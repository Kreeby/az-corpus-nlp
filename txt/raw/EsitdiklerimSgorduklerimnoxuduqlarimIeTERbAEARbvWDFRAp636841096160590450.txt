1 
 
MANAF SÜLEYMANOV 
 
 
 
 
 
 
EŞİTDİKLƏRİM 
OXUTDUQLARIM   
GÖRDÜKLƏRİM 
 
 
 
 
 
 
 
AZƏRBAYCAN DÖVLƏT NƏŞRİYYATI 
BAKI - 1987  
2 
 
S (AZ) 2  
S  97 
  
 
 
 
İxtisas redaktoru 
tarix elmləri namizədi 
Məsid Katibli 
  
 
 
 
 
 
 
Süleymanov M. F. 
S 97 Eşitdiklərim, oxuduqlarım,  gördüklərim: 
B.: Azərnəşr, 1987. - 320 səh. 
 
Azərbaycan Sovet yazıçısı M. Süleymanovun «Eşitdiklərim, 
oxuduqlarım, gördüklərim» kitabı Bakının qədim keçmişindən, inqilab 
dövründə «neft səltənətində» baş verən hadisələrdən, Bakının keşməkeşli 
günlərindən bəhs edir. 
 
 
 
 
 
 
 
 
 
 
 
 
S    4202060200-23    179-86 
          M-651- 87 
S (Az) 2 
 
© Azərnəşr,  1987 
3 
 
BİR NEÇƏ SÖZ 
 
Elə yazıçılar var ki, bütün ömürləri boyu ancaq bir mövzuya müraciət 
edirlər. Manaf Süleymanovun da qələminə ən çox yatan mövzu fəhlə həyatıdır, 
qurub-yaradan əmək adamlarının ömür-günüdür. 
Bu mövzu qocaman yazıçının bütün yaradıcılığının əriş-arğasını, 
mayasını təşkil edir. O, ədəbiyyata əllinci illərdə neft kəşfiyyatçılarının 
həyatından bəhs edən «Yerin sirri» romanı ilə gəldi. Bir az sonra dəniz 
neftçilərinin qəhrəmanlıq mübarizəsindən, fədakarlığından bəhs edən «Dalğalar 
qoynunda», «Fırtına», Daşkəsən filizçilərinin həyatını işıqlandıran «Zirvələr» 
romanlarının müəllifi kimi tanındı. Bu əsərlərlə Ümumittifaq oxucuları da tanış 
oldular - «Yerin sirri» romanı alınan, çex, slavak, rumın və dünyanın bir çox 
başqa dillərinə tərcümə olundu. Manaf Süleymanovun oxucuların ixtiyarına 
verilən bu növbəti kitabı da Bakının qədim keçmişindən, inqilab dövründə 
«neft səltənətində» baş verən hadisələrdən, neft böhranından, XIX əsrin sonu, 
XX əsrin başlanğıcında Bakının son dərəcə mürəkkəb, ziddiyyətli, keşməkeşli 
günlərindən bəhs edir. 
Əsərdə təsvir olunan hadisələrin əksəri müasir oxucu üçün xüsusi 
maraq təşkil edir; o, bir tərəfdən gəmisi əlindən çıxdığı üçün havalanmış 
kapitalistlə, digər tərəfdən güllə yağışı altında Bakıdan Həştərxana qayıqla neft 
daşıyan inqilabçılarla, beynəlxalq neft inhisarçılarına «yarınan», fəhlələrin 
beynəlmiləl birliyini zəiflətməkçün milli qırğın törədən ikiüzlü millətçilərin 
çürük mənəviyyatları ilə qarşılaşır. 
Manaf Süleymanovun əsərində kapitalizmə xas olan mənəvi 
eybəcərliklər, o cümlədən neft qatlarının vəhşicəsinə istismarı özünün dolğun 
əksini tapmışdır. Burada sinfi təbəqələşmənin incəliyi də obrazlı şəkildə təqdim 
edilmişdir. Onun əsəri nə tarixi oçerkdir, nə də publisistik esse. Bu, hər şeydən 
əvvəl, həyat həqiqətidir. Bakıda kapitalizmin yaranmasından başlamış, onun 
süqutuna qədər bədii salnamə şəklində verilmiş bu əsərdə biz o dövrün 
əlamətdar hadisələri, müxtəlif taleli adamları ilə görüşürük. Çoxdan həyatdan 
köçmüş bu adamlarla biz əsərin köməyi ilə yenidən qarşılaşırıq. Kitabı 
oxuyarkən bu adamların taleləri səni təkrar-təkrar düşündürür, adama elə gəlir 
ki, onların hamısı - atadan miras qalmış mülkü qumarda uduzub «işlər 
şuluqdur, gərək özümü yığışdıram» deyək vecsiz övlad da, «imzasını qoymuş 
miləl övraqi-həyat, yox millətimin xətti bu imzalar içində» deyən böyük şair 
də, faciəvi şəkildə öldürülmüş görkəmli aktyor da səninlə həmsöhbətdir. O 
dövrün möhtəşəm sarayları, imarətlər, qumarxanalar, gecə klubları, neft 
fontanları, havayı yerə axıb tökülən «qara qızıl» çayları, bazarlar, 
karvansaralar, yanğınlar, tətillər, nümayişlər, qanlı toqquşmalar - əsrin təzadlı 
hökmü, zəmanənin siması idi. 
Kitab   «Eşitdiklərim,   oxuduqlarım,   gördüklərim» adlanır. 
4 
 
Əsərin jurnal variantı («Azərbaycan», 1984-cü il, № 3-4) rəğbətlə 
qarşılanmışdı. səbəbi aydındır. Bugünkü böyük sosial tərəqqinin qaydaları 
qədim və ulu keçmişimizdən axıb gəlir. Gələcək nəsillər istiqbala dünənin və 
bu günün maddi və mənəvi körpüsü üstündən keçib gedəcəklər, bunların 
hamısı birlikdə böyük vətəndaşlıq məktəbidir. 
 
BAYRAM TAHİRBƏYOV,  
professor 
  
5 
 
BAKININ KÖHNƏ MƏHƏLLƏLƏRİ 
VƏ  TİCARƏT  MƏRKƏZLƏRİ 
 
İmzasını   qoymuş   miləl  övraqi-həyatə,  
Yox   millətimin   xətti  bu  imzalar  içində. 
 
Məhəmməd   hadi 
 
Var   millətimin   xətti  bu   imzalar  içində. 
 
M. S. 
 
Bakı şəhərinin tarixi çox qədimdir, onun adına hələ miladdan qabaq 
yazılmış əsərlərdə rast gəlinir, burda əl quyuları vasitəsilə neft çıxarmaq, 
şoranlıqlardan duz istehsal etmək, zəfəran becərmək barədə qədim sənədlərdə 
də qeydlər var. Yunan, ərəb, fars, rus və Avropa səyyahları və alimləri Bakıdan 
dəvə karvanları ilə tuluqlarda başqa ölkələrə neft daşınmasını öz əsərlərində 
göstərirlər. Şəhəri araya alan qala hasarları istilahlar vaxtı dəfələrlə dağıdılmış, 
sonralar yenidən bərpa edilmişdir. Bakının gah bir-birindən aralı üç, gah iki, ən 
axırda XIV əsrdən indiyə qalan hissəsini hasara alıblar. Bəzən qalanın iç 
tərəfində enli, dərin xəndəklər qazılar və dənizlə birləşdirilərdi, gündüzlər 
gediş-gəliş asma körpülərlə olardı. Axşam qaranlıq düşəndə körpünü 
qaldırardılar. Qala divarları üstündə gözətçilər gəzərdi. Dəniz tərəfdə də, eynilə 
hündür hasar ucalardı. Bir sözlə, şəhər üzük qaşı kimi araya alınmışdı. 
Bakı əsrlər boyu şərq, cənub və şimal qonşuları ilə ticarət etmişdir. Bu 
əlaqə həm karvan yolları, həm də dəniz vasitəsilə olmuşdur. Bizim dövrümüzə 
qədər İçərişəhərdə qalmış «Buxaralılar karvansarası» və «Hindistanlılar 
karvansarası» sübut edir ki, Bakı XIV-XVI əsrlərdə Orta Asiya və Hindistanla 
geniş ticarət etmişdir. Bakının hərtərəfli inkişafı, onun adının bütün dünyada 
məşhur olması, əlbəttə, XIX əsrin ikinci yarısından, 70-ci illərdən başlayır. Bu 
da neft sənayesinin inkişafı ilə bağlıdır. 
Bakı quberniya mərkəzinə (1859) çevriləndə əhalisi təxminən yeddi 
minə yaxın idi. Şəhər Qala divarları içərisindəydi. Küçələr darısqal, əyri, evlər 
bir-iki mərtəbəli... Diqqəti cəlb edəcək üç böyük bina vardı. Təpədə 
«Şirvanşalılar sarayı», «Qoşa qala» qapısı, yaxud «Şamaxı darvazaları» 
yanında Bakı xanlığının sarayı, bir də əfsanəvi Qız qalası. Onun tikilməsi 
barədə müxtəlif rəvayət və ehtimallar var. Deyilənlərə görə, Qız qalası çox 
qədim zamanlarda ulu babalarımız tərəfindən tikilib. İlk adı «Gözətçi qülləsi» 
imiş, damda gecə-gündüz növbətçilər dənizə baxır, düşmən gəmilərinin 
hərəkətini izləyirmişlər. Pis havalarda ticarət və sərnişin gəmilərinə istiqamət 
vermək üçün damda tonqal qalayarmışlar. Get-gedə adını qısaldıb eləyirlər 
6 
 
«Göz qüllə», sonra da gah amansız düşmənə qarşı sarsılmaz, qorxunc müdafiə 
bürcünə, nəhayət, bütün maneələrə qələbə çalan sevgi, məhəbbət abidəsinə - 
«Qız qalası»na çevirirlər. Deyilənlərə görə, Qız qalasından yerin altı ilə üç 
istiqamətə - Ramana qalasına, Bibiheybət məscidinə, Yasamal dərəsinə - Qurt 
qapıya yol gedirmiş. 
Bakı öz odu, öz alovu ilə atəşpərəstlərin ən müqəddəs ziyarətgahına 
çevrilir. Dünyanın hər yerindən öz-özünə alışan, yanan ocağa ziyarətə 
gəlirdilər. Şübhəsiz, bütün bunlar, Bakının o dövrdə mədəniyyət ocağı 
olduğunu sübut edir. Bakıda üç atəşgahın olması təsadüfi deyil. Atəşgahlardan 
biri Suraxanıda, digəri «Pirallahı»da (indiki Artyom adası), üçüncüsü isə 
Şubanı dağında idi. 
Şubanı dağındakı Atəşgah məbədi atəşpərəstlərin ən böyük, ən 
müqəddəs ziyarətgahı hesab edilirmiş. O aradakı torpaqlar Abdal dərviş adlı bir 
şəxsin imiş. Abdal dərviş dayaz quyular qazdırar, oradan çıxardığı nefti satıb 
ehtiyac içində olan kasıblara, xəstələrə, yiyəsiz uşaqlara və dul arvadlara 
kömək edərmiş. Şubanı Atəşgahını ötən əsrin axırlarında dağıdırlar. 
On doqquzuncu əsrin əllinci illərinin axırında Bakıya səyahətə gələn 
məşhur fransız yazıçısı Aleksandr Düma (rəssam Mone ilə bərabər) «Qafqaz 
səfəri» adlı əsərində Suraxanıdakı Atəşgahı gördüyünü belə təsvir edir: 
«...Bakıdan atəşpərəstlərin müqəddəs məbədi Atəşgaha gedəndə yolun 
yarıdan çoxu dəniz qırağı ilə uzanır. Sola burulub alçaq çökəklik və təpələrdən 
keçir. Mənzil başına çatmağımız iki  saat çəkdi. Təpəliyə qalxdıqda qarşıda 
təsəvvürə gəlməyən qəribə bir mənzərə açıldı. Atəşgah dövrəsindəki binalar, 
tüstü və alov sovuran yüzlərlə irili-xırdalı ocaqlar ovuc içi kimi görünürdü. 
Onlar bir kvadrat liyalu
*
 sahədə yerləşirdi. Külək əsdikcə alov zolaqları, dilləri 
sanki qəribə rəqslər edir, gah bulaq təki qaynayır, gah dalğa təki yan-yörəyə 
hücum edib şahə qalxır, gah da gözlənilmədən ucalırdı. Elə bir təsəvvür 
oyanırdı ki, külək alovla oynayır, onlar bir-birinə sarılır, sonra qəfildən 
«əlbəyaxa» olurlar. Külək nə qədər cəhd edirdisə odu, alovu söndürə bilmirdi. 
Havaya qalxan alov əhənglənmiş binanı, onun divarlarını işıqlandırır, daha da 
nəzərə çarpdırırdı. Elə təsəvvür oyanırdı ki, bina özü də tərpənir. Binanın içəri 
tərəfində dövrələmə düzəldilmiş ocaqlardan şölələnən qaz iri məşələ oxşayırdı. 
Bu ocaqların hər birisinin yan tərəfində dördkünc günbəz vardı. Hər küncdə də 
alov püskürürdü. Binanın sağ tərəfindəki ocaq daha gur yanırdı, daha çox alov 
sovururdu. Günbəzlərin künclərindəki ocaqların alovu nisbətən zəif idi. 
Atəşgaha günbatan tərəfdən yaxınlaşdıq. Qapı gün-çıxana 
açıldığından binanın dövrəsində hərlənməli olduq. 
                                                          
* Liyalu  - fransızlarda məsafə ölçüsü - 4,5 kilometr. 
 
7 
 
Birdən gözlərimiz qarşısında qeyri-adi, olduqca gözəl bir mənzərə 
canlandı, ətraf çıraqban oldu. 
Dedilər ki, bu aralar yalnız bayram günlərində, bir də müqəddəs 
ayinlar vaxtı belə çıraqban olur. M. Piqulevski bizim xatirimizə əvvəldən 
kahinlərə xəbər göndərib mərasim hazırlatdırıb. 
Atəşpərəstlər iki min ildən çoxdur ki, təqib edilirlər. Onların bu 
axırıncı yazıq, müti nümayəndələri (mərasimi bizə göstərmək üçün) əllərindən 
gələni əsirgəməyib, indi də əmrə müntəzir durmuşdular. 
Bu mənzərəni görmək istəyən həmvətənlərim bir qədər tələsməlidirlər. 
Çünki atəşpərəstlərin ibadətgahında var-yox üç nəfər adam qalmışdır, onların 
da biri qoca, ikisi isə otuz-otuz beş yaşındadır. 
Biz yan-yörəsindən alov sovurulan qapıdan dördkünc həyətə girdik. 
Ortadakı günbəzli səcdəgah və onun hər dörd küncündən əbədi alov ucalırdı. 
Səcdəgah hündürdədir, beş-altı pillə qalxmaq lazım gəlir. Səcdəgahın 
dövrəsində, bayır divarlar boyu iyirmiyə qədər hücrə var, qapıları içəriyə tərəf 
açılır. Bu hücrələrdə vaxtilə Zərdüştməzhəb tələbələr yaşayırmış. hücrələrdən 
birində taxçada iki büt durur. 
Atəşpərəstin biri kahin paltarını geydi, digəri əyninə köynək sayağı bir 
şəlpə keçirtdi. Başladılar ibadət etməyə. İbadət dedikdə, bu səslərin qeyri-adi 
dəyişməsindən ibarət dörd-beş xromatik qamma notasından başqa bir şey 
deyildi. Sol və mi arasında təkrarlanır, tez-tez də Brahmanın adı çəkilən 
nəğmədir. Kahin arabir əyilib səcdəyə getdikdə o birisi əlindəki  cinsləri  bir-
birinə  vururdu. Cins cingilti  ilə bərkdən səslənirdi. 
Mərasim tamam olandan sonra kahin hərəmizə bir parça nabat uzatdı, 
biz də ona bir manat pul verdik. 
Neft quyularına baxmağa getdik. Ən dərini 18 metr idi. Su quyusu 
imiş; birdən quruyur. Dibinə baxmaq üçün cındır parçasını alışdırıb quyuya 
atırlar. Birdən alov ucalır; o vaxtdan yanmaqdadır. Yaxınlaşıb quyuya baxmaq 
qorxuludur. Qaz iyindən baş gicəllənə bilər. Vay gicəllənmiş başın halına, daha 
ayaqlar sözə qulaq asmayıb yerdən üzüləcək, düşəcək alov püskürən quyuya. 
Hər ehtimala qarşı quyunu çəpərə alıblar. Başqa quyuları dəmir 
şəbəkə ilə örtüb üstünə də daş qoyublar. İstinin nəticəsində daşlar on-on iki 
saatda dönüb olur gips. Daşın alovdan gipsə çevrilməsinə tamaşa edirdik ki, 
Atəşgahın bir kilometrliyindəki Suraxanı kəndinin böyüyü yanımıza gəlib bizi 
çaya dəvət etdi. 
Dəvəti qəbul etdik, faytona minib yola düşdük. 
Əcəb çaydır. Belə təmtəraqlı məclisi təkcə çay mərasimi adlandırmaq 
ən azı insafsızlıqdır. 
Səliqəylə döşənib bəzədilmiş otaqda bizi ləzzətli Azərbaycan 
xörəklərinə qonaq etdilər. Burada dincəlib yatmaq da olardı. 
8 
 
Ev sahibi gecələməyimizi xahiş etdi. Mən məmnuniyyətlə qalardım, 
amma M. Piqulevski səhər tezdən şəhərdə olmalı idi, vacib qulluq işi vardı. O, 
Bakıya tək qayıtmaq istəsə də vicdanım qəbul etmədi. Ev sahibinə təşəkkür 
edib gecə saat 11 -də yola düşdük. 
Neapol solfatorundan da üstün olan Bakı solfatoru Atəşgahının 
yanından keçib Bakıya qayıdırdıq.» 
Bakı quberniya mərkəzinə çevriləndən sonra əhalinin sayı gündən-
günə artır, kənarda, qalanın ətrafında, pərakəndə halda olan xırda məhəllələrin 
arasına yeni məhəllələr, Fortştat salınır. Qalanın dənizə baxan hasarını dağıdıb 
daşlarını isə salınmaqda olan sahil küçəsinə döşəyirlər. Hasarın qalan hissəsini 
dağıtmaq istəyəndə bundan Tiflisdə Qafqaz canişini xəbər tutur, qədim şəhərin 
daş zirehi alayarımçıq qalır. 
Bakının ilk memarlarından biri - Qasımbəy Hacıbababəyov olub. O, 
şəhəri böyük ustalıqla planlaşdırıb, məhəllələri elə layihələşdirib ki, rus və 
Avropa şəhər salan memarları heyran qalıblar. Relyefi, yerin topoqrafiyasını, 
dərə-təpə olmasını nəzərə alıb, küçələri pilləvari şəkildə planlaşdırıb. Məşədi 
Mirzə Qafar adında başqa bir memar da binaları ilhamla, ustalıqla 
layihələşdiribdir. O, ömrünün otuz ilini bu nəcib sənətə həsr edib. 
Qara qızıl diyarı Bakının şöhrəti bütün dünyaya yayılır. Varlanmaq 
üçün dünyanın bir çox sənət, peşə sahibləri buraya axışırlar. Məşhur 
mühəndislər, memarlar, alimlər, kimyagərlər, texnoloqlar, inşaatçılar Bakıda 
mənsəb və dövlət sahibi olurlar. 
Bakı nefti təkcə Azərbaycanın yox, bütün Qafqazın dirçəlməsinə 
güclü təkan verir. Neftlə əlaqədar əyalətin siması dəyişir, iqtisadiyyatı yüksəlir. 
Uzunluğu 520 kilometr olan Tiflis-Bakı dəmir yolu az bir müddətdə çəkilir və 
1883-cü ildə işə salınır. Şəhərdən Sabunçu və Suraxanı mədənlərinə 26 
kilometr uzunluğunda dəmir yolu il yarıma (1878-ci ilin axırı 1880-ci ilin 
əvvəli) çəkilib qurtarır. 
1870-ci ildən başlayaraq şəhərdə inzibati və ictimai müəssisələrin sayı 
artır. Quberniya və münsiflər məhkəməsi təsis edilir. 
İyirminci əsrin ilk illərindən başlayaraq Bakıya varlılar və ziyalılar 
gələrdilər, məşhur vəkillərin çıxışlarına, sual-cavablarına qulaq asardılar. Tez-
tez Peterburqdan, Moskvadan, Tiflisdən, Kiyevdən məşhur vəkillər, böyük 
qazanc məqsədilə Bakıya köçərdilər. Vəkillərdən Makinski, Bek, Qarabəy, 
Şatunovski, Əlimərdanbəy Topçıbaşev, Fətəli xan Xoyski, Maklakov, 
Zamaslovski və bu kimi vəkillərin çıxış etdikləri salona girmək mümkün 
deyildi. 
Ən maraqlı məhkəmə prosesi vəkil Qarabəyin iştirak etdiyi 
mühakimələr olurmuş. Bakılılar ona «Ayını ağladan Qarabəy» ləqəbi 
qoymuşdu. O, arıq, ucaboydu, geyimi də adi idi: şalvar, arxalıq, üstündən nazik 
toqqa -təkbənd, çuxa, başında karton üstə mahud çəkilmiş drabi, ya da ki, adi 
9 
 
buxara dərisindən papaq olardı. Qıvrım saçları üz-gözünə tökülərdi. Ağıllı 
gözləri vardı.  Olduqca sakit,  xoşrəftar...  Yumorla  danışardı. Tiflisin və 
Bakının vəkilləri biləndə ki, tərəf müqabilləri Qarabəy olacaq, həmin işdən 
boyun  qaçırardılar. Bütün dövlət qanunlarını, maddələrini bir-bir, senat 
qərarlarını, nazirlər sovetinin, ədliyyə nazirliyinin, prokurorluğun,  müqəddəs 
senod  prokurorluğunun hökm, təklif və sərəncamlarının il və ayını, 
nömrələrini əzbərdən bilirdi. 
Adlı-sanlı vəkillərin hərarətli, emosional, patetik, insani hisslərə güclü 
təsir edən  gurultulu çıxışlarından sonra Qarabəy  xitabət  kürsüsünə qalxar, 
çuxasının yaxalığını düzəldər,  papağını  götürüb sağ əlinin arıq,  uzun  
barmaqları  ilə kürsünün  kənarına vurub sözə başlarmış: «Cənablar, 
dediklərinizin hamısını eşitdik, nitq atəşin idi, soşğun idi, lakin mülki kodeksin 
filan maddəsi, ona əlavə senatın filan tarixli (ayı, ili və hətta gününü qeyd 
etməklə) qərarına, ədliyyə nazirliyinin filan tarixli sərəncamına əsasən bu iş 
belə həll edilməlidir. 
Qarabəy danışdıqca müqabil tərəfin vəkili, vəzifə sahibləri kodeksləri, 
sərəncam, qərar, tapşırıq və göstərişləri axtarıb tapmaq üçün tələsə-tələsə 
cildləri vərəqləyirdilər. 
Salonda olanlar bu sadəgeyimli, təvazökar vəkilə hörmət dolu 
nəzərlərlə baxar, məsələnin necə həll ediləcəyini maraqla gözləyərdilər; hamı 
onun hafizəsinə, məntiqinə heyran qalardı; xeyirxahlar da, bədxahlar da. 
Qarabəyin, Qafqaz canişini Voronsov-Daşkovun Balaxanıda öz 
mədəni ilə qonşuluqdakı Yetim Hacı Yusifin «Baba bostanı» sahəsini zəbt edib 
hasara alandan sonra, yeri necə məharətlə dala almağını, yağlı tikəni sərdarın 
boğazından bağırda-bağırda çıxarmağını uzun-uzadı tərifləyib öyünürdülər: 
«Zarafat deyil, Qarabəy ayını ağladan mığmığdır». 
Əhvalat belə olmuşdu: «Baba bostanı»nı hasara alandan sonra yerin 
sahibi Yetim Hacı Yusif vəkil tutub işi məhkəməyə verməyi qərara alır və 
şəhərdə vəkil qalmır ki, müraciət etməsin. Elə ki, vəkil müqabil tərəfin Qafqaz 
sərdarı olduğunu eşidirdi, o saat bu işdən  boyun  qaçırırdı; hələ bəziləri 
eyhamla, zarafatla deyirmiş ki, bu ayı ilə bir çuvala girmək kimi bir şeydir, 
adamın üz-gözünü cırmaqlayar, qarnını yırtar, boğar, çətin işdir, arxası Nikolay 
padşaha bağlıdır. 
Axırda mülk sahibi Yetim Hacı Yusif gedir Qarabəyin yanına, yalvarır 
ki, əl mənim, ətək sənin, əlimi kəs, amma ətəyini üzmə. 
Qarabəy razılaşır, birbaşa Peterburqa (indiki Leninqrad) yollanır, üç-
dörd ay əlləşəndən sonra Bakıya senat komissiyası ilə qayıdır. Komissiya 
üzvlərini mindirir iki faytona, aparır düz Balaxanıya - hasara alınmış yerin 
qabağına. Komissiya üzvləri yoldan ötən müsəlman, rus, erməni və 
yəhudilərdən soruşurlar ki, bu yerin adı nədir? hamı cavab verir ki, Yetim Hacı 
10 
 
Yusifin «Baba bostanı». Həmin adamların adını kağıza yazıb qol çəkdirirlər, 
savadsızlar isə barmaq basırlar. 
Oradan da komissiya üzvlərini aparır məscidə, orucluğa görə adamlar 
müqabilədə imiş, Quran oxuyurlarmış. Müqabilə qurtaranda, komissiya üzvləri 
başlayır sorğu-suala, yüzdən çox ağzı oruclu adam qəsəm edib Qurana əl 
basaraq şəhadət verirlər ki, o yerin adı Yetim Hacı Yusifin «Baba bostanı»dır, 
ulu babalarından qalma yurdudur, nə satıb, nə də bir kəsə bağışlayıb. 
Komissiya deyilənləri qeyd edir, savadlılara qol çəkdirir, qalanları isə 
barmaqlarını basır. 
Qarabəy sabahı gün komissiyanı aparır Sabunçuya, sonra da ətraf 
kəndlərə və bu qayda ilə arayış yazdırıb imza atdırır və komissiya ilə bərabər 
dönür Peterburqa, Voronsov-Daşkov işi uduzur. Qarabəy Peterburqdan Bakıya 
«Baba bostanı»nın sahibinə qaytarılması barədə qərarla qayıdır və qanunsuz 
çəkilmiş hasarı Voronsov-Daşkovun  öz  işlər rəisinə də sökdürtdürür. 
Bu hadisədən sonra Qarabəyin hörməti, nüfuzu birə min artır, hər 
yerdə deyirlər ki, Qarabəy Qafqaz sərdarına qalib gəlib, zarafat deyil, 
Fitilbörkdə də hörməti var. 
İki ildən sonra Yetim Hacı Yusifin «Baba bostanı» yerində qazılan 
quyu elə gurultulu fontan vurur ki, səsi Bakıda eşidilir, sədası Tiflisə və 
Peterburqa çatır. 
Yaşı doxsanı aşmış və bu əhvalatdan xəbərdar, qocaman bir 
mühəndisdən xəbər aldım ki, bəs «Ayını ağladan» ləqəbi hardan çıxıb; cavab 
verdi ki, bir dəfə mığmığ görür ki, ayı özünü günə verir, uçub ona yaxınlaşır. 
Ayı ona acıqlanır: Rədd ol burdan, başımı ağrıtma. Mığmığ deyir: Ağladaram 
səni ha, yalvararsan mənə. Rədd ol! - deyə ayı ona təpinir - sən nə zibilsən ki, 
məni ağlada biləsən? Mığmığ qəzəblənir, soxulur ayının burnuna. Ayı ha 
asqırır, ha fınxırır ki, mığmığı burnundan çıxarsın, mümkün olmur, əksinə, 
mığmığ  daha  da  yuxarılara  dırmaşır...  Ayı  elə   əziyyət çəkir ki, bağırtısı 
meşəni, dağı-daşı başına alır, başını daşdan-daşa,  qayadan-qayaya döyür. 
Mığmığ isə başlayır ayının beynini gəmirməyə. 
Heyvanlar tamaşaya gəlir. Tülkü əhvalatdan agah olanda ayıya deyir 
ki, işin şuluqdur, yalvar mığmığa, başqa çarə yoxdur. Yalvar, diz çök! Yoxsa 
ölərsən... 
Ayı diz çökür, başlayır mığmığa yalvarıb-yaxarmağa. Mığmığ bayıra 
çıxıb qürurla öyünür: Ayı mənə yalvardı, ayını ağlatdım, ayı mənə yalvardı. 
Şəhər böyüyür, idarələr artır. Bakı dövlət palatası qurulur. Duma 
nəzdində «Şəhər qərardad idarəsi» - «uprava» yaradılır. Həsənbəy Zərdabi 
bələdiyyə seçkiləri barədə 1878-ci ildə «Əkinçi»  qəzetində camaata belə bir 
məsləhət verir: «Siz allah, intixab edən zaman, intixab elədiyiniz adamların 
uzun saqqalına, böyük qurşağına, dəmir sandığının doluluğuna baxmayın. 
Şəhər divanxanalarında danışıq və yazı-pozu rus dilində olacaq. Ona binaən 
11 
 
gərək rus dili bilən, doğru adamlar intixab edəsiniz ki, xaçpərəstlər intixab edən 
calislərin (onlar üçdən iki hissə intixab edəcəklər) arasında  bizim adımızı dəxi 
ziyadə batırmasınlar. Güman etməyin ki, bu məsləhəti biz özümüzdən ötrü 
deyirik. Xeyr, biz buğda yeyib cənnətdan çıxmışıq. Bizi intixab    edilənlərin    
siyahısına    yazmayıblar.    Ona binaən ki... 
 
«Nə bə şütür səvarəm,  
Nə çü xər, bəziri barəm,  
Nə xudavəndi-rəiyyət,  
Nə qulam şəhriyarəm.» 
 
Gündən-günə böyüyən şəhərdə ufunətdən nəfəs almaq olmurdu. 
Evlərdə saxlanan mal-qara, qoşqu atlarının çoxalması, bir yandan havanı 
korlayır, digər tərəfdən isə yoluxucu xəstəliklərin yayılmasına səbəb olurdu. 
Bunları nəzərə alıb 1878-ci ildə ümumi kanalizasiyanı çəkməyə başlayırlar. 
Şəhərdə polis şöbələrinin sayı artırılır.  
Biri baş dəllal, doqquzu adi dəllal olmaqla Bakı pul birjası qurulur. 
Dəllallar xaçpərəst, özləri də rus rəiyyəti olmalı idi. Şəhər ünvanlar stolu təşkil 
edilir. Bələdiyyə idarəsi küçə fanarlarının sayını artırmaq və keyfiyyətini 
yaxşılaşdırmaq barədə qərar çıxardır; bu boyda şəhərin küçələrində vur-tut 86 
fanar varmış, onların da 72-si əyri-üyrü dirək, 14-ü köhnə çuqun sütun üstündə 
dururmuş. Çuqun sütunları zavod sahibi Kokorev Bakı qubernatoruna bəxşiş 
vermişdi. Fanarların hamısı ağ nöyütlə yanırdı. Bələdiyyə idarəsinin təzə 
qərarına görə fanarların sayı 698-ə çatdırılır: 35 qəndil, 162 çuqun sütun, 241 
dirək, 232 çuqun və 28 divar kronşteyni olmalı idi. 
Dərə-təpəlikdən ibarət olan şəhər küçələrini tarazlamağa, səki və 
küçələri düzəltməyə icazə verilir. Məhəllələrdə süpürgəçilər qoyulur. 1886-cı 
ildə Hacı Zeynalabdin Tağıyev öz xərci ilə şəhərdə yanğın deposu düzəltdirir. 
Yarmarka meydanında axşam bazarı salınır. 1886-1887-ci illərdə 
telefon stansiyası tikilir. «Həftə bazarı» 1884-cü ilə qədər keçmiş müsəlman 
qəbiristanı ətrafında yerləşirdi, onun yerində «Qızıllı» kilsəsini tikməyə 
hazırlıq görüldüyündən, həftə bazarını Bolşoy Morskoyla (Kirov prospekti) 
Telefonnı (28 Aprel) küçəsinin kəsişdiyi Səfərəlinin torpağı deyilən yerə 
köçürürlər. Malağan bağı (9 Yanvar) ilə Birja (26 Bakı komissarı) meydanı 
arasında da bir həftə bazarı vardı; konka, fayton və arabaların hərəkətinə mane 
olduğundan, bir də bu tərəflərin mənzərəsini korladığına görə başqa yerə 
köçürdürlər. Küçələrə daş döşəməyə başlayırlar. Biləcəri kəndi yaxınlığındakı 
daş karxanasından qənbər, Krasnovodskdan porfrit daşı gətirtdirirlər. 
Şəhərdə çoxlu bank yaradılır: «İctimai bank», «Volqa-Kama bankı», 
«Rus-Asiya bankı», «Tiflis zadəgan torpağı bankı», «Tiflis ticarət bankı», 
12 
 
«Şimal bankı», «İran bankı», «Rus sənaye ticarəti bankı», «Dövlət bankı», 
«Tacirlər bankı» və s. çoxlu maliyyə-kredit şirkətləri qurulur. 
Maliyyə, iqtisadi və ticarətlə əlaqədar olan və təbəələri Bakıda işləyən 
dövlətlər - İngiltərə, Almaniya, Fransa, İran, Türkiyə, İsveç, Norveç və 
başqaları şəhərdə konsulxana açırlar. 
1884-cü ildə neft sənayeçiləri «Sovet siezd» təsis edirlər. Bu, 
Rusiyada iri burjuaziyanın ilk təşkilatlarından biri idi. Bu təşkilat sahibkarın 
haqqını hökumət qarşısında qoruyur, müdafiə edir və hökumətlə bir yerdə 
fəhlələrə, əməkçilərə divan tuturdu. «Sovet siezd» neftə aid bütün məsələləri 
müzakirə edib qərarlar çıxardır, «Neftyanoe delo» jurnalını  nəşr edir, öz 
xoşuna yox, fəhlələrin tələbi ilə çox məhdud miqdarda kitabxana,    məktəb   və   
xəstəxana,    şəfaxana açırdı.   «Sovet siezd» nəhəng şirkətlərin, inhisarçıların 
əlində güclü təzyiq aləti idi. «Sovet siezd»ə altı il Nobel, ondan sonra 1890-cı 
ildən 1916-cı ilə qədər, 26 il «Kaspiyskoe tovarişestvo» şirkətinin sədri 
Kukasov qardaşları başçılıq edir. 
Hacı Zeynalabdin Tağıyev beş nəfər kənardan gələn sərmayədarla 
1887-ci ildə şirkət yaradır, şəhərdə konka yolu çəkməyə başlayırlar. 
Bu yol 1892-ci ildə işə düşür, nəqliyyat aləminə böyük yenilik gətirir. 
Səhmdarlar şirkəti konkanı işlətmək üçün Hacı Mustafa Rəsulova icarəyə verir. 
Konkaya adətən, iki at, yoxuş olan küçələrdə isə üçüncü atı da qoşurdular. 
Konkanın şəhər içindəki marşrutu bu qayda ilə: Seyid Mirbabayev (Azneft) 
meydanından başlayıb sahil (Neftçilər) küçəsilə, İran tacirlərinin dükanları 
qabağından ötüb, Mixaylovskiyə (Zevin), oradan da Merkuri (Şaumyan) 
küçəsinə dönərdi. Əzəmətli, çoxmərtəbəli  binalar, təmtəraqlı  adlar  daşıyan  
bəzəkli mağazalar,  pasajlar, restoran, lokanta və mehmanxanalar yerləşən 
kübar məhəllələrinin dad tərəfindən  keçib  Marinski  (Karqanov)  küçəsinə  
burulur, Malağan (Xaqani) küçəsinə qədər gedib həmin küçə ilə Bolşoy 
Morskoya (Kirov prospekti) keçir. İki məhəllə ötüb Telefonnı (28 Aprel) 
küçəsinə girib, Vağzal (Puşkin)  küçəsilə  davam edib, sonra  da  Balaxanı  
(Basin) küçəsilə Quba (Füzuli) meydanına  çatır,  Bazar (Hüsü Hacıyev)  
küçəsilə davam edib Qəssabbazarla (Yefimov Saratovtsev küçəsi ilə) üzüaşağı 
enir, Voronsov (Əzizbəyov) küçəsinə  dönür, coğrafiyaşünas, «Məktəb» 
jurnalının sahibi və redaktoru Qafur Rəşad Mirzəzadənin mətbəəsi qarşısından     
ötüb  Qurubağ qabağından Vrankel (Əliheydər Qarayev) küçəsinə, oradan da 
Olkinski (Caparidze) küçəsinə keçib, Mixaylovski (Zevin) küçəsi, oradan sahil 
(Neftçilər) küçəsilə gedib Mirbabayev (Azneft) meydanına çatır və dövrəni 
tamamlayırdı. 
Vağzaldan əks istiqamətə konka yolu yenə Telefonnı (28 Aprel), 
Bolşoy Morskoy (Kirov prospekti) və Malağan küçələrilə uzanır. Sonra sağ 
tərəfə burulub Marinski (Karqanov) küçəsilə Qəssabbazara dönür, Bazar (Hüsü 
Hacıyev) küçəsinə qədər gedir (o aradakı dik yoxuşda konkaya üçüncü at 
13 
 
qoşardılar), ordan da Quba (Füzuli) meydanı, sonra da Balaxanı (Basin) 
küçəsilə vağzala, Puşkin küçəsinə çatıb dairəni tamamlayırdı. 
İki cür - həm yay konkası, həm də qış konkası vardı. Qış konkası 
şüşələrlə bağlı, yayınkı isə açıq olardı. 
Konkanı icarə edən Hacı Mustafa Rəsulovun şəhərdə bir neçə 
karvansaray, mülk, mehmanxana və ticarət kontoru vardı. Karantini (Həzi 
Aslanov) küçəsindəki dağılmaqda olan Qasımbəy məscidini o, təzədən tikdirib 
bərpa etdirmişdi. 
Qara şəhər və Ağ şəhərə, bir də Bayıla da konka işləyirdi. 
Bakıda konka ilə bərabər digər nəqliyyat vasitələri vardı. Minlərlə at, 
araba, qazalaq, fayton, kübarların karetaları, bir də tək-tək avtomobil... 
...Bakı təzadlar şəhəri idi, bir yandan qızıl sel kimi axıb varlı 
adamların seyflərinə, sandıqlarına, banklara dolur, xaricə göndərilir, digər 
tərəfdən də bir loxma çörək üçün özünü oda, gözə atan adamlar gündə on-on 
dörd saat işləyirdilər. 
Şəhərdə sənətkarlar ordusu yaranırdı: quyuqazanlar, dartayçılar, neft 
təmizləyənlər, arabaçılar, qırçılar, tuluqçular, neft daşıyanlar, nöyüt 
mədənlərindəki çalalarda yığılmış nefti və dəniz qırağında su üstündəki nefti 
şəlpəynən yığanlar - cındırçılar, gəmiqayıranlar, kapitanlar, mexaniklər, 
çəlləkqayıranlar, bənnalar, şamtökənlər... Fanar və şamdan qayıranlar, suvaqçı, 
xarrat, faytonçu, furqonçu, dəmirçi, çilingər, rəngsaz, dülgər, tornaçı, daşkəsən, 
daşyonan, dəmiryolçu və onlarsa digər sənət sahibləri... 
Əvvəllər nefti mədənlərdən çəlləklərdə   daşıyırdılar, eyni zamanda 
tuluqlara doldurub,  dəvələrə yükləyib, qəzalara,  kəndlərə və hətta uzaq 
ölkələrə də yollayırdılar. 
Arabaçılar gecə-gündüz mədənlərdən zavodlara, şəhərə neft daşıyırdı. 
Bakı dönüb olmuşdu çəllək emalatxanası. Məhəllələrdə, döngələrdə, küçələrdə, 
həyətlərdə minlərlə çəlləkqayıran emalatxana, çirkli su çalaları vardı. Üfunət 
aləmi bürüyürdü. Mığmığ və qara milçək əlindən tərpənmək olmurdu. Sabunçu 
vağzalının qabağından başlayıb    Quba (Füzuli) meydanına qədər Bondarnı 
(Dmitrov) küçəsi uzanırdı. Küçənin o tay-bu tayı emalatxana və çirkli su 
çalaları ilə dolu idi. İş axırda o yerə çatdı ki, bələdiyyə idarəsi çəlləkxanaları 
şəhərdən çıxarmaq barədə    qərar qəbul etdi. Həmin qərara əsasən, on beş gün 
ərzində şəhərdə bir dənə də olsun çəlləkçi emalatxanası qalmamalı idi. 
XIX əsrin axırında Hacı Zeynalabdin Tağıyevin məsləhətilə neft 
daşıyan gəmilərin sahibləri birləşib şirkət yaratdılar. Tağıyevin özünün də 
ticarət, yük və sərnişin gəmiləri vardı. 
1900-1902-ci illərdə Mərkəzi Rusiyada quraqlıq üzündən aclıq düşür, 
minlərlə acyalavac Bakıya axışır; işsizlər ordusu yaranır, cinayət, macəraçılıq 
həddini aşır, hökumət orqanları 15.000 ac sərgərdanı zorla gəmilərə doldurub 
geri qaytarır. 
14 
 
Zülm gündən-günə artır, ehtiyac, yarıtox, yarıac güzəran, 
sahibkarların, məmurların özbaşınalığı, hüquqsuzluq fəhlələri zara gətirirdi, 
onların səbr kasaları aşıb-daşırdı. 
1903-cü ilin iyul ayında Bakı proletariatının məşhur, əzəmətli tətili 
başlayır. 50 minə yaxın tətilçi «Məhv olsun mütləqiyyət», «Yaşasın sosializm», 
«Yaşasın hürriyyət», «8 saatlıq iş günü», «Məvaciblər artırılsın», «həbsə 
salınmış nümayişçilər azad edilsin!» şüarları ilə küçələrə çıxıb çarizmə və 
kapitala qarşı çıxış edir. İzdihamdan küçə və mədənlər titrəyirdi. 
Fəhlələrin bu əzəmətli çıxışına RSDFP-nin Bakı Komitəsi rəhbərlik 
edirdi. 
Mədənlərin anbarlarında, zavodlardakı çənlərdə neft aşıb-daşır, heç 
kim neft daşımır, dənizçilər gəmilərə neft doldurmurdu. 
Şəhər bağına toplaşan tətilçi dənizçiləri polis qovur. Onlar da gedib 
şəhər kənarında, sallaqxanada yığışırlar. Üstlərinə atlı kazak göndərib oradan 
da qovurlar. Hərbi gəmilərdə çalışan fəhlə, matros, kapitan və mexanikləri 
gəmilərə yük vurmağa vadar edirlər. Tətil üç həftəyə qədər sürür. Bu tətilin 
təsiri nəticəsində bütün Zaqafqaziyada və Rusiyanın cənub şəhərlərində fəhlə 
çıxışları başlayır. 
Bakı şəhəri tətil hərəkatında fəal iştirakına görə başqa yerlərdən 
fərqlənir, hərbi düşərgəyə oxşayır. Hökumət ağır cəza tədbirləri görüb tətillərə 
son qoymaq istəyir. Fəhlə hərəkatı getdikcə genişlənir. 
Çar hökuməti, əksinqilabi ünsürlər 1905-ci ildə erməni-müsəlman 
qırğını salmaqla inqilabi hərəkatın səmtini dəyişdirməyə cəhd edirlər. Qardaş 
qırğınını törədən qubernator Nakaşidzeni öldürürlər. Vəziyyət daha da 
gərginləşir. Peterburqdan daxili işlər nazirinin müavini, məşhur cəllad Fon 
Vanı təcili Bakıya göndərirlər. O, stansiyada vaqondan düşəndə platformalar, 
meydan və küçələr jandarm və atlı kazaklar tərəfindən tutulmuşdu. Addımbaşı 
mühafizə dəstəsi dayanmışdı. Kənar adamları yaxına qoymurdular. Binaların 
damlarında belə soldatlar növbə çəkirdi. O ətrafda və Fon Vanın keçəcəyi 
küçələrdə gediş-gəliş və bütün nəqliyyatın hərəkəti dayandırılmışdı. 
Fon Vanı mühafizə dəstəsi araya alıb karetaya qədər müşayiət edir. 
Atlar küçələrdən dördnala çapırdı, daş döşəmədən yan-yörəyə qığılcım 
sıçrayırdı, Voronsov (Əzizbəyov) küçəsindəki 4 nömrəli mülkün qabağında 
dayanırlar, Fon Van karetadan cəld düşüb binaya girir. Onu qubernator və 
bələdiyyə rəisi müşayiət edirlər. 
Evin dövrəsindəki küçələr polis və jandarmlar tərəfindən tutulmuşdu, 
O həndəvərdə də gediş-gəliş qadağan edilmişdi. 
Fon Vanın Bakıya gəlməyilə kütləvi həbslər başlanır. 
Tətilçilər zora zorla cavab verirlər. Elektrik stansiyasının fəhlələri və 
qulluqçuları işə çıxmırlar. Şəhərə işıq verilmir. Səhəri gün su daşıyanlar su 
daşımırlar, süpürgəçilər küçələri süpürmürlər. Faytonçular, arabaçılar, konka 
15 
 
sürənlər, konduktorlar işə çıxmırlar, ağ neft, şam satanlar dükanları açmırlar, 
alver eləmirlər. Dalandarlar tətilə qoşulur, küçələri zibil basır. 
Soldatları səfərbər edib konkanı işə salırlarsa da sərnişin tapılmır. 
Fon Van hər gün səhər saat 9-da karetada güclü kazak və jandarmların 
mühafizəsilə qubernatorluğa gəlir, axşama qədər tətilləri    dayandırmağa 
sərəncam verir. Nəhayət, silah və şallaq, zorakılıq, zülm, həbs və sürgün 
gücünə tətilləri qismən boğurlar. 
İnqilab hərəkatını boğmaq üçün, tətillər bir daha təkrar olunmasın 
deyə 1906-cı ildə Nikolayın fərmanı ilə bir neçə şəhərdə - Peterburqda, 
Moskvada, Kiyevdə, Tiflisdə və Bakıda şəhər rəisliyi (qradonaçalstvo) yaranır. 
Martınov adında bir cəllad (qradonaçalnik) Bakı rəisi təyin edilir. Bu 
qəvi cüssəli, zəhmli, əzazil adamın rəngsiz, bozumtul, xırda gözlərindən qəzəb 
yağırdı. seyrək, kürən saçları vardı. Polkovnik libası geyər, çiynindən asılmış 
enli baftadan sallanan şaşkanın ucu yerlə sürünər, tez-tez çəkmələrinə məhmiz 
taxardı. Boynundan  asdığı   zağlı polad xaç  par-par  parıldayardı, polad xaçın 
çox böyük imtiyazları vardı. Martınov özü üçün xüsusi fayton düzəltdirmişdi.  
Bu fayton iri və içi dərin idi.  Arxa tərəfdə üç nəfər otura bilirdi.  Çox vaxt 
faytonla yanaşı, piyada yeriyirdi.  Qoçular  Martınovun   adı   gələndə  zağ-zağ  
əsər, uzaqdan görəndə gizlənərdilər. Küçədə təsadüfən rast gələndə isə yerə 
qədər əyilib təzim edər, sonra da qabağında quruyub, dirək kimi dik 
dayanardılar. Qoçular buxara dərisindən hündür papaq qoyardılar. Martınov 
başladı qoçu papaqlarını qısaltmağa. Hündür papaqlı qoçunu görəndə yavərə 
him edərdi; o da, qoçunun papağını götürüb qəmə ilə ikiyə bölər, aşağı 
hissəsini qoçunun başına keçirdər, üst hissəsini isə üstünə tullayar, ya da ki, 
yerə atardı. Qradonaçalnik qubernatora yox, birbaşa Peterburqa tabe idi.  
Böyük səlahiyyəti vardı. Martınov «tətil» və «tətilçi» sözünü eşidəndə 
qəzəblənib özündən çıxar, dövlətə və hökumətə ağ olanları huşunu itirənə 
qədər  şallaqladar,  al-qan   içində  əl-ayağına buxov taxıb elə itirdərdi ki, nə 
yerini bilən, nə də sorağını verən olardı. 
Tez-tez faytonda ayaq üstə dayanar və atları dördnala çapdırardı. 
Adamlar bir-birini Martınovla qorxudardılar. Şəhər rəisliyinin idarəsi Mixaylov 
- sahil (Neftçilər) küçəsi ilə Bağ (Çkalov) küçəsinin tinində (həkimlər evi) idi. 
Bir eyvanı qubernator bağına, ikincisi isə dənizə baxırdı. Özü də o binada 
yaşayırdı. Gecə-gündüz qapısında gözətçi qaradovoy dururdu. Baş qapının 
üstündə, bir də tində iri qaz fanarı asılmışdı, axşamlar məhəllə elə çıraqban 
olurdu ki, göz qamaşırdı... 
Tətilə yol verməmək, «özbaşınalığın» qabağını almaq üçün iri neft 
sahibkarlarının «Sovet siezd»i polis xərcləri üçün ildə 535 min manat pul 
verərdi. 
Şəhər rəisliyi inqilab və tətil sözü eşidəndə bütün məsələlərə qarışır və 
tez də tədbir görürdü. Hətta İrandakı Səttarxan hərəkatı ilə əlaqədar Tiflisdən 
16 
 
1908-ci ilin sentyabr ayında Bakı şəhər rəisliyinə aşağıdakı məzmunda məktub 
gəlir: «Qafqaz canişinliyinin aldığı məlumatlara görə, Bakı sakini Hacı 
Zeynalabdin Tağıyev İrandakı inqilab hərəkatına maddi yardım göndərir. 
Yardımı kəsmək üçün müvafiq tədbirlər görülsün». 
Həmin ilin oktyabr ayında Bakı şəhər rəisliyinə bir sərəncam da gəlir: 
«Qafqazda inqilaba hüsn-rəğbət bəsləyən bir sıra müsəlmanlar İran 
inqilabçılarına pul və silahla kömək edirlər. Böyük vəsait sahibləri olan Bakı 
sakinləri Muxtarov və Tağıyev də həmin şəxslərdəndirlər. Canişinin tapşırığını 
nəzərinizə çatdırmağı özümə şərəf hesab edib, bu şəxslərin fəaliyyətinə gizli 
nəzarət təyin edilməsini xahiş edirəm». 
Qalabəyi yuxarıdakı tapşırıqlar əsasında Tağıyev və Muxtarovla 
danışıb onları başa salır ki, Rusiya çar hökuməti İran şah hökuməti ilə dostdur. 
Belə hərəkət dost İran hökumətini narazı salar və aradakı münasibət pozula 
bilər. İrana yardım göstərməyi kəsmək lazımdır. 
Hacı Zeynalabdin Tağıyev qalabəyinə cavab verir ki, biz inqilabçılara 
heç bir kömək etmirik. İranda qarışıqlıq nəticəsində qırılanların çoxlu yetim 
uşaqları, dul arvadları, qoca ata-anaları qalıb. Acından ölürlər. Xəstəlik 
gündən-günə artır. Biz əlsiz-ayaqsızlara kömək edirik. İslam şəriətinə görə o 
zəlillərə maddi yardım göstəririk. Etməsək kafir olarıq. 
Bakı böyüyür, inkişaf edirdi. 1906-cı ildə ağ neft fanarlarını elektrik 
çıraqları ilə əvəz edirlər. Hacıbaba Aşurov Kaspi (leytenant Şmidt) küçəsində 
elektrik stansiyası tikdirib, küçələrə dirəklər basdırmaq üçün bələdiyyə idarəsi 
ilə müqavilə bağlayır. 1907-ci ildə şəhərdə avtomobil hərəkatı haqda bələdiyyə 
idarəsi qərar çıxardır. 
...Bakı əzəmətli inşaat meydanlarına oxşayırdı, hər yerdə bina, mülk 
tikilir, vışka qurulur və bunların hamısına da çoxlu tir, dirək, taxta, şalban tələb 
edilirdi. Gəmilər  Rusiyadan  ardı-arası kəsilmədən ağac daşıyırdı. 
Şəhərdə bir neçə taxta-şalban şirkəti vardı: Adamov qardaşları, 
Ələsgər Hacıyevin kompaniyası, Mirzəyev firması, Makarov və Sərkisov 
şirkəti və s. 1900-cü ildə şəhərdə 14 nəhəng odun anbarı, 106 neft şirkəti, 16 
neft kəməri, 56 mexaniki emalatxana vardı. 
Əsrin əvvəlində Hacı Zeynalabdin Tağıyevin toxuculuq fabriki işə 
düşür. O burada fəhlələr üçün məscid və onların uşaqları üçün xüsusi məktəb 
tikdirir və iki növbədə dərs deməyə öz xərcinə müxtəlif yerlərdən müəllimlər 
dəvət edir, eyni vaxtda fəhlələrin savadlanması üçün axşam kursları, 
dərmanxana və tibb məntəqəsi açır. Dəyirman tikdirir. 
Fabriki işə salmaq o qədər də asan  başa gəlməmişdi. Altı il ağır əmək 
sərf edilmişdi,  5.000.000 manat qızıl pul... Təkcə fabriki tikdirməyə icazə 
almaq üçün ətək-ətək pul xərclənmişdi. Rus toxuculuq sənayesinin kralı hesab 
edilən Morozov başda olmaqla nəhəng fabrikantla üz-üzə gəlib mübarizə 
aparılmışdı. Onlar pambıq tarlalarının Bakıya yaxın olmasını nəzərə alıb 
17 
 
məhsulun ucuz tamam olmasından, İran, Türkiyə, Türküstan bazarının əldən 
çıxmasından qorxur,  rəqabətdən narahat idilər.    Qafqazın  özündə bezin 
qiyməti birdən-birə neçə dəfə ucuzlaşırdı. Bu hesabdan Yaxın  Şərq və Orta  
Şərq,  müsəlman  aləmi bazarlarında da eyni vəziyyət təkrar olacaqdı. Fabrikin 
dəzgahları İngiltərədən gətirilmişdi. 
Buxara əmiri əhvalatdan xəbərdar olanda Tağıyevə təklif etmişdi ki, 
gəl fabriki Buxarada, ya da Səmərqənddə, Xivədə tik, nə qədər pambıq lazım 
olsa təmin edərəm. Hacı Zeynalabdin onun təklifini rədd edib demişdi ki, bizə 
fabrikin məhz Bakıda olması sərfəlidir. Peterburqda Yermolov adında ali 
rütbəli bir əyan fabrikin tikilməsinə icazə verilməsinə çox kömək etmişdi. 
Fabrik işə düşəndən sonra təxribatçılar gecə vaxtı yanğın törətmişdilər. Fəhlələr 
əl-ələ verib çox çətinliklə yanğını söndürə bilmişdilər, mal və avadanlıq 
xəsarəti olmuşdu. Bu fabrik Rusiyada dövrünün ən müasir texnikası ilə təchiz 
edilmiş müəssisələrdən biri  idi. Buraya  Avropadan  2.500 maşın və dəzgah 
gətirilmişdi. Fabrik ildə otuz milyon arşın bez buraxacaqdı. Bu əmtəəni o 
zamankı pula çevirdikdə qızılla 1.700.000 manata bərabər idi. Fabrikin inşasına 
1.600.000 manat xərc qoyulmuşdu. Bu fabrik o zaman Rusiyada mövcud olan 
29 toxuculuq fabrikindən biri,    Azərbaycan  sənayesi  üçün  isə yeni sahə idi. 
Təkcə Bakıda yox, o, ümumiyyətlə Qafqazda yeganə və ilk parça toxuculuq 
fabriki idi. Çox təəssüf ki,  bu fabrikə yalnız bez buraxmağa icazə verilmişdi. 
Mərkəzi Rusiyadakı    toxuculuq    fabrikasının    sahibləri qoymamışdılar ki, 
çit və digər parçalar buraxılsın. İstehsal olunan parça ilk illərdə Qafqazda, 
Türküstan da və İranda satılırdı.    Lakin üç-dörd il keçəndən sonra müsəlman 
məmləkətlərində ölülərin dəfni üçün, Ərəfə libası üçün Məkkəyə, həcc 
ziyarətinə gedən zəvvarlar, Kərbəla və Xorasan ziyarətinə yollananlar Tağıyev 
fabrikinin bezini alırdılar ki, onu müsəlman fəhlə və ustaları toxuyur, pakdır. 
XX əsrin  əvvəlində Bakıda 200-dən çox irili-xırdalı zavod və fabrik 
vardı. 
Çox dövlətli olmasına baxmayaraq bu şəhərin küçələrində hələ də, 
neft fanarları yandırılırdı. Bir neçə mərkəz küçəsində elektrik işığı vardı: 
Nikolayev (Kommunist)
*
; Velikoknyaz (Zevin), Olkinski (Caparidze), 
Torqovıy (Nizami), Telefonnı (28 Aprel)... Bir də bulvarda. 
Elektrik stansiyası fəhlələri, küçə fanarlarını alışdıranlar tətilə 
qoşulanda şamqayıranların, şam satanların bir də ağ neft satan dükançıların 
bazarı gur olurdu, yaman pul qazanırdılar. 
Bakı bələdiyyə idarəsinin keçmiş baş memarlarından Zivərbəy 
Əhmədbəyov deyirmiş ki, Bakı öz inkişaf sürətinə görə dünyada yeganə 
şəhərdir. 
                                                          
* Mötərizələrdə küçələrin indiki adı  göstərilir. (Red.) 
18 
 
Bu illərdə Dövlət senatı Bakı üçün gerb təsdiq edir. 1900-cü ilin may 
ayında Bakı bələdiyyə idarəsinin yeni binasının (indiki Bakı şəhər İcraiyyə 
Komitəsinin binası) bünövrəsi qoyulur. Bu bina öz əzəməti və gözəlliyinə görə 
şəhəri bir daha məşhurlaşdırmalı idi. Memar Qoslavski layihə üzərində 
sənətkarlığını, ilhamını əsirgəmədiyi kimi, şəhər bələdiyyə idarəsi də pul 
əsirgəməmişdi. Qafqaz canişini layihəni təsdiq etmişdi. Bina 400.000 manata 
başa gəlmişdi. Binanın fasadını bəzəmək üçün İtaliyadan qırmızı kərpic, əlvan, 
güllü-çiçəkli mərmər və digər əşya gətirmişdilər. 1870-ci ildə təsis edilmiş 
Şəhər İdarəsi «Qoşa qala» qapısının yanındakı iki-mərtəbəli mülkdən 1904-cü 
ildə Şirvan darvazası yanındakı təzə əzəmətli binaya köçdü. 
Qoslavskinin vəfatı (1904-cü ildə) münasibətilə yazılan nekroloqda 
deyilirdi ki, şəhərin bələdiyyə idarəsi nəhəng memarın tükənməz ilhamının, 
parlaq istedadının məhsuludur. Bakı müsəlman qız məktəbinin və bir neçə 
gözədəyimli mülkün, binanın da layihəsini o işləmişdi. 
Bakı bələdiyyə idarəsi Rusiyada ən dövlətli bələdiyyə idarəsi idi. 
Qafqaz canişini oturan Tiflis şəhərinin bələdiyyə rəisi ildə 4.000 manat maaş 
aldığı halda, Bakı milyonçuları lovğalıqla Kursk şəhərindən ildə 20.000 manat 
maaşla Rayevi bələdiyyə rəisliyinə dəvət etmişdilər. Halbuki Rusiya 
imperiyasının nazirləri ildə 15.000 manat maaş alırdılar. Bakı milyonçularının 
bu avam «Səxavəti» dəfələrlə qəzet felyetonlarında lağa qoyulmuşdu. 
Rayev də öz həmyerlilərini Kurskdan Bakıya gətirib yüksək maaşla 
işlədirdi.    Şəhərə lazım olan bütün mayəhtac və avadanlığı  Kursk zavodlarına  
sifariş verirdi. Bir dəfə Dumanın iclasında, Bakıdakı ictimai ayaq yollarında 
aftafa qoymağı qərara aldıqda kimə və hara sifariş verməyi müzakirə edəndə, 
bələdiyyə üzvlərindən Əngüştər Kərbəla İsrafil Hacıyev söz alıb deyir ki, 
«Cənab Rayev, aftafaları, yaxşı olardı, Kursk zavoduna sifariş verəsiz. Bir də, 
dörd aydır müsəlmanların Şeyxülislamı vəfat edib, yeri boşdur, mümkünsə 
Kurskdan bir Şeyxülislam da gətizdirəsiz...» Kərbəla  İsrafilin  Şamaxı  
yolunda  (C.  Cabbarlı küçəsindəki)  mülkü  (Oktyabr  Rayon  Xalq Deputatları 
Soveti yerləşən bina) şəhərin ən gözəl memarlıq nümunələrindəndir. Binanın 
xarici görünüşü lakonik ve fövqəladə olduğu qədər daxili bəzəkləri də diqqətə 
layiqdir. Əsl modern memarlıq üslubunda tikilib. 
Əngüştar ləqəbini Kərbəla İsrafilə qubernatorun arvadına brilyant 
üzük bağışladığına görə vermişdilər... Bakı Duma seçkiləri barədə yazılmış 
felyetonda da adı çəkilmişdi: 
 
Fəryad o zamandan ki,  
Dum seçkisi başlandı,  
Kim oldu şahid əvvəl,  
İsrafil Ənküştər... 
 
19 
 
Bələdiyyə idarəsi ilə üzbəüz mülkdə, müqəddəs Nina rus qız məktəbi 
yerləşirdi. Qubernator bağının qabağındakı Mirzəbəyovun yeddimərtəbəli evi 
dörd-beş ilə tikilmişdi. Bu mülkün yerində əvvəllər xırda daxmalar vardı. 
sahibkar camaatın hamısına pul verib başqa yerə köçürtdürür. Tək bircə nəfər 
Hacı Qarabala uşaqlarından Hacı Zülfüqar Manafov yerin dəyərindən neçə qat 
artıq təklif edilən pulu rədd edir, mülkünü satmır. Mirzəbəyov nə qədər fənd 
işlədir, minnətçi salır, çoxlu pulla şirnikdirirsə səyləri boşa çıxır. Yurd yiyəsi 
deyir ki, kişi olan kəs ata-baba mülkünü yad adama, yersiz-yurdsuz biganəyə 
satmaz. Pul əl çirkidir. Hacı Zülfüqar Manafov deyir ki, o yerdə elə bina 
tikdirəcəyəm ki, yeddimərtəbə gözdən düşsün. Üçmərtəbə bir mülk tikdirir, O 
balaca mülk yeddi mərtəbədən daha çox diqqəti cəlb edir. Küçə tərəfdən xırda 
görünsə də həyət tərəfdən çox iridir. İndi həyət olan yerdə Hacı Zülfüqarın 
hamamı vardı. 
Küçəyə baxan balaca mülkün birinci mərtəbəsindəki kiçik dükanda 
alma, armud, cərco qovunu, üzüm, limon, portağal, narıngi satırdılar. 
Yeddimərtəbəli mülk renesans - təsəddüd üslubunda olmaqla, klassik 
elementlərdən geniş istifadə edilmişdir, özülü 1911-ci ildə qoyulmuşdu və 
1915-ci ildə tikilib qurtarmışdı. Mirzəbəyov birinci dünya müharibəsinin 
uzandığını, işlərin get-gedə qarışdığını görüb mülkü Musa Nağıyevə 1.200.000 
manat qızıl pula satıb, pulları köçürdür Amerika banklarına. Özü də çıxıb gedir 
Nyu-Yorka. 
Dalanın o tayındakı ev bir ilə (1893-1894) tikilib. İran şahı 
Müzəffərəddin Avropa səyahəti zamanı Bakıya gələndə bu binada qalmışdı. Bu 
bina klassik memarlıq üslubunda olmaqla müəyyən dərəcədə müasirlikdən də 
istifadə edilib. Sadovıy (Çkalov) küçəsindən dəniz sahilinə enən yerdə, keçmiş 
qəbiristanlığın qabağında Sadıqovun dillər əzbəri olan mülkü durur, xarici 
bəzəyinə, naxışlarına görə o, memarlıq nümunəsidir. Deyilənə görə camaat 
Sadıqova zarafatla deyib ki, ay Kərbəlayı, bu qədər pulu havaya sovurdun, bura 
nə yerdi ki, mülk tikdirmisən. Sadıqov da cavab verib ki, «avam danışmayın, 
görün bura nə qədər yaxşı yerdir ki, goburnat mənim üçün evimin qabağındaca 
bağ-bağça saldırıb». Bu mülkdə Şərq və Azərbaycan milli memarlığından 
istifadə edilib. 
Qazıyev bir az yuxarıda, Çəmbərəkəndindəki qayalıqda, gəmiyə 
oxşayan üçmərtəbəli imarət tikdirdi. Binaya köçən günün sabahı, nökər xəbər 
verir ki, gecə darvazanı açıb, faytonun təkərlərini çıxarıb aparıblar. Qazıyev  
bunu  eşidən  kimi  birbaş  birjaya yollanır, dəllal  tapıb mülkü satdırır. 
Külfətini elə o günü başqa mülkə köçürtdürür... Soruşurlar ki,  o həvəslə 
imarəti  tikdirdin, bəs niyə satdın.  Cavab verir  ki, fikirləşdim ki, o  tərəfləri 
abadlaşdırarıq, pəyələrin,  tövlələrin  yerində  əməlli-başlı  bazar-dükan 
düzəldərik. Qonum-qonşuya əl tutaram, əlləri işə-gücə çatar. Elə bir dəyəri 
olmayan fayton təkərini oğurlayan məhəllədə yaşamaq düzgün deyil. 
20 
 
«Səfa» məktəbinin mərtəbəyarımlıq, səkili mülkü Çəmbərə kəndində 
Qazıyev  mülki yaxınlığında tikilmişdi. 
Şəhərdə mal daşıyan qoşaçarx arabaların, yalak olmasın, otuz faizi 
Çəmbərəkənddə idi. Məhəllənin o həyəti yox idi ki, iki, üç, hətta beş qoşaçarx 
araba olmasın. Axşam düşəndə küçələrdə qoşaçarx arabalar yan-yana 
düzülərdi. Aləm peyin içərisində olardı. Çoxlu mal-qara, qoyun-quzu da 
saxlanardı. Məhəllədən kənarda buğda, arpa zəmiləri vardı. 
Böyük Çəmbərəkənd (Lermontov) küçəsinin başlanğıcında Ağa 
Qədirovun üçmərtəbəli mülkü və hamamı yerləşir. Binanın birinci 
mərtəbəsində doktor Məhəmməd Rza Vəkilovun müalicəxanası  yerləşir. Cümə 
axşamları kasıblara havayı baxır, dərman da verirdi. O mülkə bitişik 
ikimərtəbəli binada «Səadət» məktəbini açmışdılar; sonra başqa yerə 
köçürtdülər. Bu məhəllədə və bütün şəhər üçün böyük əhəmiyyəti olai iki küçə 
- Vodovoznaya (Şirşov) və Kolodezna (Ağamalıoğlu) küçələri vardı. Çoxlu su 
quyusu qazmışdılar, arabaçılar su daşıyıb əhalini içməli  su ilə təmin edirdilər.    
Bu  iki küçənin yaxınlığında iki məşhur mülk diqqəti uzaqdan cəlb edirdi: biri 
doktor Əbdülxalıq Axundovun sərdar Bünyadov küçəsilə Mehdi Hüseyn 
küçəsinin kəsişdiyi tində ucalan mülkü, ikincisi Mirzə Fətəli bağına baxan 
Mironovun əzəmətli imarəti. Hər biri gözəl memarlıq nümunəsidir. 
Əylənmək üçün Şirvan darvazası qabağında ağac və taxtadan bina 
tikdirmişdilər, üstdən də suvaqlatdırıb ağartmışdılar, adını da qoymuşdular «Ağ 
klub». Güclü xəzri əsən gecələrin birində yanğın düşür, bina yanır. Güman 
edirdilər ki, qərəzlə, qəsdən yandırıblar. «Ağ klub»da yaman qumar 
oynayırdılar. Dövlətli adamlar, qoçular kələkbazlar burda yığılıb səhərə kimi 
əylənərdilər, tez-tez dava-dalaş düşərdi. 
«Ağ klub» yanandan sonra sərvət sahibləri bələdiyyə idarəsini vadar 
edirlər ki, şəhər bağından bir parça ayırıb yay klubuna versin. Binanın 
layihəsini mahir arxitektor Ter-Mikelova tapşırırlar. O, Monte-Karlo şəhərinə 
ezam edilir ki, oradakı filarmoniyaya baxsın, onun layihəsi ilə tanış olsun. Bakı 
üçün də eynilə belə bir imarətin layihəsini işləsin. Deyilənlərə görə, Monte-
Karlo filarmoniyasının binası gözəllikdə Avropada birinci yerlərdən birini 
tutur. Binanın meydanından dəniz sahilinə doqquz terras -meydan enir. Ter-
Mikelov səfərdən qayıdandan sonra filarmoniyanın layihəsini hazırlamağa 
başlayır və bu işin öhdəsindən bacarıqla gəlir. 
Sadovıy (Çkalov) küçəsinin Nikolayev (Kommunist) küçəsilə 
kəsişdiyi yerdə dörd mülk - Yay klubu (filarmoniya), Sadıqovun evi, Hacı 
Zeynalabdin Tağıyevin tikdirdiyi Marinski rus qız gimnaziyasının binası, bir də 
ondan azca aşağıda Rotşildin işlər rəisi Deburinin order memarlıq üslubunda 
tikdirdiyi, sonra da «Kavkazskoe tovarişestvo» şirkətinə satdığı bina (R. 
Mustafayev adına İncəsənət muzeyi) gözəllikdə, lakoniklikdə bir-birilə bəhs 
edir. 
21 
 
Deyilənlərə görə, «Kavkazskoe tovarişestvo» neft şirkətinin başçısı 
filarmoniyanın layihəsini işləyən memardan xahiş edib ki, yay səhnəsini onun 
yaşadığı mülk ilə üzbəüz tikdirsin ki, balkonda oturub çalıb-çağıranlara tamaşa 
edə bilsin. Bir də istəmirmiş ki, evin qabağında lal divar ucalsın. Memarlıq 
qanununa görə səhnə həmişə giriş qapısı ilə üzbəüz olmalıdır, yay klubunda 
(filarmoniyada) isə əksinədir. 
Bakı proletariatının izdihamlı və uzun sürən tətillərindən biri qələbə 
çalanda, neft sənayeçiləri fəhlələrlə kollektiv müqavilə bağlamağa, onların 
tələblərinin çoxunu qəbul etməyə məcbur olmuşdular. 
Milyonçular  bir-birinin   bəhsinə   çoxlu  möhtəşəm binalar 
tikdirirdilər. Bu mülklər bir-birinə oxşamadığı kimi, hər birinin özünə xas 
gözəlliyi var. 
Az müddətdə Bakıda bir neçə əzəmətli məbəd-məscid və kilsə 
tikilmişdi: «Qızıllı», yaxud «Aleksandro-Nevski» kilsəsi, «Təzəpir məscidi», 
«Əjdər-bəy» və yaxud «Göy məscid», «Budaqov» kilsəsi, iki «Kirx» və s. 
«Qızıllı»  yaxud  «Aleksandro-Nevski»  kilsəsi  şəhərin mərkəzində 
ucaldılmışdı. Onun qızıl rənginə çalan, par-par parıldayan qübbələri on 
kilometrlərlə uzaqdan görünür, səfərdən qayıdan gəmilərin kapitanları səmti    
o qübbələrlə müəyyənləşdirirdilər. III Aleksandr Bakıda möhtəşəm kilsə 
tikmək üçün pul buraxır və şərt qoyur ki, əzəmətli və yaraşıqlı olmalıdır.  
Memarlar  məsləhətləşib   qərara  gəlirlər  ki, Novı  Afon  kilsəsinə oxşar,  
lakin ondan  daha üstük bir məbəd tiksinlər. Akademik Marfeld baş memar 
təyin edilir. Novı Afondan çertyojların surətini gətizdirirlər. Layihə tamam 
olanda görürlər ki, buraxılan məbləğ azdır. Başlayırlar «ianə» toplamağa. 
Bakıda toplanan 200.000 manat ianənin 150.000 manatını əhalinin 
əksəriyyətini təşkil edən  müsəlmanlar ödəyir. 
1888-ci ilin payızında, oktyabr ayının əvvəllərində imperator III 
Aleksandr Tiflisdən ailəsiylə - arvadı, iki oğlu, bir də böyük məiyyəti ilə 
Bakıya gəlir. Vağzal başdan-başa təntənəli mərasim üçün xalı-xalça, 
bayraqlarla   bəzədilmiş,  hasarların  üstündə  və  birmərtəbəli  binaların  
kəlləbəndlərində bir-birindən bir arşın aralı qoyulmuş qara çıraqlar yanırdı. 
Milyonçular, tacir və əyanlar bir tərəfdə, yüksək rütbəli mülki və hərbi 
məmurlar digər tərəfdə, silahlı soldatlar divar kimi amadə durmuşdular. Şahanə 
qatar stansiyaya girir. Az sonra çar III Aleksandr şahanə vaqonundan hərbi 
libasda düşür. Hamı papağını götürür, Tağıyevdən başqa, Qubernator təkid 
edirsə, o qulaq ardına vurur. Hacı Zeynalabdin Tağıyev ortada, qubernator bir 
tərəfində,  şəhər bələdiyyə rəisi  digər  tərəfində III Aleksandra yaxınlaşırlar. 
Hacı xoşamədi deyir. Çar ona papağını  çıxarmadığı üçün tünd-tünd baxır və 
soruşur: «Çey vı podannıy?» (sən kimin rəiyyətisən?). Qubernator Hacıya 
pıçıldayır de ki: «ya podannıy  vaşeqo  veliçestva»  (siz  əlahəzrətin  
təbəəsiyəm). 
22 
 
Hacı Zeynalabdin öz bildiyini deyir: «Ya podannıy Russkoy imperii». 
III Aleksandr vağzaldan keçib meydana enir və şahanə karetaya 
oturur. 
III Aleksandrın şəhərdən keçmə mərasimini şəxsən görmüş bakılı 
dülgər Mütəllib kişi maraqla nəql edirdi: 
Padşahın gəlməyinə üç gün qalmış carçılar küçələrə düşüb car çəkə-
çəkə şəhər əhlinə xəbər verdilər ki, əlahəzrət şəhərimizə varid olacaq. 
Vaxt çatanda, camaat səhər tezdən çarın keçəcəyi Balaxanı (Basin) 
küçəsinə, Quba (Füzuli) meydanına və Bazar (Hüsü Hacıyev) küçəsinə gəlir. O 
vaxt həmin küçələr birmərtəbəli binalarla əhatə olunmuşdu. Vağzaldan, ta 
keçmiş müsəlman qəbiristanına qədər yolboyu küçələrə, meydana xalı-xalçalar 
döşəmişdilər. O tay, bu taydakı alçaq binaların damlarında qara çıraqlar 
qoymuşdular, hamısı da yanırdı. Hər iki tərəfdə səkilərin qırağında soldatlar 
durmuşdular; tüfəngləri hazır saxlamışdılar. Camaat isə soldatların arxasında, 
qabaqda ruslar, dal tərəfdə başqa millətlər dayanıb həyəcanla, maraqla çarın 
gəlməyini gözləyirdilər. Bir də gördük ki, uzaqdan padşahın qızıl-gümüş 
bəzəkli karetası gəlir. Quba meydanına səmt götürmüşdü; karetanı daldan atlı 
kazaklar, yanlardan jandarmlar müşayiət edirdilər. Camaat da arxada yeriyirdi 
Birdən bir nəfər qoca müsəlman kişi, əlində də məşəl, mühafizə dəstələrinə 
baxmayaraq, karetanın qabağına atılıb başladı meydana tərəf qaçmağa, 
İmperatoru müşayiət edən kazaklar atlarını məhmizləyib, bir anda məşəlli qoca 
müsəlmanı araya alıb tutdular. 
Bu mənzərəni karetadan görən imperator, atları saxlatdırdı, əmr etdi 
ki, məşəlli qosanı yanına gətirsinlər. 
Qoca diz çöküb təzim edir, əlindəki ərzi-halı çar uzadır. O da kağızı 
dilmanca verib nə yazıldığını xəbər alır. Mətləbdən  hali olanda, çarın 
dodaqları qaçır, gülümsəyir, yavərinə nə isə tapşırır. Qocanı buraxırlar. Sonra 
məlum olur ki, qocanın oğlu sözünə baxmır, onu incidir, xərclik vermir. Oğlan 
şəhər dumasında qulluq sahibi idi. Rəvayətə görə çar əmr edir ki, kişiyə 
oğlunun rütbəsindən bir pillə yüksək çin - ad verilsin  ki,  oğlan  onun sözünə  
qulaq assın, üzünə qayıda bilməsin, sözündən  çıxanda  atası  qanunla  onu 
cəzalandıra bilsin. 
Kareta köhnə qəbiristan tərəfə yönəldi. 
Qəbiristanı təmizləyib, kilsə binası üçün özül qazmışdılar. Ətrafdakı 
alçaq binaların üstü tamaşaçılarla dolu idi. 
Kareta yaxınlaşanda əhali əl çaldı. III  Aleksandr qabaqda, dalınca iki 
keşiş karetadan düşüb özülə endilər. Keşişlərin hər biri çara qızıldan balaca bir 
kərpic verdi. Eyni zamanda başladılar mərasim duası oxumağa, Çar qızıl 
kərpicləri şahanə sincab mantosunun ətəyilə silib öz əlilə özülə qoydu. Bakı 
milyonçuları da, hərə öz adına layiq qızıl doldurulmuş mücrünü, qapaqlı mis 
qabı və taxta qutunu imperatora verdilər ki, özül dəfinəsinə qoysun. III 
23 
 
Aleksandr verilən hədiyyələri  və inşaat tarixi yazılmış sicili də bünövrəyə 
qoydu. Keşişlər avazla ucadan dua oxudular. Bənnalar özül divarını hörməyə 
başladılar. 
Səhəri gün carçılar bəziləri piyada, bəziləri dəvə üstündə, küçə və 
bazarlarda gəzib car çəkdilər ki, camaat, eşidin və agah olun, eşitməyənlərə də 
xəbər verin, padşah dustaqlara mərhəmət edib, bağışlayıb. Özü Kömürçü 
meydanı ilə Quba meydanı arasındakı mərkəzi həbsxanaya gedib dustaqları 
azad edəcək. Tamaşa etmək istəyənlər dustaqxana qabağına gələ bilərlər. 
Camaat səhər tezdən qazamat qabağında idi. Mən də getmişdim. 
Cavan vaxtım idi, kənarda dayanıb tamaşa edirdik. Atlı kazakların araya 
aldıqları çarın karetası gəlib qazamatın dəmir darvazası qabağında dayandı. 
Padşah düşdü, zəhmli, yekəpər və kürən adam idi. Pişik gözü kimi parıldayan 
gözlərindən  od yağırdı. Yanındakılara əlilə nə isə işarə etdi. Nəhəng dəmir 
darvazanı  açdılar. Dustaqları  bir-bir Qanlı təpə (I Sverdlov) küçəsinə  
buraxmağa  başladılar. Qorxa-qorxa yeriyən  dustaqlar ikiqat əyilib özlərini 
mümkün qədər   divar tərəfə  verirdilər. Görünür,  padşahın qəzəbli görkəmi, 
zəhmi onları lərzəyə salmışdı. 
O gün mollalar böyük mərhəmətinə görə camaatı məscidlərə yığıb dua 
oxuya-oxuya çara təşəkkür edir, özünə və ailəsinə cansağlığı, taxt-tacının yüz 
illərlə bərqərar olmasını diləyirdilər. Bu əhvalatdan bir ay keçməmiş, 
jandarmlar evbəev düşüb çar tərəfindən buraxılmış dustaqları asi adlandıraraq 
təzədən tutub qazamata saldılar. 
Üçüncü gün çar ailəsiylə neft mədənlərinə tamaşaya gedir. 
Milyonçular çarı Sabunçu stansiyasında duz-çörəklə qarşılayırlar. Bir neçə 
yerdə bəzəkli, tağlı darvazalar qurulmuşdu. Darvazalardan birini mədən 
avadanlıqlarından qayırmışdılar. Möhtərəm qonaqlar Nobel qardaşlarının neft 
anbarlarına, sonra Şəmsi Əsədullayevin neft vuran stansiyasına və güclü neft 
verən üç buruğa tamaşa edirlər. Bir buruğun qabağında fontan zamanı quyudan 
çıxan daşları üst-üstə qalamışdılar. Daşların yer altından qaz gücünə çıxmasına 
adam inana bilmirdi. Əlahəzrət kanat üsulu ilə qazılan bir quyuya da baxır. 
Camaat və fəhlələr qonaqların qabağına çıxır. 
Neft milyonçuları imperatoru və onun ailəsini qəbul etmək üçün iki 
yerdə xüsusi çadır - pavilyon qurmuşdular. 
İmperator onu müşayiət edənlərlə əvvəldən iki yerdə - Avropa və Şərq 
üslubunda düzəldilmiş çadırların birincisinə girir. Oturandan sonra çadırın 
ətəklərini qaldırıb, fontan vuran quyunu nümayiş etdirirlər. Çay içib, şirniyyat 
yeyə-yeyə fontana maraqla tamaşa edirlər. Sonra da İransayağı bəzədilmiş 
ikinci çadıra gedirlər. Qiymətli xalı və xalçalardan tağlı girəcək qurulmuşdu. 
Darvazadan çadıra qədər yerə bahalı, nadir xalı, kəbə və xalça döşəmişdilər. 
Çadırın içərisi ipək zər-ziba parçaları ilə bəzədilmişdi. 
24 
 
Şəhərə qayıdandan sonra çarın şərəfinə ziyafət verilir. III Aleksandr 
razılığını bildirib «Qızıllı» kilsəni ləyaqətlə başa çatdırmağı xüsusi tapşırır. 
Sabahı gün Bakını tərk edirlər. 
Kilsənin iş icraçısı arxitektor Qoslavski gecə-gündüz çalışır, bu işdə 
bacarıq və istedadını əsirgəmir. Bina on ildən sonra, çar III Aleksandr öləndən 
sonra hazır oldu. 
Maraqlı bir qeyd: Kilsə zənglərinin səsi-sədası gurultulu və 
möhtəşəm, daha xoş, daha məlahətli çıxmaq üçün tuncun tərkibinə qızıl və 
gümüş qarışdırmaq lazım olur. Bu məqsədlə əhalidən qızıl-gümüş toplamağa 
başlayırlar. Qadınlar kəmər, qolbaq, sırğa, üzük, həmayil, bilərzik, kişilər isə 
təkbənd, qılınc və xəncər qınları, gümüş qab-qacaq «ianə» gətirirlər. 
Nəticədə «ianə»nin əsas hissəsini müsəlmanlar ödəyir, birinci yeri 
tuturlar. Zəngləri Ural zavodlarında tökdürüb hazırlatmışdılar. Ən iri zəng neçə 
top ağırlığında idi. Onu çox çətinliklə və bir neçə aya gətirib Bakıya 
çıxarmışdılar. Zəngin üstündə qədim Slavyan hərflərilə müqəddəs ayələr, bir 
kənarında isə əllərində xaç, incil, məşəl və bu kimi dini şeylər olan kahinlərin - 
apostolların qorelyefləri həkk edilmişdi. İçərisi güzgü tək par-par parıldayır, 
bərq zurur, göz qamaşdırırdı. Orta və xırda zənglər də çox gözəl və ağırdı. 
Böyüyündən tutmuş ta kiçiyinə qədər bütün zəngləri həndəsi tənasüblə 
turmuşdular. 
İsanın dara çəkilmə mərasimlərində zənglər səs-səsə verib elə 
«fəryad» qoparırdılar ki, adam vahiməyə düşürdü. Şəhərin başqa 
məhəllələrindəki irili-xırdalı kilsələrində zəngləri eyni tərzdə «fəryad» qoparır, 
bu səslər bir-birinə qarışaraq mərasimi daha da təntənəli eləyirdi. Xaçpərəstlər 
qışqırırdılar: «həzrət Məsih sağdır!..», «İsa qalib gəlir!..»; :Onun padşahlığı 
əbədidir!..» 
Pasxa münasibətilə «Qızıllı» kilsənin böyük qübbəsinin çıraqban 
edilməsi: Bu mərasim vaxtı kilsənin ətrafında adam əlindən tərpənmək 
olmurdu. Küçə hərəkəti dayanırdı, səkilər və küçələr tamaşaçılarla dolurdu. 
Birdən irili-xırdalı bütün zənglər səs-səsə verərdilər, müqəddəs dua 
havası çalmağa başlayanda, xaçpərəstlər diz çöküb xaç vura-vura dua 
oxuyardılar, ancaq dodaqları tərpənərdi. Zəng çalan ipləri dartmaq və 
buraxmaqla musiqini tənzim edər, zənglər həzin, ahəngdar, ürəkləri oxşayan, 
insanı dərin düşüncələrə dalmağa məcbur edirdi. Adamlar bu mənalı musiqiyə 
qulaq asmaqdan doymurdular. 
Bütün şəhərdə bircə nəfər adam qalxıb əzəmətli, böyük qübbəni 
təmizləyib elektrik çıraqları ilə bəzəyə bilirdi; ondan başqa bu çətin, ağır işi heç 
kəs bacarmazdı. O, əvvəldən, bina tikildiyi vaxtdan divara möhkəm bərkidilmiş 
dəmir pillələrlə yavaş-yavaş qalxırdı. Böyük qübbənin altına çatana qədər 
tələsmədən, fasilə ilə tərpənirdi. 
25 
 
Böyük qübbənin altına yetişəndə, aşağıda toplanmış izdiham təlatümə 
gəlirdi. Elə bil matəmdi, zənglər tamamilə susurdu. Heç kəs cınqırını belə 
çıxartmır, ətrafa məzar sükutu çökürdü. 
Pilləkəndəki adam ağılagəlməyən çətinliklə, həm də böyük məharətlə 
özünü qübbə ilə pillələr arasına salar və içəri tərəfdən tərsinə dırmaşmağa 
başlardı. 
Adam qübbənin altından, içəridən bayıra, qübbənin üstünə dırmaşanda 
izdiham qorxudan dəhşətə gələrdi. Arvadlar, kişilər, oğlanlar, qızlar diz üstə 
çöküb, qollarını geniş açardılar, gözlərini göyə dikərdilər, xaç vura-vura tez-
tez, astadan dua oxuyardılar, allaha yalvarardılar. 
Elə ki, adam qübbənin üstünə qalxardı, yerdəkilər rahat nəfəs 
alardılar, dua oxuyub, xaç vurmaqda davam edərdilər. Zənglər də təzədən 
astadan səslənər, ahəngdar, həzin, ilahi musiqi sədaları ətrafə yayılardı. 
Qübbənin tozunu silib təmizləyəndən sonra həmin adam yuxarıdan 
aşağı və eninə, dövrələmə rəngarəng elektrik çıraqları taxardı. 
Qayıdanbaş qübbənin altındakı məsafəni aşmaq daha çətin, daha 
qorxulu olardı. 
Yenidən intizarlı mərasim təkrar olunardı.  
Elə ki, həmin adam yerə düşərdi, hamı sevinərdi. Üzlər gülər, 
gözlərdən qeyri-ixtiyari sevinc yaşları axardı. Möcüzə olubmuş kimi, heç kəs 
gözlərilə gördüyünə, o hündürlüyə çıraq taxıldığına və o çıraq taxanın təzədən 
qübbənin altına aşaraq yerə düşməsinə inana bilmirdi. Bu, həzrət İsanın dar 
ağacına, çarmıxa çəkiləndən sonra, təzədən dirilib göylərdə qeyb olmasına 
oxşayırdı. 
Göylərdən yerə enmiş müqəddəs adamın əlini tutmağa, ətəklərini 
öpməyə can atırdılar, Üstünə nəzir, ianə yağdırırdılar. 
Müqəddəs günlərdə dini ayinləri keçirmək üçün baş keşiş ruhanilərlə 
bərabər kilsəyə gələrdi, Onlar kilsənin yaxınlığında yaşayırdılar. O binaların 
darvazasından kilsə girəcəyinə, əzəmətli darvazayadək yola asfalt salınmışdı. 
Bu asfalt yola xalça döşənərdi. O zaman Bakıda iki yerdə belə asfalt döşəmə 
vardı - biri «Qızıllı» kilsənin, biri də Qalabəyi (Qradokaçalstvo) idarəsinin 
qabağında, hərəsinin də Uzunluğu 500 metr idi. 
Kilsənin tabut qayıran emalatxanası, dükanları vardı. Arvadlar və 
kişilər üçün cənazə libası, ikonalar, lampaslar, ikonaüstü örtük, lampas cövhəri, 
ağac yağı, fitil, şam və s. satılardı. 
Kilsənin içərisində çoxlu, irili-xırdalı qızıl və gümüş ikonalar vardı. 
Həzrət İsa və kahinlərin şəkilləri salınmış çərçivələr də qızıldan, gümüşdən idi. 
Minbərə açılan qoşa qapı da qızıldan idi. 
Dini mərasim zamanı, axşamlar elə ki, böyük qübbədəki çıraqları 
alışdırardılar, göydə qeyri-adi, rəngarəng, möcüzəyə oxşayan nur peyda olardı. 
Əzəmətli qübbənin şəfəqə qərq olan xaçları, əngin qaranlıqlara əfsanəvi ziyalar 
26 
 
saçardı. Göylərdə, əlçatmaz hündürlükdə şairanə, həqiqətdən çox xəyala 
oxşayan əsrarəngiz bir mənzərə canlanardı. 
Qübbələrin çıraqları alışanda şəhərdə    yaşayan bütün xristianlar 
heyrətlənərdilər:  zənglər bərkdən çalınardı. 
Elə bir təsəvvür oyanardı ki, Məsihin özü, Məryəm oğlu İsa şəfəqlərə 
bürünüb ucsuz-bucaqsız boşluqlardan yeri seyr edir. 
Kilsədə qızlar və oğlanlar xor oxuyardılar. Çıraqların ziyası 
pəncərələrdən qaranlıqlara süzülərdi. 
Mənzərə son dərəcə əzəmətli və gözəl olardı. 
Kilsənin  ətrafında  arxitektura  cəhətdən  diqqəti cəlb eləyən binalar 
tikməyə icazə verilərdi. Lakin «Qızıllı» kilsədən hündür,    ondan görkəmli 
bina ucaltmaq olmazdı. 
Kiçik bir haşiyə: Bələdiyyə idarəsi ötən əsrin səksəninci illərinin 
əvvəlində müsəlmanlara təklif etmişdi ki, şəhərin  mərkəzində olan köhnə 
müsəlman qəbiristanlığında bir məscid tiksinlər; qərar da çıxarmışdı. İşi o 
qədər uzadırlar ki, axırda yer əldən çıxıb kilsəyə qismət olur. 
Nabat xanım Xocabəy qızı ərindən və atasından aldığı miras hesabına 
qoşa minarəli Təzəpir məscidini tikdirir. 
Nabat xanımın qəbiri həmin məscidin eyvanında, baş qapının sağ 
tərəfindədir. Nabat xanım xeyriyyə işlərinə kömək edirdi. Bakı su kəmərini 
çəkməyə də xeyli ianə vermişdi. 
Krasnovodsk (Səməd Vurğun) küçəsindəki Göy məscidi Əjdər bəy 
tikdirmişdi. Arxitektoru Zivərbəy Əhmədbəyov idi. 
Persidski (Poluxin) küçəsi ilə birinci Qanlı təpə (1-ci Sverdlov) 
küçəsinin tinində,    Şah  döngəsindən bir dalan o tərəfdə, hamamla üzbəüz 
minarəsiz Axund məscidi durur. 
Bakı şəhərinin mövqeyi: Limanın sahili Şərqdə Zığ burnundan 
başlayıb, qərbdə Şıx burnuna qədər 24 kilometr uzanır; bu arada onlarla körpü, 
bir neçə gəmi tərsanəsi və təmir zavodu vardı. Sahilin orta hissəsində şəhərdəki 
körpülərdən gəmilərə cürbəcür mallar - manufaktura, dən, un, taxıl, duz, çay, 
qənd, kişmiş, qaysı, səbzə, qoz, fındıq, təzə meyvələr, tərəvəz, taxta, odun, 
ağac, dəmir, mis, kömür yükləyirdilər. Gömrükxana və sərnişin körpüləri də 
limanın bu hissəsində idi. Dadaşov qardaşları və «Qafqaz-Merkuri» şirkətinin 
gəmi tərsanələri, digər təmir emalatxanaları, gömrükxana, onun anbarları və 
dəniz qırağındakı dükanlar da bu hissədə yerləşirdi. 
Merkuri (Şaumyan) küçəsində Tağıyev teatrının arxasında sahil boyu 
iyirmiyə qədər ağac-taxta, odun anbarı vardı; neçə ildən qalma taxta, dirək, 
şəlban, tir, qapı-pəncərə çərçivələri, odun satılırdı. Körpülər sahiblərinin, ya da 
şirkətin adını daşıyırdı. İmamverdi körpüsü, Adamov körpüsü və s. 
Limanın ikinci hissəsi Qara şəhərdən   başlayır, Ağ şəhəri əhatə 
etməklə soltan burnuna,  Zığa qədər uzanır. Bu arada 43 körpü vardı...  Hamısı 
27 
 
da şəxsi adamlara  və  şirkətlərə  məxsus   idi;   bu   körpülərdən duru yanacaq - 
mazut, neft, benzin, maşın yağları daşınırdı. Neft emal edən, təmizləyən 
zavodlar, çoxlu neft anbarları, benzin çənləri,  kükürd turşusu, mis, çuqun 
əridən və digər zavodlar, bir gəmi təmiri tərsanəsi də bu ərazidə idi. Bu arada 
gecə-gündüz göydən his-pas yağar, qara tüstü, boz-sarı buxar göy üzünü 
örtərdi;   hətta   buradakı   qağayılar,   sərçələr,   it-pişik belə qapqara olardı. 
Damlar, divarlar da ürək sıxan qaramat rəngdə idi. Hər addımda gecə-gündüz, 
aramsız tüstü qaynayan göylərə baş qaldırar, yoğun, hündür, nəhəng bacalar 
yerə kölgə salar, dəhşətli mənzərəni daha da vahiməli edərdi. Hara baxardın 
yoğun, xırda ölçülü borular nəzərə çarpardı; bu  borular  yerdən, göydən, 
hasarların üstündən, divarlar boyu uzanar, göydə tağlar əmələ gətirər, bir-birilə 
çarpazlaşar, üst-üstə qalanardı. İlk günlərdə gümüşü rəngə çalan iri, xırda, 
nəhəng dəyirmi çənlər bozarıb qaralardı. Limanın üçüncü, Şərq hissəsi Bayıl 
burnundan başlayıb Naftalan-Bibiheybətə qədər davam edərdi; o aradakı on bir 
körpüdən gəmilərə qara nöyüt, ağac-taxta, sement və mazut yüklənər, qış 
aylarında gəmilər təmirə dayanardı. Bu körpülərdə hər növ gəmiyə rast gəlmək 
olardı: buxar gəmiləri, yelkən gəmisi, tanker, minik gəmiləri, barkazlar, irili-
xırdalı qayıqlar... 
Bakı limanında çoxlu gəmi vardı. Gəmiçilik o dərəcədə inkişaf 
etmişdi ki, Xəzər dənizi ilə daşınan yükün illik miqdarı üç-dörd milyon puda 
çatırdı, Bakı dənizlə yükdaşımaqda Rusiyada birincilər sırasındaydı. 
Şəhərdə məişətin bütün sahələrində böyük bir canlanma vardı. 
Mərkəzi məhəllələrdə Asiya ilə Avropa üz-üzə gəlib bərabər yaşayırdı. Şəhərdə 
təmtəraqlı imarət və mehmanxana adları vardı: «Metropol», «Köhnə Avropa», 
«Madrid», «Yeni Avropa», «Leon», «Təbriz», «Dvorsovıe nomera», «Marsel» 
və s. 
Bir cəhəti də qeyd etmək oxucular üçün    maraqlı olardı: tətillər elan 
ediləndən sonra, fəhlə nümayəndələri neft sənayeçiləri və «Sovet siyezd» 
rəhbərləri ilə əsasən «Metropol»da, ya da başqa mehmanxanalarda müzakirə 
aparardılar, Səməd Vurğun küçəsindəki 43 nömrəli binaya yapışdırılmış bir 
lövhədə oxuyuruq: «Bu mülkdə (sabiq «Dvortsovıe nomera» 
mehmanxanasında) 1917-ci ildə oktyabrın 15 (2)-də proletariat sentyabr ayında 
başladığı tətildə qələbə    çalandan sonra Bakı neft sahibkarları  fəhlələrlə 
kollektiv müqavilə bağlamışdı». 
«Şəms», «Mübarək», «İstambul», «İslamiyyə», «Novıy svet», 
«Çikaqo», «Çanaxqala», «Tehran», «Novbahar», «Anadolu», «Qretsiya», 
«Dardanel» və sairə qəşəng, təmtəraqlı adlarda restoranlar, aşxanalar vardı. 
Hamam adları da qəribə idi: «Ermitaj», «Fantaziya»,«Ağa», «Sarxan», 
«Mironov», «Axund», «Qədir», «Malağan», «Toyuq yeyən». 
Mağazalara «Cəvahir», «Şəşəə», «Fərş», «Əbrişim», «Yaqut», 
«Naznazı», «Hacı, bəri bax», «Zərxara» kimi adlar qoymuşdular. 
28 
 
Rəngarəng klub adları zardı: «Edison», «Ermitaj», «Ermans». 
Bazar (Hüsü Hacıyev) küçəsi adından göründüyü kimi şəhərin ən gur 
ticarət mərkəzi, o tay-bu tay dükanlar və karvansaray idi. Sərrac, baqqal, 
bəzzaz, çəkməçi, boyaqçı, papaqçı, şamqayıran, kababçı, cızbızçı, pitiçi, çayçı, 
çörəkçi, lavaşçı, kəlləpaç dükanları gecə yarısınadək açıq olardı. 
Ləziz xörəklərin ətri adamı uzaqdan vururdu; dükançılar və 
xörəkpaylayanlar müştərilərinə xoş sözlər deyərdilər: «Ağa, buyur», «Ağa, xoş 
gəldiz», «Ağa, qulluq», «Ağa, nuşsan»... «hər gün buyurun», «Təşrif gətirin»... 
«Qulluğunuzda olaq»... 
Bir neçə yerdə, xüsusən Bazar küçəsində səkiyə həsir, palaz döşəyib, 
döşəkçə salmış küçə mirzələri oturub fəhlələr üçün İrana məktub yazırdılar. 
Quba meydanından Sabunçu vağzalına qədər uzanan Balaxanı (Basin) 
küçəsində çoxlu sənətkar, xırda alverçilər, baqqal, bəzzaz, şirniyyatçı və 
çörəkçi dükanları vardı. 
Doxsanıncı ildən sonra Balaxanı küçəsində bir neçə gözəçarpan mülk 
tikilmişdi: Aslanovun böyük mülkü, Marinski (Karqanov) küçəsilə Balaxanı 
küçəsinin tinində İsabəy Hacınskinin evi, ondan bir qədər aralı Rzayevin 
nəhəng mülkü. O zamanlar Türkiyə konsulxanası bu binada idi. Balaxanı və 
Krasnovodsk küçələrinin tinində, indiki Lenin sarayı ilə üzbəüz olan sabiq 
gimnaziyanın (indiki Fuad Əfəndiyev adına 4 №-li şəhər klinik xəstəxanasının) 
əzəmətli binası (1911-1912-ci illər)... 
Şəhərdə neçə dənə pasaj vardı: Meyvə-tərəvəz pasajı, Ərzaq pasajı, 
Balıq pasajı, Parça-paltar pasajı, Tağıyev pasajı, Bəzzaz pasajı, Kələntərov 
pasajı və sairə. 
Şəhərin mərkəzindən kənardakı məhəllələrin də öz adları vardı: 
Çəmbərəkəndi (Bu məhəllədə maldarlar yaşayırdı), Dağlı məhəlləsi, Həmşəri 
palanı, Sonbala açıqlığı, Məhəmmədəli məhəlləsi, Qanlı təpə, Vağzal dalı, 
Malağan Slobodkası, Müsəlman Keşləsi və sairə. 
Torpağın hər qarışını bir ovuc qızıla satırdılar. Tez-tez yer üstündə 
dava, qan düşürdü. Məhkəmələrdə torpaq və mülk üstündə yüzlərlə şikayətə 
baxırdılar. 
Torpaq sahibləri torpaqlarını bankda girov qoyur, faizlə pul alır, 
başlayırdılar mülk tikdirməyə. Elə ki, birinci mərtəbə hazır olurdu, onu da yenə 
girova qoyurdular, möhlətlə yenə məbləğ götürür, əvvəlki kreditin faizini 
ödəyir, eyni zamanda üst mərtəbələri də tikdirir, bu qayda ilə binanı başa 
çatdırır, olurdular ev sahibi. Mənzilləri, dükanları kirayə verirdilər. 
Dövlətlilər binalarının damında əzəmətli qübbə qoydururdular. 
Bununla da sərvətlərinin tükənməzliyini nəzərə çarpdırmaq istəyirdilər. Bir 
kaşanədə, bəzən hər küncdə və baş fəsadlarda birər qübbə ucaldırdılar; hər 
qübbə, guya bir milyon tanxa sayılırdı, Qübbələrin  ortasındakı milə ştandart 
qaldırıb tanış adamlara, qohum-əqrəbaya o gün hansı salonda ailə yığıncağı, 
29 
 
ziyəfət, ad günü olduğunu xəbər verirdilər, hər dövlətlinin öz bayrağı vardı. 
Əzəmətli binalardakı altı-yeddi otaqlı mənzillərdə xüsusi orkestr bucağı  vardı  
ki,  orada   musiqiçilər  çalar,  xanəndələr oxuyar, məclisdəkiləri 
öyləndirərdilər. 
Qəfildən varlanan neftxudalar allaha bəndəlik etmirdilər, pulu necə 
gəldi o cür xərcləyirdilər. 
Balaxanı camaatı (Bakı kəndləri arasında və şəhərin özündə) dövlətli 
hesab edilirdi; o həyət, o zəmi, o bostan yox idi ki, orda bir neçə nöyüt quyusu 
olmasın. 
Məclislərdə, xüsusən toylarda bərbəzəkli, zəngin geyinərdilər. 
Arvadları, gəlinləri, hətta azyaşlı qızları qızıl, mirvari, ləl-cəvahirat içində olar, 
uzaqdan diqqəti cəlb edərdilər. Nabələd adamlar onları görəndə heyrətə 
gələrdilər. Kişilər zəvvar dəstəsinin qabağında yeriyən çavuş qatırı sayaq bəzək 
-«zınqırov» içində olardılar. Qiymətli xəncər, beybut, tapança gəzdirər, buxara 
papaqlar yarım arşın hündürlükdə... Həddindən artıq bədxərc, mənəm-mənəm 
deyən, davanı pulla satın alan idilər. Meyxanaya girib keflənər,  durub gedəndə 
gözləri ayaqlarının altını görməz, birdən dayanardı;  deyərdilər  ki,  qapı  o 
tərəfdədir, gedən ora. Harınlığına salıb ayağını dirəyərdi yerə, inad edərdi  ki, 
mən burdan çıxacağam, sökün divarı, yol açılsın, əskinası səpələyərdi yerə. 
Bənna-fəhlə gətirdib divarı sökər, yol açardılar. 
Belə harın dövlətlilərdən biri haqqında balaxanılı Cəlilov belə 
danışırdı: Şəhərdə «kef» edəndən sonra küçələrdə veyllənə-veyllənə gəlir çıxır 
«Qoşa-qala» qapısı olan yerə, Haşımov meydanına. Görür ki, Hacı Zeynalabdin 
Tağıyevin maşını ordadır. (Bakıya ilk dəfə avtomobili Tağıyev gətirtmişdi, 
ondan sonra Rotşildlər). Şoferə yaxınlaşıb deyir ki, məni apar kəndə. Şofer 
cavab verir ki, gücün çatmaz, çox bahadır. Hərif hökmlə soruşur: «Axı, nə 
qədərdir?»  
Şofer yaxasını qurtarmaq üçün deyir: «iyirmi beş manat». (İyirmi beş 
manata bir əla fayton və iki köhlən at almaq olardı). «Verrəm iyirmi beş 
manatı!» deyə oturur maşına. «Sür görüm!» 
Şofer yola düşür, tünlük olan mərkəzi küçələrdə dalbadal fit verir, 
adamları xəbərdar edir; elə ki, seyrək küçələrə çıxır, daha fit vermir. Hərif 
dilxor olub xəbər alır ki, «Ayə, niyə onun zurnasını çalmırsan?». Şofer onu 
başa salır ki, o zurnanı çox çalmaq olmaz, ona da pul verməlisən. 
«Eybi yoxdur, verrəm, çal!» deyə hərif harda iki-üç adam, qəşəng, kök 
arvadlar görür fiti dalbadal çaldırır. 
Balaxanıya çatanda kənd əhli tökülür maşının qabağına. Hərif 
şoferdən soruşur: «Nə qədər verəcəyəm?» Şofer deyir: «iyirmi beş manat maşın 
haqqı, otuz beş manat da zurna üçün». 
30 
 
Hərif şoferin pulunu verib yola salır. Hərə bir tərəfdən xəbər alır ki, 
necə gəldin, nə qədər xərcim çıxdı! hərif deyir: «Maşının qiyməti ucuzdur, 
amma zurnası çox bahadır». 
O vaxt ləqəb qoymaq adət idi: Ağşalvarlar, Kosalar, hoppanaram ha, 
Bozbaşyeyənlər, Əliçomaxlılar, Bic Zeynəlbadin, Spasibo Zeynalabdin və 
sairə... 
Spasibo ləqəbinin maraqlı tarixi var. Padşahın ona-buna medal 
verdiyini gördükdə içərişəhərli Zeynaləbdin də medal almaq xəyalına düşür. 
Bakı qubernatorunun yanına gedib, xahiş edir ki, İçərişəhərdə olan 
karvansarayımı padşahın uşaqlarına bağışlayıram. Qubernator ona acıqlanır ki, 
padşahın uşaqları o günə qalmayıblar ki, sənin xəraba karvansarana göz 
diksinlər. Zeynalabdin təzim edib deyir ki, cənab, mən padşahın uşaqları 
dedikdə, soldatları nəzərdə tuturam. Onlar da əlahəzrətin balalarıdır. 
Qubernator mətləbdən agah olduqda Zeynalabdindən ərzi-hal alıb 
göndərir Peterburqa... Zeynalabdin Karaulnaya döngəsi ilə Starıy poçtovoy 
(Ostrovski) küçəsinin tinində, Təzəpir məscidinin yüz otuz-yüz qırx 
addımlığında yerləşən qubernatorluğa tez-tez baş çəkib, cavab gəlib-
gəlmədiyini soruşur. 
Günlərin birində qubernator Zeynalabdini çağırıb, xəbər verir ki, 
əlahəzrət sənin xahişini qəbul edib; get karvansaranı boşalt, təmizlə, qaydaya 
sal, bir-iki günə     soldatları ora köçürəcəyik. Zeynalabdin sevinə-sevinə 
soruşur ki, bəs əlahəzrət mənə nə lütf edibdir, Qubernator kağıza nəzər salıb 
deyir: «Sənə də spasibo yazıbdır». O gündən kişinin adı qalır «Spasibo 
Zeynalabdin». 
Bir nəfər də çox tədbirli, diribaş olduğuna görə Bic Zeynalabdin, Qatır 
Zeynalabdin deyirdilər. İndiki Sabir bağının altındakı dalanda, Hacı Hacağanın 
«Təbriz» mehmanxanası və karvansarasından azca yuxarıda Bic Zeynalabdinin 
bir neçə dükanı  vardı.  Yer xəfə, gediş-gəliş az olduğuna görə dükanları 
kirayəyə götürən yox idi. Bic Zeynalabdin bələdiyyə idarəsində mənsəbli 
şəxslərə yol tapıb «Qoşa qala» qapısından yuxarıda bələdiyyə idarəsi hesabına 
bir qala qapısı da açdırır, beləliklə dükanlarını kirayəyə verir.  
Məşhur şirniyyatçı Eynimin Rusiyanın bütün böyük şəhərlərində 
olduğu kimi Bakıda da topdan - satış kontoru vardı. Əsasən iris satardılar, Bir 
dəfə bir neçə vaqon şirin qalet də gətirirlər, müştəri tapılmır. Eynimin 
müvəkkili başını itirir. Axırda Bic Zeynalabdindən məsləhət istəyir. O də bir 
qutu qalet götürüb kirir «Təbriz» mehmanxanasının    birinci mərtəbəsində olan 
kababçı Hacı Aslan Məcidovun «Şəms» aşxanasına, çay gətirtdirib başlayır 
qalet yeməyə, birdən qutudan bir beş manatlıq qızıl sikkə çıxarır, qışqırır: 
«Ada, qalet qutusuna beşlik qızıl qoyub-par». Aşxanadə olanlar cumur qalet 
almağa. Bic Zeynalabdin çayı içib, düşür küçəbəküçə kababçı dükanlarına,  
çayxanalara,  aşxanalara,   karvansaralara,  pasajlara beş manatlıq qızılı 
31 
 
göstərə-göstərə car çəkir. Axşama şəhərdə  dərman üçün  axtarılsaydı,  qalet 
tapılmazdı. 
Konfet qutularında, papiros, tütün paçkalarında beş manatlıq, üç 
manatlıq, qızıl üzük qoymaq müştəriləri şirnikləndirmək üçün xüsusi hiylə idi. 
Şəhər küçələrinin rəsmi adları ilə yanaşı yerli adları da vardı; 
«Toyuqçu bazarı» - Qarayev küçəsi «Qəssab bazarı» - Yefimov Saratovtsev 
küçəsi, «Balıqçı bazarı» - Nizami  küçəsi,  (bir hissəsi),  «Xarrat bazarı» - 
Ostrovski küçəsi, «Misgər palanı» - Həzi Aslanov   küçəsi,   «Həmşəri   palanı»   
-   Şors   küçəsi, «Güzgüçülər palanı» - Petra Montin küçəsi, «Gön satan - 
dabbaq palanı» - Bir may  küçəsi, «Zərgər palanı» - Qasım İsmayılov küçəsi, 
«Başmaqçı palanı» - Vidadi küçəsi, «Səbzə bazar» və sairə.   
Bakıda çoxlu karvansara vardı, sahibinin adı ilə adlanırdı: Hacı 
Hacağa karvansarası, Hacı Mustafa karvansarası, Köhnə karvansara, Zaxar 
karvansarası, Çuxur karvansara, Dağıstanlılar karvansarası, Xanım 
karvansarası və s. Tiryəkçilər karvansarası isə Quba meydanı həndəvərində idi; 
qabaq tərəfində bir restoran vardı. Bu karvansara səs-küydən «uzaq» hesab 
edilirdi. Hücrələr məqsədəuyğun döşənib qaydaya salınmışdı; manqal, tiryək 
hoqqası, maşa, kömür və digər ləvazimat; xaricilər üçün isə taxt, stol və stul 
qoyulmuşdu. Müştərilər tiryək alıb hücrə haqqını verəndən sonra - başlardılar 
tiryək çəkməyə; qonşudakı restoranda yerləşən çayxanadan çaypaylayanlar 
tünd çay, bufetçi isə şirniyyat, halva, xuşgəbər, səbzi, ləbləbi, qaysı, xurma, 
şəkərbura, paxlava, şəkərçörəyi, miyanpur, qoz-badam ləpəsi gətirərdi. Tiryək 
iyi adamı vurardı. 
Tiryəkçilər karvansarasından savayı, kömür meydanında da bir 
karvansara vardı, tiryək çəkərdilər, bura çox vaxt kübar adamlar gələrdilər, 
hətta zənən xeylağı müştəriləri də vardı. Otaqlar təmiz, tiryək dəstgahı xudmani 
idi; xırda manqallar, farfor hoqqalar, əntiqə, xırda, bəzəkli bürünc maşalar... 
hoqqaların başı - tiryəkban əla növlü çinidən, müştükləri səndəl ağacından, 
şirmayıdan, sədəfdəndi; tiryəkbanı gözəl miniatür nəqşlərlə bəzəyərdilər; 
ingilis malı bu tiryəkbanları İngiltərədə qayırar, İrana göndərərdilər, ordan da 
Bakıya və başqa ölkələrə yollayardılar. Nazik qurğuşun vərəqəyə bükülmüş 
tiryək lülələri nəfis qutularda olardı; dördkünc, uzunsov tiryəklər də vardı, 
onları da qurğuşun kağızlara səliqə ilə bükərdilər, üstlərini də bəzəyərdilər. 
Məhəllə çayxanalarının da bəzilərini arakəsmə ilə bölər, bayır tərəfdə 
samovar qoyub çay satardılar, dal tərəfi isə tiryəkxana edərdilər. 
Tiryəkxana ətrafı sakitlik olmalı idi. Tiryəki hoqqaya qoyar, xırda 
maşa ilə manqaldan göz çarçasını götürüb piləyə-piləyə üstünə basar, qüllab 
vura-vura tüstünü döşünə çəkib, dərindən nəfəs alar, sonra da üfürərdilər, 
başlardılar şirin məzə yeməyə. Şirniyyat məstliyi, nəşənin müddətini artırardı. 
Vay ondan ki, qab düşəydi, bərkdən asqıraydılar, qəhqəhə çəkib 
güləydilər, o dəqiqə tiryəki ayılar, xumarlıq aləmi yox olar, nəşəsi pozular, 
32 
 
xərc-xuracatı puça çıxardı. Tiryəkilər axırda var-yoxdan çıxar, dilənçiyə 
çevrilər, cır-cındır içində qalardılar; tiryək səmi gələndə əsim-əsim əsərdilər. 
Taqətdən düşər, iş qabiliyyətini və bütün iqtidarlarını itirərdilər. Bu, dəhşətli 
faciə idi. 
İçərişəhərdə Şişəli karvansara vardı ki, hücrələrinin bəzilərində 
pəncərə əvəzinə damda şişə fanarlar düzəltmişdilər. Ona görə də «Şişəli» ad 
qoymuşdular. İçərişəhərdə başqa bir əyləncə evi də vardı - «Pilləkanlı 
meyxana» deyərdilər. Girəcəyin üstündə hüsnxətlə iri ərəb hərflərilə: «Yüknən 
girən taynan çıxar, taynan girən haynan çıxar» yazmışdılar. 
Bu növ əyləncə evlərini nəzərə çarpdırmaq üçün damlarında uzunu-
eni bir metr, metr yarım, hündürlüyü də bir metr olan xüsusi fanarlar düzəldib 
əlvan şüşələr salar və gur lampalarla işıqlandırardılar. 
Meydanlara nə  vaxt gəlsəydilər bir neçə yerdə yığıncaq görə 
bilərdilər. Falçılar, sehrkarlar,  ilan ya da  meymun oynadanlar,  qəsidə oxuyan 
dərvişlər camaatı başlarına yığıb məşğul edər, sonra da pul yığardılar. Çoxlu  
müsəlman aşxanası, pitiçi, kababçı, kəlləpaz vardı. Aşpaz Ələkbər yalnız plov 
bişərərdi; səkidə dayanıb qışqırardı: «Ay camaat, plov hazırdır!.. Gəlin isti-isti 
yeyin! Zəfəranlıdır, ləzzətlidir!.. Bu gün plov yeməsəz, sabah onu sizə çilov, 
biri gün dovğa yedizdirəcəyəm». 
Meydanlarda tez-tez it boğuşdurur, qoç döyüşdürür, xoruz 
vuruşdururdular. Belə   vaxtlarda  mərəkə  qopardı. 
Milyonçuların, qoluzorbaların arasında itbaz, qol döyüşdürən, quşbaz, 
xoruzbaz vardı. Bekar, harın, tüfeyli adamlar əyləncə axtarırdılar. İtlər 
boğuşanda, xoruzlar, qoçlar döyüşəndə tez-tez dava düşərdi, mərəkə qopar, 
savaşardılar, adam tələf olardı. Çox vaxt əvvəlcədən münsiflərə pul basırdılar 
ki, yalan rəy versinlər. Kasıbın iti, ya qoçu, varlı adamınkına üstün gələndə, 
tapançanı çıxarıb yazığın itini, qoçunu elə yerindəcə gəbərdirdilər. Xoruzu, 
qoçu, iti uduzan məhəllə o gecə zülmətə qərq olar, çıraq yandırmazdılar. Udan 
məhəllədə isə əksinə, çıraqban, şənlik, şadyanalıq olardı, çalıb oxuyardılar. 
Buxara dəriləri alverçisi bir papaqçıya Türküstandan dostu və 
müştərisi qəşəng bir buxara quzusu hədiyyə gətirir. O da şüşəbənddə bu quzu 
üçün xüsusi yer düzəldir və orda saxlayır; amma otaqlara, salona buraxmır. 
Harın bəslənən quzu böyüyür, nəhəng bir qoç olur, adı şəhərdə dillər əzbərinə 
çevrilir. Günlərin birində salonun qapısı açıq qalır, qoç girir salona, birdən 
tavana qədər ucalan bədənnüma daş güzgüdə əksini görür, başqa qoç hesab 
edib qabağa keçir, güzgüdəki qoç da ona yaxınlaşır. Qoç qəzəblənib geri çəkilir 
və hücuma keçib var qüvvəsilə güzgüyə elə bir kəllə vurur ki, bədənnüma 
güzgü tikə-tikə olub cingiltiylə döşəməyə tökülür, ətrafa səpələnir. Ev sahibləri 
dəhşətə gəlib hadisə yerinə, salona qaçırlar, görürlər ki, qoçun kəlləsi al qan 
içindədir. 
33 
 
Arvad hesabına yaşayan kişilər. Belələri bir-iki dəst yaxşı paltar, 
papaq, çəkmə, palto, çox vaxt çuxa, arxalıq, qurşaq düzəldib dövlətli əri ölmüş 
dul arvadı alar və onun hesabına firavan dolanardı. Arvad da camaatın ağzını 
yummaq üçün deyərdi ki, evdə başı papaqlı olmalıdır, böhtançı dedi-
qoduçuların ağzını yummaq üçün dul arvadın üstündə bir mötəbər kişinin adı 
lazımdır. Elə ki, kef çəkib sərvətin axırına daş atardı, pul qurtarardı, kişi xırda 
bir şeyi bəhanə tutub küsər və evdən gedərdi, pusquda duran tülkü təki digər 
ölən varlı kişinin arvadına müştəri düşür, evlənərdi. 
Toy və kef məclisləri. O həftə olmazdı ki, Məhərrəm mərasimi və 
orucluq ayı istisna olmaqla, bu və ya digər məhəllədə və ya da bir neçə yerdə 
belə məclislər qurulmasın. Çuvallar dolusu düyü arıtlanar, qoçlar, toğlular, 
toyuq-xoruzlar kəsilərdi. Bir neçə yerdə ocaqlar qalanar, irili-xırdalı qazanlar 
asılardı. Xörəklərin, ədviyyatın ətri yeddi məhəlləyə yayılardı. 
Xalılar-xalçalar döşənər, stullar qoyular, hərə öz mövqeyinə görə yer 
tutardı. Qarabağdan, bəzən Şirazdan xanəndələr, sazəndələr dəvət edilərdi. 
Oynayan oğlan (mütrüb) və qızlar (çəngi) çağrılardı. Mütrübləri İraqdan, 
çəngiləri isə Tiflisdən gətirərdilər. 
Mütrüblərin əla növlü ipək və yundan xüsusi libasları vardı: dar 
şalvar, dar köynək, onun aşağısında bir qarış enliyində zərli-zibalı qırçın, qızılı 
baftadan kəmər, qismən dikdaban ayaqqabı. 
Çəngilər başdan-ayağa ipək tül və ya da qazdan rəqqasə libası geyinər, 
yarımüryan olardılar, güləbətin, xara, ya da baftadan dikdaban ayaqqabıda, 
geyimləri zərli-zibalı parçalarla bəzədilərdi. Başlarında daş-qaşlı  çutqular, 
üzləri ənnik-kirşanlı, gözləri sürməli-vəsməli, saçlar hörük-hörük, qulac-qulac. 
Rəqs zamanı çəngini «ağpapaq» adlanan kişi müşayiət edərdi. Ağpapaqların 
əynində gümüş vəznəli ağ çuxa, başlarında təpəsində qırmızı məxmərli iri 
ağpapaq, məxmərin üstündə güləbətin xaç, ayaqlarında məs, bellərində 
təkbənddən  sallanan  gümüş  xəncər  olardı. 
Belə məclislər əksərən dava-dalaşla qurtarardı; adətən dava da mütrüb 
və ya zənginin oynamağı üstə düşərdi: biri deyərdi mənim qabağımda oyna, 
digəri tələb edərdi yox, gərək mənim qabağımda oynayasan; iş atışmaya, ölüb-
öldürməyə çıxardı. 
Qoluzorbalar tez-tez acıqdan mütrübün saçlarını qırxdırıb tökərdilər 
yerə. Mütrüb dörd-beş yumurta sarısını mis qabda yandırıb şirəsini çıxardar, 
on-on beş gün tez-tez başına sürtərdi; saç tez, həm də daha gur gələrdi. 
Qoçular. Çəmbərəkəndli Kərbəlayı Gülü qoçular barəsində ətraflı 
danışardı: «Qobustan tərəfdən, Qoçu adında iyirmi - iyirmi beş yaşlarında bir 
gədə gəlmişdi Bakıya. Arabaçı idi. Bərkə-boşa düşüb, özünü göstərirdi. Çox 
güclü, həm də ötkəm idi. Söz tərs gələn  kimi tərəf müqabili şapalaqlayırdı. 
Kürəyini yerə qoyan yox idi. Deyirdilər ki, həzrəti Əli əleyhisalam onu yuxuda 
kəmərbənd edib, kürəyində İmam Əlinin pəncəsinin, beş barmağının izi var. 
34 
 
Kimə şillə ilişdirərdi, hərif o dəqiqə yıxılardı. Bazulu gədə idi, qabağına heç 
kəs çıxmağa sürət etmirdi. Səsi zəhmli, gur idi, Deyirlər bir dəfə ram olmayan  
xam bir at gətirirlər. Haradan yanaşsan   dişdiyirmiş, arxadan hənirti duyanda 
şıllaq atır, şahə qalxırmış. Hadisə yerinə Qoçu gəlir çıxır, qabağa keçib bərkdən  
bağırır, ata zərblə elə bir tutarlı şillə ilişdirir ki, heyvan başlayır əsim-əsim 
əsməyə... Hoppanır minir atın belinə, başlayır onu məhmizləməyə. At 
götürülür. 
Hamı deyir ki, at Qoçunu aparıb daşa, qayaya çaxıb öldürəcək. Dörd-
beş saatdan sonra Qoçu qayıdır, altındakı at da köpük içində. 
Qoçu özü ortaboy, arıq amma enlikürək gədə idi. Tapançaya, tüfəngə 
öyrənəndən sonra fəğan elədi... 
Ondan sonra kim ki, bir az xoruzlanırdı, deyirdilər ki, «adə, qoçusan?» 
«Zalım oğlu, qoçu deyilsən ki,» «Mənim üçün qoçu olmayacaqsan ki!» O xislət 
adamlara «Qoçu» adı qoydular... 
Qoçuların sayının artmasına səbəb Bakının dövləti, şöhrəti idi. 
Gürcülər gəlirdi Bakıya, pul alıb dövlətli adamın müddəisini, düşmənini 
öldürürdülər. Bu minvalla daraşmışdılar Bakı varlılarının, tacirlərin, neft 
xozeyinlərinin canına, hədə-hərbə gəlib deyirdilər ki, filan qədər verməsən 
vurub öldürəcəyəm. 
Bakı xozeyinləri də təpərli, ötkəm cavanları yığıb hərəsinə bir-iki 
gözəl libas, papaq, çəkmə, tapança, patron, xəncər, beybut alırlar, həftə başı da 
ciblərinə filan qədər xərclik qoyurlar, deyirlər ki, Tiflisdən gələn lotu kintoların 
ayağını kəsin... Doğrudan da onlar gürcü kintolarının əl-ayağını yığdılar; az-az 
gəlirdilər, özləri də qorxa-qorxa. Sonra da ki, qoçular özləri harınlaşdılar, hər 
məhəllənin bir neçə qoçusu vardı. Bazar-dükanı aralarında paylayıb xərac 
yığırdılar. Varlıların hər birisinin öz qoçu dəstəsi vardı; qoçuların özlərinin də 
gözətçiləri olardı. Xüsusi geyimləri, bellərində xəncər, beybut, «afserski» 
tapança, mauzer, nağan bağlayardılar. 
Qoçular bir-birilə yola getmir tez-tez savaşırdılar. Elə ki, başlayırdılar 
atışmağa, küçədə qaça-qaç düşürdü, konduktor, konkasürən atları qoyurdular 
başlı başına, qaçıb gizlənirdilər... Atlar hürkürdü, konka yoldan çıxırdı... 
Atışmada təsadüfən ölənlər də olurdu. 
Bir qoçunun başına Qurubağda qəribə əhvalat gəlir. Şəhərdə tanınmış 
Kürən qoçu Qurubağda oturub ötüb-keçənlərə əziyyət verir, sataşır, kefi 
istəyəndə döyür, tapança ilə təhdid edirdi; camaat da onu görəndə yolunu 
dəyişdirib xatadan qaçırdı. Kürən qoçu salam verib ötən adamı söyüb 
incidirmiş ki, sən kimsən ki, mənə salam verirsən, salam verməyənləri 
döyürmüş ki, məni aya salmırsan. Harınlıqdan lap qudurmuşdu. Özü də çox 
yekəpər, həm də çox güclü imiş, yaxşı da nişan alırmış. Qoçubaşılar belə 
vaxtda ona baş qoşmaz, ötüb keçərdilər. 
35 
 
Realni məktəbin son sinif şagirdlərindən biri Qurubağdan keçəndə 
Kürən qoçu onun qabağını kəsib çənəsinin altını əlləyir; o zamanlar bu, çox 
böyük təhqir hesab edilirdi. Şagird pərt olur və evə gəlib əhvalatı anası 
Fatmaya danışır. Ana tapançanı doldurub verir oğluna və deyir ki, «bu saat get, 
onu öldür, -  və qəzəblə əlavə edir, - öldürməsən, mən səni öldürəcəyəm». 
Oğlan əlində tapança qayıdır Qurubağa və Kürən qoçuya deyir ki, sən 
nə sürətlə mənim çənəmi əllədin, öldürəcəyəm səni. 
Kürən qoçu hırıldayıb oğlanı ələ salır, nataraz arxasını ona sarı çevirib 
əyilir və deyir: «Hünərin zar vur görüm... Sən yox, gərək dədən gələydi». 
Oğlan tətiyi basıb tapançadakı güllələrin altısını da qoçunun bədəninə 
boşaldır... Kürən qoçu elə oradaca ölür... 
Zəngin məhəllələr. Bir məhəlləni tutan, dörd fasadı, dörd əsas küçəyə 
baxan, yiyələrinin milyonlar sahibi olduğunu uzaqdan xəbər verən, qübbələri 
gümüş kimi parıldayan, çoxmərtəbəli, bərli-bəzəkli, insanı heyran edən şahanə 
imarətlər, gündə milyonlarla gəlirin haqq-hesabını vuran maliyyə, ticarət, 
nəqliyyat, eynilə inzibati, hərbi və mülkü idarələrinin bir əfsanəvi ad daşıyan 
mehmanxana,    restoran,    lokanta,    kino, teatr, sirk, dəbdəbəli alış-veriş 
kantorları, doğrama qapılı mağazalar, ikimərtəbəli pasajlar və bunlar təki 
müəssisələr şəhərin mərkəzində yerləşirdi. Buradakı döngə və küçələrin - 
Nikolayevski, Olginski, Velikoknyazski,     Qarçakovski,   Sadovi,     
Naberejni, II Aleksandr, Mixaylovski, Krivoy, Torqovi, Telefonnı - 
Romanovski  prospekt, Vrangelski,  Qubernski  və başqa bu kimi adlar da 
uzaqdan bu araların kübar məhəllələri olduğunu xəbər verirdi. 
Bu küçələrdə adamlar qarışqa təki    qaynaşırdı. Dünyanın bütün 
ölkələrindən gətirilmiş nəfis ipək, yun, kətan, pambıq parçalar, rəngarəng 
libaslar, ətriyyat, sabun, min bir çeşidli nəqşlərlə bəzədilmiş saxsı, çini, büllur, 
şüşə, gümüş, farfor qab-qacaq, şirmayı, kəhrəba, qızıl, mərcan qutuları və digər 
əşyaları nə təsvir və nə də sayıb qurtarmaq    mümkün idi. Darçın, zəfəran, 
mixək, kakao, hil, kofe və digər ədviyyatın ətri adamı uzaqdan vururdu. 
Avropa ölkələrindən gətirilmiş mebellər, Rusiya xəzləri, İran və 
Azərbaycan xalı və xalçaları, tirmə şallar, Türküstan parçaları, buxara  dəriləri, 
yemiş meyvələri, Səmərqənd, Xivə, Xarəzm malları, Fransadan - Liondan    və 
İrandan – Həmədandan gətirilmiş xrom, şavro, gön, tumac və lak ayaqqabılar, 
çin və alman farforları, çin, seylon, hind çayı və digər ölkələrin malları 
müştərini uzaqdan valeh edirdi. Məşhur apteklər, fotoqraf dükanları,    dərzi 
emalatxanaları, arvad bəzəkxanaları, kişi bərbərxanaları mərkəzdə, varlılar 
yaşayan məhəllələrdə idi. Meyvə-tərəvəz satılan dükanlarda ilin bütün 
fəsillərində növbənöv təravətli meyvələr almaq mümkün idi; vitrinlərə büllur 
bəzəkli çini, saxsı vazalarda qoyulmuş lətif, əla növlü hulu, şaftalı, üzüm, 
qovun, xiyar, alma, armud, heyva, nar, narınki, min bir bağ-bağçadan, iqlimdən 
36 
 
xəbər verir, insanı məftun edirdi... Əlbəttə, təbiətin bütün bu nemətləri kübar 
şəxslərin, yüksək rütbəli məmurların nəsibi idi. 
Olkinski küçəsində bir neçə zərgər mağazası vardı, brilyant, mirvari, 
yaqut və zümrüdü yalvara-yalvara satırdılar. Xüsusi dükanlar vardı ki, 
dünyanın hər yerindən gətirilmiş saatlar vardı. 
Dəbdəbəli dəllək dükanlarının divarlarındakı daş güzgülər, səkkiz-on 
qəndilli çilçıraqlar göz qamaşdırır, məxmər, xara, atlas pərdələr, rəngarəng 
ağamlardan qayrılmış mebellər müştərini heyran edirdi. 
Adı dillər əzbəri, beş-altı iri vitrinli, bütün Avropa və Asiya 
dərmanları və məlhəmləri tapılan əczəxanalar da bu arada idi. Buraya dünyanın 
hər yerindən dava-dərman, ot-çiçək dərmanları gətirilirdi. 
Məşhur məlhəmçi Ağa Ərzumanın tək qapılı «Məlhəm» dükanında 
qəribə müalicə üsulu vardı - yaraya özü baxıb, məsləhət bildiyi məlhəmi qoyar, 
sarıyar və pulunu alardı. 
Bazar (Hüsü Hacıyev) küçəsində Həkimov qardaşlarının məşhur şərq 
davaxanası «Əttar» da dillər əzbəri idi; burada ağac, kök və hər növ digər təbii 
dərmanlar satılırdı. Gül və ədviyyat ətri adamı uzaqdan vururdu. 
Haşımov (Gənclər) meydanından başlamış Velikoknyaz (Zevin) 
küçəsinədən üzüaşağı düşən əyri döngədə ona qədər sərraf dükanı vardı. 
Dünyanın çuval, kisə və qutular dolusu bütün valyutalarının, əskinas və 
sikkələrinin qızğın alış-verişi kedirdi. 
Bir sərraf Hacı var-yoxunu qızıl pula verib seyfdə gizlədir. Birdən 
qızılın məzənnəsi düşür, kişi qorxudan dərd tapır. Cavanlar növbə ilə 
yaxınlaşıb təsəlli verirmiş kimi: «Hacı, darıxma, qalxar» deyə kişini iki mənalı, 
eyhamlı sözlərlə daha da dilxor edirdilər. 
Bir neçə mağaza barədə xüsusi danışmağa dəyər. Fərhadzadələrin 
«Hacı, bəri bax» bəzzaz mağazası «Metropol» mehmanxanasının (Nizami 
muzeyi) altında idi; dünyanın ən zərif ipək, yun və pambıq parçaları satılırdı. 
Bostaqanovun mebel dükanı «Qrand Otel» mehmanxanasının (Caparidze 
küçəsindəki Nizami muzeyi ilə üzbəüz iki mərtəbəli böyük bina) altında idi; o, 
əla növlü rus, fransız, macar, ingilis və digər ölkələrin  ən yaxşı yumşaq 
mebelini satan tacir hesab edilirdi. 
Olkinski (Caparidze) küçəsinin ortasında fransız taciri «Obon 
Marşe»nin mağazası bütün məhəlləni tuturdu; burada yalnız fransız malları 
satılırdı: misli olmayan hər növdə və hər rəngdən üst köynəyi, qalstuk, qadın 
xalatları, gecə köynəkləri, alt paltarlar, arvad və kişi corabları, bəzək əşyası, 
ənnik, kirşan, min cür başqa ətriyyat, qutuların naxışları, büllur şüşələrin 
formaları, rəngi, şəffaflığı insanı valeh edirdi. 
«Obon Marşe»  firması ilə rəqabət aparan «Bəradəran Ağasıyev» 
küçənin o tayında rəqibinin dükanı ilə üz-üzə, üç qapılı mağaza açmışdı; 
Moskvaya, İstambula Peterburqa, Tehrana, İzmirə, Parisə, Varşavaya, Nijni 
37 
 
Novqoroda tez-tez səfər edib əla növlü köynək, qalstuk, alt paltarı gətirib 
satılırdı; özü də malın keyfiyyətini nümayiş etdirmək üçün, reklam məqsədilə 
parçanı qıfvari düzəldib, yuxarıdan enli, aşağı tərəfdən nazik edər,  iplə bağlar 
və içinə su doldurardı, altına da tas  qoyurdular ki, müştərilər  görsün ki, parça 
necə saf, necə möhkəmdir, su buraxmır. 
Tağıyev pasajında (Köhnə univermaq) Dorojnov hər növ hazır paltar 
satırdı; kişi, arvad, uşaq libasları, yun, ipək, kətan paltarlar,.. 
Satıcıların hər fəsil üçün paltarları vardı; özləri də çox şey alan 
müştəriyə kömək edər, küçəyə qədər yola salar, hətta faytona da mindirərdilər. 
Onunla üzbəüz üçmərtəbəli binanın altında qoşa qapılı şirniyyat dükanı 
dururdu, qəribə orası idi ki, nə vaxt alınsaydı - pirojna, tort, paxlava, pəşməy və 
s. isti olardı. 
Bu dükanın qonşuluğunda «Koloniya malları» mağazası vardı; Yava 
adasından tutmuş Trabzona qədər dünyanın bütün tütün, papiros, siqar, siqaret, 
qəlyənlar üçün Şiraz tənbəkəsi, kakao, qəhvə, bütün ədviyyat və s. mallar   
satılırdı;   bunların   ətri   bütün   məhəlləyə  yayılırdı. 
Şəhərdə çoxlu fotoqraf vardı. Kuliyev, Kakavixin və David 
Rostamyan dillər əzbəri idi. Bu üç fotoqrafın müştəriləri neftxudalar, 
mülkədarlar, zəngin təsirlər, yüksək rütbəli məmurlar, gəmi sahibləri, bir sözlə 
seçilmiş adamlar idi. 
Kuliyevin foto emalatxanası Nikolayevski (Kommunist) küçəsində, 
Kakavixininki isə Krivoy küçədə (indi o məhəllə yoxdur), David Rostamyanın 
emalatxanası Marinsk (Karqanov) küçəsilə Torqovi (Nizami) küçənin tinində, 
ikimərtəbəli binada idi. Bu emalatxanalarda əlaltılar işləyər, sifariş qəbul 
edərdilər. İri portretlər, ailə şəkilləri,  venetkalar hazırlayardılar. Qiymətləri  də 
baha idi. Üst mərtəbədəki altıotaqlı mənzildə David yaşayırdı və çox hörmət 
etdiyi dövlətliləri, yüksək mənsəb sahiblərini özü qəbul edər, sifariş  götürər və  
hazırlayardı. Gödəkboy,  çənəsində balaca saqqalı,  burma  bığı  vardı,  başı 
yekə, qarnı şişman.  Evlənməmişdi. Hər  barədə usta, püxtə adam idi. İran 
təbəəsi olduğundan, konsulla bərk dostluğu vardı; üst mərtəbədə əli altında 
yeddi-səkkiz qız işləyirdi, hamısı da bir-birindən gözəl,  göyçək, məlahətli... 
Bir dəfə qızlar Davidin başına oyun açmışdılar. Həmişə şərabı gümüşə 
tutulmuş bəzəkli buynuzda içərdi. Qızlar onun buynuzuna oxşar buynuz 
qayıtdırıb, ucuna yivli düymə saldırırlar. Məclislərin birində qocanı içirdib 
kefləndirir, girəvəyə salıb buynuzun ucundakı yivli düyməni boşaldırlar, şərab 
axıb Davidin şalvarını isladır. Haramzada qızlar əl-ayağa düşüb, cəld kişini 
soyundurub paltarını dəyişdirmək bəhanəsilə onun yarımçılpaq, şalvarsız 
şəklini çəkirlər. 
Elə ki, o özündən çıxıb qızlara acıqlanardı, darabara salıb işdən 
çıxarmaqla təhdid edərdi, qızlar da, bir dəstə qızın arasındakı yarımüryan 
fotonu İran konsuluna və şəhərin mənsəb sahiblərinə, nüfuzlu dövlətlilərə 
38 
 
göndərməklə onu hədələyərdilər, David o saat susmağa vadar olardı. O zaman 
belə bir şəklin faş olması David üçün ölümə bərabər idi, ya gərək Bakıdan 
köçüb gedəydi, ya da ki, intihar edəydi, başqa çarə yox idi. Keçmiş «Krizoyda» 
məşhur saatsaz yəhudi   Fuks dükanı vardı. Fuks müştərilərlə dəmir barmaqlıqlı 
balaca pəncərədən danışar, sövdələşər, saatları alıb-verərdi, heç kəsi içəriyə 
buraxmazdı, pilləkənlə dükanın içindən bir başa ikinci mərtəbəyə qalxardı; elə 
bil qəfəsdə yaşayırdı; küçəyə gediş-gəlişi həyət tərəfdən idi. O da, əksərən 
zənginlərə xidmət edərdi. 
Bakıda Torqovi küçəsində şamaxılı tacir Tağıyevin əzəmətli 
mülkünün altında, Hacı Rəcəblinin bir məhəlləni tutan  nəhəng mülkü 
(«Vətən» kinoteatrı) ilə üzbəüz dükanda, şəhərdə ən məşhur şirniyyatçılardan 
olan bir alman hör növ şirniyyat satardı. Moskvadan, Peterburqdan, 
Varşavadan, Parisdən mal alardı. İrili-xırdalı metal və karton konfet qutularının 
bəzəyi, görkəmi insanı cəlb edərdi, xoş ətir verərdi. Tort və pirojna üçün krem 
hazırlamaqdan ötrü Abşeron adalarından səbət dolusu  qağayı yumurtası 
gətizdirərdi. Müştəri əlindən dükanda tərpənmək olmurdu. Evlərə gündə 
yüzlərlə sifariş yollayardı. Satıcı qızlar gözəllikdə, xoş rəftarda bir-birilə bəhs 
edərdilər. Qızların al dodaqları, sədəf dişlərinin parıltısı adamı ovsunlayardı, 
müştəri heç  vaxt əliboş bayıra çıxmaz, mütləq bir şey alardı. Hələ o qızların 
libasları... Saçlarının  bəzəyi, bağladıqları rəngarəng ipək lentlər  heyrətamiz 
idi. Duruşları, yerişləri can alırdı, yerimir, elə bil pərvanə təkin uçurdular... 
Sahildə II Aleksandr, yaxud Naberejnı küçədə (Neftçilər prospektində) 
«Qafqaz-Merkuri»    körpüsündən tutmuş (indi bu körpü yoxdur, yeraltı keçidin 
qabağında idi) Sadovı (Çkalov) küçəsinə qədər iki-üç mərtəbəli binaların 
altındakı dükanların çoxusu İran tacirlərinə məxsus idi. Topdan-satış xuşgəbər, 
qaysı, kişmiş, səbzə, xurma, ədviyyat, badam, ləpə, düyü və digər mallar alış-
verişi edirdilər.    Alt mərtəbələrdə dükan və anbarlar, üst mərtəbələrdə isə 
mənzilləri yerləşirdi. 
Bu arada hambal əlindən tərpənmək olmurdu. İki nəfər məşhur 
hambalı - Arşakı və Dadaşı şəhərdə tanımayan yox idi. Hamballar dallarında 
palan səhərdən axşamacan şələ daşıyardılar. Səhərlər və şam vaxtı şirin çayla 
pendir-çörək yeyərdilər, günorta isə bir kasa piti ilə nahar edərdilər. Bir kərə 
nahər edəndə bir hambal yoldaşına deyir ki, «Gedə, Məmiş, goburnat istəsə 
gündə iki piti yeyər». 
Bu prospekt atlı kazaklarla dolu olardı.  
«Kələntərov» (Gənclər meydanı) pasajı üç səmtə baxırdı, burda gözəl 
şeylər satılırdı: qədim qəmələr, qılınclar, kəşkül, rəhil, sədəf və şirmayı qutular, 
bəzəkli qablar, üsür, mərcan və kəhrəba həmaillər, boyunbağı və təsbehlər, 
«Fərhad və Şirin», «Əsli və Kərəm», «Rüstəm və Söhrab», «Leyli və Məcnun» 
dastan və poemaları motivi əsasında toxunulmuş xalı və xalçalar, cecimlər, 
tirmə şallar olardı. 
39 
 
Velikoknyaz (Zevin) küçəsi ilə  Haşımov döngəsinin tinində 
Hüseynov qardaşları çini qablar, vazalar, qənddanlar,   çay  dəstgahı,   qəhvə 
fincanları, güldanlar, küpələr  satırdılar; soğan qabığı nazikliyində rus, yapon, 
çin, alman, fransız, İran, Hindistan malları;   gecəçıraqları,  yumru  lampalar...  
Hamısı göz oxşayır, ürək sevindirirdi. Zərif barelyeflər, qorelyeflər, miniatür 
rəsmlər,  əlvan  çiçək hörükləri, məleykə şəkilləri qabları bəzəyirdi.    
Vitrinlərdəki çıraqları yandıranda  əfsanəvi bir mənzərə yaranırdı. Vitrinlərin 
birində  metaldan balaca bir mayak qoyulmuşdu.  hündürlüyü yarım metr 
olardı; mayakın eyvanında saat vardı; mayakdan azca aralı bir ağac dururdu, 
koğuşunda «ayı» quraşdırmışdılar;  mexanizmi quranda ayı başlayırdı 
oynamağa. 
Benderin Olginski (Caparidze) küçəsindəki bəzzaz dükanı məşhur idi. 
«Aslanov qardaşları» da Benderin    qonşuluğunda manufaktur satıb 
onunla rəqabət aparırdılar. 
«Cəvahir» mağazası; Haşımovun Olkinski küçəsindəki özəmətli 
binasının altında bir neçə qapılı mağazada «Əliyev qardaşları» dünyada nə cür 
qızıl, platin, gümüş, cəvahirat, bəzək əşyası var idisə satırdılar: üzük, sırğa, 
qolbaq, cütqabağı, medalyon, həmail, belbağı, kəmər və başqa şeylər. Hamısı 
da əla növ, başdan-başa cəvahiratla - yaqut, ləl, zümrüd, zəbərcəd, mirvari, 
sədəflə bəzədilmiş, qravyuralı qızıl gümüş papiros qutuları, təkbənd, bir sözlə 
hər şey... 
Bu dükanla bağlı iki hadisənin baş verdiyini söyləyirlər. Nikolay 
istibdadının qızğın vaxtında birdən Olginski küçəsi tərəfdən şübhəli adamları 
jandarmalar və polislər  mühasirəyə alıb  başlayırlar tutmağa. Məqsədləri də 
guya izinə düşdükləri, məşhur ixtilaçını yaxalamaq imiş. O da özünü itirmir, 
keçir «Cəvahir»  mağazasına,  tələb  edir  ki,  məni   gizlədin. Cəvahirfüruş  da   
onu  tanıyırmış,  haqqında  çox  şey eşidibmiş. Belə ixtilalçılardan hamı 
qorxardı. Neçə gün əvvəl Haşımov (Gənclik) meydanından Velikoknyaz 
(Zevin) küçəsinə düşən döngədə, Qala divarı ilə üzbəüz sərraf dükanlarından 
birinə iki nəfər girib stol üstündəki neçə min manat qızıl pulu torbaya tökmək 
istədikdə, sərraf malını qorumaq məqsədilə özünü qızılın üstünə atır, onu elə 
yerindəcə tapança ilə öldürüb, qızılları torbaya doldurub dükandan çıxırlar, 
güllə səsinə gələn polislə atışa-atışa özlərini İçərişəhərə verib,    aradan 
çıxdıqlarını yaxşı bilirdi. Həmin adam o dəstənin başçısı idi. Cəvahirfüruş 
qorxudan, tez divardakı iri, gizli seyfin qapısını açıb onu gizlədir, qapını da tez 
qıfıllayır. 
Jandarmlar doluşur  dükana,  başlayırlar axtarışa, lakin heç nə tapa 
bilmirlər, çıxıb getməyə məcbur olurlar. Əlbəttə, pusquda adam qoyurlar. 
Axşam düşür. Cəvahirfüruş mağazanı bağlayır, gedir evinə, bir də sabahı gün 
səhər tezdən gəlir, yan-yörəni əməlli yoxlayıb, pusquda heç kəsin olmadığına 
əmin olandan sonra mağazanı açır və adamı seyfdən azad edir. İkinci hadisə 
40 
 
1916-cı ildə baş verir. Payız günlərinin birində bir general iki polkovnikin 
müşayiəti ilə gəlib girir «Cəvahir» mağazasına. Bakıda generala çox az rast 
gəldiyindən adamlar heyrət edirdi. Cəvahirfüruş bərk sevinir ki, yağlı müştəri 
düşüb tora. Hörmətlə yer göstərir, başlayır dil-ağıza. Polkovnikin biri deyir ki, 
bizim general xanımı üçün bir qədər bər-bəzək əşyası almaq istəyir, ona layiq 
bir şey varsa göstərin, yoxsa, başqa mağazaya gedək. 
Cəvahirfüruş  brilyant,  zümrüd,    yaqut,    zəbərcəd, mirvari dolu 
qutuları düzür stolun üstünə və tərifləyə-tərifləyə bir-bir nişan verir. 
Polkovniklər ən qiymətli zinət-bəzək əşyası ilə dolu bir neçə qutu 
ayırıb, generalla astadan danışırlar, o da başı ilə razılığını bildirir; polkovniklər 
cəvahirfüruşa deyirlər ki, general qalır burda, biz ikimiz bu qutuları aparıb 
göstərək onun xanımına, nəyi bəyənsə götürər, qalanını qaytarıb gətirərik, 
haqq-hesabı da çürüdərik. Cəvahirfüruş o saat yoldan ötən faytonu çağırıb 
onları oturdur, faytonçunun haqqını da verib, yola salır. Bir saat keçir, iki saat 
keçir həriflərdən xəbər çıxmır... Cəvahirfüruş səbrini itirir, nə edəcəyini bilmir; 
generaldan da qorxur ki, danışsa qəzəblənər. Axırda dözə bilmir; cəsarətini 
yığıb generala yaxınlaşır və soruşur ki, cəvahiratı aparanlar harda qaldı, niyə 
gəlib çıxmırlar? General dinmir. Çək-çevirdən sonra məlum olur ki, hərif laldır. 
Polisi çağırırlar... İstintaq vaxtı Rostov macəraçılarının, lal bir adama general 
libası geyindirib gətirib girov qoyub cəvahir qutularını götürərək aradan 
çıxdıqları aydınlaşır. 
Şəşəə mağazası: «Cəvahir»in qonuşuluğundakı bu dükan da şəhərdə 
məşhur idi; uzun, çilçil qranit pilləkanında  iri, qara  hərflərlə «Blestyaşi  
maqazin» həkk edilmişdi; dükanın üstündə isə daş güzgüdən düzəldilmiş 
hərflərdə eyni sözlər yapışdırılmışdı... Bakıda «Şəşəə» təki  təmtəraqlı ikinci 
mağaza yox idi. Gözlər  qamaşır,  baxan  məftun   olur,  çaşırdı...  Vitrinin 
tavanı və divarları daş güzgüdəndi, yerinə qara mərmər döşənmişdi; tavandan 
asılmış səkkiz qəndilli büllur çıraq yana-yana fırlanırdı;    güzgülər isə min bir 
əlvan ziya saçır, ətrafa əfsanəvi  şəfəq yayırdı. Vitrində qoyulmuş  çini qab-
qacağın gözəlliyk mənzərənin təsirini birə min artırırdı. Min bir diyardan 
gətirilmiş qab-qacaq rəngarəng şəfəqlər altında sanki bir-birilə bəhs edir, 
rəqabətə girir. Hər biri özünün daha qiymətli olduğunu gözə çarpdırmaq 
çalışırdı. Bu mənzərənin hər iki tərəfdəki vitrin güzgülərində əks olması həm 
əşyaların saylarını, həm də təsir qüvvəsini qat-qat artırırdı. «Şəşəə»də bütün 
ölkələrin: rus, yapon, fransız, alman, çin, ingilis, italyanların çini qabları 
tapılırdı. Qabların haşiyələrini,  nəqşlərini,  şəkillərini, bəzəklərini, ürək açan 
rənglərini nə təsvir, nə də təsəvvür etmək mümkündür. İri nimçələrin içində 
imperatorların, şahların, kral və hökmdarların, sərkərdələrin, onların 
arvadlarının şəkilləri, dövrədə xoş rəngli abı, qızılı, gümüşü, yaşıl, al,   sumağı, 
sarı, bənövşəyi, qırmızı, sürməyi və ağ naxışlar, zolaqlar və haşiyələr olardı. 
41 
 
Xörək dəstgahı hər biri əlli-altmış adamlıq, xırdadan tutmuş lap irilərə 
qədər hər cür nimçə, dayaz və dərin boşqab və sairə... qəhvə-çay dəstgahı, 
meyvə-şirniyyat dəstgahları... İnanmaq olmurdu ki, bunları insan yaradıb... Əl 
vurmağa, toxunmağa adamın heyfi gəlirdi... Vitrinin tavanından sallanan səkkiz 
qəndilli büllur çilçıraq işıq saça-saça fırlandıqca əfsanəvi bir mənzərə 
canlanırdı. 
Torqovı (Nizami) və Telefonnı (28 Aprel) küçələrində o tay, bu tay 
hərəsi bir memarlıq incisi, sənət nümunəsi, bir-birindən fərqli, eyni dərəcədə 
diqqəti cəlb edən, gözləri oxşayan, qürur hissi doğuran əzəmətli binaların 
birinci mərtəbələrində təmtəraqlı mağazalar vardı. 
Şəhərdə hər məhəllədə əyləncə evləri vardı. Onlardan  ikisi -  
«Çanaxqala»  lokantası  və  «Qış  klubu» - «Kazino» barədə xüsusi qeyd etmək 
maraqlı olardı, «Çanaxqala» Olkinski (Caparidze) küçəsindəki üçmərtəbəli 
binada yerləşirdi;  fasadlardakı yarım dairə, xudmani eyvanlara paslanmayan 
poladdan qayrılmış  çiçəklərlə bəzədilmiş  gözəl  metal  şəbəkələr vurulmuşdu.  
Girəcəyin  üstündə  iri  hərflərlə,  hüsnxətlə yazılmış lövhə uzaqdan müştəri 
çağırırdı. Birinci mərtəbənin yarısında eyni adlı kafe vardı; bura dövlətli 
möhtəkirlərin, maliyyəçi, sənayeçi və tacirlərin məskəni idi. Yığışıb paxlava, 
şəkər çörəyi, şor qoğalı yeyə-yeyə, kofe, mineral suları,  limonad, kakao içə-içə 
söhbət edər, müxtəlif sərgüzəştlər danışar, sevdalaşardılar. 
Binanın üstündə - «Çanaxqala» lokantasında kübarlar bütün keçəni 
kefdə, ziyafətdə, əyləncədə olardılar. 
Lokanta  axşam saat onda işləməyə başlardı;  bir neçə iri və xırda 
salonu vardı. Musiqi çalınırdı, xanımlar qəhqəhə ilə gülürdülər. Ləziz 
xörəklərin ətri bütün məhəlləni bürüyərdi. Musiqi sədaları, xanəndələrin avazı 
səhərə qədər susmaq bilməz, rəqs davam edərdi. Bu lokantanın rəqqasələri 
gözəllikdə, məlahət, naz-qəmzədə dillər əzbəri idi. Milyonçulardan çoxları 
buradan məşuqə və aşna tapardı. Buradakı qızlara vurulub evlənənlər də 
olurdu. Yeri gəlmişkən belə bir «aşiqanə» macəradan danışmaq yerinə düşər. 
Onu altıncı ildən maliyyə və iqtisadiyyatın qeyri-sabitliyindən valyuta alış-
verişi daha da rəvac tapmağa başladı. On doqquzuncu ildə lap kəlləçarxa 
qalxdı. Valyuta alverçiləri arasında Çəpgöz Kazım ad çıxarmışdı. Vücudca 
cılız, gözə çarpmayan, görkəmi kifir bir adam  idi. 
Məktəbi yarımçıq qoyub atasının  əli altında sərraflığa başlayır, 
sonralar valyuta alıb-satmağa qurşanır, tez-tez Tiflisə, Batuma, Türkiyəyə - 
İstambula gedib qayıdır, ingilis, italyan, türk lirələri gətirir, birə iki baha 
qiymətə satır, axırda Çəpgöz Kazım dönüb olur milyonçu. Gündüzlər 
küçələrdə, bulvarda veyllənib, keçələr kazino və lokantalarda əylənir. Çox vaxt 
«Çanaxqalada» ilişib qalır. 
«Çanax qala» lokantasında iyirmi-iyirmi iki yaşlarında bir yəhudi qızı 
vardı. Çoxları onun aludəsi və məftunu idi. Ona görə hər gecə lokantada 
42 
 
olurdular. Hətta gündüzlər belə, bir yerə yığışanda onun təbəssümündən, 
yerişindən, oynamağından, söhbətindən ağız dolusu danışardılar. Yana isə hər 
adama məhəl qoymaz, meyl göstərməzdi. Sərraf yəhudilər kimi öz qədr-
qiymətini bilər, çoxlarını quru ümidlə yaşadar, hər kəsə yerini göstərməyi 
bacarardı. Birdən xəbər yayıldı ki, Çəpgöz Kazım rəqqasə yəhudi qızı Yanaya 
evlənir. Doğrudan da bir neçə gecə rəqqasə artıq oyun meydanına çıxmadı. 
Məşuqi ilə xüsusi süfrə salınmış stolun arxasında, ən görkəmli yerdə oturub 
şam edir, əylənir, şabaş göndərir, xörəkpaylayanlara xərclik verirdi. Çox 
keçmədi təzə xəbər çıxdı ki, Çəpgöz Kazım Yanayə    qoşulub   Amerikaya,   
qızın ata-anasının   yanına gediblər. Sərrafa, möhtəkirə nə var ki, harda pul var, 
ora da onun vətənidir. 
Lokantalara və əyləncə evlərinə növündən və dərəcəsindən asılı olaraq 
təkcə içəri girmək haqqı qızıl pulla beş manatdan iyirmi beş manata qədər idi. 
Ən ləziz xörəklər, əla növlü meyvələr, şirniyyat, içkilər lokantalarda baha 
qiymətə satılırdı. Çini qab-qacaq, gümüş, çəngəl-bıçaqlar, büllur qədəhlər 
cingildəyər, qəndil və çilçıraqlar ətrafa şölə saçar, ahəngdar musiqi adamları 
əyləncəyə çağırardı. 
Krasnovodski (indiki Səməd Vurğun) küçəsindəki «Qış klubu» - 
«Kazino» da öz dəbdəbəsi ilə məşhur idi. (Binanın sahibi Musa Nağıyev idi). 
Burada restoran, tamaşa və rəqs salonları və qumar oyunu üçün irili, xırdalı 
otaqlar vardı. 
Neft mühəndisi Qriqori Aleksandroviç Qazarbəyov nəql edirdi ki, 
mədən və zavodların sahibləri, yüksək mövqeli çinovniklər, adlı-sanlı varlı 
mühəndislər, milyonçular və tacirlərin bəziləri axşamdan gecə yarısına, hətta 
səhər açılana qədər kazinoda, ya da yay klubunda (Filarmoniya) olardılar. 
Peşələri yeyib-içmək, rəqs etmək, bir də tumar oynamaq idi. Mən kluba nadir 
hallarda gedərdim. Bir dəfə «Qış klubu»nda qərara gəldim ki, bəsdir 
mühəndislərlə oynadım, qoy bir dəfə də neftxudalarla oynayım. 
Girdim iri oyun otağına, yaşıl mahuddan süfrə salınmış uzunsov 
stolun arxasında oturdum.    Adamlar bir-bir gəlir, stullar tutulurdu.    Milyonçu  
Aramyan içəri girdi, məni gördükdə təəccüb etdi. Yaxınlaşıb soruşdu: «Qrişa, 
burda niyə oturmusan? Dur ayağa, oyunçular gəlir...». Dedim ki: «Minas dayı, 
mən də oynamaq istəyirəm». Xəbər aldı: «Nə qədər pulun var, Qrişa?». 
Qoltuğumdan pul bükümünü  çıxardıb    aça-aça dedim: «Min manat». Minas 
bığaltı gülümsədi, məxmər pərdəni  aralayıb  balaca  bir torba  götürdü,  mənə  
uzatdı: «Bunu tut!» dedi. O qədər ağır olacağını gözləmirdim, az qaldım 
torbanı qucağımdan salım. Qızıl olduğunu başa düşdüm. Özümü itirdim və 
utandım. Minas dayı xoş bir əda ilə güldü: «Bala, Qrişa, - dedi: - burda on min 
manatlardan oynayırlar, sənin min manatın kara gəlməz, heç bir dövrəyə 
çatmaz, çolpanın pərqusunu didən təki səni ütərlər. Dur ayağa!» Onda başa 
düşdüm ki, neftxudaların, milyonçuların qumarı nədir. 
43 
 
Bir professor nəql edirdi ki, Suraxanıda mədən müdiri idim. Gündüz 
saat üçdə çıxıb gəlirdim şəhərə. Çox vaxt klubda əylənərdim, arabir qumar da 
oynayardım. Bir dəfə üstümdə olan pulu uduzdum, çıxıb mindim faytona, 
getdim mədənə, seyfdən pul götürüm. Kontora çatanda axşam düşmüşdü. 
Qaranlıq idi. Pulu götürdüm. Telefon zəng çaldı. Dəstəyi qaldırdım, danışan 
xozeyin idi. Təəccüblə xəbər aldı ki, axşam vaxtı orda neynirsən? Deyə 
bilməzdim ki, qumar oynamağa pul üçün gəlmişəm; cavab verdim ki, güclü 
neft verən bir quyu şıltaqlıq edirdi, onu sahmana salırdım, işi qurtarıb şəhərə 
qayıdıram. Sabahı  gün  bütün qəzetlərdə xəbər yazılmışdı ki, işgüzar, namuslu 
mühəndis axşama qədər mədəndə qalıb, aldığı əmək haqqını doğruldur. 
Xozeyin  də mənə bir  aylıq əlavə    maaş verdi. 
Kazinonun restoranında olanlar nəql edirdi ki, stolların üstündə 
dünyanın bütün nazi-neməti, ləziz təamları, şirniyyat, meyvə və içkiləri 
qoyulardı. Stolüstü ipək lampalar, tavandakı billur çilçıraqlar, bəzəkli taxta və 
ipək çin fanarları ətrafa rəngarəng, əlvan şəfəqlər saçardı... Müştərilər yeyib-
içdikləri vaxt musiqi çalınar, qəndil və fanarların işığı tədricən azaldılardı... 
Məxmər pərdə qalxar, pərdə arxasında, səhnədə üryan qızlar rəqs edərdilər. 
Küçələrdə isə minlərlə ac-susuz, sərgərdan, işsiz insanlar gecələmək 
üçün yer axtarırdılar. 
Qumar oynanılan otaqlarda, rəqs salonunda tez-tez dava düşər və hətta 
atışma başlardı. 
Dövlətli kişilərin əksərinin xarici qadınlardan aşnaları vardı. Onlara 
matişkə deyirdilər, hamısı üçün mənzil tutar, bəzən mülk alar, naz-nemət içində 
saxlayardılar. Bunu çoxları, hətta öz qanunu arvadları da bilərdi. Dövlətlilərin 
arvadları da tez-tez növbə ilə bir-birinin evinə yığışıb ziyafət məclisləri 
qurardılar, tez-tez də kimin ərinin xarici arvad aşnasının daha gözəl olduğu 
üstündə mübahisə qopardı. Hər kəs iddia edərdi ki, ərinin matişkəsi daha 
gözəldir və axırda saç davasına çıxardılar. 
Şəhər bağı. Bakıda bağ-bağça, yaşıllıq yox dərəcəsində idi. 
Şəhər üçün əsas plan layihəsi vaxtaşırı, dəfələrlə təshih edilib 
təkmilləşdirilmişdi. Şəhərin memarı Qasımbəy Hacıbababəyovun qurduğu 
layihələrdə, gələcəkdə meydanlar, bağ-park və bulvar da nəzərdə tutulmuş, 
eyni zamanda yaşıl örtük üçün yerlər ayrılmışdı. 
Bakı bitki aləmi cəhətindən ən geridə qalmış şəhər hesab edilirdi. 
Bunun əsas səbəbi suyun az, daha doğrusu olmaması idi. 
Bakının ən köhnə bağı qubernator (sağlamlıq zonası) bağı hesab edilir, 
sahəsi dörd hektar yarımdır. Bu bağ 1830-cu illərdə, keçmişdə iki qala divarı 
arasında yerləşən şəxsi bağ-bağça və bostanların yerində salınıb. Şəhərdə uzun 
müddət yeganə bağ idi. Bakı şəhər komendantı Lənkəran və İrandan Bakıya 
gələn bütün gəmilərin yiyələrini və kapitanları bir neçə çuval qara torpaq 
gətirməyə vadar edərdi; əmri yerinə yetirməyənlərdən cərimə alınardı. İlk 
44 
 
növbədə tut, zeytun, qarağac, şam, akasiya ağacları əkilmişdi. Bir neçə yerdə 
güllük-çiçəklik də salınmışdı. Məhəlli ağac cinslərindən başqa, kənardan, bu 
yerlərə ağac növləri də gətirilirdi. 
Ötən əsrin altmışıncı - yetmişinci illərində bağın ərazisini xeyli 
genişləndirirlər,  altı-yeddi ildən sonra bəzək ağacları və kol-koslar əkilir, rəqs 
və istirahət meydanları düzəldilir. Bağın bədii görkəmini ildən-ilə 
gözəlləşdirirdilər. 
Neft sənayesinin inkişafı ilə əlaqədar bağın da görkəmi get-gedə 
dəyişir, hovuzlar, köşklər, terraslar salınır. Doxsanıncı illərin ortalarında əsaslı 
binalar tikilir. 
Əhalini bağa həftədə bir dəfə buraxırdılar. Amma bağın darvazaları 
yüksək rütbəli məmurların, milyonçu neftxudaların üzünə hər zaman açıq idi. 
Quru bağ - Burada kol-kosdan əlamət yox idi. Yarım xaraba hovuz 
heç vaxt su görməzdi, zir-zibillə dolu olardı... Yağış vaxtı sel yuxarı 
məhəllələrdən gətirdiyi zir-zibili, çirkabı bura tökərdi. 
Yığıncaqların çoxu burada keçirilərdi. Qocaman müəllim Ağabala 
Qasımov nəql edərdi ki, 1905-ci ildə minarələrdən azan səsi ucalanda, 
kilsələrin zəngləri səda qoparanda Parapetdə qırmızı parçanın üzərində iri, ağ 
hərflərlə yazılmış iki şüar asdılar: «Rədd olsun mütləqiyyət!», «Yaşasın 
sosializm!» Ətraf küçələrdəki adamlar meydana tələsdilər, havaya da bir neçə 
şar buraxdılar. Şarların üstündə bu sözlər yazılmışdı: «Məhv olsun 
monarxiya!»  «satqınlara, casuslara ölüm!». 
Qaradovoylar, pristavlar, bütün polis məmurları əl-ayağa 
düşmüşdülər, şüarlara yaxın düşmək olmurdu. Şarları partlatmaq üçün güllə də 
ata bilmirdilər ki, çaxnaşma düşər, qırğın başlaya bilər. Get-gedə adamların 
sayı artırdı... Müxtəlif yerlərdə kürsü qoyub natiqlər Azərbaycan və rus dilində 
nitq söyləyir,   istibdadı   lənətləyir,   hürriyyəti   alqışlayırdılar. 
Birdən polismeyster silahlı qaradovoy dəstəsilə Bazar (Hüsü Hacıyev) 
küçəsindən Vrankel (Qarayev) küçəsilə üzü aşağı hücuma keçdi. Starı 
Politseysk (Məmmədəliyev) küçəsindən gələn at nallarının səsləri eşidildi və 
atlı kazaklar camaatın başının üstünü aldılar, şallax və tatarını işə saldılar. 
Kim hara yaxın idi o səmtdə - Voronsov (Əzizbəyov), Qəssabbazar, 
Tatarski (Krupskaya)    küçələrinə üz tutub qaçırdı. 
«Malağan» (9 Yanvar) bağı: Onun hər tərəfi karvansara idi; 
qəzalardan yük gətirən malağanlar tövlələrdə, həyətdə atlarını bağlayar, 
furqonları qoyardılar. Bu aradakı küçələrdə, həyətlərdə, döngə və dükanlarda, 
evlərdə, dəhlizlərdə, zirzəmilərdə çoxlu çəlləkçi emalatxanası vardı. Çirkablı su 
və dizə qalxan palçıq xəstəlik və natəmizlik mənbəyi idi. Hələ 1870-ci illərdən 
burada bağça salmağa çalışırdılarsa, yeraltı suyun keyfiyyətinin pisliyi, 
torpağın gildən ibarət olması, tullantılar ağacların inkişafına imkan vermirdi. 
45 
 
Neft milyonçusu Şibayevin şahanə mülkü, Rusiyanın çay ticarəti 
maqnatı, dünyanın çay ticarəti inhisarçısı vısotskinin öz arxitekturasına görə 
digər binalardan seçilən və uzaqdan nəzərə çarpan mülkü, Hacı Haşımın oğlu 
Əli Heydərin Çin və Yaponiya səfərindən qayıtdıqdan sonra yapon memarlığı 
üslubunda tikdirdiyi Mikado (Səməd Vurğun) teatrı, bir də Hacı Ələkbər 
Dadaşovun qoşa əzəmətli gəlir evlərinin ucaldılması «Malağan» (9 yanvar) 
bağı ətrafının simasını dəyişdirdi. 
Mülkədar Ələkbər Dadaşov barədə maraqlı bir əhvalat danışırdılar. 
Beş oğlu var imiş, balacası çox cüvəllağı imiş, fürsət tapan kimi evdən şey-şüy 
çırpışdırıb, aparıb satırmış, tuta bilmirlərmiş. Axırda atası təngə gəlib deyir ki, 
ay bala, bu şeyləri hey aparıb ucuz qiymətə satıb zay edirsən, tullayırsan çölə, 
heç olmasa mənə sat. Oğlan deyir ki, dədə, səninlə sövdam tutmaz. «Niyə, ay 
qoduq, birdən ikiyə mənimlə sövdələşibsən? Bəs əminlə niyə tutur?» «O ayrı, 
sən ayrı. Bilirəm ki, səninlə tutmaz» - deyə oğlan boyun qaçırır. Atası təkid 
etdikdə oğlan deyir: «Yaxşı, indi ki, üz vurursan, de görüm o altındakı xalçaya 
nə qədər verərsən?». Kişi özünü itirir, qəzəblə qışqırır: «Küçüyün biri küçük, 
altımdakı malımı mənə satırsan? Qoduq!» Oğlan gülür: «Gördün dədə, - deyir, 
- dedim tutmaz, təkid edirsən. Əmim şeyə baxmamış pulu çıxardıb hesabı 
çürüdür». 
Birja (26 Bakı komissarı) meydanı bomboş idi, xəzri, ya da gilavar 
əsəndə tozdan göz açmaq olmurdu. Yaxınlıqdakı kazarmada yaşayan soldatlar 
bu meydanda məşq edirdilər. 
Axşam bazarı - Veçerna (S. Vurğun bağı) meydanı da bomboş idi, 
ətrafında taxta budkalar vardı; axşamüstü tünlük olardı. Cürbəcür şey alıb 
satırdılar. 
Bakıda ağac, kol-kos, gül-çiçəklik salınmasına Hacı Zeynalabdin 
Tağıyevin 1895-ci ildə Mərdəkanda açdığı bağbanlar məktəbi,  daşlıq və 
qumsallıqda saldığı təcrübə pöhrəliyi  ixtisaslı bağbanlar dəstəsinin 
yaranmasına böyük təkan verdi. 
Dəniz kənarında bulvar salmaq məsələsi Bələdiyyə idarəsində 
dəfələrlə müzakirə edilmişdisə də, əsl əməli  işə  yalnız   1909-cu  ildə,  
istedadlı  mühəndis, yorulmaz təşkilatçı  və patriot Məhəmməd Həsən  
Hacınskinin rəhbərliyi altında başlanır. Bələdiyyə idarəsi bulvar salmaq üçün 
60.000 manat pul buraxmağı qərara alır. Bakı varlıları da xeyli kömək edir. 
Layihə işlərində və təşkilat məsələlərində şəhərdəki bir neçə əzəmətli  binanın  
və iki  Kirx  binasının  layihə müəllifi Adolf Eyxler ürəkdən iştirak edir. 
Bulvar şəhərin dəniz fasadı olduğunu nəzərə alaraq müsabiqə elan 
edilir və tanınmış, adlı-sanlı memar və inşaatçı mühəndislər işə qoşulur. 30 
memar-mühəndis müsabiqədə iştirak etməyə dəvət olunur. Fərdi sifarişlərin 
yerinə yetirilməsinə baxmayaraq bu müsabiqədə Zivərbəy Əhmədbəyov, 
46 
 
Ploşko, Termikelov, Edel və tanınmış başqa istedadlı mütəxəssislər ürəkdən 
çalışırlar. 
İlk mərhələdə bulvar «Qafqaz-Merkuri» körpüsündən (Kukla teatrının 
binasından) Seyid Mirbabayevin (Azneft) binasınadək uzanacaqdı. Bu arada 
sahildə sınıq-sökük qayıqlar, köhnə yelkənli gəmilər vardı, çirkab sular axıb 
dənizə tökülürdü. 
1910-cu ildə bulvarda əkilmiş ağaclar, kol-kos və çiçəklər artıq göz 
oxşayırdı. 
Quba meydanı şəhərin ən qələbəli yerlərindən biri idi. Parapetlə 
bərabər əsas meydan hesab edilirdi. Buradakı karvansaralarda, 
mehmanxanalarda bütün Azərbaycan qəza və kəndlərindən gəlmiş müsafirlərə, 
alverçilərə, tacirlərə, sənətkarlara təsadüf edilərdi. Qoçuların   əsas  məskən  və  
yığıncağı  Quba  meydanı idi, bütün şər əməllər, fitva vermək, adam öldürmək, 
qız  qaçırtmaq,  mağaza,  anbar  yarmaq,     dövlətlilərdən rüsum almaq, ev 
yarmaq və digər şər əməllərin tədbiri Quba meydanında tökülər, qət edilərdi. 
Burada Balaxanı, Bondarnı, Çadrovı, Sisyaanov, Bazar və Şamaxı küçələri 
çarpazlaşırdı. Binaların birinci mərtəbələrində baqqal, bəzzaz, xırdavatçı, 
çarıqçı, (iki cür çarıq tikərdilər: əyan, ruhani və varlılar üçün xüsusi Şiraz 
çarığı, qara camaat üçün isə xam göndən), qəssab dükanları,  aşxana,  cızbızçı,  
çayxana,  kababçı  dükanları, sərrac və sənətkar emalatxanaları  yerləşirdi. 
Binaların üst mərtəbələri isə mehmanxana və mənzillər idi. Meydanın 
bir tərəfində taxta budkalarda yəhudilər min bir əşya alış-verişi edirdilər. 
Xüsusi emalatxanalarda dəmirdən, misdən, hətta gümüşdən cürbəcür 
formalarda təkbaşlı, qoşabaşlı, üç, dörd və hətta beş-altı başlı, bərli-bəzəkli, 
naxışlı şamdanlar, eynilə fanarlar qayırardılar. 
Quba meydanından haçan keçilsəydi, çayxana və aşxanalardan 
qramafon və şarmanka səsi eşidilərdi. 
Payız və qış aylarında sələbçilər iri sələbdanlarda sələb satar və 
qışqırardılar: «Sələb var», «Məlhəm var», «Sinə dərmanı», «Döş davası», 
«Məcundur», «Cana xeyirdir». Bitki kökündən hazırlanan sələb süd rəngində 
olar, ətri, dadı adama ləzzət verərdi. 
Quba meydanındakı yeməkxanalardan biri də Həsən Pervoyun adı 
dillər əzbəri «İslam» restoranı idi. O zaman ev, dükan, restoran, mağaza 
yiyəsinin adı ilə tanınardı. Həsənə də xörəklərin ləzizliyinə görə «Pervoy» 
ləqəb qoymuşdular. Səkili mərtəbədəki bu restoran səhərdən gecə yarısına 
qədər müştərilə dolu olardı. Burdakı xörəklər kimi dadlı xörək heç yerdə yox 
idi; şəhərdəki müştərilərdən başqa ətraf qəsəbə və hətta mədənlərdən, 
kəndlərdən - Sabunçu, Suraxanı, Ramana, Bibiheybət, Keşlə, Ağşəhər, 
Qaraşəhərdən faytonda, qazalaqda bu restorana nahara gələr, yeyib-içib qəlyan 
çəkər, söhbət edər, sövdələşər, mal alıb satardılar. Handa bir dövlətli, tanınmış 
47 
 
qoluzorba sövdəgər, tacir, çodar və digər adamlara burda rast gəlmək olardı. 
Fayton, qazalaq küçəboyu bir-birinin dalınca düzülərdi. 
Bir gün nahara gələn müştərilər görür ki, «İslam» restoranı bağlıdır; 
səs-küy salırlar, başlayırlar Həsən Pervoyu axtarmağa. Əlaltılarından birini 
tapıb soruşurlar, bu nə əhvalatdır... Deyir ki, xəbərim yoxdur, işə gəldim 
gördüm ki, lələ köçüb yurdu qalıb... Müştərilər dilxor olurlar. Xörəklərin belə 
ləzzətli olmasının səbəbini Həsən Pervoyun əlaltısı nəql edir: biz hər şeyi 
hazırlayırdıq, Həsən Pervoy sirrini öyrənməsinlər deyə hamını mətbəxdən 
çıxardıb əti qazanlara, küpələrə, tavalara özü təklikdə töküb yerbəyer edər, 
ocağa asandan sonra bizi mətbəxə buraxardı. Deməyinən Həsən Pervoy bütün 
qablara ölçüsünə, Həcminə görə müəyyən miqdarda tiryək sürtüb sonra ət 
tökərmiş, ədviyyat da əlavə edərmiş;  bu qayda ilə az doza ilə müştəriləri 
tədrislə tiryəki etmişdi. Yaxşı da pul qazanıb dövlətlənmişdi. 
Həsən Pervoy özü İranın Zəncan şəhərindən idi. Bakıdakı 
zəncanlıların çoxusu şatır-çörəkçi idilər; onlar da xeyli pul qazanandan sonra 
gözlənmədən yoxa çıxardılar. 
Yarım  kilometr aralı Kömürçü meydanında  əvvəllər kömür basdırıb 
satardılar, sonralar döndərmişdilər  oranı  bazara,  əksərən   köhnə  pal-paltar  
və ev müxəlləfatı satılardı. Bələdiyyə idarəsi ora Voronsov meydanı adı 
qoydusa, camaat tərəfindən qəbul edilmədi, köhnə adı Kömürçü meydanı qaldı 
üstündə. Burda da qramafon və şarmanka çalınardı. Kömür meydanında da 
xoruz və qoç döyüşdürərdilər, qoçlar kəllə-kəlləyə gələndə zərbin səsindən, 
şaqqıltıdan adam diksinir, elə bir təsəvvür oyanırdı ki, hər iki qoçun başı tikə-
tikə olub ətrafa səpələndi; xoruzlar al qan içində olar, tez-tez gözləri deşilər, 
döşlər yırtılardı, amma ən maraqlı oyun-tamaşa dəvələrin döyüşməsi  olardı; 
elə  ki, küçəbəküçə carçılar hərlənib xəbəri yayardılar, səbrsizliklə oyun 
gününü  gözləyərdilər. Dəvələrin döyüşməsini heç bir heyvan döyüşməsi ilə 
müqayisə etmək olmaz.    Bu eyni cinsli heyvanın bir-birinə tutduqları 
divandan insan dəhşətə gəlirdi. Quduz itlərin,   canavarların vəhşiliyi qızışmış 
dəvələrin  qəzəbi  yanında  oyuncaq  hesab  oluna  bilər. Heyvanda nə qədər 
dərin  kin, qəzəb, rəhmsizlik olarmış.    Ağızlarından köpük püskürərdi; gözləri 
elə dumanlanardı ki, sanki heç nəyi görmür. Ayaqları ilə təpikləyir, bir-birini 
çeynəyir, parça-parça, tikə-tikə etmək  istəyirdilər.  Qızmış  gözlər  qan   çəkib 
az qalırdı hədəqəsindən çıxsın. Hikkədən əsim-əsim titrəyirdilər. Canlı aləmə 
müvafiq necə də ad tapıblar: vəhşi, yırtıcı. Üstün gəlmək,   xudpəsəndlik 
görünür ibtidadan canlıların  xilqətindədir  ki,  ondan  ötəri ölümə gedir, məhv 
olurlar. 
Kömür meydanında tez-tez pəhləvanlar da güləşər, güclərini 
göstərərdilər. Kəndirbazlar məharətlərini nümayiş etdirmək üçün kəndirin 
üstündə qəribə oyunlar çıxarardılar. 
48 
 
Bütün bu növ əyləncə və mərəkələr bir zamanlar bürc divarları 
qabağında, o aralar hələ boş olanda, realnı məktəb, qız məktəbi tikiləndən 
əvvəl, Qapan dibindən yuxarıda olardı. 
 Starıveş - köhnə şeylər və işlənmiş müxtəlif şeylər satanlarla 
Kömürçü meydanı dolu olardı. Kəlləpazlar vardı ki, ancaq qoyun baş-
ayağından kəlləpaça bişirərdilər, müştərilər səhər tezdən özlərini verərdilər bu 
dükanlara. 
Həlimaşıçılar, qışda buğda və yağlı qoyun ətindən həlim aşı 
hazırlardılar. Müştərilər axşamdan gətirib qab qoyar, pulunu da qabaqcadan 
verərdilər; səhər tezdən gəlib aparardılar. 
Su kəməri. Bakı əhalisi su sarıdan çox əziyyət çəkirdi. Bələdiyyə 
idarəsi  bunu aradan qaldırmaq üçün hələ 1880-ci ildən tədbirlər    görməyə 
başlamışdı. (Bu məsələdə Hacı Zeynalabdin çox fəal çalışır və çox da pul 
xərcləyir). Əvvəl Bakı ətrafında su mənbəyi axtarılır, sonra Şamaxı  qəzasında 
kəşfiyyat işləri aparılır. Bütün səylər boşa çıxır. 1892-1898-ci illərdə Kür 
çayından Bakıya su kəməri çəkmək layihəsi hazırlanır,  lakin  bu layihədə  
göstərilən  kəmər  çox baha başa gəldiyinə görə, bələdiyyə idarəsi bunu təsdiq 
etmir... Əlacsız qalıb 1893-cü ildə sahildə dəniz suyunu təmizləyən qurğu 
düzəldirlər. Gündə 30.000 vedrə su təmizlənirdi. Bu da əhalinin ehtiyacını 
ödəyə bilmirdi. Beş ildən sonra ikinci su təmizləyən qurğu işə düşür. Bununla 
yanaşı Kür çayından barjlarda su daşıyıb vedrəsini yarım qəpiyə satırdılar. 
Sonralar Volqa çayından barjlarla su daşımağa başladılar. Bu su, daha baha idi, 
vedrəsi iki  qəpiyə. Kasıblar suya olan əsas ehtiyaclarını yalnız həyətlərdəki 
quyulardan ödəməyə məcbur idilər. Bu da tez-tez cürbəcür xəstəliyə səbəb 
olurdu. Hökumət vaxtaşırı bu quyulara dərman tökürdü, bəzən torpaqla 
doldururdu. 1899-cu ildə şəhərdə suya olan tələbin daha da artdığını görüb 
Hacı Zeynalabdin Tağıyev xarici şirkətlə 25.000 manata müqavilə bağlayır. 
Avropanın bir neçə şəhərinə su kəməri çəkmiş mühəndis Vilyam Lindleyi 
Frankfurt Mayndan gətizdirir və ona çeşmə axtarmağı tapşırır. Bələdiyyə 
idarəsinə isə deyir ki, su tapılandan sonra pulumu versəniz yaxşı, verməsəniz 
də eybi yoxdur. Lindley  Qubanın yaxınlığında,  Bakıdan  190  kilometr uzaqda 
quyu qazdırıb Şollar suyunun mənbəyini kəşf edir. Bələdiyyə idarəsində Quba 
ətrafında tapılmış su mənbəyinə şübhə ilə baxırlar, inanmırlar; kəmər çəkməyi 
rədd etməyə çalışırlar. Tağıyev şübhə edənlərə deyir ki, Şahdağ öz qarı və 
buzlaqları ilə əbədi olduğu kimi, Şollar çeşməsinin suyu da əbədidir. 
Bu söhbətlə əlaqədar maraqlı bir əhvalatı xatırlatmaq vacibdir. 
Bələdiyyə idarəsinin xüsusi işlər üzrə bir məmuru nəql edirmiş ki, məni Parisə 
göndərmişdilər. Bir axşam eşitdim ki, Hacı Zeynalabdin Tağıyev gəlib, «Luvr» 
mehmanxanasına düşüb. Səhər getdim «Luvr»a. Gördüm ki, Parisin bələdiyyə 
rəisi Hacının yanındadır, söhbət edirlər. Dilmanc da yanlarında. Hacı məni 
49 
 
görəndə dedi ki, bu şəhərin su kəmərinə və qurğulara gedib baxacağam, sən də 
qoşul mənə. Razılaşdım. Bütün günü Parisi hərləndik. 
Bələdiyyə rəisi Raevski də su məsələsində hacının tərəfini saxlayır və 
var qüvvəsilə çalışırdı. Layihə və hazırlıq işləri ləng gedirdi. Qubernatorluq və 
şəhər bələdiyyə idarəsi Peterburqdan, hökumətdən kömək istəyir. H. Z. 
Tağıyev işi sürətləndirmək üçün Quş Məmməd Həsəni Rayevski ilə bərabər 
paytaxta, dövlət palatasına yollayır ki, Bakı şəhəri üçün 5 faizli istiqraz 
buraxılışını sürətləndirsin. Çox keçmir ki, 1909-cu ilin axırlarında qərar çıxır 
ki, su kəməri inşası üçün şəhər bələdiyyə idarəsinə 27 milyon manat beş faizli 
istiqraz buraxmağa icazə verilsin. Bundan sonra layihə təsdiq edildi və su 
kəməri çəkmək sürətləndi. Hesaba görə kəmər şəhərə gündə üç milyon vedrə su 
verəcəkdi. Neftxudalar su kəmərinin çəkilməsi üçün çox pul vermişdilər. 
Nəhayət, 1916-cı ilin axırlarında Bakı -Şollar su kəməri hazır oldu və 
1917-ci ilin yanvarında bu iş sona çatdı. Şəhər camaatının o günkü sevincini 
təsəvvür etmək çətin idi. Həmin gün çoxlu qoyun, dəvə, öküz qurban kəsildi, 
məhəllələrdə ehsan məclisləri açıldı. Su fontanları işə düşdü, əhaliyə gündə üç 
dəfə - səhər, günorta və axşamüstü su verildi. 
 
NEFT SƏNAYESİNİN  İNKİŞAFI 
 
1825-ci ildə Abşeron yarımadasında beş yerdə - Balaxanı, Sabunçu, 
Binəqədi, Bibiheybət və Şubanıda əl quyularından neft çıxarılırdı. Az miqdarda 
Pirallahı (Artyom) adasında əl ilə işləyən dayaz neft quyuları qazmağa 
başladılar. 
1848-ci ildə rus mühəndisi Semyonov Azərbaycan torpağında 
dünyada ilk neft quyusu qazmışdı (ABŞ-dan 11 il əvvəl). 1863-cü ildə isə 
Pirallahı adasında mexaniki üsulla quyu qazmağa cəhd edirlərsə də, nəticəsiz 
qalır. 1869-cu ildə usta Allahyar Balaxanıda təzə üsulla quyu qazanda on-on 
beş metr dərinlikdə yerin altında şiddətli gurultu, səs-küy qopduğundan, usta və 
fəhlələr bərk qorxuya düşüb cəld quyunu doldururlar. Yalnız üç ildən sonra 
1871-ci ildə Balaxanıda texniki üsulla quyu qaza bilirlər. Bu quyu gündə 
45.000 pud (700 ton) neft verir. 
1863-cü ildə Cavad adlı sahibkar Suraxanıda ağ neft zavodu tikdirib 
istismara verir. 
Kokorev və Qubanin 1859-cu ildə Suraxanıda Atəşgah məbədi 
yaxınlığında ağ neft zavodu tikdirib işlədirlər. Neçə il sonra məşhur rus alimi 
Mendeleyevin məsləhəti ilə bu zavodu təkmilləşdirirlər. 1870-ci ildə Bakıda 47 
zavod ağ neft emal edirdi. 
1871-ci ildən əl qazması vurğu qazma üsulu ilə əvəz edilir. Bununla 
da get-gedə qazılan quyuların sayı və dərinliyi xeyli artır. 
50 
 
1872-ci ildə neft sənayesinin inkişafında çox ciddi maneə olan 
mövcud iltizam sistemi ləğv edilir və dövlət xəzinəsi mədənləri uzun müddətə 
icarəyə verməyə başlayır. İcarə pulunu əvvəldən alır. İcarəçilər birinci növbədə 
mayasını çıxarmağa və mümkün qədər artıq qazanmağa səy edirlər. 
Beləliklə, nöyütlü ərazi keçir şəxsi əllərə, neft hasilatı da ildən-ilə 
sürətlə artır. Bakı neft sənayesi kapitalizm inkişafı yoluna qədəm qoyur. 
1872-ci ildə Bakı 1,5 milyon pud neft verdiyi halda, 1900-cü ildə 661 
milyon pud neft verir, bu da ölkədə çıxarılan neftin 95 faizi, bütün dünyada 
hasil olunan neftin yarısından çox idi. 
Ağ neft emalı 1873-cü ildə 15.000 ton idisə, 1901-ci ildə bu rəqəm 
2.500.000 tona çatdı. 
Bakıda yaranmış neft şirkətlərinin sayı aydan-aya artır, perspektivli, 
ümid verən torpaqların əsas hissəsi icarəçilərin əlinə keçirdi. 
Yadelli kapitalistlər sərvət dalınca Bakıya axışırdılar. Nobel 
qardaşlarının 1879-cu ildə yaratdıqları şirkət neft quyuları qazmaq və istismar 
etməklə bərabər, axtarış-kəşfiyyat, neft emalı, ticarəti, elmi-tədqiqat işləri ilə də 
məşğul olurdu. 
1883-cü ildə Rotşildin nümayəndəsi Parisdən Bakıya gəlib «Xəzər-
Qara dəniz» səhmdarlar şirkətini yaradır, tez bir zamanda rus neft sənayeçisi 
Peşkovskinin mədən, zavod və digər müəssisələrini ələ keçirir. «Xəzər-Qara 
dəniz» şirkətinin planı çox geniş idi: neft məmulatı almaq, emal və ixrac 
etmək; əgər Nobel xırda neft sahibkarlarını neft kəmərlərilə sarımışdısa, 
fransızlaşmış yəhudi sərmayədarı Rotşild neft emal edən zavod sahiblərinə pul 
tələləri qurub, iki milyon manat avans verməklə bir neçə il əl-qollarını elə 
bağlamışdı ki, heç kəsə mal sata bilmirdilər. Rotşild eyni zamanda  «Mazut» 
ticarət  komissiyası yaratmışdı.  Ona borclu olan zavod sahibləri ağ nefti yalnız 
«Mazut»a təhvil verməli idilər. Bir çoxları  bu komissiyanın  «fəaliyyətindən»  
iflas olmuşdu. 
Rotşildin birinci müvəkkili Debur özünə o zaman asudə guşə 
hesabedilən, dənizə yaxın, Bağ küçəsində xüsusi, təmtəraqlı imarət (R. 
Mustafayev adına İncəsənət muzeyi), idarə üçün isə şəhərin mərkəzində 
Persidski (Poluxin) küçəsində yaraşıqlı bina tikdirmişdi. Debur Bakıdan 
gedəndə Sadovı küçədəki imarətini «Kavkazskoe tovarişestvo» şirkətinə satdı. 
Deburun vəzifəsinə Feqel Arnold Mixayloviç adlı bir adam təyin edilir;  onun  
kiçik qardaşı    Rotşildin   Peterburqdakı müvəkkili idi. 
1890-cı ildə ingilis Seyms Vişau Bibiheybətdə neft mədənləri və 
Qaraşəhərdə «Şibayev şirkətinin» zavodlarını alır. Belçika, Almaniya və 
Amerika Birləşmiş Ştatlarının nümayəndələri də Bakıda şirkətlər, maliyyə-
kredit-ticarət müəssisələri yaradırlar. 
Sənaye, ticarət, nəqliyyat, gəmiçilik idarələri xeyli çoxalır. 
51 
 
Həsənbəy Zərdabi «Əkinçi» qəzetinin 1877-ci il 1 yanvar nömrəsində 
çəlləklə neft daşıyanlar barədə yazırdı: «Balaxanıdan zavodlara arabaçılar, 7-8 
verst yoldur, pudu bir şahıdan - beş köpükdən neft daşıyıb bol pul qazanırlar. 
Deyirlər keçən il arabaçılar zavod sahiblərindən yarım milyon manat kirayə 
alıblar. İndi iki kompaniya düzəldiblər, birisi neft mədənlərdən zavodlara dəmir 
novalçalarla axıtmaq istəyir, o birisi dəmir yol çəkmək istəyir. Yerüstü 
novalçalarda neft axıtmaq istəyən kompaniyaya dövlət izn verib və bu bahar 
onu başlayacaqlar. Yüz min manata qədər xərc olacaq. Dəmir yolu çəkmək 
üçün yüz min manat cəm edilib, yüz min manat da lazımdır, 
Neft cövhəri (ağ neft) satanlar keçən il ziyada nəf ediblər. Əvvəllər 
cövhərin pudu Moskva və başqa şəhərlərdə manat yarım, iki manata satılırdı. 
Ötən il 3-4 manata satılıb. Amerikadan bu il cövhər gətirilmədiyindən Bakı 
neftinin pudu qalxıb 6 manat 50 qəpiyə». 
«Əkinçi» başqa bir nömrəsində yazırdı: «Neçə il bundan əqdəm 
Badkubənin nefti Mirzəyevin icarəsində idi. Elə ki, bu icarə bərhəm oldu, neft 
quyularını bir neçə hissə edib, tək-tək icarəyə verib, hər bir xahiş edənə ixtiyar 
veriblər ki, təzədən quyu qazsın. O zaman Balaxanı və Sabunçu kəndlərinin 
yerləri çox bahalandı. Elə ki, quyular çoxaldı və onların bəzisindən neft fəvvarə 
vurub bulaq kimi axdı, neft qiymətdən düşdü. Keçmişdə xalvarı, yəni 20 pudu 
9 manata satılan neft bir manata. Hətta 3 abbasıya satıldı. Bir tərəfdən neftin 
belə artmağı, bir tərəfdən xəzinənin neftdən aldığı aksız xərci və bir tərəfdən 
Amerikanın neft cövhərinin Rusiyada ucuz satılması, neft cövhəri çəkmək üçün 
zavod saxlayanların işini pərişan elədi. Axırdə neft sahiblərinin dad-fəryadı 
yerinə yetişdiyinə, keçən il hökm olundu ki, Amerika cövhərindən 50 qəpik 
artıq tamojna xərci alsınlar. Ona binaən zavodçuları keçən il Rusiyaya neft 
cövhəri gətirmədiyinə, Rusiyada Badkubənin neft cövhəri 3-4 manata, hətta 4 
manat yarıma satıldı. Halbuki, irəli manat yarıma güclə satılırdı. Bu səbəbə neft 
sahiblərinin  işi   yenə  yaxşı oldu,  neft  yerlərinin  qiyməti artdı. 
Elə ki, bu ildən tamojna xərci qızıl pulla alınır və məlum olub ki, 
gələn ildən neftdən aksız xərci alınmayacaq. Neft yerlərinin qiyməti  həddən 
çıxıb. Məsələn, bir şəxs keçən il 5 desyatin yeri 2 min 5 yüz manata almışdı. 2 
ay bundan əqdəm ol şəxs zikr olan yeri 8 adama, 8 min manata satıb. İndi 
deyirlər ki, o 8 adamın birisi öz hissəsini, yəni səkkizdən birini 18 min manata 
satıb və yenə deyirlər ki, bir kəs bir desyatinin dörddən bir hissəsini belə 
icarəyə verib: icarəçi yer sahibinə 2 min manat verib ki, o yeri 12 il ona versin, 
bəşərti ki, bu ilin müddətində o yerdən nə qədər neft çıxsa onun nisfi yeri 
alanın olsun və 12 ildən sonra o yer, orada olan avadanlıqlar yer sahibinə 
qalsın. 
Xülasə, yer alan, yer satan həddən çıxıb. Küçə və bazarlarda məhz 
neft və cövhər sözü danışılır. Natariusxanalarda neft yeri aldı-satdı kağızlarını 
yazmağa növbət çatmır. Badkubədə sakin olanlar keşişdən tutmuş qulluq 
52 
 
əhlinin ədna bəsərinəcən, tacirdən tutmuş ədna papaqçıya və şam tökənəcən öz 
işlərini tullayıb, bir neçə adam şirakət edib, Molla Nəsrəddin torba götürüb Sarı 
qayaya bostan oğurluğuna gedən kimi, olan-olmazlarını yığıb Sabunçu 
bəylərinin yanına yer almağa və Qaraşəhərdə (şəhərdən kənar zavodlar olan 
yerdir) zavod tikdirməyə gedir ki, bir ya iki ilə sahibi milyon olsun». 
Bakı mədənlərində gözlənilmədən  elə fontanlar olurdu ki, gündə min 
tonlarla neft çıxırdı, heç yerdə və heç kəsin tanımadığı adi bir adam birdən-birə 
dönüb olurdu milyonlar sahibi. Hacı Zeynalabdin Tağıyev, Musa Nağıyev, 
Şəmsi  Əsədullayev,  Murtuz Muxtarov, Səlimov, Seyid Mirbabayev, 
Mantaşov, Mirzəyev, Şibayev. Leonozov və başqaları belə varlananlardan 
idilər. Elə ki, fontan vururdu, qonşuluqdakı torpağın qiyməti birə min artırdı. 
Güclü fontandan neft nəhr kimi axıb yaxınlıqdakı kənd və qəsəbə 
evlərini, tövlələri basır, uçurdur, qonşu mədənlərdəki emalatxanalar, buruqlar 
qalırdı neft selinin altında; binalar, idarələr dağılırdı. Fəlakətə düşən adamlar 
tez-tələsik başqa yerə köçürdülər. Sonra da fontan sahibini məhkəməyə verib 
çəkdikləri zərərin əvəzini tələb edirdilər. Ölən və yaralananlar üçün qan bahası, 
şikəstləri sağaltmağa müavinət istəyirdilər. Belə vaxtlarda neftin qiyməti 
bazarda çox aşağı düşürdü. Fontan sahibi və xırda mədənçilər iflas olurdular. 
sahibkar bəzən dözə bilməyib özünü asır, intihar edirdi. 
Neftin bütün üstünlüklərini və gələcəkdəki əhəmiyyətini yaxşı bilən 
imperialist dövlətlərin rəhbərləri bu misilsiz yanacağa yiyələnmək üçün 
planetin bütün guşələrində olan neft yataqlarını ələ keçirməyə can atırdılar. 
Amerikalı Son Rokfellerin «Standart oyl», İngiltərədən Henri Deterdinqin 
rəhbərliyi altındakı «Royal Döyçe Şell»; fransızlardan yəhudi Rotşildin «Xəzər 
-Qara dəniz» və «Mazut», isveçli «Nobel qardaşları»nın sindikatları Bakıya can 
atırdılar. 
Əcnəbi kapitalistlər neft sərvətinin gələcəyini, geoloji əsaslar üzrə 
öyrənərək neft çıxarma qaydalarını pis bilən bakılılardan torpaqlarını «baha» 
qiymətə alırdılar. Bununla da Abşeron yarımadasının tükənməz sərvətinə 
yiyələnirdilər. 
Xarici kapitalistlər müsəlmanların min illərlə ata-baba yurdu olan 
neftli torpaqlarını əllərindən almaq məqsədilə o yerləri də hərraca qoymaq 
barədə qərar çıxartdırırdılar. Əhməd bəy Ağayev Peterburqa, sonra da Tiflisə 
camaat tərəfindən nümayəndə gedib Bakı müsəlmanlarının ata-baba yurdu olan 
neft-mədən yerlərini əllərində saxlamağa nail olur. 
Təzə kəşf edilmiş zəngin neft yataqlarındakı torpaqları müzaidəyə 
qoyub hasil olacaq gəliri xəzinəyə vermək əvəzinə tez-tez çarın fərmanı ilə, bu 
və ya digər yüksək rütbəli məmurlara, taxt-taca yaxın qraf, knyaz və sair 
adamlara bağışlanırdı, onlar da bu torpaqları pullu neftxudalara, şirkətlərə ya 
satır, ya da şərikli istismar etdirirdilər. Suraxanıdakı neftli torpağın çoxusu belə 
talan edilmişdi. 
53 
 
Balaxanı, Sabunçu, Ramana, Bibiheybət, Binəqədi kəndlərində yer 
üstündə böyük davalar düşürdü; bir-birini məhkəməyə verirdilər. Çar hökuməti 
belə hadisələri bəhanə eləyir, çox yeri dövlətin ixtiyarına verir, ya hərracda 
satdırır, ya da çara yaxın adamların adına keçirtdirirdi. Bunun nəticəsində 
Qəfqaz canişini qraf Voronsov-Daşkov Balaxanı kəndinin ortasında zəngin 
mədən sahibi olmuşdu. 
1905-ci ildə baş vermiş hadisələrlə əlaqədar, Qafqaz canişini Bakıya 
gəlir. Güman edirlər ki, yerlərdə vəziyyəti öyrənəcək, xeyirxah bir iş görəcək. 
Lakin belə olmur, o, nə fəhlələrin ağır vəziyyətinə, nə onların iş şəraitinə, nə də 
şikayətçilərə əhəmiyyət verir, birbaşa Balaxanıya, öz şəxsi mədəninə gedir, 
vəziyyəti, nə qədər ziyan çəkdiyini öyrənib qayıdır, Tiflisə yola düşür. 
Bakıda iki cür neft sənayeçisi vardı: biri mədən və zavod yiyələri - 
«neftxudalar», digəri isə «dirəkçilər». Birincilər hər yerdə məşhur idilər. 
«Dirəkçilər» isə neftli güman edilən torpaqları zəbt edir, alır, yə da icarəyə 
götürüb ortasına dirək basdırır, üstünə adını və həmin yerə nə vaxt yiyələndiyi 
tarixi yazırdı. «Dirəkçilər» çox zirək, işgüzar adamlar idi. 
Onlar   axtarış-kəşfiyyat  aparmırdılar,   quyu   qazdırmırdılar.  
Ortasında  dirək basdırılan  yerin sahəsi kvadrat şəklində olardı. «Dirəkçilər» 
birdən əlli-altmış, bəzən daha çox torpaq sahəsi zəbt etməyə nail olurdular. 
Ortasında dirək basdırılmış sahələrdən tək bircəsində neft əldə ediləndə, fontan 
vuranda, ətrafdakı torpaqların qiyməti birə yüz artardı. «Dirəkçilər» qərbi   
Abşeronda, Qobustan otlaqlarında, Kür ovalığında, Xəzəryanı düzənlikdə, 
Siyəzəndə, Şamaxıda, Gəncə  quberniyasında -  Naftalanda     çoxlu torpaq 
tutub, dirək basdırmışdılar. Mərkəzi və Şərqi Abşeronda dirəkçilərin işi o qədər 
də yaxşı getmirdi. Çünki  neftxudalar  yerlərə çoxdan  yiyələnmişdilər. 
Camaat arasında bir də belə bir inam vardı ki, neft olan yerlərdə ot, 
ağac, kol-kos bitməz. Buna görə dirəkçilər, adətən, şoranlıq, gölməçə, daşlıq, 
qayalıq yerləri tuturdular. Amma təbiəti gözəl olan Şimali Qafqazda, 
Maykopda zəngin neft-qaz yataqları kəşf ediləndən sonra bu cür mülahizələr 
yoxa çıxdı. 
Neftli torpaqlar üstündə tez-tez dava düşür, adam öldürülürdü. 
Məhkəmələrdə yalançı şahidlər olurdu. hakim iddiaçıları, üstündə 
dava düşmüş əraziyə aparır, adamları dindirirdi. Molla əlindəki Qurana 
şahidlərə əl basdırıb and içdirirdi. Yalançı şahid Qurana əl basıb belə qəsəm 
edirdi: «And olsun bu Qurana, ayaqlarımın altında olan torpaq iddiaçının ata-
baba torpağıdır». Doğrudan də ayağının altındakı, əvvəlcədən ayaqqabının 
içinə tökdüyü torpaq iddiaçının ata-baba mülkündən götürülmüş torpaq olardı. 
Üstündə dava açdığı torpağın, yerin isə iddiaçıya heç bir dəxli yox idi. 
Kasıb adam yerini satanda müştəriyə deyirdi ki, xozeyin, əgər məni 
salacağın mədəndə gözətçi götürəcəksənsə sövdamız baş tutacaq. Sahibkar 
razılaşırdı, amma bir neçə əydan sonra üstünə şər atıb onu mədəndən 
54 
 
uzaqlaşdırırdı. Gözətçilər gecələr oğurluq neft alış-verişi edənlərin arabalarını 
anbardan doldurub, pulunu alaraq yola salırdılar, ya da lülələrin krantını açıb, 
nefti qonşunun anbarına axıdar, haqqını alardı. 
Sərmayəsi az, fəhləsi az olan adam quyunu qazdırıb neft təbəqəsinə 
çatdıra bilmir, yeri satmağa vadar olurdu. Bəzən də gecə vaxtı neft daşıtdırıb 
quyuya doldurur və sabahı gün xəbər yayırdı ki, neftə çatıb, bu yolla «baha» 
qiymətə satırdı. Neft maqnatları bu gələkləri çox yaxşı başa düşürdülər, onu da 
əvvəldən çox yaxşı bilirdilər ki, neft daha dərində yatır, özü də tükənməzdir; 
torpaq yiyəsinə guya mərhəmət göstərir, tula payı verib mülkə sahib olurdular. 
Sahibkarlar qonşuluqdakı qazma ustalarını pulla alıb sahə barədə 
məlumat toplayırdılar, ya da quyuda qəza törətdirirdilər ki, özləri daha tez neft 
layına çatsınlar. 
Xırda mədənlərin sahibləri quyuları istismar edir, neft çıxardır, amma 
quyu qazdırmağa qüvvələri çatmırdı, lazımi avadanlıq, dəzgah, usta, fəhlə 
saxlamağa imkanları olmadığından quyunu podratçılara qazdırırdılar. Tez-tez 
podratçılar qonşuluqdakı Dövlətli neftxudadan pul alıb, qazmanı uzadır, ya də 
su təbəqəsini bağlamır, əngələ salıb işi yubandırırdılar... Və xırda mədənçini 
qorxudurdular ki, neft verən quyuları da su basa bilər... O da, əvvəl inad 
göstərib deyirdi: «bu nağılı gedin, körpələrə danışın. Mədənimi satan 
deyiləm...». 
Axırda təntidirdilər... 
Mədənlərdə neft təbəqələrini su basması dəhşətli fəlakətdi; su mədəni 
döndərirdi gölə, «dəryaçaya», sahibkar təşvişə düşüb zara gəlir, sahəni dəyər-
dəyməzinə satırdı... Neftxuda bu sahəni, qonşu mədəni adətən başqa adamın 
adına alır, sonra keçirirdi öz adına və qatırdı mədəninə... 
Varisləri dilə tutub, tez-tez saxta vəsiyyətnamələr düzəltdirir, işi elə 
dolaşıq salırdılar ki, torpaq yiyələri tələsib yeri tez satmağa vadar olurdular. 
Şəhərdə çoxlu notarius kontoru vardı. Onlar neft işində vasitəçi rolu 
oynayırdılar. 
Balaxanıda sahibkar Mirzəyevin qonşuluqda aldığı mədənində qazdığı 
dayaz bir quyu elə fontan vurmuşdu ki, üç gün ərzində yer-yurd neft kölünə 
dönmüşdü. 
Fontan vuranda qaz ağır alətləri, hər biri yüz, yüz əlli kiloqram 
ağırlığında daşları kənara tullayırdı. Ramanada, Sabunçuda dərələrdən neft çay 
kimi axır, qurşaqdan yuxarı qalxır, adamlar bu taydan o taya keçə bilmirdi. 
Göydən neft yağırdı. Anbarları çox da böyük olmayanda aşıb-daşır, çənlər tez 
dolur, neft başlayırdı axmağa. Fəhlələr torpaqdan nə qədər sədlər düzəldir, 
daşdan və palçıqdan bəndlər çəkirdilərsə yenə öhdəsindən gələ bilmirdilər. 
Belə vaxtlarda fontanları bağlamaq, neft selinin qabağını kəsmək bəzən üç-
dörd həftə çəkirdi. 
55 
 
Bu cür vəhşicəsinə istismardan geoloqlar çox narahat olurdular, çünki 
neft təbəqəsi hədər yerə gücünü, sərvətini itirib, zay olur, çıxan neftin çoxu 
torpağa hopur, dörddə üçü təbəqədə qalıb «ölürdü». 
Kim idi  geoloqlara qulaq  asan,  sözlərinə    fikir verən. 
Sahibkarlar isə sevinir, onlarca faytonda, qazalaqda, şəhərdən, qonşu 
kəndlərdən adamlar tamaşaya gəlir, təzə milyonçunu müjdələyir, pul təklif 
edirdilər. Halbuki, həmin şəxsə bir gün əvvəl etibar edib bir manat da 
vermirdilər. Suraxanıda, Ramanada, Bibiheybətdəki güclü fontanların 
gurultusundan ətraf kəndlərdə yatmaq olmurdu; qaz aləmi bürüyürdü. Fontan 
bəzən üç-dörd həftə davam eləyirdi. Belə vaxtlarda qonşu mədənlərdə neft 
verən bütün quyuları, ocaqxanaları bağlayırdılar, qazmanı saxlayır, 
emalatxanalarda işi dayandırırdılar ki, yanğın düşməsin. Sonra da fontan 
sahibindən ya xoşluqla, çox vaxt isə məhkəmə gücünə itki pulu, ziyan xərci 
alırdılar. 
Milyardlarla   kubmetr   qaz   havaya  uçub   zay olurdu. Məşhur rus 
kimyagəri D. İ. Mendeleyev 1885-ci ildə Bakıda olanda havaya sovrulan qazı 
gələcəyin yanacağı adlandırır. 
Keçmiş fontanlardan söhbət düşəndə qocaman mühəndis Şulqin 
Serkey Vasilyeviç qəlyanını tüstülədib, nəql edirdi ki, «yatmışdım, böyrümə 
vurulan bərk dürtmədən ayıldım, kim isə qulağımın lap dibində qışqırdı: «Dur, 
quyu fontan vurur...» Tələsik geyindim. Bayırdan şiddətli uğultu eşidilirdi. 
Binanın divarları titrəyir, dam cırıldayırdı. Bayırda yer-yerdən: «Fontan vuran 
quyu kimindir?» soruşurdular, lakin cavab verən yox idi. Otaqdan çıxdım. 
Səhər idi. Göy üzü ayazdı, üfüq qızarırdı. Kazarmalardan çıxanlar 
dayanır, elə bil yerə mıxlanırdılar. 
Neft sütunu göylərə baş qaldırırdı.     Vışkanın yarısı yox idi,  neft seli  
qabağına çıxan  tir, dirək, taxta, maşın, truba, dəmir parçalarını süpürləyib 
aparırdı. Quyudan tullanan daş parçaları uzaqlara səpələnirdi. Heç nə eşitmək 
olmurdu. Dəhşətli uğultu yəqin ki, ətraf   kəndlərin sakinlərini də oyatmışdı. 
Göydən neft yağırdı, adamların üst-başı neftdən islanır, üz-gözləri qapqara 
qaralırdı. Xəzri  güclənirdi. Neft sütunu gah azalır, gah da hündürlərə qalxırdı. 
Sütun azalanda adamlar qabağa keçməyə can atırdılar və istəyirdilər ki, 
əvvəldən hazırlanmış    çuqun təbəqəsini quyunun ağzına qoysunlar, halbuki, 
belə çuqun lövhələrlə xırda əl  quyularının ağzını bağlayırdılar. Haraya əl 
vurulurdu, yapışqan təki yapışırdı. Neft adamların topuğuna qalxırdı. 
Neftxuda hələ uzaqdan neft sütununun hündürlüyünü görəndə dəhşətə 
gəlmişdi. Neft seli baş götürüb ətrafa axırdı. Yaxınlıqda yaşayan adamların 
çoxusu bayırda idilər. 
Fontan anbaan güclənir, neft seli zirzəmiləri, daxmaları, evlərin birinci 
mərtəbələrini basırdı, ətraf neft gölünə dönür, adamların apara bilmədikləri 
56 
 
palaz, həsir, cır-cındır, yorğan-döşək neft gölündə üzürdü. Kişilər şalvarlarını 
çırmalayıb, dallarında şələ, ayaqyalın neft içində qaçırdılar. 
Əhlikeflər əhvalatı kazinoda eşidib fayton və qazalaqlarda fontana 
tamaşa eləməyə gəlirdilər. 
Qara dam və daxmaların çoxunu neft seli basıb zay etmişdi. 
Quyu birinci həftədə gündə 20 min tondan çox neft püskürmüşdü. 
Ziyan çəkmiş yüzlərlə adam məhkəməyə müraciət edib neftxudadan 
zərər pulu iddia edirdilər. Əgər məhkəmə onların tələb etdikləri məbləğin onda 
birini ödəməyi qərara alıb, hökm çıxarsaydı, sahibkar müflis olardı. 
Neftxudanın tutduğu üç vəkil yuxularına haram qatıb əldən-ayaqdan 
düşmüşdülər, iddiaçılardan əşyayi-dəlil və rəsmi sənəd tələb edirdilər. 
İş axırda gedib mahal məhkəməsinə çıxdı, məsələ daha da qarışıq 
düşdü. Camaata dəyən zərər o qədər böyük idi ki, heç kəs var-yoxu əlindən 
çıxıb quru yurdda qalmış, dilənçi gününə düşmüş fəqir-füqəranın haqqını 
tapdalamağa sürət edə bilmirdi; lakin divan-dərə xəsarət məbləğini azaltmağa 
cəhd edirdi, zərərdidələr də  öz  növbəsində  iddianın  məbləğini  artırırdılar. 
Neftxuda mühasirəyə düşmüş ayı kimi vurnuxurdu, sudan quru 
çıxmağa cəhd edirdi... Mədən çox zəngin idi, amma kimə əl açırdı, heç kəs 
borc vermirdi... 
Bir səhər süpürgəçi kontora gələndə sahibkarın özünü tavandan 
asdığını gördü. 
Bu fontan nəticəsində neftin qiyməti birə dörd azalmışdısa, pudu 50 
qəpikdən 12 qəpiyə düşmüşdüsə də, müştəri tapılmırdı. Xırda mədənçilərin 
çoxu müflis olmuşdu. Nəhəng firmalar qəsdən nöyüt çıxarmır, xırda 
sahibkarların mədənlərinə yiyələnmək istəyirlər. 
Fontan sahibi  özünü asandan sonra zərər çəkmiş camaat başını  
itirmişdi,  ölünü,  cənazəni  mühakimə etmək mümkün deyildi... 
Nobel qardaşları zərər çəkənlərdən, özü də həqiqi zərərin, onda bir 
hissəsini  ödəmək şərtilə mədəni almağa razı oldular. 
O zaman ən ağır, ən çətin, ən qorxulu iş quyu qazmaq, neft çıxarmaq, 
bir də neft təmizləmək idi. Ölüm, həmişə bu peşə sahiblərinin başları üstündə 
hərlənirdi. Qabaqlar dayaz quyuları külüng və bel ilə qazırdılar; quyuların 
dərinliyi az idi, zaman keçdikcə artdı, əlli, altmış, daha çox... Zəhərli qaz, 
yeraltı sular, palçıq qazmaçıları bərk incidir, adamları əldən, taqətdən salırdı. 
Dərinə getdikcə hava azalır, zəhərli qaz artır, iş ağırlaşır, yeraltı su təbəqələri 
açılır, su basqını başlayır, quyu divarları uçub tökülür, tez-tez bədbəxt hadisələr 
baş verirdi. Qəfildən fontan vuranda qazmaçının heç cəsədi də tapılmırdı. 
Sevimli yazıçımız Abdulla Şaiq «Məktub yetişmədi» hekayəsində qazmaçıların 
acınacaqlı, başdan-başa əziyyət, məşəqqətli həyatını, facianə ölümünü mahir, 
realist qələmlə təsvir etmişdir. 
57 
 
400-600 metr dərinlikdəki neft təbəqəsini texniki üsulla iki ilə, üç ilə 
qazıb başa çatdırırdılar. Qəza baş verdikdə, iş günü podratçıya çox baha tamam 
olurdu, quyuya düşmüş baltanı, ilişib qalmış avadanlığı çıxarmaq o qədər də 
asan deyildi; aylarla əlləşirdilər; başqa dəstədən dəvət edilən təcrübəli ustaların 
belə, çox vaxt əllərindən heç nə gəlmirdi; hər şey yerin altında, dərin quyuda - 
göz görmür, əl çatmır; bütün cəhdlər hədər gedirdi. Belə günlərdə usta və 
fəhlələrə podratçı maaşın ancaq yarısını ödəyirdi. Avadanlıq və cihazlar ibtidai 
idi, Ustaların müşahidə qabiliyyəti və sənətkarlığı, duyğuları yeganə həlledici 
vasitə idi. Təcrübəli qazmaçının qulaqları alətin səsindən, tərpənməsindən 
süxurlar, təbəqələr barədə nəticə çıxarırdı. 
Podratçılar texnikanı, yeniliyi sevmirdilər. Onların fikrincə ölçü 
cihazları boş şeydir, yer haqqındakı geologiya elmi nağıldır, guya hər şey 
ustadan asılıdır; vərdiş, sayıqlıq lazımdır. Xurafata da inam çox idi: düşənbə 
günü yeni əməliyyata başlamırdılar, usta və fəhlələrin ayağı düşüb-düşməməyi, 
xoş, ya da bəd qədəm olmasına yaman fikir verirdilər. Tək səbr gətirəni 
döyürdülər... 
Neft çıxardanların - dartayçıların işi qazmaçılarınkından heç də asan 
deyildi. On iki saat ərzində bir saniyə belə dincəlmir, ağır jelonkanı qaldırıb 
nefti boşaldır, təzədən quyuya sallayırdı. Səs-küydən qulaq kar olur, beyin 
kütləşirdi. Dartayçı jelonkanın üst şkvaldan çıxmasına yol verməməli idi, əks 
təqdirdə quyu iki-üç saat dayanırdı. Gecə növbəsində dartayçıların işi daha ağır 
olurdu. Bir balaca ehtiyatsızlıq eləcə, fikrə getsə, mürgüləsə qəza baş verərdi. 
Fikir və qorxudan dartayçılar tez qocalır, kar olur, əldən düşürdülər. 
- Hər iki sənət sahibi çox vaxt qoldan, qabırğadan, beldən, qıçdan 
şikəst olurdu. Dartayçıların və qazmaçıların çoxu iranlılar idi. Bu peşə güc, 
dözüm və səbr tələb edirdi. Ehtiyac isə insanı ən çətin işlərə vadar edir. İranlı 
fəhlələr ağzını açan kimi «həmşəri» deyib elə kötəkləyirdilər ki, bir də sürət 
edib dinə bilmirdilər. Boğaza yığılıb rəhm və haqqını tələb edəndə, başını 
qaldıranda quyuya atırdılar. Balaxanıda dörd nəfər fəhlə əl ilə qazılan ayrı-ayrı 
quyuda uçan torpağın altında qalıb həlak olmuşdu. Pristava 100, okolodoçniyə 
50 manat, konsul katibinə 25 manat xərclik verib, cinayəti ört-basdır 
eləmişdilər. Belə hadisələr tez-tez baş verirdi. 
Mədənlərin mənzərəsi acınacaqlı idi. Dərə-təpə, torpaq küçələr 
üfunətli, çalalar peyinlə, mazutla dolmuşdu, göydən his yağırdı. Yağışda palçıq 
dizə qalxır, qışda şaxta olur, yayda od yağır, içməli su yox... Xəzri qopanda 
tozdan göz-gözü görmür, şəhər və mədən əhalisinin çoxu xəstələnirdi. Xırda, 
rütubətli zirzəmilər, daxmalar, birmərtəbəli kazarmalar, qara damlar... Bu acı 
həyatı, cəhənnəm mühitini, ağır fəhlə məişətinin mənzərəsini ilk dəfə Hüseyn 
Cavid «Bakı» şerində böyük ustalıqla, eyni zamanda ürək  ağrısı ilə, həzin bir 
kədərlə təsvir etmiş və ümidini gələcəyə bağlamışdı. 
58 
 
Böyük humanist şair axırda bütün ümidini gələcəyə bağlayır ki, fəhlə, 
füqəra yalnız gələcəkdə nicat tapıb, ağ günə çıxacaq. 
Neft emal edən zavodlardakı fəhlələrin işi qazmaçı və 
dartayçılarınkından heç də asan deyildi. Tez-tez yanğınlar baş verir, çənlər 
partlayır, fəhlələr şikəst olur, ölürdülər... 
Mədən və zavodlarda tez-tez baş verən yanğınlar çoxlu tələfata səbəb 
olurdu. Neftə bulanmış ağac vışkalar, buruq ətrafındakı anbarlar və gölməçələr, 
Üfunətli çalalar ətrafda cəhənnəm mənzərəsi əmələ gətirirdi. Yanğınlar uzun 
sürürdü. Çünki qarşısını almaq üçün əməlli vasitə yox idi. Xəzri taxta 
parçalarını ətrafa səpələyirdi, yanğın düşür, alov buruqlara keçir və hər tərəfə 
yayılırdı. 1903-cü ildə Sabunçuda, cənub mədənində baş vermiş yanğından 130 
buruq yanıb külə dönür. Belə vaxtlarda mədənlər qatı tüstü arxasında görünməz 
olurdu. 
Bibiheybətdə 1903-cü ildə güclü fontan vuran bir buruqda yanğın baş 
verir və bir neçə həftə uzanır. Bunun da səbəbi qonşu buruqlardan birində 
jelonkanın düşüb yanması olur. Alov ətrafdakı buruq və anbarlara yayılır, od-
alov sel təki axıb, qabağına çıxan hər şeyi alışdırıb külə döndərir. Bu yanğın 
nəticəsində onlarca buruq, bir neçə kontor binası yanır. Sentyabrın doqquzunda 
başlayan yanğını oktyabrın 10-da zorla söndürə bilirlər. 
O vaxtlar «Neftyanoe delo» jurnalında yazmışdılar ki, 1900-1910-cu 
on il ərzində Bakı mədənlərində 314 yanğın baş verib. 1503 buruq və çoxlu 
bina yanıbdır. Orta hesabla ildə 31, ayda 3 yanğın baş verib... 
Bibiheybətdə başqa bir yanğın o qədər güclü imiş ki, alovun şəfəqləri 
90 kilometr uzaqlıqda yerləşək Mərəzə kəndindən görünürmüş. Deyilənə görə, 
Şaban adında bir usta külli miqdarda pulla işi podrate götürür, tonlarla zəncir 
alır, əlaltıları ilə furqonlara yükləyib, yanğın olan buruğa daşıtdırır; zəncirləri 
tədricən quyuya doldurur və yavaş-yavaş od-alovu söndürür. 
Neft təmizləyən və emal edən  zavodlar,    kükürd turşusu, mis əridən, 
çuqun istehsal edən və digər (yüzdən çox) zavodlar Qaraşəhər və Ağşəhərdə 
yerləşirdi. Küçələr boyu borular uzanırdı. Gecə-gündüz göydən his yağırdı, hər 
şey qara rəngə boyanmışdı. Hava  da zəhərli idi. hər şey, hətta quşlar, itlər, 
pişiklər belə qapqara olardı. Bu arada tez-tez yanğınlar baş verər, iri çənlər 
partlar, evlər, kazarma, barak, emalatxana zə zavodlar külə dönərdi. Fəhlələrin 
əksəriyyəti vərəm və təngnəfəslik azarına tutular, tez qocalardılar. Çoxları 
həmişəlik əlil olardı. 
Mədənlərdə tez-tez baş verən güclü fontan zamanı bekar fəhlələri işə 
cəlb edən xüsusi     podratçılar dəstəsi vardı. Fəhlə  aldığı  halal   əmək 
haqqının iyirmi faizini  podratçıya verməli idi, əks təqdirdə onu işə yaxın 
qoymurdular. Podratçı öz növbəsində sahibkarı aldadıb işə cəlb edilən 
fəhlələrin sayını çoxaldır, artıq pul alır və tez bir zamanda dövlətlənirdi. 
Podratçı tikdirdiyi kazarmaları fəhlələrinə kirayə verirdi; onları vadar edirdi ki, 
59 
 
ərzağı onun dükanından alsınlar.    Çox vaxt  malları nisyə verir fəhlənin 
maaşından sələm də tuturdu. 
Fontan baş verəndə, iş o qədər gərgin, ağır və çətin olurdu ki, bir neçə 
fəhlə ölür, şikəst  olurdu. Yuxarıda qeyd edildiyi kimi belə qorxulu işə girişən, 
özünü ölümün pəncəsinə atanların əksəriyyəti iranlılar olardı; Vətəndəki xəstə 
ata-analarına, çılpaq, ac-yalavac qardaş-bacılarına, arvad-uşaqlarına bir loxma 
çörək qazanmaq üçün onlar işgəncəyə, təhqirə dözürdülər. 
Fəhlələr heç bir rahatlığı olmayan darısqal baraklarda yaşayırdılar. 
Barakın hündürlüyü iki arşındı, qalxanda başın tavana dəyirdi, qapısı, xırda bir 
«pəncərə»si vardı. Uzunluğu beş, eni isə iki arşın olan torpaq döşəməli, 
rütubətli daxmada yeddi adam yaşayırdı; yonulmamış taxtadan düzəldilmiş 
taxtlar torpaqdan yarım arşın hündür olardı. 
Fəhlələrin yaşadıqları kazarmalar dustaqxana kimi bir yer idi; damlar 
dəlik-deşik, yağış içəri damırdı; çox vaxt balaca pəncərələrin şüşəsi olmazdı, 
olanları da yarımsınıq; bina sahibi icarə pulunu alan kimi yoxa çıxar, iki-üç 
ildən sonra yeni müqavilə bağlamaq üçün gələrdi. Podratçı isə binanı təmir 
etməyə borclu deyildi, «otaqlara» mümkün qədər çox fəhlə yerləşdirərdilər. 
Yüz adam yerləşə biləcək kazarmaya yüz əlli nəfəri salardı, daha çox kirayə 
alardı, söz düşəndə misal gətirərdilər ki, darısqallığın eybi yoxdur. Təki bir-
birinizlə mehriban olun. Divarlardan asılan paltarlardan, patava və 
ayaqqabılardan, ümumiyyətlə bütün binadan ürək bulandıran üfunət qalxırdı. 
Buna yaşamaq demək olmazdı. 
«Otaqlarda» balaca çıraq yanardı, tüstüsü işığından çox olardı, göz-
gözü görmürdü. Ağ neft nəhr kimi axıb daşan, bütün aləmə işıq və istilik verən 
belə bir şəhərdə toranlıq, zülmət, acınacaqlı güzəran hökm sürürdü. Rotşildin 
əzəmətli binası qarşısında axşam düşməmişdən səhər açılana qədər yanan qaz 
fanarının bir gecədə ətrafa saçdığı işığı on kazarmadakı bütün qaraçıraqlar bir 
ildə saçmırdı. 
Meyxanaları, adətən, kazarmalara yaxın yerdə açırdılar: ac, yorğun, 
canından bezar fəhlələr axşamlar dərdi-səri unutmaq üçün özlərini verirdilər 
meyxanaya, çox keçmirdi ki, yumruq davası başlayırdı. Ayrı-ayrı millətlərdən 
olan fəhlələrin arasında qəsdən ögey-doğmalıq yaradıb, nifaq salırdılar. 
Sahibkarlar, mədən müdirləri, baş mühəndis və sıravi mühəndislərin 
əksəriyyəti fəhlələrlə kobud rəftar edər, söyər, şallağı, qırmancı, çox vaxt 
yumruqlarını işə salardılar; zülm ərşə qalxırdı. Xüsusi qoçu saxlayırdılar ki, 
fəhlələrə divan tutsun, başlarını qaldırmasınlar. 
İnqilabi mübarizənin qızğın çağlarında, fəhlələr zalım müdir və 
mühəndisləri mədəndən qovurdular; onlar özləri də əvvəlki havadan 
düşmüşdülər, səslərini qorxudan ucalda, əl-qol aça bilmirdilər, tək hərlənməyə 
sürət etmirdilər. Fəhlələrin səbr kasası dolub-daşırdı. Azca yolundan azan 
müdiri, mühəndisi, qulluqçunu xərəyə qoyub əl-qolunu sarıyır, üstünə qara neft 
60 
 
töküb zibilliyə tullayırdılar. Həmin adam bir daha o həndəvərdə görünmürdü. 
Hətta bir neçə zalım müdir və mühəndisin qollarını bağlayıb, üstünə mazut 
töküb, beş-altı saat şalbandan asmışdılar, heç kəs, nə polis, nə jandarm ona 
yaxınlaşmağa  cürət  etməmişdi. 
Fəhlələr demokratik fikirli, vicdanlı, xeyirxah, bilikli, bacarıqlı, 
xoşrəftar mühəndislərdən komitələrdə sədr seçər və konfranslara nümayəndə 
göndərərdilər. 
Mədən müdirləri, mühəndislər, inzibat-təsərrüfat qulluqçuları, 
podratçılar Sabunçu və Suraxanıya kukuşkada gedib-qayıdırdılar. Yollarda 
maraqlı söhbətlər olurdu. Birjada pul məzənnəsinin artıb-azalması, kimlərin 
iflas olması, bankı kimin yardığı, şəhərə təzə rəqqasə və müğənni gəlməsi, 
padşahlıqdan təzə fərmanlar, fontan və yanğınlar, mədən alıb-satmaqdan, 
istiqrazdan, mülk alıb-satmaqdan, hərracdan, quyularda qəza baş verəndə neçə-
neçə fəhlələrin ölməyindən, ya şikəst olmağından, arvad almağından, qumarda 
uduzub-udmaqdan, intihar edənlərdən, qoçuların atışmasından, alim və 
mühəndislərdən, yeni texnikadan, quyuları su basıb neftin yoxa çıxmasından, 
quşbazlıqdan, it boğuşdurmaqdan, qoç və xoruz döyüşündən, qəflətən iflasa 
uğrayanların özünü öldürməyindən... 
Birdən quyular neft əvəzinə su verməyə başladıqda buruq ustaları 
suyun qabağını kəsib, çarə edə bilmirdilər. Sahibkarlar başlarını itirirdi, 
başlayırdılar belə mədənləri satmağa, özü də ucuz qiymətə, avadanlıqları ilə bir 
yerdə. 
Məşhur geoloq Qolubyatnikov bu dərdə çarə tapdı. O, 1903-cü ildən 
Abşeron yarımadasının və neft mədənlərinin geologiyasını, neft saxlayan 
təbəqələrin xüsusiyyətini, neftin kimyəvi tərkibini, fiziki xassəsini, təbəqələrin 
şıltaqlığını dərindən öyrənmiş və xüsusi neft yataqları geologiyası elmi 
yaratmışdı. Yeraltı təbəqələr üçün xüsusi xəritələr və profillər tərtib eləmişdi. 
Həkim xəstəliyi təyin edib, diaqnoz qoyduğu kimi, Qolubyatnikov da neft 
yatağında baş verən dəyişiklikləri müəyyən edir, qazma, istismar və kəşfiyyat 
üçün proqnoz verirdi. O, quyuların neft əvəzinə su verməyinin səbəblərini 
müəyyənləşdirib tədbir görmüşdü. Səbəblər bunlar idi: «quyuların 
konstruksiyasının etibarsızlığı, güclü su təbəqələrinin yaxşı sementlənməməsi, 
bağlanmaması, istismar borularının bərkidilməməsi və bunun da su basqını 
üçün sərbəst şərait yaratması...». Onun göstərişi əsasında yeraltı su mənbələri 
müəyyən edilib, sementlə bərkidildi; bununla da quyular təzədən neft verməyə 
başladı. Mədənini satanlar peşman oldular. Mədən və neftli yerlərin qiyməti 
təzədən qalxdı. 
Acınacaqlı hal o idi ki, yerlilər xarici mütəxəssislərin qarşısında, xaric 
adı çəkiləndə səcdə edirdilər. Bu da böyük bir faciə idi. 
Xarici kapital Bakı nefti ilə o qədər bərk maraqlanırdı ki, əllərinə 
düşən geoloji, elmi, texniki məlumatı o saat dərc edirdilər; nəticədə paradoksal 
61 
 
vəziyyət yaranırdı. Abşeron yarımadasının və Bibiheybət yatağının 
Qolubyatnikov tərəfindən tərtib edilmiş ilk geoloji xəritələri birinci dəfə 
Rusiyada yox, Almaniyada çap edildi. 
Gəlir verən və avamların çox olduğu yerlərdə fırıldaqçılar həmişə 
özlərini qabağa verirdilər. Çoxlu yalançı  alim,  neftin  harada   gizləndiyini 
müəyyən edən «sehrkarlar» kontorlara, mədənlərə soxulur və öz «kömək» 
əllərini sahibkarlara uzatmağa can atırdılar. Onları dilə  tutur, min bir  əfsanə 
deyirdilər. Bunlardan   biri  də Montvij-Montvil adında     bir «alim» idi. O, 
Bakıya gəlib, özünü faydalı filiz axtaran alim  kimi qələmə vermişdi. Bu 
«mütəxəssis» çox mötəbər, görkəmli, iri gövdəli, gözəl geyimli, gözlərində 
sümük sağanaqlı eynək, əlində sehrli əsa gəzdirən bir qoca  idi. Bu adamın nə 
diplomu, nə də alim olması barədə heç bir sənəd yox idi. Özünün dediyinə görə 
əlindəki sehrli  əsa yer altında olan  neft, su, dəmir və sair faydalı  qazıntılardan  
xəbər verirdi. 
Montvij-Montvilə təklif edirlər ki,    kabinetdə olan on beş qapalı 
qutudakı maddələri təyin etsə, ona mühazirə oxumağa icazə verərlər; qoyulan 
şərt ilə razılaşır. 
Qutuları salona gətirirlər. Onların on ikisində başqa-başqa süxur 
parçaları, dörd butulkada isə neft və su varmış; iki qutu isə bomboş imiş. 
Montvij-Montvil sehrli əsasını xeyli oynadandan sonra butulkalardakı 
neft, su və süxurların qızıl, boş qutuda isə ağır maddə, çox güman ki, dəmir 
olduğunu söyləyir. Cəmiyyətin sədri qutuları açıb içərisindəki şeyləri «alim»ə 
göstərib deyir: «elm şüma məlum şüd» - «Elminiz məlum oldu». 
Amma buna baxmayaraq Montvij-Montvil bəzi adamların «qulaqlarını 
kəsib» xeyli pul ala bilmişdi. 
Müxtəlif millətlərdən olan var sahibləri bu şəhərə gəlib çoxlu 
müəssisə və kontor açmışdılar. Özləri də diqqəti cəlb etmək, adamları 
şirnikdirmək məqsədilə kontorları təmtəraqlı düzəldər, bahalı mebellər qoyar, 
pəncərələrdən və qapılardan güllü xara, məxmər, yun pərdələr, tavandan 
çilçıraqlar asar, döşəməyə gözəl xalçalar salardılar. Sarışın saçlı qızları, cavan 
qadınları katibə, makinaçı və kargüzar təyin edərdilər. 
İşgüzar adamlar pulu təkcə mədən salmaq, zavod tikməklə 
qazanmırdılar. Onlar çox vaxt ziyan da gətirə bilərdi, mədəni, zavodu 
düşmənçilikdən, paxıllıqdan yandırar, avadanlığı korlaya bilərdilər... 
Başqalarının çıxardığı nefti ucuz alıb baha satmaq, birja oyunlarında 
iştirak etmək, torpaq və sairə şeylərin ticarətilə daha asan varlanmaq olardı. 
Min bir yolla pul qazanmaq adətə keçmişdi. Şirkət düzəldib payçıların pulları 
ilə milyona sahib olanlar da vardı. Çoxları - Mantaşevlər, Dadaşovlar və 
sairləri nüfuzları ilə alış-veriş edirdi; onların familiyası, adı siyahıda olanda iş 
yağ kimi gedirdi. 
62 
 
Xırda kontorlarda da iki cür haqq-hesab aparırdılar: qondarma və 
həqiqi. Çox vaxt müəssisənin maliyyə qüvvəsini, əşya və avadanlıqların 
qiymətini qat-qat artırmaqla şişirdirdilər ki, banklardan daha çox vəsait ala 
bilsinlər. Sonra da müflis olduqlarını elan etməklə sərvət qazanırdılar. Əksər 
hallarda xırda aksiya sahiblərinin var-yoxu öllərindən çıxırdı. 
İşgüzarlar iri brilyant, yaqut, zümrüd qaşlı üzük taxmadıqda, qızıl 
təkbənd bağlamadıqda maliyyə və ticarət aləmində şübhəyə səbəb olurdu, o   
adam  etibarını itirirdi; bu hal veksellə aldığı borcu vaxtında qaytarmamağa, 
iflasa uğramamağa bərabər hesab oluna bilərdi. 
Milyonçular. Bakıdə milyonçu çox idi, bəzilərinin adı və sədası bütün 
dünyaya yayılmışdı. 
Müsəlman milyonçularını iki dəstəyə bölmək olardı: birinci «neft 
milyonçuları» - «neftxudalar»; ikincilər isə «Sandıq milyonçuları», yəni pulu 
sandıqda üst-üstə yığıb, yüksək faizlə sələm almaq, malı ucuz alıb baha 
satmaqla varlananlar. 
Əlbəttə, burada əsas söhbət neft milyonçularından - neftxudalardan 
gedəcək. 
Hacı Zeynalabdin Tağıyev. Bütün müsəlman aləmində tanınmış 
milyonçu -neftxudanı Bakıdakı müsəlman, rus, erməni və yəhudi cəmiyyəti 
xeyriyyələrinin hamısı özlərinə fəxri sədr seçmişdilər. 
Atası İçərişəhərli başmaqçı Tağı, anası Bilgəhli Anaxanım olub. 
Zeynalabdin uşaq ikən anası vəfat edib. Atası ikinci dəfə evlənir, təzə arvaddan 
beş qızı olur. Tağı çox kasıb imiş, Zeynalabdin hələ kiçik ikən atası deyir ki, 
bala, görürsən də, güzəranımız necə ağır keçir, gəl əlimin altında işlə, mənə 
həyan ol, birtəhər gündəlik çörək pulu qazanaq. Zeynalabdin cavab verir ki, 
mən başmaqçı yox, bənna olacağam. Kişi arvadına tapşırır ki, apar bunu qoy 
bənnanın əli altında işləsin. O vaxtdan başında çanaxda palçıq daşıyır, 6 qəpik 
günəmuzd alır. 
Yaşı az olduğundan palçıq çanağını çətinliklə daşıyırmış; yoldaşları 
ona kömək   edirdilər, tez-tez ağır çanağı qaldırıb başına qoyurdular. O da 
canla-başla çalışırmış; bütün günü bir an belə bekar qalmaz, hamıdan tez gələr, 
gec gedərmiş, 15 yaşında daşyonan, 18 yaşında bənna, sonra da memar-
podratçı olur. 
1873-cü ildə iki nəfərlə şərik olub Bibiheybətdə icarəyə yer götürür. 
Avadanlıq alır, usta və əmələlər tutur, buruq qurdurub başlayır quyu 
qazdırmağa. Günbəgün xərc artır, neft isə görünmür.  Qışda soyuq, yayda 
cəhənnəm  istisi, xəzri-gilavarın qaldırdığı toz göz çıxardır.  İlantək  qabıq 
qoyurlar,  neft isə   çıxmır. Düşmənlər Hacıya gah tamahkar, gah  kələfin  
ucunu itirən adam kimi baxırlar. Şəriklər ümidlərini itirir - öz  paylarını 
satmağa müştəri axtarırlar, axırda Hacı özü onların pulunu verib buruğa  və 
63 
 
yerə yiyələnir. İş daha da ağır gedir. Hacı darıxmır, tək-tənha məşəqqətə dözür. 
Fəhlələrin muzdunu vaxtında verir. 
Nəhayət, quyu gözlənilmədən fontan  vurur. Başmaqçı Tağının oğlu 
palçıqçı Zeynalabdin dönür olur milyonçu Tağıyev. 
Üç ilə şəhərin mərkəzində (1895-1897-ci illər) böyük bir saray 
tikdirir. Bu kaşanənin hər dörd fasadı və damdakı nəhəng qübbələr diqqəti    
uzaqdan cəlb edir. Bir üzü Bariyatinski (Fioletov), digəri Starıy politseyski 
(Məmmədəliyev),  üçüncüsü Merkuri (Şaumyan), dördüncüsü isə Qarçakov 
(Malıgin) küçələrinə baxır; hər cəhətdən, həm xarici arxitekturasına, həm də 
daxili bər-bəzəyinə görə şəhərin ən yaraşıqlı binalarından biridir. Layihənin 
müəllifi Qoslavski əsasən Avropa order memarlıq üslubundan istifadə edib, 
fərdi kompozisiya yaradıb  (Azərbaycan tarixi muzeyi). Binanın hər dörd 
tinində və baş girəcəyinin qabağında  nəhəng qaz fanarı yanardı, gecələr bu 
aralar işığa qərq olar, yerə iynə düşsəydi tapılardı. 
Tağıyev həm neftxuda, həm dəyirman sahibi, həm fabrikant, həm 
böyük balıq sənayeçisi (bütün Kür ətrafı və Xəzər qırağı vətəgələr onun 
ixtiyarında idi), həm də ticarət və yük gəmilərinin sahibi idi. Quba tərəfdə 
Atlıxanda, Yevlax ətrafında böyük meşələri vardı. Ənzəli və Rəşt ərazisində də 
Hacının meşələri, böyük malikanəsi, binaları və nümayəndəliyi, başqa 
şəhərlərdə, o cümlədən Moskvada 4 mərtəbəli iri sarayı, İranda karvansaraları 
vardı. 
İmperator II Nikolayın qardaşı böyük knyaz Mixail Aleksandroviç 
polyak qızına evlənib, taxt-tacından əl götürəndən sonra Tağıyevdən xahiş edir 
ki, Yevlax ətrafı meşələrdə ov edib dincəlməyə ona icazə versin. O, Hacıya 
cəvahiratla bəzədilmiş bir qızıl çarke (peymanə) bəxşiş göndərmişdi. 
Xəzərin Azərbaycan sahillərindən tutmuş Dağıstanın sahillərinə, 
Dərbənd, Port-Petrovsk (indiki Ma-Haç-Qala) daxil olmaqla uzunluğu 300 
kilometr olan torpaq sahəsi alıb vətəgə salmışdı. Kür qırağındakı vətəgələri 
dövlətdən icarəyə götürmüşdü. 
O zamanlar dustaqları Nargin adasında saxlayırdılar. Camaat ora 
gedib-gələndə yaman əziyyət çəkirdi. Axırda Hacı Zeynalabdinə müraciət 
edirlər ki, bu işdə bizə kömək elə, dərdimizə çarə qıl. O da, o zaman şəhərin 
ucqar yeri hesab edilən Quba (Füzuli) meydanı ilə Kömürçü meydanı arasında 
tikdirdiyi beşmərtəbəli dəyirmanı (indiki şirniyyat fabrikini) dustaqxana üçün 
verir. Bu barədə digər bir rəvayət də var. Bakıya yüksək rütbəli təzə məmur 
təyin edilir. Hacı onun görüşünə gedir və deyir ki, sizə nə kömək lazımsa, 
utanmayın, söyləyin, mən padşahlıqdan heç nə müzayiqə edən deyiləm. 
Yüksək rütbəli şəxs izah edir ki, «dustaqları Nargin adasında saxlayırıq, işçilər 
gedib-qayıtmağa çox vaxt sərf edirlər, həm də əziyyət çəkirlər; mümkünsə bu 
işdə bizə kömək edin». Hacı Zeynalabdin tikilib qurtarmış dəyirman binasını 
dustaqxana üçün hökumətə verir. Xaricdən gətirdiyi dəyirman avadanlığını 
64 
 
toxuculuq fabriki yerləşən əraziyə daşıtdırıb, orda dəyirman tikdirir. Özü və 
ailəsi yaşamaq üçün fabrikin yaxınlığında xüsusi mülk tikdirmişdi və vaxtaşırı 
orda qalırdılar. 
«Mazut» şirkətinin yaranması ilə əlaqədar, yerli varlılardan Çolaq 
Ağabala Quliyevin başçılığı ilə «Bakı - Batum» neft kəməri aksioner şirkətini 
yaradırlar. Bu neft kəmərinin əleyhinə həm açıq, həm də gizlin çıxış edənlər az 
deyildi, əlaltından iş görənlər vardı, çünki bəziləri çox qazansın əllərindən 
çıxmasından qorxurdular, paxıllar da az deyildi. O zaman üçün nəhəng inşaat 
hesab edilən bu neft kəməri Bakıdan başlayaraq Kür düzənliyindən keçib, 
Qafqaz dağlarının ətəyini və Suram qalasının yamacını aşıb, Reon 
düzənliyindən ötərək 800 kilometr məsafədə uzanıb Xəzər sahilini Qara dəniz 
sahiliylə birləşdirəcəkdi. Bakı nefti okeanlara, uzaq-uzaq ölkələrə, beynəlxalq 
bazarlara yol açacaqdı. 
Kəməri uzatmağa 1897-ci ildə başlayıb, 1907-ci ildə (10 ilə) 
tamamlamışdılar. 
Professor Hadi Əliyev deyirdi ki, mühəndis dayım İbad Əliyev 
Tağıyevin Bibiheybətdəki mədənində müdir olmuşdu, onunla yaxın idi; Şollar 
su kəmərini çəkəndə avadanlığı gətirmək üçün İbadı yolladı Rusiyaya. 120 
vaqon maşın, nasos və digər avadanlıq gətirdi və işi tamamlayıb başa 
çatdırdılar. Hadinin dediyinə görə, dayısı İbad nəql edirmiş ki, imperator III 
Aleksandr sağ olanda Tağıyev ona ərz-hal yazıb, müsəlman qızlarının öz ana 
dillərində oxumaları üçün Bakıda məktəb açmağa icazə istəyir. III Aleksandr 
bu xahişi rədd edir. O, öləndən sonra II Nikolay taxta çıxır. Tacgüzarlıq 
mərasimi münasibətilə Hacı bir senatorun vasitəçiliyi ilə    Nikolayın arvadı 
Aleksandra Fyodorovnaya çox bahalı  hədiyyə  çatdırır  və eyni zamanda 
Bakıda qız məktəbi açmaq barədə təkrar xahişnamə göndərir və rica edir ki, 
rus-müsəlman qız məktəbinə Tsaritsa Aleksandra Fyodorovnanın adı verilsin. 
Eyni zamanda qız məktəbinin xərcini  ödəmək üçün banka 150.000 manat 
qoyur, bu da beş faizdən ildə 7.500 manat gəlir gətirəcəkdi və bununla da 
məktəbin xərc-xərasatı artıqlamasilə ödəniləcəkdi. İki  ildən sonra 1896-cı ildə 
qız məktəbi açmağa icazə verilir. Tağıyev məktəb binasının layihəsini mahir 
memar Qoslavskiyə tapşırır. Binanı 1898-ci ildə tikməyə başlayırlar.  1900-cu 
ildə hazır olur, 184.000 manata başa gəlir. Bu məktəb Nikolayevski 
(Kommunist) küçəsində (Azərbaycan SSR Elmlər Akademiyasının 
Əlyazmaları fondunun binası) yerləşir. Tağıyev, müsəlman qaragüruhçuları işə 
mane olmasın deyə, onların bəhanələrini kəsmək, ağızlarını yummaq üçün iki 
nəfərə məktub, pul və qiymətli hədiyyələr verib,  müqəddəs hesab edilən 
yerlərə - Məkkəyə, Mədinəyə, Kərbəlaya, Xorasana, Qahirəyə, İstambula, 
Tehrana və sair yerlərə göndərir və tapşırır  ki, oradakı mötəbər, rəsmi din 
xadimlərindən, müctəhidlərdən imza və möhürlə təsdiq edilmiş rəsmi sənədlər 
65 
 
alsınlar ki, müsəlman qızları da oğlanlar kimi şəriət   məktəblərindən başqa 
müasir məktəblərdə təhsil  ala bilərlər,  burada heç bir xilaf şey yoxdur. 
Lakin müsəlman qızları üçün müasir məktəbin açılacağı xəbəri şəhərə 
vəlvələ salır, məclislərdə, bazarlarda, dükanlarda, toyda, yasda bu barədə 
söhbət gedir. Məhəllələrin başçıları, şəhərin ağsaqqalları iki dəfə Təzəpir 
məscidində toplaşıb qız məktəbi haqqında danışmaq istəmişdilərsə, nəticəsiz 
qalmışdı, dava-mərəkə düşür, məclis baş tutmur. 
Qaragüruhçu iri əmmaməli, qara əbalı ruhanilər, yekəqarın, 
enliqurşaq, saqqalı hənalı hacılar, tapançalı-xəncərli qoçular ortaya çıxıb 
isməti-nisvandan danışa-danışa, Qurandan ayələr, peyğəmbər, xəlifə və 
imamlardan hədislər və sübutlar gətirərək bu işi küfr adlandırıb, Hacı 
Zeynalabdin Tağıyevi dindən kənar əməllərdə günahlandırırlar. 
Hacı Zeynalabdin Tağıyev müsəlmanların müqəddəs 
ziyarətgahlarındakı müstəhid və din xadimlərinin imzaladıqları, möhürlə təsdiq 
etdikləri sənəd və şəhadətnamələri oxutdurub camaatı başa salmağa cəhd edirdi 
ki, qızların elm oxumalarında heç bir xilaf iş yoxdur, əksinə bu, çox vacib və 
lazımdır, bundan sonra qaragüruhçular təzədən soşurlar. 
Tağıyev məclisdə iştirak edən ən mötəbər iki din xadiminə: Bakı 
quberniya qazisi Mir Məhəmməd Kərimə və Mirzə Abutürab Axunda Quran 
ayələri oxutdurub tərcümə etdirir ki, müslüm (müsəlman kişiləri) kimi 
müslümələr də bütün biliklərə yiyələnməyə borcludur. 
Yenə etiraz səsləri ucalır. 
Bu dəfə Hacı Zeynalabdin özü danışmağa başlayır: «Camaat, 
qızlarımızın zəmanə dərsi oxumaları vacibdir; gözləri açılar, külfətdə rəftarları 
xoş olar... İngilistana, Germaniyaya, Firəngistana gedib oxuyan cavanlarımızın, 
hərəsi oralardan qollarına bir arvad keçirib gətirir, çünki qızlarımıznan 
məcazları tutmur, dolana bilmirlər; əcnəbi arvadlardan doğulan uşaqlar öz-
özünə olurlar mürtəd və bütün varidatımıza vərəsə çıxırlar. İşlər belə getsə ata-
baba ocaqları qalacaq Quransız, namazsız, şəriətsiz. Təzə məktəbdə qızlara 
ehkami-şəriyyə, paltar tikmək, toxuculuq, mətbəx işləri, müsəlman və rus 
dilində oxuyub-yazmaq, elmi-hesab, tifillərə tərbiyə vermək öyrədiləcək. Burda 
pis şey var?! Molla Əli Hacı Xəlil oğlu! Qulaq as! Mən, qızları ismətsiz etmək 
istəmirəm, naməhrəmlə üzü açıq olmağa çağırmıram. Srağa gecə, iyirmi yaşlı 
ortancıl qızın sancılanmışdı, az qalmışdı ölsün. Lopabığ Ambarsum həkimi 
gətizdirdin qızı yoxladı, dava-dərman elədi, qızı ölümdən qurtardı. İndi də 
görüm, lopabığ Ambarsumun əvəzinə müsəlman arvad həkimi olsaydı, şəriətə 
hansı daha düzgün gələrdi? Arvad həkimlərinə, müəllimlərinə ehtiyacımız 
çoxdur. 
Sabahı gün şəhərdə abır-həya pərdəsi altında qeylü-qal qopur, qoçular 
küçələrə tökülüşüb dikdaban ayaqqabı geymiş müsəlman qadın və qızlarının 
tufli və çəkmələrini çıxardıb, zorla nəleyin geyindirirdilər; azca üzü açıq 
66 
 
olanların başlarına iri, qara çadra örtürdülər; mane olmaq istəyənləri, 
danışanları döyür, ölümlə hədələyirdilər. Qızlarını təzə məktəbə göndərənlərin 
evlərinə soxulub öldürürdülər; o cümlədən, içərişəhərli Axund molla 
Ruhullanın evinə zorla girib namaz üstündə kişini qətl etmişdilər ki, birdən-birə 
iki qızını «şkola» yollayıb. 
Hökumət məmurları belə biabırçılığa   kənardan tamaşa edirdilər və 
deyirdilər ki, biz din-məzhəb məsələlərinə qarışmırıq. 
Qızlara belə məsləhət görürlər ki, çarın arvadı Aleksandra 
Fyodorovnaya bir teleqram göndərin, minnətdarlığınızı bildirin ki, sizə məktəb 
açmağa icazə verib və razı olub ki, məktəbinizə onun adı verilsin. İki  gündən  
sonra Aleksandra Fyodorovna qızlara teleqramla cavab yollayır, yeni açılmış 
məktəbdə əla oxuyub Vətənə və cəmiyyətə faydalı olmalarını, həyatda xoşbəxt 
yaşamalarını arzu edir. 
Bu teleqramla bütün mübahisələr və müsəlman qız məktəbinin taleyi 
bir dəfəlik həll edilir. 
...Məktəbə 58 qız qəbul edilmişdi; onlardan 35 nəfəri kasıb ailələrdən 
idi, təhsil haqqından azad edilmişdilər, geyim və yemək-içməklərinin xərcini 
Tağıyev ödəyəcəkdi (Əvvəldən 20 nəfər kasıb qızın pulsuz götürülməsi 
nəzərdə tutulmuşdu, sonra Hacı bu siyahıya 15 nəfər də əlavə edir). Bu məktəb 
pansion və qapalı idi; qızlara həftədə bir dəfə, cümə günləri səhər saat 10-dan 
17-yə qədər evlərinə getməyə icazə verilirdi. 
Məktəbdə dərslər 1901-ci il sentyabrın 7-də başlanmışdı. Sentyabrın 
9-da dərsin açılışını bayram edirlər. Krımdan, Özbəkistandan, Peterburq və 
başqa yerlərdən çoxlu təbrik teleqramı gəlir. 
Bu şənlik münasibətilə öz sevincini bildirənlərdən biri Həsənbəy 
Zərdabi idi. 
Bakı müsəlman qız məktəbinin şagirdləri üçün Dağıstan qızlarının 
geyimi rəsmi libas kimi qəbul edilmişdi. Həmin geyim 1909-cu ildən rus qız 
məktəblərinin rəsmi paltarı ilə əvəz edildi - abı rəngli parçadan don, ağ önlük, 
bir də pelerina; gündəlik geyimdən başqa bayram və mərasim libası da vardı; 
imtahan vaxtı, bayram günləri, teatr və gəzməyə gedəndə mərasim libasını 
geyirdilər. 4 illik məktəb iki ildən sonra oldu 5 illik, sonra 6 illik, axırda da 
seminariya. Hacı banka 100.000 manat 5 faizli qızıl pul verib məktəbi 
seminariyaya çevirtdirmişdi. Onu da qeyd etmək vacibdir ki, təkcə məktəb 
binası   tarixi sənədlərə görə 183.533 manat qızıl pula tamam olmuşdu, tədris  
avadanlığına əlavə qızıl pulla 29.000 manat xərclənmişdi. Bankda da 125.000 
manat toxunulmaz kapital 5 fəiz gəlirlə saxlanılırdı ki, məktəbin xərclərini 
təmin etsin.    Məktəb seminariyaya çevriləndən sonra vəsait 225.000 manat 
olmuşdu. 
Binanın zirzəmisi Orucov qardaşlarına mətbəə üçün kirayəyə 
verilmişdi ki, buradan  da əldə edilən neçə min manat pul yenə qız məktəbinin 
67 
 
ehtiyacına sərf edilirdi. Həmin   məktəbin   nəzdində   qadın   müəllimlər üçün 
ikiillik hazırlıq kursu açılmışdı. 
Qız məktəbinin binası memarlıq baxımından Azərbaycan 
memarlığının milli-romantik üslubundadır. Əsas fasaddakı divar bir cərgə ağ, 
digər cərgə isə qızılı daşdan hörülüb. 
Məktəbi ilk dəfə qurtaran qızlara Azərbaycan dilinə tərcümə edilmiş 
Quran, Lev Tolstoyun, Puşkinin, Qoqolun, Lermontovun əsərlərindən nüsxələr, 
təzə libas və başqa hədiyyələr verilir və bundan sonra hədiyyə vermək ənənəyə, 
adətə dönür. 
Qız məktəbinin birinci müdirəsi Hənifə xanım Məlikova (Həsənbəy 
Zərdabinin arvadı) idi. 
İran şahı yolüstü Bakıda olanda, arvadı qız məktəbinə gəlir və hər 
şagirdə qızıl zəncirdən asılmış bir onluq qızıl bağışlayır; qızlar da bu bəxşişi 
həmayil kimi boyunlarından asırlar. 
Hacı Zeynalabdin öz qızları - Sara və Leylanı Peterburqa, Smolnı qız 
institutuna oxumağa göndərmək qərarına gəlir və sənədləri ora yollayır. Çox 
keçmir Smolkıdan rədd cavabı gəlir ki, nə bəy, nə xan və nə də zadəgan 
olmadığınız üçün qızlarınızı qəbul edə bilmərik; bu instituta yalnız qraf, knyaz, 
xan, bəy, əmir qızları qəbul edilir. Hacının arvadı Sona xanım rəsmi sənəd 
təqdim edir ki, atası general Ərəblinski müharibədə rəşadət göstərib və 
Rusiyaya sədaqətinə görə çar tərəfindən qızıl silahla təltif olunmuşdur; bu 
qızlar da onun nəvələridir, bütün imtiyazlardan istifadə etməyə hüquqları var. 
Tağıyevin qızları ana babalarına - general Ərəblinskiyə gərə Smolnı 
institutuna qəbul edilirlər. Tağıyev Moskvanın mərkəzində Lenin 
kitabxanasının yaxınlığında dəbdəbəli, dörd mərtəbəli bir imarət tikdirib, yolu 
düşəndə həmin mülkündə qalırdı. Hacı Zeynalabdin haqqında çoxlu əhvalatlar 
danışırlar. 
Təzə tədris üsulunun banilərindən biri, Bakı quberniyası maarif 
inspektoru, qocaman müəllim, yazıçı Soltan Məcid Qənizadə deyirdi ki, III 
Aleksandr taxta çıxıb tacgüzarlıq etdikdə Zaqafqaziya müsəlmanları tərəfindən 
Hacı Zeynalabdin Tağıyev Peterburqa nümayəndə göndərilmişdi. Mərasim 
zamanı nazirlər soveti sədri çarın sağ tərəfində dayanıb, gələnləri bir-bir ona 
təqdim edirmiş. Hacı Zeynalabdin müsəlman libasında, əynində arxalıq, 
üstündən çuxa, ayağında Şirazi çarıq, əlində dəsmal, duz, çörək çara 
yaxınlaşanda nazirlər soveti sədri, elə güman edir ki, Tağıyev başa düşmür, 
deyir: «Ваше величество, его представител дикого народа  (vəhşi xalq 
nümayəndəsidir)». 
Tağıyev deyir: «Мы не дикие, мой народ не дикий, он имеет 
богатую, многовековую свою историю». (Biz vəhşi deyilik, mənim xalqım 
vəhşi deyil, o, çoxəsrlik zəngin tarixə malikdir»). 
68 
 
Bir nəfər Hacının yanına dəfələrlə gəlib onun iş müdirlərinin birindən 
çuğulluq edir: «Əli əyridir, sənin hesabına ikimərtəbəli mülk tikdirib, qardaşına 
dükan açıb, fayton alıb, onu işdən qov». Hacı gülümsəyib deyir: «Qalmağı 
məsləhətdir. O, nə lazımdır hamısını eləyib, alıb, tikdirib, bundan sonra 
işləyəcək, onu çıxardıb, başqa adam götürsəm, o da köhnənin elədiklərini   
təzədən   başlayacaq. Qalmağı   məsləhətdir». 
Bir gün Bakı varlıları Hacıya şikayət edirlər ki, şəhərin aşağı 
məhəllələrində ermənilər mülk tikdirirlər, tədbir görün, qabağını alın. Hacı 
deyir: «Qoy tiksinlər, qabağını almaq lazım deyil, yeri düşəndə, mən özüm də 
onları şirnikdirirəm ki, tikdirsinlər. Mülk yerdə qalacaq; heç kəs gedəndə 
binaları dalına şələləyib apara bilməyəcək. Aramyanı görmədüz, şahanə saray 
tikdirdi, özü getdi, mülk qaldı, xanəndə Seyidə qismət oldu». Su gedər, qum 
qalar. 
...Bir neçə adam küçədə Hacıya rast gəlir. Hacı soruşur: «Nə var, nə 
yox?». Deyirlər ki, «Hacı, neçə gündür şəhərdə bir dənə də olsun təzə balıq 
tapılmır. Kömək eləyin». Hacı deyir: «Arxayın olun, bu günlərdə şəhərə balıq 
gətirərlər». Sabahı günü faytona minib gedir vətəgələrindən birinə. Balıqçılar 
Hacını görəndə əl-ayağa düşür, torlarını yığır, canla-başla çalışırlar. Hacı təzə 
tutulmuş, çapalayan bir balığı gətizdirir, barmağındakı brilyant üzüyü çıxardıb 
məftillə balığın quyruğuna bənd etdirib dənizə buraxdırır. 
Bu xəbər bütün vətəgələrə yayılır. Balıqçılar quyruğunda brilyant 
üzük olan balığı tutmağa cəhd edirlər. İki gündən sonra şəhər bazarlarına o 
qədər şamayı, kütüm, som, sazan, çapağ, leş, osetrin, sevryuqa, qızıl və ağ balıq 
gətirirlər ki, tərpənmək olmur. 
Hacı pula güvənib yolundan azmamaq üçün bənnalıq etdiyi baltanı 
imarətindəki iki otaq seyflərdən birinin divarından qapı ilə üzbəüz asıbmış ki, 
hər açanda görsün və o günlərini yadından çıxarmasın... 
Xalq artisti Sidqi Ruhulla deyirdi ki, «Hacı palçıq daşıyan zamanlarda 
yaşca ondan böyük Murad adında usta köməkçisi ona çox mehribanlıq göstərir, 
tez-tez palçıq dolu çanaxı götürüb onun başına qoyurmuş, nərdivana qalxanda 
qolundan yapışıb həyan olurmuş; dostlaşırlar. Murad elə sonralar da bənna 
olaraq qalır, Hacı olur milyonçu. 
Bir dəfə rast gələndə Murad söhbətarası deyir ki, Hacı, camaat danışır 
ki, Tağıyev birdən-birə alış-verişdə 50.000 manat qazanıb; axı bu necə olur? 
Hacı deyir: «Usta Murad, on gündən sonra Parisə yola düşürəm, get 
hazırlaş, səni özümlə ora aparacağam». 
Vaxt çatanda gedirlər Parisə. «Luvr» mehmanxanasına düşürlər. Usta 
Murad məəttəl qalır. Yeni aləm ona əfsanə, xəyal kimi görünür. Restoranda 
nahar edəndə Hacı sifariş verir ki, ən əla növ kürü gətirin. Bir azdan abı rəngli 
dəmir qutunu gətirib açırlar. Bu beş girvənkə (2 kiloqram) kürü olan qutunun 
69 
 
üstündə iri hərflərlə Q. Z. A. Tağıyev yazılmışdı. Murad məəttal qalır ki, 
Hacının burada da adı-sanı var. 
Bir axşam, üç nəfər mehmanxanaya gəlib Tağıyevdən xahiş edir ki, 
Hacı, biri gün olacaq hərraca gəlməyin, Parisdən çıxın gedin, sabah 100.000 
manat pulu sizin şəxsi hesabınıza keçirib, sənədləri sizə təqdim edərik. Sizin 
təkcə adınız müzayidədə bizim işləri alt-üst edə bilər. 
Hacı razılaşır, sabahı gün banka keçirilən 100.000 manatın sənədlərini 
alıb, usta Muradla bərabər yollanır Romaya və söhbətarası deyir: «Usta Murad, 
gördün, birdən-birə yüz min manatı necə qazanıram? Atalar boş yerə deməyib 
ki, pulu pul qazanar, igid oğul palçıq tapdalayar...». 
Usta Murad bir neçə ildən sonra dilənçi gününə düşür. Onu tanıyanlar 
məsləhət görür ki, get Hacıya de, sənə kömək eləsin. Utanır. Axırda naəlac 
qalıb yanına gedir. İçəri buraxmırlar. Ha dil tökür, yalvarır, nəticə hasil olmur; 
nəhayət, təhdid edir ki, gedib teleqram vuracağam, onda sizi tənbeh edər. 
Qapıdakı gözətçilər, qoçular onu qabaqlayıb Hacıya xəbər verirlər ki, bənna 
Murad adlı bir nəfər gəlib... 
Hacı deyir: «Usta Murad? Buraxın gəlsin!».    Başa salırlar ki, içəri 
buraxılası deyil, cır-cındır içindədir.... 
Hacı tapşırır ki, onda göndərin hamama, alt və üst libasını dəyişdirin, 
gətirin yanıma. Elə də eləyirlər. Köhnə dostlar görüşür. Ordan-burdan söhbət 
edirlər. Murad dərdini Hacıya deyir, ondan kömək istəyir. 
«Usta Murad, səni bəzzaz dükanına qoyacağam, göz-qulaq olarsan». 
Bənna Murad boyun qaçırdır ki, bacarmaram... 
«Bacararsan, - deyə Hacı onun sözünü kəsir, - əlaltılar işləyəcək, sən 
də baxacaqsan». 
Rəssam Əmir Hacıyev nəql edirdi ki, Tağıyev Qərbi Avropadan bir 
neçə məşhur rəssamın əsərini baha qiymətə gətizdirmişdi. Ayvazovski onun 
sifarişilə bir neçə tablo çəkmişdi, onlardan biri «Bosfor» adlı kompozisiya idi. 
Başqa bir dəniz mənzərəsi də «Tufana düşmüş gəmi», indi Bakıda R. 
Mustafayev adına İncəsənət muzeyindədir. 
Müəllim Əliməmməd Mustafayev deyirdi ki, Oru-sov qardaşları 
Nikolayevski (Kommunist) küçəsindəki mağazalarının vitrinində iki şəkil 
qoymuşdular satmağa. Biri «Bibiheybət məscidi», o birisi «Çeşmə başında» idi. 
Birincisinə beş yüz manat, ikincisinə üç yüz manat qiymət qoymuşdular. Hər 
ikisini də Əlibəy Hüseynzadə rəsm etmişdi. Müəllimlərin yığıncağında 
Həbibbəy Mahmudbəyov deyir ki, Əlibəyin, görünür, əli aşağıdır, öz çəkdiyi 
əsərləri satır, gəlin adambaşı on manat qoyaq «Çeşmə başında»kı şəkli alaq, 
püşk atarıq, kimə düşdü, olar onun malı. Elə də elədilər. «Çeşmə başında»kı 
şökildə meşənin içində, bulaq başında yaşlı bir adamın namaz qılması təsvir 
edilmişdi. «Bibiheybət məscidi»ni isə Bakıdakı ingilis konsulu Mak Donnel 
alıb Londona göndərmək istəyirdi. Dükana girib sifariş verir ki, şəkili sabah 
70 
 
gətirin İçərişəhərə - ingilis konsulxanasına. Bu söhbəti «Bəradərən 
Orusovlar»ın böyük qardaşı o axşam Bakı milyonçularından birinin evində 
olanda danışır. Milyonçu beş yüz manat verib deyir ki, həmin əsəri sabah 
göndər bizə. Bibiheybət məscidinin şəkli qoy Bakıda qalsın, gedib Londona 
düşməsin. Buxara əmiri padşahdan icazə alıb Peterburqun göbəyində məscid 
tikdirir, biz Bakı müsəlman dövlətliləri də ona kömək edirik. Qədim 
məscidimizin şəkli öz şəhərimizdə qalmalıdır. 
Bakı  milyonçularından  biri  də Ağa Musa  Nağıyev idi. O da başqa 
milyonçular kimi, amansız, istismarçı, üstəlik, həddindən ziyadə xəsis, malını 
yeməyən idi. Var-dövlətdə o, Hacıdan heç də geri qalmırdı. Hətta üstün idi. 
Axır vaxtlarda Tağıyevin tanxası beş-altı milyon, o da əmlak və əşyadan ibarət 
olduğu halda, Musa Nağıyevin varı-dövləti yetmiş milyon manat qızıl pula 
çatmışdı. Ağa Musanın adı gələndə Balzakın təsvir etdiyi Qobsek xatırlanır. 
Ağa Musa Avropa kapitalist tamahkarlığının və xəsisliyinin Şərq variantıdır. 
Milyonçu Ağa Musa «əfsanəvi» bir şəxsiyyətə dönmüşdü. «Cəmiyyəti 
xeyriyyə» üçün şəhərin mərkəzində əzəmətli «İsmailiyyə» binasını 
ucaltmağına, bu mülkdən bir qədər yuxarıda Realnı məktəbinin inşasını 
öhdəsinə alıb yarımçıq qalmış üçüncü mərtəbəsinin xərcini ödəməyinə, şəhər 
kənarında (indiki Semaşko) xəstəxananı tikdirdiyinə və Bakı su kəməri üçün 
xeyli pul verməyinə baxmayaraq camaat tərəfindən xəsis sözü ilə 
damğalanmışdı. 
Ağa Musa cavanlıqda adi hambal imiş, dalında palan biri üç qəpiyə, 
beş qəpiyə ona-buna şələ daşıyarmış; neft hesabına milyonçu olmuş neftxuda 
idi. Şəhərdə həm çoxlu mülk tikdirdi və həm də yenisini aldı; yüzə qədər 
əzəmətli bina və neçə-neçə gəmi sahibi idi, (Bakıda evi çox olanlara mülkədar 
deyirdilər). 
O, uzun müddət Bayır şəhərdə, Qasım bəy məscidinin arxasında, 
Spaski (Qasım İsmayılov) küçəsi ilə Kimnazist (L. Tolstoy) küçəsinin tinində 
ikimərtəbəli binada yaşayırdı. Evin tinindəki daş fanara - «Səng fanar» 
deyirdilər. Daş fanara qırmızı, yaşıl, abı, firuzəyi şüşələr salmışdılar; axşamlar 
ətrafa əlvan şəfəqlər saçardı. Uşaqlar toplaşıb «Sənk fanar»a heyran-heyran, 
maraqla tamaşa edərdilər. Təmtərağı sevən deyildi, şan-şöhrətdən məst 
olmazdı, artıq xərcdən, israfçılıqdan boyun qaçırardı. 
Deyirlər İshak Qaraxanov adında bir dəllək hər həftə evə  gəlib  
Musanın  saqqalını  qırxar,  başını düzəldərdi. Dəllək bir dəfə yerə döşənmiş 
xalını göstərib deyir ki, xozeyin, dövlətli adamsan, bu xalını bağışla mənə. Ağa 
Musadan görünməyən səxavət, işlər müdirinə tapşırır ki, bir belə xalı al ver 
ustaya. Bir dəfə dənizdə bərk tufan olur, çoxlu gəmi batır, Ağa Musanın 
gəmilərindən birinin kapitanı gəlib xəbər verir ki, yükü və gəmini zorla xilas 
etmişəm, (bir qoyun) qurban kəsməyi nəzir demişəm, icazə ver... Ağa Musa 
bərk dilxor olur, kapitanı başlayır məzəmmət eləməyə: «Çox nahaq yerə, atam, 
71 
 
atam, mənim hesabıma niyə qurban nəzir edirsən. Belə vaxtlarda əhd elə ki, bir 
həftə oruc tutaram, gəmidə xozeyin hesabına yox, öz hesabıma yeyərəm». 
Gəmilərin komandası, səfər zamanı sahibkarın hesabına yeyib-içir, 
məvacib də alırdılar. 
Bir nəfər neftli torpaq ələ keçirdib, quyu qazdırır. Neft isə çıxmır ki, 
çıxmır. Əlindəki var-yox qurtarır. Qohum-əqrəbadan borc alır, yenə neft 
çıxmır. Usta və fəhlələr işi yarımçıq qoyub gedir. Kimə ağız açır, pul verən 
olmur. Axırda məcbur olub gedir Ağa Musanın yanına, vəziyyəti ona danışıb, 
borc istəyir. Ağa Musa onun xahişini rədd edir. Əlacsız qalıb tanınmış 
ağsaqqallardan, sözü keçən ruhanilərdən bir neçə nəfər götürüb təzədən Ağa 
Musanın yanına xahişə gedir. Xeyli söhbətdən sonra gəlirlər mətləb üstə, Ağa 
Musa deyir: «Atam, atam, zəhmət çəkib gəlmisiz, bu cəncəl adama mən pul 
etibar edə bilmərəm... Desəm ki, yoxumdur, yalan olar. Varımdır. Amma 
vermirəm». 
Axund söhbətə qarışır, üz vurur: «Ağa Musa, əl tutmaq Əlidən qalıb. 
Kömək elə, yazıq dara düşüb, müsəlman qardaşdır, əsirgəmə, bir-iki min manat 
borc ver, sözümüzü yerə salma». 
Ağa Musa azca fikirləşib deyir: «Atam, atam, yaxşı, üz vurursunuz, 
sözünüzü yerə salmıram... Amma bir şərtim var. O şeyi ki, borcu istəyəndə 
pulumun əvəzinə mənə göstərəcək, qoy onu elə indidən göstərsin ki, sora mənə 
ağır gəlməsin». 
Adamlar gülür. Axund danışmaq istəyəndə Ağa Musa onun sözünü 
kəsir: «Atam, atam, dedim qurtardı. Bir də deyirəm, indi görsəm sonra məni o 
qədər də ağrıtmaz...». 
Şəhərin mərkəzində tikdirdiyi binalar hazır olanda Ağa Musa 
müsəlman arvadını və uşaqlarını Tarqovı (Nizami) küçə ilə Marinski 
(Karqanov) küçəsindəki əzəmətli binaya köçürdür. Özü isə milliyyətcə gürcü 
olan ikinci arvadı ilə Telefonnı (28 Aprel) küçəsində yerləşən binanın ikinci 
mərtəbəsini tutur. Məclislərdə gürcü qızını camaata təqdim edəndə rus dilində 
kələ-kötür deyərdi: «Наш жена...». Zarafatcıllar daldada onu ələ salırdılar: «Nə 
olar, II Nikolay həmişə «я» əvəzinə «мы», bir də: «Я и Россия». «Мы и 
Россия» deyirdi Ağa Musa da «наш жена» deyir. Özünü çar Nikolaya 
oxşadır». Ağa Musa arvadını мая Aмалия çağırırdı. 
Mantaşev bir dəfə söhbət əsnasında öyünür ki, Parisdən yola 
düşməmiş Puankare mənim şərəfimə təntənəli raut düzəltmişdi. 
Ağa Musa soruşur: «O Raut Puankaranın neçə buruğu var? Nə qədər 
neft çıxardır gündə!». 
«Raut adam adı deyil, qonaqlıqdır, məclisdir. Puankara neft çıxarmır. 
- Mantaşev izah edir. - O, Fransanın prizidenti, upravlyaşisidir». 
«Əh! Nə böyük matah imiş pravlyaşi... Mənim hər mədən başı bir 
pravlyaşim var, - deyə Ağa Musa ağzını əyib, eyhamla gülür. - Gözləri elə 
72 
 
əlimdədir; ömrümdə, dünyasında onlara qonaq getmərəm. Pravlyaşi nədir ki, 
ona qonaq da gedəsən?!». 
Ağa Musadan xoşu gəlməyən adam soruşanda ki, işlərin nesədir, 
qəsdən heç bir mənası olmayan: «işlərim Nobelinki kimi - baca enli, güdəy, nə 
qədər istəsək qara tüstü, göz  çıxardır...»  cavab  verərmiş. Heç  kim bilməzdi   
ki, mədənlərdən nə qədər neft hasil edir, bağlı fontan var ya yox. Çənlərdə, 
anbarlarda nə qədər neft  var,  haçan   satacaq.  Əşyanı  alanda  qəpik  təklif 
edərdi, satanda isə eyni şey üçün manat istərdi. Saçını rəngləmək üçün həna ilə 
basma qaranın girvənkəsinə (400  qram) bir  şahıdan  (5  qəpik)  artıq  
verməzdi; deyərdi ki, 1870-ci ildə o qiymətə alırmış, Baqqallar da ona 
satdıqları hənaya, rəngi çox, hənanı lap az qatardılar. 
Ağa Musa mədənə gəlir, görür ki, kontorun yanında divar hörən bənna 
və fəhlələr nahar fasiləsinə çıxıb, işə yaramayan taxtalardan ocaq qalayıb 
qızınır, çörək yeyir, söhbət edirlər. İş icraçısı papiros bükür, kibriti alışdırıb 
yandırır. Ağa Musa deyir: «Bala, sabahdan işə çıxma, get kontora haq-hesabıvı 
al». İş icraçısı çaşır: «Niyə, Ağa Musa?..». Ağa Musa: «Ona görə ki, qabağında 
o boyda ocaq - papirosu yandırmırsan, nahaq yerə kibriti zay edirsən, öz 
maluvun qədrini bilmədiyin halda, mənim malımın qədrini heç bilməzsən». 
Bir dəfə milyonçuların arvadları Cəmiyyəti-xeyriyyədə «İsmailiyyə» 
binasında ziyafət düzəldirlər, bir-birinin bəhsinə geyinib, bəzənib gəlirlər... 
Deyilənə görə, həmin ziyafəti təsvir etmək mümkün deyilmiş, ləl-cəvahirat, 
platin-qızıl içində üzən qadınların gülüş və qəhqəhələri binanın möhtəşəm 
salonlarında əks-səda yaradırmış. Ağa Musanın gürcü arvadı, bəzəkdə, 
geyimdə, cəvahiratda birinci yeri tutur. O, başdan-başa zümrüd içində imiş, 
hamısı da güllər-çiçəklər, quşlar, pərvanələr şəklində; ayaqqabıları bərk 
vururmuş. Gürcü qızı foyeyə girəndə hamı heyrətdən içini çəkir, donub qalır. 
Bu əhvalat şəhərdə uzun müddət söhbət mövzusu olur. 
Neftxuda Mantaşovun işlər müdiri Qriqori Aleksandroviç Qazarbekov 
deyirdi ki, birdən xəbər yayıldı ki, bəs Ağa Musa şəhərdə səkkiz əzəmətli bina 
tikdirir. Dördünü Telefonnı (28 Aprel) küçəsində, birini Kaspi (L. Şmidt) 
küçəsində. Bir mülk də Tarqovı (Nizami) küçəsi ilə Marinski (Karqanov) 
küçəsinin tinində, biri opera teatrının yanında, yeddi mərtəbəli «Novaya 
Avropa» (Göy-göl) mehmanxanası, Qarçakov (Malıkin) küçəsində, biri də 
şəhərin qırağında, indiki Semaşko adına xəstəxananı... 
Bu binaları tikməyi ev podratçısı Hacı Qasımova tapşırmışdı. 
Azərbaycanlı milyonçular evlərini tikməyi ona podrata verirdilər. Hacı 
Qasımovun özünün də şəhərdə bir neçə iri binası vardı. 
Bədxahlardan biri, aranı vurmaq, işi pozmaq üçün gedib Ağa Musaya 
xəbər verir ki, Hacı Qasımov sənin evlərinin hesabına özünə də Stanislav 
(Lenin prospekti) küçəsində Bakı texniki məktəbi ilə üzbəüz dörd mərtəbəli, 
böyük imarət tikdirir. Sənin səkkiz mülkünün hesabına doqquzuncunu özünə 
73 
 
tikdirir. Ağa Musa gülüb deyir: «Atam, atam, məndən heç kəs, heç nə oğurlaya 
bilməz... Hacı Qasım o mülkü material aldığı adamların hesabına tikdirir; 
məndən səkkiz bina üçün aldığı pula, doqquz binanın materialını alır, hər 
səkkiz daşa bir daş, səkkiz dirəyə bir dirək, səkkiz mismara bir mismar... Bənna 
və əmələlərlə də eynilə. Mən mülklərimə sərf edilən şeyləri, hətta yivləri, 
mismarı əlimlə bir-bir yoxlamamış təhvil götürmürəm. Bunu  podratçılar,   
mənimlə  alver  edənlər   çox yaxşı bilir...». 
Hacı Qasımovun podratla bina tikmək kontoru ilə yanaşı böyük ticarət 
mağazaları vardı, hər növ inşaat materialı satırdı. Dünyanın hər yerindən mal 
gətirtdirirdi. Böyük mağazalarından birisi texniki məktəblə üzbəüz olan 
mülkün altında idi; cənuba baxan divarda böyük hərflərlə yazılmışdı;  ―Parket - 
Döşəmə‖. 
Qriqori  Aleksandroviç  Qazarbəyov  danışırdı  ki, Mantaşov mənə 
tapşırmışdı ki, müsəlmanların, Hacı Zeynalabdin Tağıyevin adı ilə bağlı bütün 
xeyir-şər mərasimlərinə gedərsən və o məclislərdə pul əsirgəməzsən. Bir dəfə 
dəvətnamə aldım ki, müsəlman Cəmiyyəti-xeyriyyəsində mərasim olacaq. 
Qoltuq ciblərimdən birinə yüz manat, o birisinə isə 800 manat pul qoydum 
getdim «İsmailiyyə»də. Foyeyə girəndə mənə sarı gələn xanımın  gözəlliyinə,  
üst-başındakı  ləl-cəvahirata valeh oldum. Durduğum yerdən tərpənə bilmədim, 
elə bil məni ovsunlamışdılar. Bu, Hacı Zeynalabdinin arvadı Sona xanım idi; 
gözəllikdə və səxavətdə məşhur idi, xeyriyyə işlərinə çox kömək edərdi. Onu 
müşayiət edən iki qızın əlində məcməi vardı; birisində ipək lent parçaları, o 
birisində isə pul... Ləl-cəvahirat içində üzən Sona xanım məcməidən bir ipək 
lent nişanı götürüb döşümə taxdı; mən qeyri-ixtiyari qoltuq cibimdəki pulu 
çıxarıb, dəvətnamənin arasına qoydum və məcməiyə saldım. Bu vaxt Ağa 
Musa Nağıyev göründü. Sona xanım onun da döşünə bir nişan taxdı. Ağa Musa 
cibindən bir göy üç manatlıq çıxardıb əli əsə-əsə məcməiyə atdı.  Sona  xanım  
gülümsəyib  dedi: «Ağa Musa, bir az əvvəl oğlun Ağa İsmayıl məcməiyə bir 
yüzlük qoydu, sən isə...» Ağa Musa xanımı sözünü tamamlamağa qoymadı: 
«Atam, atam, o verər, ona nə var, o mənim oğlumdur, milyonçu Ağa Musanın 
oğlu... Sona xanım, mən kimin oğluyam? Saman satan biləcərili Nağının...». 
Qazarbəyov deyirdi ki, bayırda qoltuğumu yoxlayanda baxıb gördüm ki, 
xanımın gözəlliyinə, üst-başındakı cəvahirata valeh olub, çaşdığımdan 100 
manat əaəzinə, məcməiyə 800 manat salmışam. 
Rusiyada oxuyan azərbaycanlı tələbələr üçün pul yığanlar Ağa 
Musanın yanına gedirlər; o da çıxardıb üç manat verir. Deyəndə ki, Tağıyev 
200 manat verdi, Ağa Musa cavab verir: «Hacı dövlətli adamdır, o, əlbəttə 
verər. O, beş yüz də verə bilər... Atam, atam, mən kasıb babayam, məndə o 
qədər tanxa hardan!». 
«Qış klubu» adlanan əzəmətli bina və ona bitişik «Astoriya» 
mehmanxanası da Musa Nağıyevinki idi, çoxlu mənfəət götürür, kirə alırdı. 
74 
 
Ağa Musanın qardaşı oğlu Nağı Nağıyev bir gecə «Qış klubu»nu 
bağlatdırıb ziyafət  vermişdi.  Əliaçıq adammış; əmisi də xatirini çox istərdi. 
Ağa Musa bəzən qumar otağında həmişə oturduğu kresloda əyləşər, qumar 
oynayanlara baxar, arabir mürgüləyərdi; var-yoxunu uduzanlar, dəryada batan 
saman çöpündən yapışan kimi Ağa Musa oturan kresloya tərəf qaçar, ətəyindən 
tutub yalvarmağa başlardı. O isə,  halını pozmadan bircə kəlmə ilə qərarını  
deyərdi. Hamı bilərdi ki, qoyduğu şərti göy yerə ensə də dəyişdirə bilməz. Bu 
yolla on minlərlə manat pul, iri imarətlər, neftli torpaq, mədən və zavodlar, 
gəmilər onda bir, iyirmidə bir qiymətinə dəyər-dəyməzinə  Ağa Musanın polad 
caynağına, amansız pəncəsinə keçərdi. Qumar  ayağında doğma qardaş belə 
dada çata bilmirdi. 
...Banket və məclislərdə hər kəs varına və nüfuzuna görə ayrılan 
yerdə, göstərilən stulda otururdu. Künclərdə dəllallar və iş düzəldənlər, yan 
tərəflərdə zavod sahibləri, ortada isə bankirlər, maliyyə nəhəngləri, neftxudalar 
əyləşərdilər. Hər stolun arxasına qoyulan stulların qoyuluşunda bir məna vardı.  
Salon özlüyündə iqtisadi xəritəyə oxşayırdı. Sərvətin artması və azalması ilə 
ildən-ilə bu xəritəyə əl gəzdirilərdi; birdən küncdəki, heç kəsin vaxtilə 
saymadığı nəzəri cəlb etməyən dəllal gözlənilmədən mərkəzə köçərdi və 
əksinə, mərkəzdə ən mötəbər yerdə əyləşənlər yoxa çıxardı, Bəzən xəritə hər an 
təshih olunar və yerlər dəyişərdi. Öz yerində daimi oturanlar on-on beş nəfər 
idi; mövqeləri heç vaxt dəyişməzdi. 
Güzgülü salondakı  girdə ziyafət stolunun dövrəsində ancaq nəhəng 
neftxudalar və bankirlər oturardılar. 
Qab-qacaq gümüşdən, billurdan və farfordan olurdu. 
Ziyafət zamanı bir-birinin sirrini, planını, maliyyə gücünü və 
buraxılacaq aksiyanın miqdarını min bir yolla öyrənməyə cəhd edərdilər. 
Əli aşağı olan adamlar Ağa Musaya dövlət bankına veriləcək  vekselə  
(zəmanət  kağızına)  qol  çəkdirmək üçün əvvəldən bir balaca qumar məclisi 
düzəldər və Musaya beş-altı manat qəsdən uduzub kefini kökəldəndən sonra 
zəmanət kağızını imzaladardılar. Bəzən onu restorana qonaq aparırlarmış. Bir 
kənarda oturub, bir tikə çörək üstünə kotlet qoydurub yeyərmiş ki, atam, atam, 
mən toxam, iştahım küsüb. Heç bir dilənçi ona əl açmazdı, bilirdilər ki, 
faydasızdır. 
Borc istəyənlərə deyirmiş ki, pul işinə mən baxmıram... Pravlyaşim 
Fətulla bəy baxır... Beləliklə, yaxasını qurtarırmış... 
1914-cü ilin maliyyə hesabına görə Musa Nağıyevin qızılla yetmiş 
milyon manata yaxın tanxası varmış. Mirasın ümumi dəyəri bundan qat-qat çox 
imiş. 1919-cu ildə varislər Musa Nağıyevin mirasını bölüşdürmək üçün 
məhkəməyə ərizə verirlər. Məhkəmə üç dəfə işə baxır. Ruhani cəmiyyəti də 
tələb edirdi ki, Ağa Musa şiə məzhəb olduğuna görə, sərvətin ondan biri 
məscidə verilməlidir, rəsmi iddia təqdim etmişdilər. Bu əhvalatdan varislər 
75 
 
yaman narahat olmuşdular; ruhani idarəsinin iddiasını rədd etmək üçün, sübut 
elədilər ki, vaxtı ilə Ağa Musa məhkəmədə şahid sifətilə çıxış edəndə Qurana 
and içməkdən boyun qaçırdıb, Bəhayi kitabına əl basıb, qəsəm edib. Elə buna 
görə də o, vəfat edəndə məsciddən cənazəni müşayiət etməyə az adam 
gəlmişdi. 
Yeri gəlmişkən qeyd edək ki, Bakıda Bəhayi məzhəblilər də vardı, 
onlar xüsusi məscid tikdirmişdilər. Bu minarəsiz məscid Çadrovı (Mirzağa 
Əliyev) küçəsindəki mülkdür, qapısı və iri pəncərələri mavi boya ilə 
rənglənmişdir. Bəhayi məzhəbi bu rəngi və rəngləri hesab edir. Məscidin həyət 
tərəfindəki şüşəbənd eyvanı da mavi rənglə boyadılıb. Küçədəki baş qapının 
üstündə pirani bir qocanın qorelyefi də var. 
Təəccüblü orasıdır ki, bəhayilər Musa Nağıyev kimi ayıq, ehtiyatlı, 
hiyləgər bir adama məharətlə təlqin etmişdilər ki, bu məzhəbi qəbul eləcə 
ölməyəcək. İnanırdı da. Bir dəfə Tağıyevin evində eyvana çıxır və Hacını da 
çağırır yanına, tikdirdiyi yeddi mərtəbəli «Yeni Avropa» (Göy-göl) 
mehmanxanasını (o zaman Şəhərdə yeganə yeddi mərtəbəli mehmanxana idi) 
göstərib deyir: «Zeynalabdin, əyər ölsəydim, mən o mülkü tikdirməzdim, o 
qədər xərc tökməzdim, mən ölməyəcəyəm». 
Maraqlı orasıdır ki, İranda camaat arasında ölməyəcəyi elan edilmiş 
bəhayiləri İran Şahı tutdurub, meydanlarda, camaatın gözü qabağında dar 
ağacından asdırırdı və sübut edirdi ki, ölürlər. 
Bəhayi qanununa görə sərvət ölənin arvadı, uşağı və nəvələri, 
qohumları və iyirmidən bir hissəsi maarif işləri üçün paylanmalıdır. Məhkəmə 
qabaqca çox çətinlik çəkir, axırıncı iclasda iki nəfəri - müsəlman və gürcü 
arvadlarını vərəsə təsdiq edir. 
Ona işləyənlərə maaş vermək üçün Ağa Musanın öz üsulu vardı. 
Kontorda divarda hər mədən, gəmi və mülk üçün iki torba asmışdı: gəlir 
torbası, çıxar torbası. Pul üçün gələnlər çıxar torbasına qoyulmuş pulu götürüb 
aparırdılar. Elə ki, mədən müdiri, kapitan, mülk müvəkkili, Ağa Musaya 
deyirdi ki, torbada pul yoxdur... 
- Atam, atam, - deyə Ağa Musa onu qoymazdı ki, sözünü qurtarsın, - 
gəlir torbasına pul salmısız ki, çıxar torbasından götürə biləsiz? Məndə havayı 
pul hardan?! Qazanc verin, atam, atam, xərclik alın. 
Bir nəfər gəlib Musa Nağıyevə deyir ki, bir mis mədəni satırlar 
Zəngəzurda, onu alsan yaman qazanarsan. Ağa Musa soruşur: «Mis də, neft 
kimi fontan vurur?». Adam təəccüblə deyir: «Mis də fontan vurar?! Əlbəttə 
yox!». Ağa Musa: «Elə isə o mədən mənə lazım deyil. Mənimki fontandır. 
Atam, atam, qaranlıq yerin altında iynə ilə kor qaza-qaza mis axtarmaq karıma 
gəlməz» - deyə cavab verir. 
Qoçular iki dəfə Ağa Musanı oğurlayıb öldürməklə hədələmişdilərsə 
də xeyri olmamışdı. Bir dəfə faytona basaraq gözlərini bağlayıb, aradan 
76 
 
çıxardırlar, gizli mənzilə gətirib on min manat tələb edirlər. Ağa Musa özünü 
itirməyib deyir: «Min manat verə bilərəm, bir qəpik də artıq yox». Ölümlə 
təhdid edəndə halını pozmadan deyir: «Atam, atam, öldürün. Bir mini də ala 
bilməzsiz, o da əlinizdən çıxar». Nə qədər soyuqqanlı, səbrli, təmkinli olmaq 
lazımdır ki, belə dar ayaqda qorxub təşvişə düşməyəsən. Üç gün girov saxlayıb, 
yedirdib-içirdib, kart oynamışdılarsa da min manatdan artıq boynuna qoya 
bilməmişdilər. 
Bibiheybətdəki mədənində bir quyu güclü fontan vurur; fəhlələrə 
yalvarıb deyirmiş ki, «başınıza dönüm, qoymayın neft hədər yerə axsın, zay 
olsun; sizə xələt  verəcəyəm.  Yanğın  baş   versə   hamımız  dilənçi olarıq. 
Qonşular nasos qurub neftimizi  anbarlarına vurarlar... Axı, bu sizin cibinizdən 
gedir». 
Fəhlələr birtəhər fontanı bağlayırlar. İki gündən sonra Musadan vəd 
etdiyi xələti istəyəndə, o, boyun qaçırıb deyir: «Atam... Atam, hardan?! Hardan 
verim xələti?! Bir az neft çıxdı, onu da qonşular gözünüzün qabağında talan 
elədilər...». Sabahı gün Musanın oğlu Ağa İsmayıl mədənə gəlir. Fəhlələr 
şikayət eləyirlər ki, atan verdiyi vədə əməl etməyir. Ağa İsmayıl iki araba kəllə 
qənd gətizdirir və hər fəhləyə bir kəllə qənd, beş manat pul paylatdırır. Bu vaxt 
Ağa Musa da gəlib çıxır. Əhvalatdan xəbər tutduqda, yüyürüb deyir: «Atam, 
atam, mənim də payımı verin. Fontanı bağlayanda məndən çox can yandıran 
olmayıb. Az qalmışdı canım ağzımdan çıxsın. Gedib o dünyanı görüb 
qayıtmışam». 
Ağa Musanın adı camaat arasında xəsis çıxsa da, yuxarıda qeyd 
edildiyi kimi, o, birinci realnı məktəbin hamiliyini boynuna almışdı, ildə 
hazırlıq sinfinə iyirmi beş müsəlman uşağını əlavə qəbul etdirməyə nail 
olmuşdu. Bunun nəticəsində az bir zamanda məktəbdə müsəlman şagirdlərinin 
sayı əlli faizə çatmışdı. 
Bibiheybətdə Ağa Musanın mədənində qazılan quyuların hamısı güclü 
fontan vururdu; bu da onu göstərirdi ki, zəngin neft təbəqələri, körfəz suları 
altına da uzanır. Elə ki, bələdiyyə idarəsi su altındakı neftli torpaqları hərraca 
qoydu, milyonçular ağla gəlməyən qiymət təklif edirdilər. Neftin pudu bir 
abbası (20 qəpik) olduğu halda, 100.000 pud neft üçün ildə xəzinəyə 300.000 
manat verməyə zəmanət kağızına qol çəkirdilər. Neftin hər pudu üç manata 
düşürdü, bu qədər böyük xərci ödəməyə onları vadar edən zəngin, milyonlarla 
ton neft saxlayan təbəqələrə yiyələnmək idi, onlar əmin idilər ki, bu sərvət 
xərcini çıxardacaqdı. Heç kəs qonşuluqda başqa sahibkarların olmasını 
istəmirdi. Mədən sahibləri quyuları qonşunun sərhəddində qazdırırdılar ki, 
mümkün qədər nefti tez çıxarsınlar... Özləri də quyunu qazmağa bərk 
tələsirdilər. Buruq ustalarına rüşvət verirdilər ki, qonşu sahədə qazmanı 
yubandırsınlar; qonşuda quyu hansı balta ilə qazılır, gil məhlulunun 
xüsusiyyətlərini, təbəqələrin özünü necə «aparmasını», neft təbəqəsinə rast 
77 
 
gəldikləri  dərinliyi, bir sözlə bütün texnologiyanı pul gücünə öyrənirdilər... 
Sahibkarlar neftli torpağı əldən çıxarmamaq üçün tez-tez xəzinəyə cərimə 
verməyə razı olurdular. 
Bibiheybətdə Naftalan körfəzi başdan-başa neft idi, sudan hər 
addımbaşı qaz qaynayırdı. Adamlar qayıqda hərlənib vedrəyə neft yığır, 
çəlləklərə doldurub satırdılar. Bəzən nadinc cavanlar kağız və ya cındır 
parçalarını alışdırıb atardılar körfəzə, qaz qaynayan yerlərdə dənizdən alov 
qalxardı. Novruz qabağı, çərşənbə axşamları, bir də kənardan gələn adlı-sanlı 
qonaqların şərəfinə belə atəşfəşanlıq düzəldirdilər. Məşhur fransız yazıçısı 
Düma Bakıda olanda belə bir atəşfəşanlığa tamaşa etmişdi... 
«Dənizçi əllərinə bir ovuc çəpitgə götürüb, yoldaşının tutduğu fanarda 
alışdırıb dənizə tulladı. Bir anda gəmimizin ətrafını alov bürüdü. Dəniz alışıb 
yanırdı. Nabələd adam göyərtədə papirosunu alışdırıb yanan kağız parçasını 
dənizə tullasa şübhəsiz ki, hər yanda suyun yandığını gördükdə dəhşətə gələr. 
Onun o anda nələr çəkdiyini yaxşı təsəvvür edirəm. 
Gəmimiz od-alov içində üzürdü. Xoşbəxtlikdən alov o qədər də güclü 
deyildi. Zəif idi. Güclə duyulurdu. İlk təəssüratımız azalandan sonra, 
ətrafımızdakı qəribə mənzərəyə tamaşaya başladıq, Dənizdən elə bil ləkələr 
şəklində ala-tala alov ucalır, yan-yörəyə sirayət edirdi. Alov ləkələri on iki 
adam otura biləcək stol boyda idi; bəziləri daha iri idi, nohuru xatırladırdı. Biz 
bu alov adacıqlarının yanından ötürdük. Kapitan arabir avar çəkənlərə gəmini 
alov nohurlarının ortasından sürməyi əmr edirdi, Belə qeyri-adi, əcayib, 
sehranə mənzərəyə dünyada heç yerdə rast gəlmək mümkün deyil. Külək get-
gedə güclənir, ləpələr şahə qalxmağa başlayırdı. Xəzri qopmasaydı, çox güman 
ki, səhəri burda açardıq. Elə ki, külək bərkidi, əvvəl xırda alovlar, sonra da 
iriləri sönməyə başladı. 
- Vaxtında Bakıya qayıtmaq lazımdır, - deyə kapitan Freyqan zarafatla 
əlavə etdi, - yoxsa gördüklərimiz əcayib mənzərənin sirrini öyrənmək üçün 
dənizin dibini axtarmalı olarıq. 
Sirlər aləmindən uzaqlaşdıq. Külək gəmimizi Bibiheybətdə Fatimə 
məscidi olan yerə sürükləyirdi. Avar çəkən səkkiz nəfər dənizçi alovu söndürən 
küləyə üstün gəlir, istənilən səmtə irəliləyirdilər.    Külək son alovları da 
söndürdü. 
Biz onların necə yoxa çıxmasını izləyirdik. Onlar tez-tez dalğaların 
altında gizlənir, gah da ləpələrin zirvəsinə dırmanırdı, bir də yox olurdu. 
Limana  çatanda  bir  dənizçi  fitili  yandırdı.  Bu şərti işarə imiş. 
Əvvəl Freykel gəmisi, onun dalınca Bakı limanında lövbər salmış başqa hərb 
gəmiləri çıraqlarını alışdırdılar. Çıraqban gəmilərin arasından keçib sahilə yan 
aldıq. 
Belə dəbdəbə, təmtəraqla yalnız imperatorları qarşılayırlar. Mənlə 
Moyne isə adi sənətkarlar idik. II Aleksandr istisna olmaqla heç bir hökmdar 
78 
 
ölkəsində, bizim kimi adi, sadə sənətkarlar üçün belə maraqlı mərasim düzəldə 
bilməzdi. Bu incəsənətin təntənəsidir. Belə çıxır ki, incəsənət hamıdan 
üstündür. 
Bakı - «küləkli diyar». Avropada Bakıya bərabər şəhər yoxdur». 
Birdən şəhərə xəbər yayıldı ki, neftxudalar Naftalan körfəzini qurudub 
mədən salmaq niyyətindədirlər. Peterburqa - çarın özünə ərizə yazıblar. 
Ərizəyə rədd cavabı gəlib. Neftxudalar senata şikayət edib istədiklərinə nail 
olurlar, şirkət düzəldirlər. Pay sahiblərindən biri də Ağa Musa idi. 
Körfəzi qurutmaq üçün beynəlxalq müsabiqə elan edilir. Müxtəlif 
ölkələrdən otuza qədər layihə göndərilibmiş. Sədd çəkib Naftalan körfəzini 
Xəzərdən ayırmaq və çuxurda qalan suyu nasoslarla dənizə axıdıb, yerinə 
torpaq doldurmaqla mədən salmağı qət edirlər. Əsrin əvvəllərində işə 
başladılar. Gəmilər bir milyon kubmetr daş-kəsək daşıyacaqdı. Əməliyyat 
1917-ci ilə qədər davam etdi. Sonrakı illərdə burada qurutma işləri 
dayandırıldı. Bu işə bir də 1921-ci ildə başlandı. İyirmi üçüncü ildə qazılan 
quyulardan biri güclü fontan vurdu. Qurulan sahə neft seli altında qaldı... 
Qəfildən yanğın qopdu. Şəhər əhalisi neftçilərə köməyə gedib, yanğını 
söndürdülər. 
Ağa Musanın özünə oxşayan Manuçar Xristoforoviç Avakov adında 
xəsis bir erməni dostu vardı. Professor Apresov deyirdi ki, Manuçar 
Qarabağdan Bakıya əlində dəyənək, ayağında cırıq çarıq, əynində yırtıq çuxa, 
başında şeytan papaq, cibləri boş gəlmişdi. Sabunçuda bir qədər arabaçı olur, 
sonra meyxana açır, neftli torpaq ələ keçirir, «bəxti»  gətirir, dayaz bir quyu 
fontan vurur, milyonçu-neftxuda olur. Apresov söyləyirdi ki, bir dəfə 
Avakovun quyusu fontan vurur, mühəndis fəhləni göndərir ki, anbardan tez on 
arşın kanat gətirsin, Manuçar həmişə cibində gəzdirdiyi dəmir arşını çıxardıb 
başlayır əlləri əsə-əsə kanatı ölçməyə. Fontan daha da güclənir, buruq az qalır 
uçsun. İşin belə məqama çatdığını görən mühəndis özü qaçır anbara, Manuçarı 
yana itələyir, baltanı qapıb, qəzəblə kanatın kələfini fırladıb kanatı kəsir, fəhlə 
ilə bərabər buruğa tərəf sürütləyir. 
Nobel qardaşları. Bir çox xarici şirkət Rusiyada dirçəlməkdə olan neft 
sərvətini istismar etməyə çalışırdı, əsas diqqət mərkəzində, əlbəttə Bakı idi; 8 
ingilis, 3 fransız, 2 isveç, 2 alman, 2 belçikalı, 1 Danimarka və başqa şirkətlər 
Azərbaycanın qara qızılını xaricə daşıyıb aparırdılar. İş o yerə çatmışdı ki, 
1898-ci ildə neft mədəni və zavodu ələ keçirməkdən ötrü Bakıya 30-a qədər 
ingilis kapitalisti gəlmişdi. Amerikanın Rusiyadakı səfirinin arvadı da onlara 
qoşulmuşdu, özü ilə güclü pul və iki nəfər meft mütəxəssisi gətirmişdi. 
«Standart oyl» şirkətinin sahibi Rokfeller özünün xüsusi nümayəndəsi Tvidilini 
hələ 1878-ci ildə Bakıya yollamışdı. 
Bakıda ilk xarici şirkəti Nobel qardaşları yaratmışdı, Emanuel Nobel 
1843-cü ildə İsveçdən Rusiyaya gəlib, zavod açıb silah istehsalına başlayır və 
79 
 
sualtı mərmilər hazırlayır. Krım müharibəsi zamanı Peterburq və Kronştatda 
ingilis hərbi gəmilərinə qarşı bu mərmilərdən istifadə edirlər. Nobellər hərbi 
qayıqlar üçün buxar maşınları da qayırıb satırdılar. 
Krım müharibəsi qurtarandan sonra dövlət sifarişləri kəsilir, Nobel 
iflasa uğramaq təhlükəsi qarşısında qalır; borclarını manat yarım əvəzinə bir 
manat vermək şərtilə müflis olmaqdan birtəhər yaxasını qurtarır. Arvadı və iki 
oğlu Alfred və Elmar ilə Peterburqdan vətənə qayıdır; kimya laboratoriyası 
açır. Laboratoriyada partlayış baş verir və Elmar həlak olur. Alfred o dövr üçün 
ən dəhşətli və dağıdıcı maddə hesab edilən dinamiti kəşf edir, Dünyanın ən 
zəngin adamlarından biri olur; öləndə 50 milyon frank miras qoyur. 
Ölümündən qabaq həmin pulun müəyyən faizindən Nobel mükafatını təsis edir. 
Lyüdviq və Robert Peterburqda qalıb Nobel qardaşlarının şirkətini 
yaradırlar. Zavodlara maşın və cihazlar satırlar, yenə  hərbi  nazirliklə əlaqə 
yaradırlar. İjev şəhərindəki silah zavodunu da icarəyə götürüb 7 il müddətində 
rus ordusuna 200.000 tüfəng verməyi   boyunlarına   götürürlər.   Almaniyadan   
tüfəng qundağı üçün baha qiymətə gətirilən qoz ağacı   Nobel qardaşlarına o 
qədər də sərfəli deyildi, Peterburq ətrafında isə qoz ağacı bitmədiyindən    bunu 
ölkənin müxtəlif zonalarında axtarırlar.  Mütəxəssislər  xəbər verirlər ki, belə 
ağac Qafqazda,  Lənkəran meşələrində çoxdur. Lyüdviq balaca qardaşı - Robert 
Nobeli Lənkərana göndərir. O da bələdçilərlə meşələri gəzib qoz ağacı massivi 
axtarır.    Lənkəranda belə massiv  tapa  bilmir,  kor-peşmən geriyə  qayıdır. 
Yolüstü Bakıda qalır. Qaraşəhər və Ağşəhəri, neft mədənlərini gəzir. Maliyyə, 
sənaye, iqtisadi vəziyyəti öyrənir, əsl sərvət mənbəyinin Bakıda olduğunu kəşf 
edir. Peterburqa məktub -göndərib qardaşı  Lyüdviqə xəbər verir ki,  perspektiv 
cəhətdən tükənməz dövlət burda - Bakıdadır.     Buruqlardan gecə-gündüz qızıl 
axır burada. Şirkət yaratmağı ondan israrla  təkid edir. 
Lyüdviq yaxın maliyyə dostlarından baron P. A. Bilderlinq, F. A. 
Blyümberq, A. S. Suldqeren, B. F. Vunderlinq, İ. Y. Vabelski, M. Y. 
Belyamini toplayıb «Nobel qardaşları» şirkəti düzəldir (diqqət yetirin, şirkətdə 
bir nəfər də olsa nə rus və nə də rus təbəəsi var). Robertə Bakıya lazımi vəkalət 
və pul göndərilir ki, mədən və zavod alsın. 
Robert bütün gecəni səksəkəli yağmışdı; qorxurdu ki, yatıb qalar, yerli 
sənayeçilər ona kələk gələ bilər, müzaidədən əli çıxar. Ayağa qalxanda 
pəncərədən bayıra baxır. Hava tutqun idi. Səs-küy, fayton, araba çarxlarının 
sırıltısı, piyada gedən adamların ayaq tappıltısı eşidilirdi. Ona elə gəlir ki, hamı 
bir səmtə müzaidə yerinə tələsir. 
Cəld yuyunub geyinir, bufetdə ayaqüstü qəlyanaltı edib, 
mehmanxanadan çıxır. Hərrac yerinə çatanda əməliyyatın başlandığını görür. 
Adam əlindən tərpənmək olmurdu; elə bil burada Asiya və Avropa libaslarının 
sərgisi keçirilirdi: əba, çuxa, hərbi şinel, dənizçi gödəkçisi, arxalıq, ləbbadə, 
kostyum, papaqlar, qotazlı osmanlı fəsi, girdə  iranlı papağı...    Hər sinifdən 
80 
 
nümayəndə: tacir, neftxuda, zavod sahibi, hərbi, mülki məmurlar, axund, dəllal, 
molla, keşiş, kəndli, sənətkar, avara, fırıldaqçı, dirəkçi, vəkil, həkim, 
mühəndis... bir sözlə burada nə cür sənət sahibi desən tapa bilərdin. Səsdən 
qulaq batır, baş çatlayırdı... 
Meydançada dayanmış saqqallı kişi: «Altı yüz manat,  bir...»  deyə  
qışqırdı  və çəkisi  mis   lövhəyə endirdi. 
Kənardan kim isə: «Altı yüz əlli!..» təklif etdi. səs-küy  qopdu. 
Qiymət  get-gedə min üç yüz manata qalxdı. 
Aleksey adlı mədən sahibi qardaşı ilə çənə döyürdü. Birdən xəbər 
yayıldı ki, satılan torpağın qonşuluğunda gecə fontan vurub... Səs-küy qopdu... 
...Qiymət 2.800 manata qalxmışdı. Müzaidəçinin sözü ağzında 
yarımçıq qaldı, çəkici mis lövhəyə vurmağa macal tapmırdı. Üç min bir 
deyəndə araya sükut çökdü... Çəkicin cingiltisi aydın eşidildi.., Üç min iki!.. 
Birdən kim isə astadan yığılanların başa düşmədiyi bir lisanda dedi: 
«Fyunf tauzend... Fyunf tau-zend...». 
Buradakılar deyilən sözlərin mənasını anlamağa çalışdılar. Birdən 
dilmanc qışqırdı: «Beş min manat təklif edir cənab Nobel...». 
Camaatın elə bil üstünə su ələndi. Hərracçının çəkici havada bir anlığa 
dayandı, sonra lövhəyə tərəf endi. Mis lövhə elə cingildədi ki, elə bil zarıdı... 
Şaşqınlıqdan sükut daha da artdı. Birdən mədən sahibi Aleksey 
tacirlərin arasından özünə yol açıb meydançaya yaxınlaşaraq bağırdı: 
«Üçüncünü, üçüncü çəkici vurma! Bu nə cənabdır?! Bu nə cənabbazlıqdır? 
Bakı kimindir? Urusların! Biz sözə inanmırıq. Qoy pulunu çıxartsın ortaya 
qoysun! O yer, mənim mədənimə paz kimi soxulub. Mən almaq istəyirəm. Qoy 
pulu çıxarsın. Pulu verəndən sonra çəkici vurarsan! Bəlkə öz dilində bizi ələ 
salır». 
Dilmanc deyilənləri tərcümə etdi. Hamı maraqla işin necə 
qurtaracağını gözləyirdi. Robert halını pozmadan ala-bula qalstukunu düzəldib, 
tələsmədən gümüş papiros qutusundan siqar götürdü, alışdırdı, heç kəsə məhəl 
qoymadan qoltuğundan çıxardığı çek kitabçasına xırda, səliqəli hərflər və 
rəqəmlər yazdı: «L. və R. Nobel qardaşlarının vəkalətilə Robert Nobel»... Çeki 
dilmanc vasitəsilə hərracçıya ötürdü... 
Sonra Robert Qaraşəhərdə neft təmizləyən zavod da aldı. 
Onlar az bir müddətdə Suraxanı, Balaxanı və Bibiheybətdə mədən 
sahibi oldular. Ağşəhərlə Qaraşəhər birləşən yerdə geniş bir yeri icarəyə 
götürüb neft təmizləyən, kükürd turşusu, mis, çuqun əridən zavodlar və 
körpülər tikdirdilər. «Nobel qardaşları» öz firmalarının 5 illiyini bayram 
edəndə onların ümumi kapitalı 3.000.000 manata yaxın idi. Ümumi məbləğ 
şəriklər arasında belə bölünmüşdü: Nobellər - 1.610.000 manat, Baron P. A. 
Bilderlinq - 930.000 manat, F. A. Blyumberq - 25.000 manat, A. S. Suldqeren - 
81 
 
5.000 manat, B. F. Vunderlinq - 5.000 manat, İ. Y. Vabelski - 135.000 manat, 
M. Y. Belyamin - 25.000 manat. 
Ağşəhərdə 1882-83-cü illərdə firmanın qulluqçuları üçün xüsusi 
«Villa Petrolea» («Neft bağı») saldılar. Zavodlardan qalxan tüstülərin, irili-
xırdalı, gümüşü rəngə çalan dəyirmi rezervuarların, gecə-gündüz ətrafa buxar 
sovuran qurğuların arasından görünən bu «Gülüstan» bağı qəribə bir aləm idi. 
Onu salmaq üçün Varşavadan məşhur mütəxəssis E. Beklini dəvət etmişdilər. 
Məlum oldu ki, bu yerlər neft və tullantı ilə korlanıb. Buraya torpaq gətirmək 
lazım idi. Çox keçmədi ki, Lənkəranın qara torpağı ilə yüklənmiş gəmilər 
Qaraşəhərdəki körpülərə yan aldı. Qara torpağı arabalarda bağa daşıdılar. 
Əkilən ağacları, kolları və çiçəkləri sulamaq üçün Həştərxandan su gətirdilər. 
Bağda Beklinin təklifilə Lənkəran, Tiflis, Batum, Rusiya və Avropanın 
müxtəlif yerlərindən gətirilmiş 80.000 ağac və bəzək kolları əkmişdilər. 
Bağbanlar onları səliqə ilə qayçılayıb, buralarda o zamana qədər görünməmiş 
geometrik, konusvari, kubaoxşar, piramidavari, çadır və alaçığa bənzər 
formalarda bəzəyirdilər. Fəvvarə vuran çarhovuzlar eyni zamanda şirin su 
saxlamaq üçün istifadə edilirdi. 
Bünövrəsi daş, birinci və ikinci mərtəbələri ağacdan olan binalar 
tikdirdilər; ən böyük binanın alt mərtəbəsində kontor, üst mərtəbədə isə klub və 
əyləncə otaqları, kitabxana yerləşirdi. İsveçli mühəndis və qulluqçular 
kottejlərdə firavan yaşayırdılar. Buraya Peterburqdan heykəl, rəsm əsərləri, 
büst, çoxlu kitab gətirtmişdilər. 
Mənzillərini və otaqlarını bəzəyən Azərbaycan və İran xalı-xalçaları 
əsl mədəni, aristokrat həyat tərzindən xəbər verirdi. 
Nobellər yüksək maaşla ən bilikli, ən bacarıqlı mühəndisləri, 
iqtisadçıları, alimləri şirkətlərinə cəlb etmişdilər. Mütəxəssis və qulluqçular 
isveçli idilər: ruslara, xüsusilə də müsəlmanlara yuxarıdan baxırdılar: rus 
təbəələrini məsul işə yaxın qoymurdular: yalnız ağır və çirkli işləri onlara 
tapşırırdılar. Yüz milyon manatlar talan edib apardıqları halda Bakıda bir dənə 
də olsa gözə dəyən mülk tikmədilər. 
O yerlərdə ki, neft güman edilirdi, Kür düzənliyində, Qobustan 
ovalığında, Xəzəryanı düzənlikdə, Xəzər akvatoriyasında sahə icarəyə götürüb 
ehtiyatda saxlayır, lazımi yerlərdə quyular qazdırır, axtarış-kəşfiyyat 
aparırdılar. 
Son vaxtlar Abşeron adaları neft milyonçularının və vətəgə 
sahiblərinin diqqətini özünə cəlb etmişdi. Nobel qardaşları vaxt itirmədən 
«Pirallahı» adasını icarəyə götürüb buruq salırlar və 1904-cü ildə zəngin neft 
yatağı kəşf edib mədən qurdular və yatağı istismara başladılar. Kiçik bir balıqçı 
kəndi qısa müddət ərzində sənaye qəsəbəsinə çevrildi. 
«Pirallahı» adasında çalalardan, əl ilə qazılan dayaz quyulardan hələ 
qədim zamanlardan neft götürülürdü. Burada «Atəşgah» və «Pir» varmış ona 
82 
 
görə də Pirallahı deyirdilər, buraya hər tərəfdən - şəhər və kəndlərdən ziyarətə 
gəlirdilər. 
Camaat   kinayə   ilə   Pirallahıya   «Nobel   Saxalini»adını vermişdi. 
Nobellərin Bakıda bir baş idarəçisi və müxtəlif sahə üzrə müavinləri 
vardı. 
Mədənlərdə hasil edilən neftin hamısını zavodlar təmizləyə bilmirdi. 
Saxlamağa da yer yox idi. Ağ nefti istehsal edəndən sonra yerdə qalanları 
dənizə axıdırdılar. Məşhur rus kimyagəri Mendeleyev Bakıda olanda bu 
mənzərədən dəhşətə gəlir və deyir ki, bu, gündə milyon manatlarla qızılı 
yandırıb kül etməyə bərabərdir, bu, milli sərvətə qarşı vəhşilikdir, hətta bu 
barədə hökumətə xüsusi etiraz məktubu da yazır. 
Nobellər isə ağ nefti hasil edəndən sonra, qalan yanacağı iri həcmli, 
dəyirmi çənlərdə saxlayır, ondan milyonlar  qazanırdılar.  Tez-tez   Qaraşəhər   
və Ağşəhərdəki digər zavodları icarəyə götürür, öz məhsullarını təmizləyirdilər. 
Bayaq dediyimiz kimi, güclü fontanlar zamanı neftin dəyəri birdən-
birə aşağı düşür, maliyyə çətinliyi törənir, xırda mədənçilər torpağını satmağa 
vadar olurdular. Nobellər onlara «mərhəmət» əlini uzadıb, ədəni dəyər-
dəyməzinə alır, şikəst düşənləri çıxılmaz, ağır vəziyyətdən «xilas» edirdilər. 
Kapitalistlər bu tükənməz sərvəti at-araba ilə daşıyıb qurtarmağın 
mümkün olmadığını dərk eləyəndə başladılar (1878-ci ildə) Balaxanıdan    
Qaraşəhərə neft kəməri uzatmağa. Bu yolla neftin zavodlara daşınması 7 dəfə 
ucuz başa gəlirdi. 
Şəhərdən Balaxanıya gedən yol boyu at qoşulmuş arabalar 
Amerikadan gətirilmiş boruları daşıyır, onlar yoxuşu qalxdıqda, enişə düşdükdə 
aşmasın deyə, dəstə ilə fəhlələr səs sala-sala arabalara «dayaq» olurdular. 
Layihə əsasında minlərlə fəhlə xəndək qazır, kərpic divarlar ucaldırdılar. 
Podratçılar, iş icraçıları at üstündə işlərə nəzarət edir, fəhlələri tələsdirir, söyür, 
tez-tez atdan düşüb yumruq, şallaq-tatarını işə salırdılar. 
Bu kəmər şəhər və mədənlərdə böyük iğtişaşa, dava-dalaşa səbəb 
oldu. Beş mindən çox neft daşıyan arabaçı, minlərlə çəlləkçi, tuluqçu tətil edib, 
işi saxladılar və tələb etdilər ki, kəmər sökülsün... Hətta kəməri neçə yerdən 
zədələdilər, sındırdılar, nasos stansiyasını xarab etdilər... Hökumət işə qarışdı, 
tətilçilərin üstünə atlı kazaklar göndərdi... Adamları tutub dustaqxanaya saldı. 
Atlı kazaklar kəməri gecə-gündüz qoruyurdular. Başqa sahibkarlar da kəməri 
uzatmağa başladılar və altı-yeddi ildən sonra mədənlərdən zavodlara, körpülərə 
neft vurulurdu. Gəmilərdə Rusiyaya, İrana, Türküstana, Batuma, Rostova 
vaqonlar çəlləklərdə neft daşıyırdılar. 
Çəlləklərdə, tuluqlarda dəvə karvanı ilə ucsuz-bucaqsız Rusiyanı 
neftlə təmin etməyin, onu dünya bazarına çıxarmağın çətin olduğunu nəzərə 
alan kapitalistlər dəniz və okeanlar üçün tankerlər, dəmir yolu üçün sisternlər 
83 
 
düzəltdirməyə, bu yolla neft daşınmasının sürətini artırmağa çalışırdılar. 3.000 
ton neft daşıyan bir tanker 9.000 çəlləyi əvəz edirdi. 
Nobellər bilirdilər ki, texnikanın təkmilləşdirilməsi, iqtisadi cəhətdən 
üstünlük qazanmaq, nəqliyyat sürətini artırmaq üçün var-dövlət rəqabətində 
qələbənin əsas rəhnidir. Bütün layihə işləri, təcrübə zavodları, emalatxana və 
konstruktor bürolarındakı işləri, tədqiqat və nəticələri son dərəcə məxfi 
saxlayırdılar, sifarişləri gizli yerinə yetirirdilər. 
Volqaətrafı şəhərlərdə tacirlər Nobellərə körpü tikib çən qurmağa, 
kontor açmağa mane olurdular. Nobellər müxtəlif hiylələrə əl atıb onları da pay 
sahibi edir, öz tərəfinə çəkir, tələyə salırdı. 
Qaz fanarları və lampalarının icadı ilə ağ neftə ehtiyac və tələb qat-qat 
artdı. Yol olmayan yerlərdə isə Nobellər xırda çay gəmiləri və barkazlarla neft 
daşıyıb satırdılar. Şəhərlərdə, qəsəbə və stansiyalarda, yolayrıclarında, 
qayalarda qəribə-qəribə şüarlara rast gəlmək olardı: «Ağ neft qaranlıtlara ziya 
saçır», «Ağ neft ən şiddətli şaxta, soyuq və qarda insanların dadına çatır», 
«Əsrimiz ağ neft əsridir» və s. 
Nobellər mazutdan yanacaq kimi istifadə etməyə başladıqdan sonra 
odun, kömür, torf və başqa yanacaqların qiyməti xeyli aşağı düşdü. 
Təkcə Bakıda yox, Şimali Qafqazda - Qroznıda, Maykopda da 
mədənlər ələ keçirib «qara qızıl» əldə edirdilər. 1909-cu ildə Maykop neft 
mədənlərində qızğın iş gedirdi. Dünyanın hər yerindən buraya gəlirdilər. Neftə 
yiyələnmək məqsədilə milyonlarla xərc çəkilir, kapital qoyulurdu. Nobellərin 
tamahı hüdudsuz idi. Kazan şəhərindən tutmuş Quryevə qədər uzanan ərazidə 
çoxlu torpaq icarəyə götürüb ehtiyatda saxlayırdılar. 
Birinci dünya müharibəsi ərəfəsində Nobellər Qroznıda neftdən emal 
edilən «Toulol» partlayıcı maddə zavodu tikdirdilər. Rusiyanın dəniz 
donanmasının çoxu onlarınkı idi, təkcə Rusiyada yox, Avropa, Hindistan, Çin, 
İran və digər ölkələrə də neft məmulatı satırdılar. 
Nobel qardaşlarını başqa sahibkarlardan fərqləndirən o idi ki, onlar 
işçilər üçün «yaxşı» şərait yaratmışdılar. «On saatlıq iş günü» elan edib, əslində 
isə fəhlələri on bir saat işlədirdilər. Fəhlələrin məişəti başqalarınkından guya 
fərqli idi. Müsəlman fəhlələri üçün namaz qılmağa, dini ayinləri keçirməyə 
otaq da ayırmışdılar. İşçilərinə ev tikməyə möhlətə borc verirdilər, dərmanxana 
və müalicəxana açmışdılar. 
Onu da qeyd etmək lazımdır ki, Nobellər yerli hökumətlə, idarələrlə o 
qədər də hesablaşmırdılar, Geoloji komitənin Bakıda xüsusi nümayəndəsi 
Dmitri Vasilyeviç Qolubyatnikov proqnoz vermək üçün Abşeron 
yarımadasının geoloji xüsusiyyətini öyrənib, geoloji və yeraltı təbəqələr üçün 
struktur xəritələri, profil və kəsilişlər qurduqda mədənlərin sahibləri ona lazımi 
material, sənəd və məlumat verdikləri halda Nobellər heç bir alimi yaxına 
84 
 
buraxmırdılar. Qolubyatnikov əlacsız qalıb Bibiheybətdə xüsusi quyu 
qazdırdıqdan sonra istənilən elmi nəticəni aldı. 
Nobellərin əsas iqamətgahı Peterburqda tikdirdikləri imarət idi; birinci 
mərtəbə kontor, üst mərtəbə mənzil idi; pəncərələri I Aleksandrın öldürüldüyü 
yerdə alabəzək mozaikalı qranitdən tikilmiş xatirə-məbədə, kilsəyə baxırdı. 
Lyüdviq Nobel söhbətlərindən birində demişdi ki, dövrümüzdə əsl 
kral və hökmdar neft mədəni və zavodların sahibləridir. 
1905-ci ildə Bakıda baş vermiş inqilab hərəkatı günlərində 
Peterburqda yaşayan Nobellərdən biri gileylənib şikayətlənmişdi ki, biz nə 
türkük, nə də rus, amma elə gün olmur ki, mədən və zavodlarımızda fəhlələr 
iğtişaş salıb maşın, avadanlıq sındırmasınlar. 
Ürəyimiz Bakıdadır, bizi iflis vursa ordan vuracaq. 
Murtuz Muxtarov da neft hesabınız varlananlardan biri idi, kontor 
açıb, mədən sahibləri üçün sifarişlə quyu qazırdı. Yüzə qədər dəzgahı, çoxlu 
avadanlığı və mühərrikləri, maşınları, yüzdən çox yük atı, arabaları, furqonları 
vardı. Mədən sahibi olmaq üçün Ağcaqabulda torpaq alıb quyu qazır, neft 
axtarırdı. Birinci dünya müharibəsi onun arzusunu ürəyində qoydu. Özü ixtiraçı 
idi, düzəltdiyi «Muxtarov» adlı qazma dəzgahı bütün dünyada məşhur idi; bu 
dəzgah çox ölkələrə ixrac edilirdi. 
Cavanlıqda arabaçı olub mədənlərdən çəlləkdə şəhərə qara neft 
daşıyıb satırmış. Deyilənə görə, aldığı ağ atın ayağı ona «düşür» və get-gedə 
varlanıb dövlət sahibi olur. O ağ atı da sərtövlədə saxlayıb, kişmişlə, ləbləbilə 
bəsləyirmiş, arabaya qoşmazmış. 
O, Əmircan kəndində doğulubmuş, nəsilliklə rəncbər və arabaçı 
imişlər. Dəmir yolu olmayanda, payızda, qışda araba karvanı ilə Bakıdan 
Tiflisə kirayə ilə yük daşıyarmışlar. Özü 1870-ci ildə arabanı satıb Balaxanı-
Zabrat kəndləri ətrafında salınan mədənlərdən birində fəhləliyə başlayır; 
sonralar dolla dayaz quyulardan neft çıxardır. Güclü və dözümlü, sərt və 
qorxmaz adam imiş. 
Maraqlı orasıdır ki, Bakıda olduğu kimi, Amerikada da (Rokfeller və 
s.) ilk neft milyonçularının çoxusu əvvəlcə buruqlarda fəhləlik, sonra usta 
köməkçisi, usta və nəhayət milyonçu olmuşdular. 
Quyuları mexaniki üsulla qazmağa başlayanda Muxtarov buruqda adi 
fəhlə işləyir. Səhər alaqaranlıqda kiçik qardaşı Bala Əhmədlə bərabər 
Əmircandan Zabrata piyada gedib axşam, çıraqlar yananda dala qayıdardılar. O 
zamanlar mədənlərdə pul qazanmaq insanın dözümü, iradəsiylə bağlı idi. 
Martov adlı bir sahibkar Muxtarovdakı dözümü, iradəni nəzərə alıb 
ona mexaniki alət və cihazların sirrini öyrədir, onu tezliklə usta təyin edir, 
mədən emalatxanasını da ona tapşırır. O vaxtlar neft mədənlərində quyuları 
ağac və taxtadan quraşdırılmış Kanada dəzgahları ilə qazırdılar. Dərinə 
getdikcə bu dəzgahlar tez-tez xarab olurdu. Murtuz yarım mexanikləşdirilmiş 
85 
 
«Molot» dəzgahında bir neçə dəyişiklik eləyir. Sahibkar qocaldığından 
Zabratdakı qazma avadanlığı emalatxanasını ona satır. Murtuz artıq qazma 
zamanı quyularda tutulan alət və cihazları xilasetmə ustası kimi ad çıxartmışdı. 
Məşhur Azərbaycan neftçisi, usta Piri (Quliyev) deyirdi ki, Ağa 
Murtuz bir dəfə faytonda bağa gedəndə qəflətən atları saxlatdırıb, yaxınlıqda 
qazılan buruğun ustasını yanına çağırtdırır və deyir ki, qazmanı saxla, qəza baş 
verə bilər, borular boş-boşuna fırlanır. Usta soruşur: «Nədən bilirsən?» Murtuz 
deyir ki, alətlərin səsindən. Qazmanı dayandırıb yoxlayanda görürlər ki, 
doğrudan da borular Murtuz deyən kimi hədər yerə fırlanırmış. 
Maşınların səsindən, balta və boruların ahəngindən, avadanlığın 
gurultusundan, quyunun dərin qatlarında vəziyyəti müəyyənləşdirmək insandan 
peşəkarlıq, fərasət və vərdiş tələb edir. 
Mühəndislərə maaş verib öz savadını və texniki biliyini əsrin tələbinə 
uyğun artırır. Çertyoj çəkməyi, sxem qurmağı öyrənir. Mürəkkəb cihaz, 
dəzgah, avadanlıq və maşınları mühəndislərdən heç də pis bilmirdi. 
Sahibkar olandan sonra dövləti daha da artır. Şəxsi qazma kontorunu 
hələ 1890-cı ildə açmış və get-gedə böyütmüşdü. 
Murtuz Muxtarov podrat götürüb, 1.100 metr dərinlikdə quyu qazır. O 
zamanlar kövrək, yağlı və sairə süxurlarda quyu qazmağı möcüzə hesab 
edirdilər. 1895-ci ildə dünyada ilk dəfə metal ştanqlarla zərbə qazma dəzgahını 
quraşdırır və bunun üçün dövlət patenti alır. O bu ixtirasına «Bakı qazma 
sistemi» adı verir. Həmin dəzgahın əvvəlkilərdən üstünlüyü çox idi. Onun bir 
sıra digər ixtirası da vardı. Muxtarov on doqquzuncu əsrin axırlarında 
Bibiheybətdə qazma avadanlığı zavodunu işə salır. Bu, Rusiyada ilk neft 
avadanlığı müəssisəsi idi. Zavodun yaxınlığında fəhlə və qulluqçular üçün 
üçmərtəbəli yaşayış binaları tikdirir; bununla da həm işçi qüvvəsini ətrafına 
toplayır, həm də əlavə gəlir əldə edirdi. 
Muxtarov zavodun buraxdığı dəzgah və avadanlığı Rusiyaya və xarici 
ölkələrə satırdı. Özü də xaricdən, xüsusilə Amerikadan çoxlu maşın, cihaz, alət 
və avadanlıq alırdı. Hətta inqilabdan sonra da onun adına avadanlıq 
göndərirdilər. 
Təkcə Bakıda yox, Maykop və Qroznı neft mədən sahiblərilə də 
müqavilə bağlayıb quyu qazırdı; zavod və mədənlərlə, konstruktor büroları ilə 
texniki və işgüzar əlaqələri vardı; tez-tez Şimali Qafqaza gedirdi. 
Bir dəfə dəmir yolu stansiyasında görür ki, perronda çərkəzi libasda 
iki leytenant yerə xalça sərdi, canamaz açdılar. Pirani bir general, o da çərkəzi 
libasda başladı namaz qılmağa. Murtuz Muxtarov onun kim olduğu ilə 
maraqlanır və öyrənir ki, vladiqafqazlı tanınmış general Tuqanovdur. Tanış 
olur, dəvətini qəbul edib Vladiqafqaza, evlərinə qonaq gedir. Nəhayət, 
generalın ortancıl qızı Liza xanımla evlənib, qohum olurlar. Bakıya qayıdanbaş 
həmin stansiyanın restoran sahibinə deyir ki, bu gün burada nahar edənlərin 
86 
 
hamısının xərcini mən verəcəm. Mən onları qonaq edirəm. Vladiqafqazda qoşa 
minarəli, qoşa eyvanlı, əzəmətli bir məscid tikdirir. Əmircanın qocaları bir dəfə 
ona rast gələndə deyirlər ki, «Ağa Murtuz, çox sağ ol, uşaqlara məktəb 
tikdirdin, biz yaşlılar üçün də aduva layiq bir məscid tikdir, allaha xoş gedər, 
cavab olar. Ata-ananın ərvahına dua oxuyarıq, həm də səndən bu kəndə yadigar 
qalar. «Baş üstə!» deyib Ağa Murtuz əlini aparır gözlərinin üstünə. 
Vladiqafqazda tikdirdiyi məscid kimi Əmircanda da qoşa minarəli, hər 
minarəsi qoşa balkonlu bir məscid tikdirir. 
Sənədləri imzalayanda nadir hallarda, familiyasını bütöv şəkildə 
yazardı, adətən üç hərfdən ibarət «Mux...» cızardı. Adamlar deyərdi ki, yüz 
min manatlar onun üçün milçək kimi bir şeydir. 
Liza xanımla Avropa səyahətinə gedirlər. Venetsiyadakı binaların 
arxitekturası neftxudanı valeh edir. Və onlara oxşar bir sarayı Bakıda bir il 
ərzində (1911-1912) tikdirir. Sarayın hər sütunu, tağları, buta və gülləri, 
pəncərə və qapıları, bəzəklərinin hamısı təkrarolunmaz sənət əsəri, memarlıq 
incisidir. Neftxuda pul əsirgəmədiyi kimi memar da ilham, ustalar də səy və 
əməklərini əsirgəməyiblər. Sarayı arxitektor Ploşko fransız kotik üslubunda 
layihələşdirib. 
Murtuz Muxtarovun bu mülkünü ev podratçısı Hacı Qasımov icarəyə 
götürüb başa çatdırır. 
Bir dəfə yenə də Beslanda, restoranda oturub nahar edir və qatarı 
gözləyirmiş. Birdən qaçhaqaç düşür: «Zəlim xan gəlir...», «Zəlim xanın süvari 
dəstəsi stansiyaya basqın edir...» sözləri ağızdan-ağıza keçir. 
Neftxudanın yanındakı adam deyir ki, «ağa, at da var, kareta da, 
hazırdır, dur qaçaq!». 
«Heç yerə gedən deyiləm!» deyə o cavab verir. «Sən də otur». 
Çox çəkmir, salon boşalır, atlılar stansiyanı araya alırlar. Salonda 
oturmuş iki adamın geyimi və görkəmi Zəlim xanın diqqətini cəlb edir; adam 
göndərib onu yanına çağırtdırır. Neftxuda təklifi rədd edir. Süvarilər onu 
öldürməyə Zəlim xandan icazə istəyirlər. O razılaşmır, özü neftxudaya 
yaxınlaşır. Muxtarov stulu çəkib ona yer təklif edir: «Əyləş, qonağım ol!» 
deyir. Qonaq sözü Zəlim xanın xoşuna gəlir, oturur. Dostlaşırlar. Sonralar bir-
birinə hədiyyələr göndərirlər. Zəlim xan mərdlik əlaməti kimi ona bir gümüş 
xəncər və zər qotazlı bir başlıq da yollayır. 
Çar hökuməti Zəlim xanı öldürəndən sonra, neftxuda adam göndərib 
onun oğlunu və qızını Bakıya gətizdirir, xeyli qonaq saxlayır; hər ikisini 
Peterburqa, öz xərcinə oxumağa göndərir. Oğlan aqronom, qız isə həkim olur. 
Həyətlərdə gəzib mahnı oxuyan Fatma adlı bir qız Muxtarovun 
diqqətini cəlb edir, onu qızlığa götürür, ona öz familiyasını verir, musiqi təhsili 
almağına kömək göstərir. Sonralar Fatma Muxtarova respublikanın adlı-sanlı 
sənətkarı olur. 
87 
 
Üç nəfər cavan oğlan kasıb tələbələr üçün pul toplayanda Murtuza da 
müraciət edirlər. Neftxuda deyir ki, bilirsiniz nə var, mən ömrümdə heç kəsə 
boş yerə pul verməmişəm. Sizə bir şey öyrədim. Mənə veksel verin, borc alın, 
şəhərdə bir bəzzaz dükanı açın, başlayın alış-verişə; dükanı da özünüz idarə 
edin. Belə bir tələbələr dükanı mən Peterburqda görmüşəm. Yaxşı mənfəət 
götürürlər. Peterburq və Moskva manufakturaçılarının üstünə məktub yazaram, 
güzəştlə, ucuz qiymətlə kreditə, möhlətə sizə mal buraxarlar. Elə ki, 
mayalandınız, pulumu qaytararsız. 
Tələbələr razılaşmır, əliboş çıxıb gedirlər. On yeddinci ilin 
əvvəllərində çar taxtdan salınır. Azadlıq tərəfdarları Nəriman Nərimanovun 
yanına gəlib şikayət edirlər ki, ay doktur, bəs bu bərabərlik harda qaldı, nə vaxt 
olacaq? Odur Şəmsi Əsədullayev təzə quyular qazdırıb gündə milyon putlarla 
nöyüt götürür. Nərimanov cavab verir ki, qoy qazsın, hamısı bizə qalacaq. 
İkinci dəfə Musa Nağıyevin təzə mülk aldığını xəbər verirlər. Doktur yenə 
deyir: «Fikir eləməyin, qoy alsın, bizə qalacaq». Üçüncü dəfə Hacı 
Zeynalabdin Tağıyevin fabrikdə təzə sex açdığını söyləyirlər, yenə də həmin 
cavabı verir. 
1919-cu ildə bir neçə nəfər gəlib Səmədağa Ağamalı oğluna şikayət 
edir ki, Mailov təzə vətəgələr düzəldir, Dadaşov qardaşları gəmi tərsanəsini 
böyüdür, daha bu nə hürriyyət oldu? Ağamalı oğlu da cavab verib ki: «Fikir 
eləməyin, doktor Nəriman doğru deyib, qoy eləsinlər, bizə qalacaq». 
Şəmsi Əsədullayev də Bakı neftxudalarından biri idi. Əmircan 
kəndindəndir; ata-babadan onlar da rəncbər və arabaçı olublar. Suraxanıda 
buğda və arpa əkirlərmiş; biçindən sonra arabaçılıq edər, yük daşıyıb kirə 
alarlarmış. Dəmir yolu olmayanda, onlar da araba karvanı ilə Tiflisə, oradan da 
Bakıya kirayə mal daşıyarlarmış. 
Neftin ecazkar qüdrətindən milyonçu olur, həm neft mədəni, həm də 
neft daşıyan dəniz və çay donanması düzəldir. Şəhərin mərkəzində əsas fasadı 
Qoqol küçəsinə, digər iki yan fasadların biri Gimnaziya (Tolstoy) küçəsinə, 
digəri Karantin (həzi Aslanov) küçəsinə baxan əzəmətli bina tikdirir. Başqa 
binaları da vardı. Xəzər dənizi sahillərinə və Volqaboyu şəhərlərə öz 
gəmilərində neft daşıtdırıb satdırardı. Camaat arasında Şəmsi Əsədullayevə 
Nobellərin qənimi deyirdilər. Çünki bütün Rusiyada, Türküstanda, İranda, hətta 
Finlandiyada belə Nobellərin dükanı və kontorları ilə üzbəüz, ya da ki, yanaşı 
kontor və dükan açıb Nobellərdən ucuz qiymətə neft satar və ona mane olardı. 
Oktyabr ayının axırlarında Volqada naviqasiya bağlananda Bakıda 
neftin qiyməti xeyli aşağı düşürdü; böyük neftxudalar, o cümlədən Şəmsi də, 
xırda mədən  sahiblərindən nefti ucuz alıb anbarlara vurar, yazda naviqasiya 
açılanda daşıtdırardı Rusiyaya. 
Şəmsinin Bakıda bir müsəlman, Moskvada isə Mariya Pavlovna adlı 
rus arvadı, birinci arvaddan iki oğlu və qızları vardı. Mariyanın atası çar 
88 
 
ailəsinə yaxın senator idi. Bakı neftinin tükənməz qızılı, bir də qohum 
senatorun köməyi ilə bağlı qapılar Şəmsinin üzünə taybatay açılırdı. Bütün 
bunların hesabına Peterburqda Neva çayı sahilində, Qış sarayı yaxınlığındakı 
məhəllədə əzəmətli bina ucalda bilmişdi. Moskvada Mariya üçün içərisində 
çarhovuz və oranjereya olan təmtəraqlı mülk almışdı. Hər il Avropa 
şəhərlərinə,  yaylaqlarına  istirahətə,  səyahətə  gedirdilər. 
Böyük oğlu və müsəlman arvadı Mariyaya görə dava-şava salır, yola 
getmirdilər, 
Şəmsi qış aylarını, adətən, çox vaxt Moskva və Peterburqda yaşayar, 
tacirlərlə müqavilələr bağlayar, Novruz qabağı Bakıya qayıdar, satdığı nefti 
müştərilərə yola salardı; Mərdəkandakı yaraşıqlı malikanəsində yaşayar, 
qohum-əqraba, dost-aşna ilə gününü eyş-işrətdə keçirdərdi; o gün olmazdı ki, 
əzəmətli binanın orta günbəzi üstündəki mildə ştandart yellənib dörd bir tərəfə 
ziyafət məclisinin davam etdiyi xəbərini verməsin. 
Qocaman buruq ustası, əmək veteranı Mövsüm kişi nəql edirdi ki, 
yazın əvvəli idi. Novruz bayramından bir az keçmişdi, qohumum Murtuz 
Muxtarovun bağında idim; əlimdə bel bağçada gülləri sulayırdım, qəfəslərdəki 
min bir avazla oxuyan quşlara dən, ceyran və marallara yem verirdim. Quşlar 
da, heyvanlar da, çiçəklər də elə bil baharı salamlayırdı. Nökər yaxınlaşıb dedi 
ki, Murtuz ağa sizi çağırır. Getdim. Murtuz şüşəbənd eyvanda oturmuşdu; məni 
görəndə dedi: «Oğul, Ağa Şəmsi Məskodan qayıdıb, bağdadır. Get malakeş 
usta Məsməliyə xəbər ver, axşamüstü gəlsin, gedək Ağa Şəmsiyə baş çəkək. 
Usta Məsməli söhbətcil kişidir, xoşməcazdır. Şirin danışır». 
Axşamüstü getdik Şəmsinin bağına. Nərd oynayırdı. Mehriban-
mehriban görüşdük. Başladı təzədən nərd atmağa. Qaşqabağı yerlə gedirdi. 
Gödək-boy, gombul, tüklü bir kişi idi. Bizə çay gətirdilər. Birdən uzaqda 
paroxod fit verdi. Malakeş Məsməli dedi: «Ağa Şəmsi, paraxodundur a, fit 
verir, elə bil səni haylayır. Fiti min gəminin fitinin içindən seçilir. Böyük 
oğlun, bala xozeynin adınadur a...». 
Kiçik bir haşiyə: deyilənlərə görə, Şəmsi gəmilərin fitinə yaman aşıq 
imiş, bütün gəmi və barkazlarındakı sirenaları xüsusi sifarişlə qayıtdırarmış. 
Bir dəfə köhnə gəmisini satırmış. Müştəri deyir ki, gəmi çox köhnədir. Şəmsi 
cavab verir ki, köhnəliyinə nə baxırsan, sən onun fitinə qulaq as, yeddi diyarda 
eşidilir. 
Malakeş Məsməlinin sözündən Şəmsinin rəngi qaçdı, papağını 
peysərinə itələyib, yerindən sıçrayıb qalxdı. Hirsli-hirsli qışqırdı: «O paroxod, 
indi mənimki döyül, borclu olduğum adamlarınkıdır. Pul yeyələrininkidir», - 
papağını götürüb, zərblə yerə çırpdı, başladı böyük oğlunu söyməyə, 
qarğışlamağa - «Ay oğul, səni görüm zəlil olasan, ananla bir gora basdırım, 
məni xəcil elədüz, müflis elədüz!». 
89 
 
Boğazı tutuldu, su verdik, oturdub başladıq təsəlli verməyə. Şəmsi 
sakit olmurdu, Muxtarova baxıb dedi: «Ağa Murtuz, bax gör, böyük oğlum, 
dəyyus, başıma nə mərəkə açıb. Hər il payızın axırlarında müştəri tacirlərlə 
daqavor bağlayıb, neft satıram. Bakıya pravlyaşiyə tel vururam ki, bu qədər 
ucuz qiymətə neft al xırda sahibkarlardan, vur anbarlara; yazda yollayım 
müştərilərə. Bu il vurduğum tel gəlir bura cümə günü çatır, pravlyaşi olmur 
kontorda. Aparıb verirlər Mirzə başıbatmışa. O da teli oxuyur, anasınnan söz 
bir olub gizlədirlər. Allah canını almış, mənim gəlməyimdən bir həftə qabaq 
anasını götürüb, Xorasan ziyarətinə aparıb  ki,  üz-üzə  gəlməyək. Gəlib  
pravlyaşiyə tapşırıram ki, aldığım nefti yavaş-yavaş paraxodlara vur, yerit  
Urusiyyətə, müştərilər intizardadır. Deyir ki, siz  payızda sərəncam vermədiniz, 
mən də icazəsiz sürət  edib, neft almadım. Soruşuram, necə yəni, tel   
vurmamışam? Deyir mən almamışam. Çatmayıb mənə.  Poçtu yoxladıq, məlum 
oldu ki, başı batmış Mirzənin əlinə düşüb. O da arvadımla müxənnət çıxıblar, 
əlbir olublar, Moskvadakı arvad üstündə, Mariyaya görə ana-bala başıma belə 
oyun açıb, məni xar elədilər». - Birdən başladı hirsindən ağlamağa. -  «İndi yaz 
gəlib, neft bahalanıb, gərək özüm iki-üç dəfə baha qiymətə Bakıdan aldığım 
nefti öz xərcimlə daşıtdırım Urusiyyətin uzaq şəhərlərinə, Alla Əkbərin 
qurtaran yerinə, qəbalə bağladığım tacirlərə ucuz satım.  Yol   pulu  da  
məndən.  Gəmilərin   çoxunu  satmışam, zavodu satmışam, Ramanadakı 
mədəni satmışam... Müflisəm, müflis... Əlimdə qalan bu bağdı, şəhərdəki 
mülklərimdir, bir də ki, Suraxanıdakı xırman yeri... Bunlar da tezliklə satılar, 
əlimdən çıxar. Canım çıxsa yaxşıdır», Qəzəblə özünü yerə çırpdı, ürəyi getdi. 
Otaqda olanlar birtəhər onu ayıldıb, təsəlli  verdilər: «Allah kərimdir, əl-
amanda qoymaz səni...». 
Musa Nağıyevin qızı Ümülbəni Şəmsinin gəlini böyük oğlunun arvadı 
idi. Musa dar gündə qudasının dadına çatıb, iflas olmaqdan xilas edir. 
Rusiyadakı müştərilərə neft göndərir, qoymur şəhərdəki mülkü, bağı və 
Suraxanıdakı Xırman yerini satsın. Fətulla bəy Rüstəmovun məsləhətilə 
Suraxanıda Xırman yerində Musanın puluna buruq qurdurub, quyu qazdırır. 
Çox keçmir quyu elə bir fontan vurur ki, ətraf neft dənizinə dönür; özü də xalis 
Suraxanı nefti, benzinə bərabər. Müştərilər göydə götürürdülər. Gündəlik 
hasilat on min tondan çox idi. O quyu, məşhur fontan vuran quyularla bərabər 
Bakı neft-qazma tarixinə daxil edilib, olduğu yerdə xatirə daşı basdırılıb, xüsusi 
nişana qoyulubdur. 
Bəxt ulduzu birdən parlayan neftxudalardan biri də Seyid Mirbabayev 
idi. Çox məlahətli səsi varmış, musiqi duyumu yaxşı imiş. Dövlətlilər bir-
birinin bəhsinə onu toya dəvət edər, güclü pul, qiymətli hədiyyələr verərdilər. 
Varşavada səsini qramofon vallarına yazdırıb,   çox  baha  qiymətə  satırdı;   
çox   vaxt  birə-iki, birə-üç qiymətə. 
90 
 
Bir dəfə Bakı kəndlərindən birinə toya gedir, məclisi çox şənləndirir. 
Bəyi tərifləyəndə cuşə gəlir, dəfi atıb-tutur, ilhamla oxuyur: «Gəlsin görüm 
bəyin igid əmisi, görüm a bəy, toyun mübarək olsun, qohumun-qardaşın bizə 
borc olsun». 
Bəyin əmisi qavala iki dənə beşyüzlük salır... Əl salırlar, hərə bir söz 
deyir, məclis daha da qızışır. -Seyid tərif etməkdə olur: 
«Gəlsin görüm bəyin varlı dayısı, gəlsin görüm bəyin comərd dayısı, a 
bəy, sənin toyun mübarək olsun, olasan sən on iki oğul atası, igid dayın bizə 
borc olsun». 
Oğlanın dayısı gözəl libasda, belində qızıl kəmər, qızıl xəncər, 
tapança, boynundakı qızıl zəncirdən sallanan brilyant, yaqut medalyonlar bərq 
vurur, yerindən qışqırır: «Seyid, ana babamdan mənə miras qalmış «Bala 
şoranlıq»da qazdırdığım quyunu sənə xələt verirəm... Nə çıxsa sənin bəxtinə, 
quyu başa çatana qədər xərci mənim boynuma. Cəddinə qurban olum, bir 
«Segah» oxu. 
Belə töhfədən sonra Seyid sağ əlini qoyur qulağı qənşərinə, adsız 
barmağındakı üzüyün iri brilyant qaşı min bir rəngdə şəfəq saçır, elə bir 
«segah» oxuyur ki, məclisdəkilər heyran qalır. Şabaş xanəndənin dəfinə xəzəl 
kimi tökülür... Seyid brilyant sərrafı və aşiqi imiş, yığırmış. 
Birdən «Bala şoranlıq»dakı quyu fontan vurur, yeri-yurdu qızıl seli 
bürüyür, xanəndə Seyid bir anda dönür olur milyonçu Seyid... Neftxuda, 
Varşavada səsi salınmış valları bir-bir baha qiymətə alır sındırır ki, guya əsl 
sənəti olan xanəndəliyi indiki milyonçuluğuna əskiklik gətirər, şan-şöhrətini 
azaldar, keçmişinə arxa çevirir. 
Yeri gəlmişkən, xoş avazlı, məlahətli səsin Varşavada qramofon 
valına yazılması ilə və Seyid adı ilə əlaqədar bir əhvalatı oxuculara çatdırmaq 
elə zənn edirəm ki, maraqlı olar. 
Seyid Mirbabayevdən sonra Qarabağlı xanəndə Seyidi səsini yazmaq 
üçün Varşavaya dəvət edirlər. Gedir oxuyur və səsi vala düşür; adını soruşanda 
deyir ki, Seyid. Məəttəl qalırlar və deyirlər ki, Seyid adlı adanın səsi bizdə var. 
Necə olar, o da Seyid, sən də Seyid? Xeyli götür-qoydan sonra iki Seyidi bir-
birindən ayırd etmək üçün qərara gəlirlər ki, ikinci Seyidə" Şuşinski adını əlavə 
etsinlər. 
Seyid Mirbabayev başlayır başqa milyonçular kimi cah-cəlal qurmağa. 
Aramyanın dəniz sahilindəki mülkünü alır. 
Aramyan həmin mülkü bir dəfə qumarda uduzmuşdu. Hadisə belə 
olub. Klubda oyunda başı necə qızışırsa var-yoxu əldən gedir, axırda mülkü də 
qoyur banka, o də əlindən gedir. Xəbər evlərinə çatır. Klubda birdən görürlər 
ki, qapı açıldı, Aramyanın arvadı girdi qumar oynanan otağa, uzaqdan başladı 
sözə: «Əzizim, eşitdik ki, pulları, üstəlik mülkü də uduzmusan. Əcəb eləmisən. 
91 
 
Heç kefini pozma. - Əlindəki balaca çamadanı uzadır ərinə. - Al, bunun 
içindəkiləri də uduz, amma qəm yemə». - Çamadanı qoyub gedir. 
Çamadanın qapağını açanda görürlər ki, bütün qiymət qızıl-cəvahirat, 
bəzək əşyalarını ərinə təsəlli, ürək vermək üçün gətirib. 
Oyun təzədən qızışır. Aramyan uduzduğu pulların da, mülkü də geri 
qaytarır... 
Yay və qış klublarında hər axşam qızğın oyun gedərdi. Qumarda min 
manatlarla pulu, mülkü udan kim, uduzan kim... Bəzən varlı müflis, hoqqabaz 
bir adam isə dövlət, var, mülk, zavod sahibi olardı. 
Şəhərin məşhur qumarbazlarından biri də xəsislikdə ad çıxarmış Hacı 
Hacağa oğlu Yusifağa idi. Qarınqulu, kəmağıl bu adam bir gecədə çoxlu pul və 
bir neçə mülkü qumarda uduzandan sonra deyir ki, «adə, iş bərkiyir, gərək 
özümü yığışdıram». Sonra da əzəmətli mülkü, içərisindəki avadanlıqla birlikdə 
on dəqiqənin içində qumarda uduzur. 
Arvadı, qohum-əqrabanın, xeyirxah adamların məsləhətilə vəkil tutub 
Naberejnı (Neftçilər) prospektindəki dörd mərtəbəli görkəmli binanı öz adına 
keçirtdirir ki, əri qumarda uduza bilməsin. 
Dağlı Abbasla, Malbaş Yusif də məşhur qumarbaz, qoçu idilər; onlar 
Hacağa oğlu Yusifağanı Novxanıya, Pirşağıya dəvə ətindən qutaba, cız-bıza 
qonaq aparıb» qumarda lat-lüt eləyib yola salırdılar. Yusifağa axır da yaman 
günə qalır. Atasının dostlarından biri Yusifağanı çağırıb deyir ki, atan öləndə 
mənə vəsiyyət etmişdi ki, sənə çatdırım, yaman günə qalanda özünü böyük 
otaqda, çilçıraq sallanan qırmaqdan əsasən, biabırçılıqdan canını qurtarasan. 
«Atam deyib özümü asım!». «Bəli». Gedib özünü asmaq istəyəndə çıraq 
sallanan qırmaq yerindən çıxır, qızılla dolu iki kisə yerə düşür. Yusifağanın 
kefi kökəlir. Lakin çox keçmir ki, həriflər onları da əlindən alırlar. Düşür 
dilənçi gününə. 
Danışıb gülmək, vaxt keçirmək üçün içərişəhərli məzhəkəçi Şönü oğlu 
Abdullanı da tez-tez məclisə çağırardılar. Şəhərdə Şönü oğlu ilə əlaqədar 
maraqlı bir əhvalat danışırdılar. Bir nəfər dövlətli Kərbəla ziyarətinə gedəndə 
Şönü oğlunu özünə həyan aparır, at alır, xərcini boynuna götürür. Dolu bir kisə 
verir Şönü oğluna ki, bunu gizlət yəhərin altında, mənzil başında, Kərbəlaya 
çatanda verərsən mənə. 
Dövlətli Kərbəlaya çatanda kisəni istəyir. Şönü oğlu cavab verir ki, 
kisədəkini qovut bilib yol boyu yemişəm. «Necə yəni yemişəm?!» - təəccüblə 
kişi soruşur. Şönü oğlu deyir: «Nəinki yemişəm, bayıra da getmişəm». Düşür 
dava, kişi deyir: «Adə, o mənim atamın sümükləri idi, həvəngdə döyüb toza 
döndərib, kisədə gizlədib gətirirdim ki, burda, Kərbəlada basdırıb, üstündə 
qəbir tikdirim». Şönü oğlu deyir: «Əvvəldən xəbər eləyəydin də, mən nə 
biləydim». 
92 
 
Milyonçu olandan sonra Seyid Mirbabayev gedir Hacı Zeynalabdin 
Tağıyevin yanına, xahiş edir ki, siz şəhərdə olan bütün imarətləri tanıyırsız, 
yanınıza məsləhətə gəlmişəm, mülk almaq istəyirəm. O da deyir ki, şəhərdə 
çoxlu mülküm var, oturduğum, bir də doğulduğum evlərdən savayı, hansını 
istəyirsən qurbandır səddinə. Seyid razılıq edir və deyir ki, Hacı, sizin 
mülklərdə mənim gözüm yoxdur... Hacı deyir: «Onda məktub verim get Tiflisə. 
Aramyan dəniz qırağındakı imarəti satır, bəlkə ala bildin. Çox yaxşı mülkdür, 
heç mənim imarətimdən əskik deyil. Çox da şükümlü binadır. Özüm o binada 
neçə il yaşadım, evim hazır olanda ordan köçdüm. Sonra Ağa Musa neçə il 
yaşadı, elə mən olan otaqlarda». Hesabdarı Mirhəbibi qoşur Seyidə, göndərir 
Tiflisə, Aramyanın üstünə. Bir məktub da verir və deyir ki, bunu əvvəl aparıb 
verərsən canişin idarəsinə, deyərsən ki, Qori seminariyasının hamiliyini 
götürürəm boynuma. İldə bir neçə min xərcin çıxsa da, padşahlıq qabağında 
üzün ağ olar, sözün keçər, gələcəkdə artıq müsəlman uşağı göndərə bilərik ora. 
Mən də elə buna görə Bakı texniki məktəbinin hamiliyini götürdüm üstümə. 
Gəlmişdilər ki, bina üç ildir qalıb yarımçıq, otuz min manat çatışmır. Dedim 
otuz beş min manat verirəm, özüm də o məktəbin hamisi oldum... Ağa Musa da 
realnı şkolun hamisi oldu, indi orda oxuyanların yarıya qədəri müsəlman 
balalarıdır. 
Seyid, Hacı deyən kimi eləyir, gedir canişinliyə Qori seminariyasının 
hamiliyini götürür boynuna. Tiflisdə bu xəbər dönür böyük bir hadisəyə, hamı, 
hər yerdə bu barədə danışır. 
Aramyan da Bakıdan gələn qonaqları çox hörmətlə qarşılayıb qəbul 
edir, nökəri göndərib çamadanlarını mehmanxanadan apartdırır öz evinə, 
qonaqlara deyir, «Hacının adamlarının Tiflisdə mehmanxanada qalması mənim 
üçün ayıbdır, təhqirdir. Nəinki sizin kimi hörmətli şəxslərin, hətta Hacının 
nökərinin da mənim evimin baş tərəfində yeri var». 
Onları neçə gün qonaq saxlayır, o ki var hörmət edir, şərəflərinə 
ziyafət düzəldir. Tiflisin görməli yerlərinə aparır, mehribanlıq göstərir, axırda 
deyir ki, bir vaxt mən o mülkü satmaq istəyirdim, sonra fikrimdən daşındım. 
İndi ki, Hacı üstümə adam göndərib, məsləhət görür, satıram. Üç yüz min 
manat qiymət qoymuşdum.  Hacının xatirinə əlli  min manat güzəştə gedirəm. 
Seyid Mirbabayev bir sözü iki eləmir, cibindən bank kitabçasını 
çıxardıb, dörddə bir milyon manata çek yazıb qol çəkir, Aramyana uzadır. 
Yola düşəndə Aramyan iki zərf verir Mirhəbibə və deyir: «Bu zərfi 
Hacıya çatdırarsan. Bu birisi isə sənindir». 
Mirhəbib deyirdi: «Yaman təşvişə düşdüm, görən mənə nə verib». 
Vaqonda zərfi cırdım, gördüm ki, içində beş dənə yüzlük var... Seyid xəbər 
aldı: «Aramyan xozeyin sənə nə qədər bəxş edib». Cavab verdim ki, beş yüz 
manat; zərfi ona uzatdım. Beş yüz manat da o bağışladı. Mirhəbib də 
Mərdəkanda bağ saldırıb, gözəl bir mülk tikdirir. 
93 
 
Birdən-birə milyonçu - neftxuda olanlardan biri də Binəqədili Səlimov 
idi. Ata-baba yurdunda quyusu fontan vurmuşdu. Nəql edirdi ki, var-yoxu 
xərclədim, qohum-əqrəbaya əl açdım, bir qədər borc verdilər, quyu döndü 
əjdahaya hamısını uddu... Nöyüt görünmədi. Hər cümə axşamı fəhlələrə pul 
vermək lazım idi, kasıb adamlar, yarıtox, yarıac, gündə on iki saat ağır 
dəmirləri qaldırır, daşıyır, zığ-palçıq içində vurnuxurlar..,. Mədən qonşularımın 
gözü mülkümdə idi; allahdan istəyirdilər ki, iflas olum, ucuz qiymətə yeri alıb, 
məni aldatsınlar... Bir neçə nəfər borc vermək istəyirdi, amma ağır şərt 
qoyurdular. Axırda qərara gəldim ki, gedim Peterburqa padşaha yol tapım, 
düşüm ayağına, əhvalatı nəql edim, kömək istəyim. Nöyüt çıxanda borcu 
qaytarım. Kənddə bir dükanımız vardı, onu girov qoydum, pul götürdüm... Usta 
ilə fəhlələrə ay yarımlıq maaş qoydum. Çörək bişirtdirib məfrəşlərə doldurdum 
ki, gedib qayıdana qədər mənə bəs eləsin. O zaman müsəlman dindarları səfərə 
çıxanda məfrəşlərə qurumuş lavaş doldurub aparırdılar, üstünə su çiləyib 
yeyirdilər. 
Biləcəriyə gəlib bilet alıb qalxdım vaqona. Fikir götürmüşdü məni, az 
qalırdı ürəyim partlasın, qabaqdan qış gəlir, qürbət, yad el, görəsən sözümə 
qulaq asan olacaqmı? Yaxşı bir xəzim vardı, pəncərənin yanında asmışdım. 
Sərnişin az idi. Birdən platformada buruq ustası gözümə dəydi, üst-başı nöyüt 
içində. «Allah şeytana lənət eləsin» deyib gözlərimi sildim, fikirləşdim ki, 
yəqin başıma hava gəlib. Bir də baxdım usta yoxa çıxdı. Mənə elə gəldi ki, 
məni çağırırlar. Pəncərədən boylandım, usta məni gördükdə qışqırdı: 
«Muştuluğumu ver, xozeyin, quyu fontan vurur». Elə götürüldüm ki, bir də 
fontan vuran quyunun qabağında ayaq saxladım. Göydən nöyüt yağır, yeri-
yurdu başına alıb sel kimi axır... Biləcəridən Binəqədiyədək birnəfəsə 
yüyürmüşdüm... Bahalı xəz, çamadan, çörək dolu məfrəşlər qalmışdı vaqonda... 
Buruq ustası məndən xeyli sonra gəlib çıxdı... Buruğun dövrəsində, yalan 
olmasın, onlarsa fayton, qazalaq vardı... Adam əlindən tərpənmək olmurdu... 
Hamı məni təbrik etməyə tələsir, bir-birinə macal vermirdilər... Mənə pul 
uzadan kim, çek təklif edən kim, xoş söz deyən kim; bığımın altından keçmək 
istəyənlərin sayı-hesabı yox idi... 
Səlimov şəhərdə Starıy politseyski (Məmmədəliyev) küçəsində bir 
möhtəşəm imarət, Krasnovodski (Səməd Vurğun) və Kamenisti (Şors) 
küçələrinin kəsişdiyi yerdə isə ikinci böyük imarət tikdirmişdi. Başqa küçələrdə 
də... Hamısı əzəmətli, arxitektura cəhətdən zəngin binalar idi. 
Bakı milyonçularından biri də Tumanyan idi. Qubernator (sağlamlıq 
zonası) bağı ilə üzbəüz dördmərtəbəli, hündür binanı (1893-1894) o 
tikdirmişdi. Özü İran təbəəsi olsa da, Rusiyanın çox yerində ticarət kontoru 
vardı. Müzəffərəddin şah Avropaya səfər zamanı yolüstü Bakıya gələndə onun 
evinə düşmüşdü. İran şahı öz səyahətnaməsində Bakıya gəlməyini və burada 
iki gün qalmağını belə təsvir edir: «Qatar dayandı, biz vaqondan düşdük,  
94 
 
stansiyada bizi  çoxlu müsəlman camaatı - təbrizlilər, dağıstanlılar qarşıladı. 
Hərbi təşrifat qaroulu hazır dayanmışdı, musiqi çalınırdı. Bu qaraulun 
qarşısından keçdik, sonra əvvəldən hazırlanmış otağa girdik; burada üləma, 
seyidlər və tacirlər, Tumanyanın adamları dayanmışdılar. Qafqaz işlərinə baxan 
Tiflisdə oturan baş  konsulumuz Nazimülmülk öz məiyyətilə hüzura müntəzir 
idi. Bir neçə dəqiqə keçdi, xəbər verdilər ki, kareta hazırdır. Binadan çıxdıq. 
Şiddətli xəzri əsirdi; küçələrdə  şərəfimizə asılmış  bayraqları, çıraqları və fəxri 
darvazanı xəzri xarab eləyirdi. Hiss olunurdu ki, mənim şərəfimə xüsusi 
şadyanalıq hazırlayıblar. Küçələrdə və səkilərdə,   şiddətli küləyə baxmayaraq, 
çoxlu müsəlman və digər millətlərdən şəxslər vardı. 
Stansiyadan mənzilə - iqamətgaha iyirmi  dəqiqəyə çatdıq. 
Tumanyanın möhtəşəm imarətinin   qabağında çoxlu xalı-xalça döşənmişdi, 
bina bayraqlarla və çıraqlarla bəzədilmişdi. Ətraf çırağbanla işıqlandırılmışdı. 
Karetadan düşüb imarətdəki çoxlu pillələrlə qalxdıq. İmarət dördmərtəbəlidir. 
Biz üçüncü mərtəbədə yerləşdik. Otaqlar avropasayağı, çox zəngin və əla 
döşənib  bəzədilmişdi. Tumanyanın adamları məni qarşıladılar, onlarla 
görüşəndən sonra mənim üçün hazırlanmış otaqlara keçdim. Mənimlə 
gələnlərin çoxusu da bu mülkdə yerləşdirildilər. 
Ertəsi gün sədr əzəm (baş nazir - M.S.) xəbər verdi ki, rus 
imperatorunun əmri ilə Qafqaz canişini Tiflisdən mənimlə görüşmək üçün 
Bakıya gəlib, hüzura müntəzirdir. 
Canişin içəri girdi; görüşdük. Cüssəli, xoş sima, fərasətli və aqil bir 
şəxs idi. Qısa söhbətdən sonra o getdi. 
Bakının bütün əyanları və şəhər hakimləri hüzuruma gəldilər, 
imperatorlara layiq mənə üç məcməidə duz-çörək gətirdilər. Fərəcbəy də 
hüzuruma çatdı. Ona da izhar iltifat etdim. Rus imperatorunun hədiyyə 
göndərdiyi altı dənə əla tüfəngi mənə təqdim etdilər. Həddindən çox yaxşı 
tüfənglər idi. (Müzəffərəddin şah mahir ovçu imiş - M.S). 
Olduğumuz imarətin böyük bir eyvanı vardı. Buradan dəniz 
görünürdü. Eyvandan ətrafa tamaşa etdik. İmarətin qabağında çoxlu adam 
yığılmışdı. İran təbəələri də çox idi; dalbadal salavat çəkir və uca səslə hurra 
deyirdilər. 
Eyvandan şəhər və dəniz yaxşı görünür; şirin su olmadığı üçün, bir də 
torpağın pisliyindən və neftin çoxluğundan bu aralarda ağac yoxdur; azca ağac 
var ki, onu da çox böyük zəhmətlə yetişdirib saxlayırlar. 
Bakının havası o qədər də tərifəlayiq deyil; çünki dəniz kənarıdır, 
rütubət çoxdur, həm də neft mədəni yaxındadır. Hər yerdən - divarlardan, 
yerdən, qapı və pəncərələrdən neft iyi gəlir, aləm qapqaradır. 
Xəzər sahilindəki bütün şəhərlərə buradan  neft gedir. Bakıda çoxlu 
abad imarət var. 
95 
 
Avropaya təhsilə göndərəcəyimiz tələbələr gəlmişdi. Sədr əzəm 
hüzuruma gətirdi. Onları müxtəlif dövlətlərin paytaxtlarına yolladım. 
Mən, Sədr əzəm, bir də admiral Arsenyev karetada neft mədəninə 
tamaşaya yollandıq. Qabaqlar neft çeşməsi yerlə axarmış, indi bu çeşmələr 
dərindədir, quyu qazıb çıxardırlar, xüsusi tulumbalar var; ətrafda iri anbarlar 
düzəldiblər, quyudan çıxarılan neft arxla o anbarlara axır, çəlləklərə doldurub 
daşıyırlar. Neft ticarətindən çoxlu mənfəət əldə edirlər; mədən sahibləri, 
tacirlər və rus dövləti bu mənfəəti bölüşdürürlər. 
Kareta Fərəcbəyin neft mədəninə çatdı; bura iri, sanballı mədən 
olduğundan tamaşa etməyinə dəyərdi. Neftin necə çıxmasına, arxla anbara 
axmağına baxdıq; birdən neft yağış kimi yağıb üstümüzə töküldü, o üfunətli və 
pis iy verirdi. Burada çox dayanmadıq, geriyə qayıtdıq. Dincəlmək üçün hər 
şey hazır idi. 
O axşam bakılılar şərəfimizə ziyafət - təşrifat məclisi düzəltdi. Bütün 
şəhər çırağban edilmişdi. 
Sabahı gün imarətin eyvanında oturdum. Sədr əzəm də hüzurumda idi; 
bütün məktəblərin şagirdləri təzə, gözəl libasda, əllərində bayraqlar, nəğmələr 
oxuya-oxuya dəstələrlə, (imperatorlar üçün edildiyi kimi) mənim 
iqamətgahımın qabağından keçirdilər. Şəhər əhalisi qarşımda dayanmışdı». 
Neft mədənlərində fəhləlik eləyən Molla Əhəd nəql edirdi ki, «şəhəri 
bəzəmişdilər. Qartal nişanı olan rus və Şiri-Xurşid nişanlı İran bayraqlarını hər 
yerə sancmışdılar; eyvanlar xalı və xalçalarla bəzədilmişdi. Qala bürcünün 
üstündə qara çıraqlar, «Qız qalası»nın və «Qoşa qala qapısı»nın üstündə iri 
məşəllər yanırdı. Haşımov (Gənclər) meydanında zurna-balaban çalınır, 
kəndirbazlar oynayırdı. Rəngarəng fanarlar yanırdı. 
Axşam dənizdə əlvan çıraqlarla - şamlarla bəzədilmiş gəmilər, 
qayıqlar seyrə çıxmışdı; musiqi çalınırdı;  şahın şərəfinə  toplardan yaylım atəşi 
açdılar. 
Spaski (Qasım İsmayılov) küçəsində yerləşən İran konsulxanasının 
böyük həyətində qurban kəsib, şənlik düzəltmişdilər. Küçələrdə adam əlindən 
tərpənmək olmurdu. Şahın düşdüyü binanın qabağında iki gün böyük izdiham 
oldu. Adam əlindən tərpənmək mümkün deyildi. 
Neft mədənində və zavodlarda, şose yollarında, inşaatda ən ağır 
işlərdə çalışan fəhlələrin əksəriyyəti iranlılar idi, hamısı yığıncağa gəlmişdi. 
Şah küçə eyvanına çıxanda bir fəhlə özünə od vurub yandırdı. Alovu 
söndürmək üçün fəhlənin üstünə pal-paltar   atdılar.» 
O vaxtlar ümumiyyətlə, fəhlələrin, xüsusilə də iranlıların güzəranı çox 
ağır keçirdi. İranın özündə şah istibdadı, mülkədar, xan zülmü, məmurların 
cəza tədbiri, ölkədə iqtisadiyyatın tənəzzülü, işsizlik, hərc-mərclik aclıq onları 
vətəni tərk etməyə vadar edirdi. Ayağı yer tutan iş dalınca Rusiyaya qaçırdı: 
Bakıya, Həştərxana, Samaraya, Gürcüstana, Şimali Qafqaza... Qürbətdə onlar 
96 
 
kapitalistlərin, güclülərin, qolu zorbaların zülmü altında əzilirdilər. Qoçu aldığı 
tapançanı yoxlamaq üçün yoldan keçən yazıq iranlını nişan alıb öldürürdü, 
sorğu-sual edən də olmurdu. Bakının «həmşəri palanı» (Şors küçəsinin yuxarı 
başı) adlanan məhəlləsində ancaq kasıb iranlılar yaşayırdı. Oradan o yana 
zibillik, çöl-biyaban idi. Taxtadan, ağac parçalarından, paslı dəmirdən 
quraşdırılmış alçaq, rütubətli daxmalar, qaranlıq zirzəmilər məskənləri idi; beş-
altı adam bir daxmada, bir zirzəmidə yaşayırdı. Ətraf çirkab, üfunətli. Axşam 
düşəndə Kamenisti (Şors) küçəsi ilə üzüyuxarı hambalların, fəhlələrin axını 
başlayırdı, özləri də mazutlu, palçıqlı, cır-cındır içində. Gündə on iki saat ağır 
iş... Yarıtox, yarıac... Qürbətdə qaldıqları müddəti yırtdıqları mitilin sayı ilə 
hesablayırdılar: üç mitil, beş mitil, yeddi mitil... 
Elə ki, xəzri başlayırdı, «həmşəri palanı»nda toz əlindən göz-gözü 
görmürdü; yağışda daxmaları, zirzəmiləri su basırdı... Yoxsullar yaşayan 
küçələrdə, həyət-bacada palçıq dizə çıxırdı. 
Yağışlar zamanı sel dağlıq məhəllələrindəki zir-zibil və palçığı gətirib 
tökürdü şəhərin bazar küçəsinə, Quba (indiki Füzuli) meydanına... 
İranlı fəhlə özünü yandıran günün axşamı (onsuz da gündə bir neçə 
fəhlə mədəndə, quyularda, zavodda tələf olur, ya da qoçu gülləsilə ölürdü) Hacı 
Zeynalabdin Tağıyev şahın şərəfinə verdiyi böyük ziyafətdə giley-güzar edir ki, 
mən müsəlman olduğum halda bəs niyə mənim yox, gedib erməni Tumanyanın 
evinə düşdünüz. Şah cavab verir ki, sən müsəlman olsan da, rus təbəəsisən, 
Tumanyan isə mənim rəiyyətimdir. İran təbəəsidir, onun evi mənim evimdir. 
Milyonçulardan biri də Hacı Hacağa idi. Sandıq milyonçusu. Şəhərdə 
çoxlu mehmanxanası, karvansarası, sərnişin və yük daşıyan gəmiləri vardı. 
Deyirlər ki, Hacı bir dəfə gəmiyə qalxanda matros onu tanımır, biletsiz 
olduğunu güman edir, itələyir, Hacı yıxılır. Hacağanın oğlu və kürəkəni 
matrosu döymək istəyəndə, Hacı cəld ayağa qalxıb onları qoymur: «Lazım 
deyil! Gərək deyil! İş düşər polisə, bizi cərimə edərlər. Mənə heç nə olmayıb, 
bir balaca toza batdım, onu də çırpdım, qurtardı getdi». 
Hacı Peterburqa gedir, çoxlu mal alır. Ancaq limanda deyirlər ki, daha 
yük qəbul etmirik, malları ancaq yazda, altı aydan sonra götürəcəyik. Əzü nəql 
edirmiş ki, o qədər yükün yarım il anbardaqalma xərci neçə min manat 
edəcəyini fikirləşəndə az qaldım dəli olam, baş soxmadığım idarə qalmadı, heç 
nə eləyə bilmədim. Əlim hər yerdən üzüldü, başladım Fitilbörk küçələrində 
hərlənməyə. İri bir kilsənin qabağına çatanda yorulub oturdum. Bir qoca mənə 
yaxınlaşıb dedi ki, arxanı çarın sarayına tərəf çevirib oturma, buraya tez-tez 
durbinlə baxırlar, acıqlarına gələr. 
Ehtiyatsızlıq edirsən,  gəlib səni tutarlar,  məni də qulluqdan qovarlar, 
bir tikə çörəyim var, o da əlimdən çıxar. Durdum ayağa, başladım mərmər 
qəbirlərin arasında hərlənməyə; qoca  kişidən  xəbər  aldım ki, bu qəbirlər 
kimindir. Cavab verdi ki, imperatorların, onların arvadlarının, böyük 
97 
 
knyazların, generalların qəbirləridir. Bir qəbrin  yanında  oturub  başladım 
ağlamağa. Ürəyim dolu idi, az qalırdı partlasın. Heç yarım saat keçməmişdi ki, 
bir də gördüm iki əfsər mənə yaxınlaşıb dedilər ki, dur düş qabağımıza gedək 
bizimlə. Düşdüm qabaqlarına.    Məni gətirdilər padşahın evinə. Mərmər 
pillələrlə qaldırdılar, bir neçə bəzəkli otaq keçdim. Orta yaşlı hərbçi bir arvadla 
pəncərədən bayıra baxırdılar. Ayaq səsinə döndülər, kişi əlindəki durbini 
arvada verdi, mənə tərəf gəldi. O saat tanıdım ki, Nikolay padşahdır. Təzim 
etdim. Soruşdu ki, kimsən, nə üçün gəlmisən. Arvad da gəldi yanımıza. Dedim 
ki, Bakıdan gəlmişəm. Tacir   babayam. Xəbər aldı  ki,  o  qəbirlərin yanında 
niyə oturmuşdun, niyə ağlayırdın.  Birtəhər başa saldım ki, bizim dinimizdə 
padşah yer üzünün allahıdır. Onlara ağlamaq, ruhlarına dua eləmək savabdır, 
bizim borcumuzdur. Dediklərimi   arvada firəng dilində başa saldı. Üz-
gözündən anladım ki, sözlərim onun da, padşahın da xoşuna gəlib. Xəbər aldı 
ki, indi burda neyləyirsən. Dedim çoxlu mal almışam, amma limanda yük 
götürmürlər. O,  qapıdakı zabitə nə tapşırdısa, zabit dəftərçəsini çıxardıb yazdı; 
sonra məni qaldığım mehmanxanaya apardı  və tapşırdı ki, səhər saat doqquzda 
hazır ol, gəlib səni aparacağam. Sübh tezdən qalxıb namaz qıldım, bir stəkan 
qəhvə içib, başladım gözləməyə. Zabit gəlib çıxdı, məni faytona mindirib 
böyük bir imarətə apardı. Qapıda qılınclı-tapançalı zabitlər o saat təzim 
elədilər, qapını taybatay açdılar. Yenə böyük bir otağa girdik.  Haçasaqqal,   
uzunbığ, ahıl bir hərbçi ayağa qalxıb mənə sarı gəldi, aparıb yumşaq stulda yer 
göstərib, oturtdu. Dilmancı çağırdılar. Hər şeyi dedim, yazdılar. Mənə iki zabit 
qoşub göndərdilər limana. O saat kağızları yazıb verdilər, malları götürdülər. 
Bakıya çatanda, gördüm ki, yüklər məndən tez gəlib, daşıyıblar anbarlara... 
Neçə il sonra Hacı Hacağanı Peterburqa dəvət edirlər. Vağzala 
düşəndə iki zabit gəlib onu qarşılayır,  kareta dayanan yerə aparırlar. Hacı 
Hacağa xəbər alır ki, bu araba kimindir. Başa salırlar ki, bu karetanı çar sənə 
özü göndərib ki, oturasan. Hacı Hacağa Xorasan kürgünü çiyninə salır və deyir: 
«Gedək, rəiyyət padşah arabasına oturmaz, padşahın arabası qabaqda gedər, 
rəiyyət də onun dalınca piyada... Bunun özü böyük şərəf, böyük fərəhdir...». 
Bakıdakı «Metropol» mehmanxanasını hərraca qoyurdular. Hərracın 
Tiflisdə olacağı xəbər verilirdi, Hacı Hacağa gedir ora. Bədxahlar onu ələ salıb 
soruşurlar ki, Hacı, burda nə gəzirsən? Sən yumşaq rezin çarxlı faytona bir 
abbası verib minmirsən ki, bahadır, üç şahılıq dəmir təkərli, köhnə faytonda 
gedirsən. Hərracda əlli-altmış min manat söhbəti olacaq. «Tamaşaya 
gəlmişəm» deyir. Hərracda mehmanxanaya əlli min manat qiymət elan edilir və 
yavaş-yavaş qalxır altmış min manata: Hacı Hacağa qışqırır: «Yetmiş min!». 
Ehtiraslar təzədən soşur. Qiymət qalxır doxsan min manata. İkinci zəng 
çalınanda Hacı Hacağa qışqırır: «Doxsan doqquz min manat!» Çaxnaşma 
düşür. Mehmanxananı Hacı alır. Küçədə bədxahlar soruşur ki: «Hacı, bu qədər 
pul hardan?» Cavab verir ki, «Faytonlara vermədiyim şahılardan!» Başqası 
98 
 
xəbər alır: «Hacı, bəs niyə yüz min manat demədin!» «Axı min manatla beş 
min dəfə faytonda getmək olar». 
Hacı Hacağanın evinə təzə qulluqçu götürürlər. Qaş qaralanda 
qulluqçuya deyirlər ki, çıraqları yandır. O da pəncərədəki çıraqların şüşəsini 
bir-bir çıxardır, kibriti alışdırıb yandırır. Hacı bunu görəndə cəld qulluqçunun 
başının üstünü alır: «Dayan! Dayan! Əvvəlcə çıraqların şüşəsini çıxar, düz yan-
yana». Qulluqçu onun dediyinə əməl eləyir. Hacı bir kibrit alışdırıb çırağın 
beşini yandırır, sonra da bir parça kağız götürüb alışdırır, çıraqların o birilərini 
də yandırır və qulluqçuya deyir: «İndi şüşələrini tax, hər gün bax, belə edərsən. 
Yoxsa hər çırağa bir kibrit çöpü yandırsan məni müflis edərsən...» 
Hacı Hacağanın qəribə bir xasiyyəti də varmış. Xoşu gəlməyən adam 
ona salam verəndə «Xudahafiz» deyə uzaqlaşarmış. 
Professor memar Sərkisov deyirdi ki, milyoner Adamov qardaşlarının 
da maraqlı tarixçələri var... 
Bu qardaşlar Bakıya əliboş gəlib, zirzəmidə emalatxana açıb, 
başlayırlar xarratlığa. Səhər alaqaranlıqda işə başlayar, bir də axşam çıraqlar 
yananda zirzəmidən çıxardılar. Külli ixtiyar böyük qardaşın əlində idi. O, bazar 
günləri hər qardaşa bir abbası xərclik, iki şahı da dəllək və hamam pulu verərdi. 
Hamıya pal-paltarı o alar, təsərrüfata özü baxardı... Beş ildən sonra, bazar 
günlərinin birində, səhər çayından sonra böyük qardaş fərəhlə deyir ki, 
sabahdan emalatxanada iki nəfər işləyəcək. Bankda bir milyon manat pulumuz 
var, körpü almışam, taxta-şalban alış-verişi edəcəyik. Müqavilə bağlamışam, 
Rusiyadan, bir də Lənkərandan, Ənzəlidən tir, ağac, taxta göndərəcəklər. 
Bakıda başqa milyonçular da vardı: Şibayev, Leonozov, Rotşild, 
Zubatov, Bakendorf və s. 
Mantaşev Bakı neftindən yüz milyonlarla fayda götürürdü, şəhərdə 
bircə dənə fərli bina tikdirib. Amma mədənlərdə, dustaqxanadan da pis 
kazarmalar inşa etdirdi. Xaricə qaçdı və 1920-ci illərin əvvəlində əli hər 
yerdən, ümidi Bakıya qayıtmaqdan üzüləndən sonra Suraxanı, Sabunçu və 
Bibiheybət mədənlərini, Parisdə dünya neft inhisarçısı Deterdinqə 7 milyon 
franka satdı. 
İsabəy Hacınski də neftxuda idi. Bibiheybətdə zəngin mədəni vardı, 
onun şəhərdə bərli-bəzəkli mülkü hamının diqqətini cəlb edir. Bu tərəflərə yolu 
düşənlər qeyri-ixtiyari ayaq saxlayıb bu gözəl binaya tamaşa edir. Əvvəl 
Balaxanı (Basin) küçəsilə Marinski (Karqanov) küçəsinin tinində imarət tikdirir 
və xeyli vaxt orada yaşayır, sahildə təzə evi hazır olandan sonra ora köçür, 
əvvəlkini verir qardaşına. 
Bakı bulvarının salınmasında İsabəy Hacınski çoxlu pul xərcləmişdi. 
İki oğlu, bir qızı vardı. Böyük oğlu Sadıq bəy gözəl geyinirdi. Hər gününün öz 
libası vardı. Geydiyi paltarın rəngindən adamlar həftənin hansı günü olduğunu 
təyin edərdilər. Hər gün səhər düz on tamamda evdən çıxıb karetaya, ya da 
99 
 
faytona oturanda ətrafdakı dükançılar saatını yoxlar, artıq-əskikliyini 
düzəldərdilər. Gimnaziyada oxuduğu sinfin kasıb şagirdlərinin məktəb pulunu 
verər, onlara paltar və kitab-dəftər alardı. 
Bakıda memarlıq baxımından bir-birilə bəhsə girən yüzlərlə bina var. 
Bu binalar heç bir cəhətdən bir-birinə oxşamadığı kimi, bir-birini təkrar da 
etmir. Lakin İsabəyin roma, kotik və modern üslublarda tikilmiş mülkü diqqəti 
cəlb edir. Dəniz kənarında tutduğu mövqe, əsrlərin yadigarı, əfsanəvi «Qız 
qalası» ilə yanaşı durması, onlardakı təzad insanı valeh etməyə bilmir. İmarətin 
xarici gözəlliyi, lakonikliyi, ondakı plastika daxili bəzəyilə tam vəhdət əmələ 
gətirir, görünür istedadlı memar ilhamının ən coşğun çağlarında onu 
layihələşdirib, var qüvvəsini, canını, qəlbini ona sərf edib. 
İmarətin girəcəyində, iki tərəfdə mərmərdən yonulmuş aslan 
heykəlləri binaya əzəmətli görkəm verirdi. Təəssüf ki, 1918-ci il mart 
hadisələri zamanı bu aslan heykəlləri atılan qumbaralardan parça-parça oldu. 
Ziyarətgah. Bibiheybət ziyarətgahı da orta əsrlərdə tikilmiş məscid 
gözəlliyinə görə hamını heyran edərdi. Abşeronda ən məşhur və ən möhtəşəm 
məbəd idi. Çox təəssüf ki, belə memarlıq incisini, mədəniyyət abidəsini uçurub 
məhv etdilər. Cümə günləri adamlar şəhər və kəndlərdən piyada, atla, eşşəklə, 
qazalaqda, faytonda, varlılar isə karetada və maşındə Bibiheybətə ziyarətə 
gəlirdilər. Yazda və payızın ilk aylarında burada zəvvar və dindarlar əlindən 
tərpənmək olmurdu. Sübh tezdən şəhər küçələrinin qənbər döşəmələrinə dəyən 
at nallarının səsləri adamları yuxudan oyadıb, agah edərdi ki,  ziyarətə getmək 
vaxtıdır. 
Zəvvarlar məscidin ətrafında palaz, həsir döşəyərdilər, arvadlar imam 
halvası və xörək bişirir, sacda lavaş salırdılar. Çarşablı arvadlar, çuxalı, 
arxalıqlı, papaqlı kişilər məscidin qabağında toplaşırdılar. Nəzir gətirilmiş 
qoyunlar bir kənarda mələşir, xoruzlar banlayırdı. Dana, hətta dəvə nəzir 
gətirənlərə də rast gəlmək olurdu. Atlar fınxırırdı. Səs-küydən qulaq tutulurdu. 
Zəvvarlara halva, lavaş paylayır, mis camlara şərbət töküb verirdilər. 
Ayaqyalın, başıaçıq, kasıb geyimli, azyaşlı uşaqlar arada hərlənirdilər. 
Dilənçilər dilənirdilər. 
Varlılar süfrə açıb Əliaşı verirdilər. Müəzzinlər minacat çəkir, 
dərvişlər qəsidə oxuyurdular. Zəvvarlar dərvişi araya alıb quldq asır, tamaşa 
edirdilər. 
Məscid həyətində, eyvanlarda zəvvarlər qarışqa kimi qaynayırdılar. 
Min bir libasda adama rast gəlmək olardı. Başı əmmaməli, əynində ləbbadə və 
əba olan şeyxlər uzaqdan görünürdülər, onlar savadsız, avam zəvvarlar üçün 
ziyarətnamə oxuyurdular. 
Məscidin  içərisi  qaranlıq,  rütubət  idi.  Pəncərələrdən zəif, dumanlı 
işıq süzülürdü. Abı rəngli uca tavan  göy  qübbəsini  andırırdı. Baş  tərəfdə, 
mehrabın yanında minbər dururdu, yerə həsir, palaz,  köhnə xalça-palaz 
100 
 
döşənirdi. Burada həmişə namaz  qılanlara rast gəlinirdi. Ortadakı qəbri 
zəvvarlar    araya alır, uşağı olmayan gəlinlər, ərə getmək istəyən qızlar, 
zürüyyətsiz  kişilər,   dilitutulanlar,  karlar, lallar, korlar, bir sözlə min bir dərd-
bəlaya düçar olanlar özlərini qəbir daşının üstünə atır, dua edə-edə, ağlaya-
ağlaya Bibidən, daş məqbərədən dərdlərinə çarə, azarlarına şəfa diləyirdilər. 
Mollanümalar arada hərlənib, dua oxuyur, haqq alırdılar. 
Orucluq və qurban bayramında, Məhəmməd peyğəmbərin ad günündə 
məsciddə tərpənmək olmurdu. Qış aylarında, yağışda, qarda məscidə gələnlərin 
sayı azalırdı. Məhərrəmlikdə isə bu aralar məhşər ayağına dönərdi. Baş 
yaranlar və sinəzənlər, nöhə oxuya-oxuya zəncir vuranlar, canlarına qəsd 
edənlər... 
Məktəblər. 1850-ci ildə hökumət müsəlman uşaqları üçün ibtidai 
məktəb açır, üç müəllim təyin olunur, əlli şagird qəbul edilir. Rus dili 
müəlliminə dövlət xəzinəsindən maaş verilirdi, iki müsəlman müəllimini isə 
camaat özü dolandırırdı. Yerli camaat təhsilə fikir vermir, hər kəs övladına öz 
sənətini öyrədirdi. 
1872-ci ildə altıillik şəhər məktəbləri təsis edilir. Təhsil haqqını maarif 
müfəttişi valideynlərin maddi vəziyyətinə görə təyin edirdi. Dörd sinfi əla 
qurtaranlara gimnaziya və ya da realnı məktəblərinin birinci sinfinə daxil 
olmaq hüququ verilirdi. 
Neft sənayesi inkişaf etdikcə, şəhər böyüdükcə təhsilə diqqət artırdı. 
Artıq 1890-cı illərdə Bakıda məktəblərin sayı 40-dan çox, şagirdlərin miqdarı 
isə xeyli çoxalmışdı. 
Xaçpərəst qızları üçün «Marinski» gimnaziyasını və «Müqəddəs 
Nina» məktəbini təsis edirlər. 1891-ci ildə iki rus-tatar məktəbi, bir ildən sonra 
isə üçüncüsünü açırlar. 
1892-ci ildə bələdiyyə idarəsi qərar çıxarır ki, şərabxanalar, çaxır 
satan dükanlar məbədlərdən - kilsə, məscid və məktəb binalarından - 130 metr 
uzaqlıqda olmalıdır. 
Şəhərdə cəmiyyəti-xeyriyyənin bir neçə     məktəbi vardı. Bələdiyyə 
idarəsi ilə üzbəüz binada yerləşək «Müqəddəs Nina» qız məktəbini rus 
cəmiyyəti-xeyriyyəsi açmışdı. Bu məktəbdə qızlara orta təhsillə yanaşı müasir 
elm və mədəniyyətdən də məlumat verirdilər. 
Qocaman yazıçı Əbülqasım Hüseynzadə nəql edir ki, o zaman 
hökumət məktəblərində şagird qəbulu məhdud idi. Buna görə də «Cəmiyyəti-
xeyriyyə» oğlanlar üçün birinci dəfə «Səadət» məktəbini açdı. İrandan Mirzə 
Ələkbər xan adında bir şəxs müdir dəvət edildi. O, Fransada Sorbon 
universitetini bitirmişdi. Fransız, fars, ərəb və türk dillərini mükəmməl bilirdi. 
Müasir elm və mədəniyyətdən xəbərdar idi. 
İki-üç ildən sonra «Səadət» məktəbini başqa yerə köçməyə vadar 
etdilər. 
101 
 
Yeni binada alt-üst mərtəbələrdə iyirmiyə qədər otaq vardı. İldə səkkiz 
yüz manat kirayə verirdilər. Buraya savadlı müəllimləri dəvət etmişdilər: 
Əlibəy Hüseynzadə, qarabağlı Fərhad Ağazadə, Terequlov qardaşları, Əli və 
Hənifə, Hacıbəyov qardaşları, Üzeyir və Ceyhun, qubalı Musa Rza Əsgərli, 
Mikayıl Müşfiqin atası Mirzə Qədir İsmayılzadə. Bəhrambəy Axundov isə 
məktəbin həkimi idi. 
Nəğmə dərslərini Üzeyir Hacıbəyov aparırdı. 
Cəhalət nəticəsində xalqın əsrdən geri qaldığını ifadə edən şərqilər, 
qəmgin musiqi təranələri ətrafa yayılırdı: 
 
Millətin halı nə yaman olmuş,  
Hamının qəlbi qəmilə dolmuş,  
Bir belə cəhalət olmaz, olmaz...  
Bir belə cəfalət olmaz, olmaz... 
 
Yoldan ötənlər ayaq saxlayıb nəğmələri dinləyirdilər. 
«Səadət»in şagirdləri birinci sinifdən kitel geyərdilər. Düymələri sarı, 
hər qolda bir düymə, bir də mavi zolaq, papağın ortasında nişan, üstündə isə 
məktəbin adı yazılardı. 
«Səadət»dən sonra Çəmbərə kəndində «Səfa» məktəbi üçün bina 
tikdilər. Burada kiçik yaşlı uşaqlar səs-səsə verib sabirin məktəb şərqisini 
oxuyurdular: 
 
Məktəb, məktəb, nə dilguşəsən.  
Cənnət, cənnət desəm cəzasan.  
Şadam, şadam təfəründən  
Əlan, əlan gözəl binasan. 
 
İranlılar Sabunçuda «Təməddün», şəhərdə «İttihad» məktəblərini təsis 
etdilər. «İttihad» məktəbi Çəmbərə kəndində idi. Burada şagirdlərin xoş avazla 
oxuduğu: 
 
 
Ey taci sərim, xoşbəxt pədərim,  
Həsrət oduna yanır ciyərim.  
Saç bir dəm atəşə ab,  
Elmdən eylə bizi sirab.  
Qandır ki, məktəb darilamandır,  
Təhsili elm, cism üçün candır.  
Bizə imdad et, məktəb abad et,  
Bizi bir dəm şad et... 
102 
 
 
şərqisini tez-tez eşitmək olardı. 
«İttihad»da şagirdlər dik, yaşıl boyunluqlu, qollarında yaşıl zolaq olan 
mahud kitel və eyni parçadan şalvar geyərdilər; qışda dəri papaq, başqa 
vaxtlarda isə drabi
*
 papaq qoyardılar; papaqlarının qabaq tərəfində günəş və şir 
nişanı, bir də «mədrəseyi ittihad» sözləri həkk edilmiş metal gerb olardı. 
Gimnaziya şagirdləri dördüncü sinfə qədər boz rəngdə mahuddan 
şalvar, kitel geyərdilər, düymələri gümüşü idi. Beşinci sinifdən isə yaxalı 
pencək, iri gümüşü düymələr, qollarında iki balaca düymə, ağ zolaqlı mahud 
şapka, qabağında gümüşü gerb. Axırıncı sinifdə qara kostyum, ağ köynək 
geyməyə və qara qalstuk bağlamağa icazə verilirdi. Gimnaziyada humanitar 
elmlərə - tarix, latın, yunan və fransız dili dərslərinə xüsusi fikir verirdilər. 
Tələbələr universitetə qəbul olmağa hazırlaşırdılar. 
«Realnı» məktəbin geyim forması: dördüncü sinfə qədər qara 
mahuddan şalvar və gimnastyorka, düymələri qızılı, beşinci sinifdən mahuddan 
qara şalvar, qara kitel, qollarında iki qızılı rəngli düymə, sarı zolaqlı qara 
şapka, qabaq tərəfdə gerb... 
Realnı məktəblərdə riyaziyyat, fizika, mexanika, ümumiyyətlə dəqiq 
elmlərə çox fikir verirdilər, ali texniki,  texnoloji institutlara tələbə hazırlanırdı. 
«Kamerçeski» məktəbinin şagirdləri isə qara diaqanaldan düymələri 
qızılı rəngdə olan forma geyirdilər. Burada ticarət, maliyyə, iqtisadi ali 
məktəblər üçün tələbə hazırlanırdı. 
1881-ci ildə Bakıda dənizçilik məktəbi təsis edilir; bu da gündən-günə 
dənizçiliyə artan ehtiyacdan irəli gəlirdi. 
Rus-tatar məktəblərinin geyim forması daha sadə idi. 
Şagirdlər bellərinə enli toqqa bağlayırdılar, qabaq tərəfdə üç barmaq 
enliyində metal bağlayıcı, üstündə müvafiq məktəbin nişanı və yazısı həkk 
edilirdi. Ayaqqabısı tərtəmiz olmayanı məktəbə buraxmırdılar. 
«Səadət» məktəbinin mühasibi nəql edirdi ki, bir dəfə Novruz  qabağı   
kirayə  pulunu  vermək üçün mülk sahibinin evinə getdik. Bizi hörmətlə, 
mehribanlıqla qarşıladı. Qoca kişi idi. Çay gətizdirdi. Təsərrüfat müdiri 800 
manatı ona təqdim etdi.  Pulu  alıb qoydu divanın üstünə. Bir az ordan-burdan 
söhbət etdik, getməyə hazırlaşanda təsərrüfat müdiri Novruz bayramı 
münasibətilə məktəbdə konsert veriləcəyini və şənlik məclisi keçiriləcəyini 
qocaya xəbər verdi. Və onu bu məclisə dəvət etdi. Qoca kişi üç dəfə əllərini 
bir-birinə vurdu. Qəşəng, bir qız gəldi. Qoca kişi ona nə isə dedi, qız gedib, tez 
də qayıtdı və kişiyə bir beş-yüzlük əskinas verdi. Qoca pulu təsərrüfat müdirinə 
uzatdı və dedi: «Bu pulla şagirdlərə Novruz bayramı hədiyyəsi, pal-paltar, 
dəftər-kitab alarsız. Pis çıxmamaq üçün siz gətirən puldan vermədim,  
                                                          
* Karton üstünə parça çəkilmiş papaq. 
103 
 
ürəyinizə gələrdi ki, kirayəni qəsdən qaytarıram.    Mənim sinnim doxsanı aşıb. 
Ora gələ bilmərəm. Uşaqların dərsinin qeydinə qalın. Bayramlarını mənim 
dilimdən təbrik edin». 
Deyilənlərə görə, o qəşəng qız vərəm azarına tutulubmuş. Ona görə də 
babası evin qabağında bağça saldırıb, həyət-bacanı döndərmişdi təbiətin gözəl 
bir  guşəsinə. Həmişəyaşıl  ağaclar, sarmaşıqlı  bal çiçəyi, çoxlu qızıl gül 
əkdirmişdi. O zamankı Bakıda belə təmtəraqlı bağça çox böyük xərc tələb 
edirdi. Bağçada ağaclardan qəfəslər asmışdılar, minbir avazla quşlar oxuyurdu. 
Tovuzquşu saxlayırdılar. Qız tez-tez pianoda çalır, bağçaya düşdükdə gah 
talvarda, gah hovuzun yaxınlığındakı qamış kresloda dincəlir, jurnal, kitab 
mütaliə edirdi. Əlibəy Hüseynzadə skripka çalanda, qız ipək libasda düşüb 
bağçada gəzişirdi. Skripka təranələrindən qəfəsdəki bülbüllər  ilhama gəlib, 
cəh-cəh vurardılar. Üzeyir Hacıbəyov uşaqlara pianonun təranələri altında 
nəğmə oxutdurardı. 
«Səadət»də oxuyan şagirdlərin sayı get-gedə artır, bina darısqallıq 
edirdi. Mirzə Ələkbər xanı Tehrana çağırıb İsveçrəyə səfir yollayırlar, Əlibəy 
Hüseynzadəni onun yerinə müdir təyin edirlər. Binanın darısqal olduğunu 
«Cəmiyyəti-xeyriyyə»yə bildirirlər. Yığıncaqda təzə bina tikmək qərara alınır, 
Bir nəfər bənna ayağa durub deyir ki, mənim şəhərdə iki mülküm var. Onların 
birini, təzə bina hazır olana qədər, xırda balalara verirəm. Mən, bir də arvadım 
iki otaqda yaşayarıq, uşaqlara da göz-qulaq olarıq. Məclisdə böyük mülkləri 
olan dövlətlilər də vardı, lakin onların heç biri maarif yolunda adi bənna qədər 
fədakarlıq göstərmədi. 
İndiki göz xəstəxanasının yeri qəbiristanlıq idi. «Səadət» məktəbi 
üçün binanı orada tikməyi qət etdilər. Zivərbəy Əhmədbəyov layihə hazırladı. 
Cümə günlərinin birində camaat qəbiristana gəldi. Axund dua oxudu. Köhnə 
qəbirləri söküb, sümükləri qutulara dolduraraq aparıb yuxarıdakı qəbiristanda 
basdırdılar. Binanın bünövrəsini qoydular və tikməyə başladılar; iki mərtəbəsi 
hazır olmuşdu ki, birinci dünya müharibəsi başladı. Tez-tələsik üstünü örtərək 
binanı çevirdilər yaralı soldatlar üçün xəstəxanaya. 
Məktəblərdə təhsil pullu idi; valideynlər oxumaq haqqının yarısını 
tədris ilinin əvvəlində ödəməli idilər, əks təqdirdə uşağı məktəbə buraxmırdılar; 
az miqdarda  kasıb və yetim uşaqlardan  pul almırdılar. 
Şagirdləri yaşlı adamlar məktəbə gətirib aparırdı, küçəyə tək çıxmağa 
qoymazdılar, cürət də etməzdilər. Min bir xata vardı. Qoçular dövlətli şəxşlərin 
uşaqlarını oğurlayıb, güclü pul alandan sonra buraxırdılar; odur ki, dövlətlilər 
uşaqlarını qorumaq üçün silahlı mühafizlər saxlayırdılar. 
Binaların darvazaları gecə-gündüz bağlı olardı, arxadan möhkəmcə 
bərkidilərdi, iri qıfıllar vurulardı; dalandarlar darvaza üstündə yaşadıqları 
otağın pəncərəsindən gələnlərə baxar, yad, kənar adamı həyətə buraxmazdılar. 
104 
 
Darvazaların ortasında «bala qapı» vardı, gediş-gəliş ordan olardı; tez də 
arxadan bağlayardılar. 
Bütün məhəllələrdə şəriət məktəbi - mollaxana vardı ki, uşaqlara əvvəl 
çərəkə, sonra da Quran oxumağı, ərəb hürufatını öyrədir, yazmağı da təlim 
edirdilər. 
Mollanın  amansız, qəddar cəza üsulları  vardı: qısa, orta və uzun 
çubuq, fallağa, noxudun üstündə diz-üstə oturmaq. Mollaxananın avadanlığı: 
manqal, həsir, üstündə oturmağa şəlpə. Bunlar mollaxanaların «bəzəyi» idi. 
Adətən dərs keçilən otaq zirzəmidə, ya da birinci mərtəbədə yerləşərdi. Dərs 
otaqları torpaq-qır döşəmədən, palçıq suvaqlı divarlardan, tavanları çürük tir, 
köhnə taxtadan ibarət idi. Bütün bunlar vərəm, yel azarı və digər xəstəliklər 
mənbəyi idi. Xırda pəncərələr məktəbi dustaqxanaya oxşadırdı, içəri nəmli, 
ürək sıxan, qaranlıq və havasız idi... 
Qızlar da mollaxanalarda mollabacıdan «təlim», «dərs» alırdılar; 
adətən Quranı alayarımçıq öyrənər, əsasən mollabacıya qaravaşlıq edər, onun 
uşaqlarına baxar, toyuq-cücəyə dən tökər, su qoyar, həyət-bacanı süpürər, 
quyudan su çəkərdilər. Tez-tez də mollabacının çubuğunun zərbəsini 
dadardılar. 
 
QAFQAZ MÜSƏLMAN MÜƏLLİMLƏRİNİN 1-Cİ QURULTAYI 
 
Bəzi kitab və sənədlərdə Azərbaycan müsəlman müəllimlərinin 
qurultayı adlandırılır. 1906-cı ilin may ayında «Nicat» maarif cəmiyyətinin 
qiraətxanasındakı yığıncaqda müəllimlərin avqust ayında qurultayının 
çağırılması qərara alınır və aşağıdakı tərkibdən ibarət komissiya təşkil edilir: H. 
B. Zərdabi (Məlikov), F. Ağayev, N. Nərimanov, Ə. Cəfərzadə, A. Əfəndiyev, 
H. Mahmudbəyov, H. M. Hacıbababəyov, M. Y. Əfəndiyev, Ciddi hazırlığa 
başlanır. H. B. Zərdabi «Kaspi», N. Nərimanov «Həyat», F. Ağayev «İrşad» 
qəzetlərinə məktub yazır, qurultayın məqsəd və təkliflərini aydınlaşdırırlar. 
Təsis komissiyasının sədri N. Nərimanov var qüvvəsilə çalışır, 
qurultayın açılmasına az qalmış dərs, təlim və müəllimlər barədə bir neçə 
məqalə yazır, onun açılış günü isə «Bu gün» adlı məqaləsini dərc etdirir. 
1906-cı ildə, avqust ayının 15-də, səhər saat 10-da şəhər məktəbinin 
salonunda qurultay işə başlayır. Təsis komissiyasının sədri N. Nərimanov qısa 
giriş sözü ilə qurultayı açır. H. B. Zərdabi sədr, N. Nərimanov onun müavini, 
Fərhad Ağayev isə katib seçilir. 
Qurultay Azərbaycanda xalq maarifinin bir sıra, mühüm məsələlərini: 
ibtidai və orta rus-tatar məktəblərində ana dilinin icbari bir fənn kimi təlimi, 
yeni dərs proqramının tərtibi, vahid dərs metodunun hazırlanması, kənd 
müəllimlərinin həyat şəraitinin yaxşılaşdırılması, Qori müəllimlər 
105 
 
seminariyasının   (Azərbaycan şöbəsinin) Azərbaycanın şəhərlərindən birinə 
köçürülməsi və qadın təhsilinin inkişafı məsələsini müzakirə edir. 
Qocaman müəllim Səmədbəy Acalov    qurultayda baş verən ixtilafı 
belə izah edirdi: Bakıda məktəblər üzrə Livitski adlı bir inspektor vardı. Qatı 
irticaçı idi, hərəkət və rəftarında ayrı-seçkiliyə, yol verirdi. O, məktəblərdə bir 
gəlmə olsun belə azərbaycanca danışmağı qadağan edirdi: «Məbadə dərs 
zamanı bir gəlmə də olsa tatarca (Azərbaycanca)    danışasız. Kim bu əmri 
pozsa müəllimlikdən qovulacaq». Müəllimlər  dəhşətə gəlib nə edəcəklərini  
bilmirdilər. Onlar deyirdilər ki, «rus dilində ifadə etdiyimiz sözləri balaca 
uşaqlara nə sayaq başa salaq.  «sabaka» sözünü it kimi hürüb «hamham», 
«pişik» sözünü «miyo... miyo»... edib əyan edək?! Tutaq ki, heyvanları, 
nəbatatın bəzilərini şəkillərlə izah etdik... Bəs başqa minlərlə  cisimləri  başa  
salmaq  üçün  hansı  üsuldan, hansı vəsaitdən istifadə edək, nə tədbir görək!?» - 
Qurultay nümayəndələri qərara aldılar ki, belə yaramazlığa qarşı Livitskidən 
Qafqaz canişininə şikayət etsinlər və ana dilini sərbəst dərs kimi keçmək 
barədə sərəncam verilsin. 
Teleqramı tərtib etmək qurultayın sədrinə tapşırıldı, H. B. Zərdabi 
tapşırığı yerinə yetirdi, teleqram mətnini nümayəndələrin nəzərinə çatdırmaq 
üçük oxudu, sonuncu cümlə belə qurtarırdı: «Qurultay ədalətli sərəncam 
vermənizi xahiş edir». Nəriman Nərimanov bu cümləyə etiraz etdi: «Qurultay 
tələb edir! Xahiş yox». 
Zərdabi həlim bir tərzdə izah elədi ki, «tələb» sözü canişinlikdə 
oturmuş çinovniklərin qəzəbinə səbəb olar, teleqramı cırıb atarlar, sərdara heç 
verməzlər, deyərlər siz nəsiz, kimsiz ki, tələbiniz də nə ola. Burada evimizin 
içində bir Livitskilə bacarmırıq, bizi saya salmır. Teleqramı sərdara versələr, 
hiddətlənər, təhsil işlərimizə əngəl törədər, Livitskiyə əhsən deyər, hələ üstəlik 
səlahiyyətini bir az da artırar. Xahiş daha müvafiqdir, nəzakətlidir... 
Münaqişə başlandı. Hər kəs dediyinin üstündə dururdu. Nümayəndələr 
iki dəstəyə bölündü; təklifləri səsə qoydular. Nərimanovun «qurultay tələb 
edir» təklifi keçdi. Bu qələbədən qanadlanmış cavan bir müəllim bərkdən 
qışqırdı: «Əqil yaşda deyil, başdadır». 
Qurultayda olan bu əhvalatı Hacı Zeynalabdin Tağıyevə xəbər 
verirlər. Əhvalat avqustun 21-də baş vermişdi. 
Səhəri - avqustun 22-də Zeynalabdin Tağıyev qurultaya gəldi və 
Qafqaz canişininə göndəriləcək teleqram üstündə N. Nərimanovla toqquşması, 
ixtilafı oldu. Vəziyyət çox gərgin, adamlar əsəbi idi. Tağıyev müəllimlərə 
müraciətlə dedi: «Sizin dünənki qərarınız göstərir ki, qurultaya N. Nərimanov 
kimi uzağı görməyən adamlar rəhbərlik edir. Bilirsinizmi Nərimanov kimdir? 
Onun cibində bir qəpiyi yoxdur, mənim pulumla oxuyur. İndi gəlib burada 
inqilabi danışıq aparır, sizi də ağıldan-başdan çıxarmaq istəyir... Xahiş edirəm 
106 
 
dünənki qərarınızı dəyişin, çünki hökumət yanında bütün millətimizə ayıb 
gətirən işdir».
*
 
Məclisdə dərin sükut var idi. 
«Yoldaşlar! - deyə Nərimanov kürsüyə qalxıb asta bir tərzdə sözə 
başladı. - Mən də cənab Tağıyevdən təqaüd alanlardanam. Lakin mən 
bilmirdim ki, cənab Tağıyev yoxsul müəllimlərə kömək etmək istəyir ki, 
onların müstəqil fikirləri olmasın, hərgah indiyə qədər cənab Tağıyev tələbələrə 
ona görə kömək etmiş ki, onlar yalnız Tağıyevin dediyini desinlər; belə 
olduqda mən özümün keçmişimi və hal-hazırımı heç zaman ləkələyə, fəryad 
etmək lazım gələn yerdə susa bilmərəm. Başqalarının nəinki açıq danışdığı, 
hətta çar istibdadına qarşı azadlıq yolunda öz qanlarını tökdükləri bir zamanda, 
mən heç kəsə ixtiyar verməmişəm və imkan vermərəm ki, mənfur qızılın gücü 
ilə məni susdursun. Mən zəmanəmizin zalımlarından xilas olmaq üçün, gələcək 
nəsillərin özünü mənfur qızıla satmamaları üçün bütün qurultay qarşısında 
cənab Tağıyevin təqaüdündən məmnuniyyətlə imtina edirəm».
**
 
Bu hadisə illər uzunu təkcə müəllimlərin arasında deyil, başqa sənət 
sahibləri içində də geniş söhbət mövzusu oldu. 
Müsəlman müəllimlərinin 1-ci qurultayının faydalı, insani 
tədbirlərindən biri də erməni müəllimlərinə müraciəti idi. Bu müraciətdə 
deyilirdi: «İki qonşu xalq arasında çoxdan bəri əmin-amanlıq arzusunda olan 
biz sizin, avam kütlələrə əlbir təsir göstərmək çağırışınızı yekdilliklə qəbul 
edərək, böyük sevinclə öz əlimizi sizə uzadırıq. Müsəlmanlarla ermənilər 
arasında möhkəm sülhün faydasını xalqa başa salmaq kimi müqəddəs vəzifəni 
sizinlə birlikdə yerinə yetirəcəyik».
*
 
Mətbuat. Dövri mətbuat son iki yüz ildə xüsusi vüsət tapmışdır. Əsrlər 
uzunu isə xəbərlər ağızdan-ağıza yayılardı. Əyalətlərə xüsusi qasidlər göndərib 
hökumətin qanun, qərar və sərəncamlərını hakimlərə və xalqa çatdırardılar. 
Dövlətlər arasındakı əlaqələr də elçilər və diplomatlar vasitəsilə yaranırdı. 
Şəhərlərdə sarçılar küçəbəküçə gəzib car çəkərdilər. Böyük şəhərlərdə hər 
məhəllənin öz carçısı vardı. Mədəniyyət, elm-texnikanın inkişafı nəticəsində 
maşınlar meydana gəldi, kitab, qəzet, jurnal çap edilməyə başladı, bununla da 
mətbuat yarandı. Ölkələrin inkişaf səviyyəsindən və ədəbiyyata ehtiyacdan asılı 
olaraq çap edilən əsərlərin, qəzet, jurnalın miqdarı artdı. 
Azərbaycanda milli mətbuatın tarixi 1875-ci ildən «Əkinçi» qəzetinin 
nəşri tarixindən başlayır. Həsənbəy Zərdabinin o qəzeti nəşr etmək üçün 
çəkdiyi əzab-əziyyət hamıya məlumdur. Azərbaycan   dilində çıxan qəzeti  nəşr  
etməyə  icazə  almaq  üçün  o  üç  il  çalışmışdı. Qəzet çıxan müddətdə o, 
                                                          
* Н. Нариманов. Собранные сочинение, т. 1, М-, 1926, стр. 6. 
** Yenə orada. 
* Azərbaycan tarixi, 1964, səh. 883. 
107 
 
dəfələrlə jandarm idarəsinə çağırılıb, sorğu-suala   tutulmuşdu... 
Qaragüruhçular da onu çox incidib, təhqir və ölümlə təhdid etmişdilər. 
Qəzalara,  kəndlərə  qəzeti  bəzən pulsuz yollayardı ki, qaranlıq mühitə azsa da 
olsa ziya, işıq saçsın. Çox vaxt qəzet maddi ziyan gətirirdi. «Əkinçi» ayda iki 
dəfə balaca vərəqədə çıxırdı. Bütün işləri: məqalə yazmaq, material toplamaq, 
çap etməyi Həsən bəy tək  özü görürdü. Dünyada baş   verən bütün  
hadisələrdən, daxili və xarici xəbərlərdən, ölkələrin vəziyyətindən, elmdən və 
ədəbiyyatdan, maarifdən və mədəniyyətdən, iqtisadiyyatdan, xüsusən kənd 
təsərrüfatından, tibbdən, texnikadan  yazırdı... Toxunmadığı  sahə  qalmırdı. 
Həsən bəy eyni zamanda Bakı realnı məktəbində dərs deyir, rus qəzet və 
jurnallarında da elmi, siyasi-ictimai, ədəbi-tənqidi məqalələr dərc etdirirdi. 
Xurafat, mövhumat və bəy-xan-dövlətli zülmünün amansız  düşməni  idi.  
«Əkinçi» qəzeti     hər nömrəsində zülmkarları ifşa edirdi. Qadın azadlığının 
alovlu carçısı idi... Lakin «Əkinçi» uzun yaşaya bilmədi, iki ildən sonra 
bağlandı... Həsən bəy Zərdabini realnı məktəbdən, müəllimlikdən də xaric 
etdilər və Bakıdan sürgün olundu... Lakin onun yandırdığı məşəl sönmədi, 
gündən-günə daha da alovlandı. 
Bakıda neft sənayesinin inkişafı ilə əlaqədar nəşr edilən qəzet və 
jurnalların da sayı get-gedə artırdı. Onlardan bir neçəsinin adını çəkmək olar: 
«İttifaq!», «Tərəqqi», «Səda», «Sədayi-haqq», «Həyat», «Taza həyat», 
«Hümmət», «Bakinski raboçi», «Dəvət-Qoç», «Təkamül», «Yoldaş» və sairə 
bolşevik qəzetləri, Burjuaziya qəzetləri «İrşad», «Kaspi», Jurnallardan: 
«Fyüzat», «Yeni Fyüzat», «Arı», «Babayi-Əmir», «Zənbur», «Tuti», «Məzəli», 
«Şəlalə», «Kəlniyyət», Tiflisdə çıxan «Molla Nəsrəddin». O zamana qədər 
ədəbiyyatımızda olmayan ədəbi janrlar: «hekayə», «poema», «oçerk», 
«povest», «roman» meydana gəldi; əsrlər uzunu ədəbi mühitdə hökm sürən 
«mərsiyə», «qəsidə», «həcv», «mədh»in mövqeyi get-gedə sarsılmağa başladı. 
Rusiyadan və Avropadan gələn demokratik ədəbi, siyasi cərəyanlar 
xalqın mənəviyyatına nüfuz edir, yeni məfkurələr aşılayırdı, camaatın gözünü 
açır, şərq ətalətindən, qəflət yuxusundan oyadırdı. Yeni üslubda yazan şairlər, 
ədiblər, jurnalist və tənqidçilər əsrlə səsləşməyə, ayaqlaşmağa çağırırdılar. 
Rəssamlıq. Müəllimimiz rəssam Əmir Əfəndi Hacıyev nəql edirdi ki, 
rus və Avropa mədəni-ictimai təsiri nəticəsində Bakıda yeni dövr rəssamlıq 
sənəti, realist rəsmlər yarandı. Əlibəy Hüseynzadənin «Bibi-heybət məscidi» və 
«Çeşmə başında»kı əsərləri bu cəhətdən xüsusi yer tutur. Əzim Əzimzadə isə o 
zamanlar deyildiyi kimi, Azərbaycanın yeganə, peşəkar rəssamı idi, 
Azərbaycanda karikatura şarj məktəbinin banisi idi. 
Əzim Əzimzadə hələ rus-tatar məktəbinin şagirdi ikən şəkil çəkməyə 
böyük meyl göstərir. Milyonçu Ağa bala Quliyevin dəyirmanında kuryer 
işləyəndə, tale üzünə gülür, sahibkarın Persidski (Poluxin), Karantini (Həzi 
108 
 
Aslanov) və Gimnazist (L. Tolstoy) küçəsində tikdirdiyi təmtəraqlı mülkün 
interyerini bəzəyən rəssam Durovla tanış olur. 
Durov sahibkarın istəyinə, zövqünə uyğun divarları İstambul 
mənzərələri, Ərəbistan səhnələri,   qədim memarlıq ornamentləri ilə bəzəyirdi. 
Əzim ilk dəfə idi ki, yağlı boya ilə işləyən rəssama rast gəlirdi. Durov eşidəndə 
ki, Əzim az-çox akvarellə işləməyi bilir, başlayır ondakı rəssamlıq həvəsini 
artırmağa, hərtərəfli kömək etməyə. Əzim də öz növbəsində Azərbaycan, şərq 
və müsəlman xalqlarının bir sıra etnoqrafiyasına, adət-ənənələrinə xas olan 
cəhətləri rəssama başa salır, rəsmlərin realist səpkidə yaranmasına köməklik 
göstərir. 
Əzim yorulmadan sevimli sənətini davam etdirir: «Molla Nəsrəddin» 
jurnalına şəkillər göndərir və karikatura janrına xüsusi fikir verir. Mətbuatda 
ardıcıl çıxış edir, əsərləri «Zənbur» jurnalında dərc olunur. Məktəblərdə 
rəsmdən dərs deyir; eyni zamanda tarixi mövzularda rəsmlər çəkməkdə davam 
edir, portretlər yaradır. Bakıda çıxan «Kəlniyyət», «Baraban», «Məzəli», 
«Babayi-Əmir», «Tuti» jurnallarında fəaliyyət göstərir. Bəzən həftədə 10-15 
rəsm əsəri işləməyə məcbur olur. Rəsm etdiyi karikaturaları bəzən özgə adla 
imzalayır. O, bütün mənfi cəhətləri satira qamçısı ilə döyür, yumor gülüşü ilə 
lağa qoyurdu. 
Şerimizin, ədəbiyyatımızın seçilmiş əsəri «hop-hopnamə» kitabının 
ilk rəsmləri Əzimzadənindir. O, jurnal, məcmuə və kitablara da illüstrasiyalar 
çəkmişdir. 
1919-cu ildən 1926-cı ilə qədər təşviqat-təbliğat məqsədilə konsert və 
teatr tamaşalarına karikatura və şarjlar çəkirdi. 
* * * 
Cahana gəlmədən məqsəd nədir insana, bilməm ki?  
Həqiqətmi bu xilqət, yoxsa bir əfsanə, bilməm ki?  
Mən idrak etmədim dünyaya gəlməkdən nədir hikmət,  
Yaratmaqdan nədir məqsəd bizi sübhanə,  bilməm ki? 
M. Hadi 
 
Romantik şairimizin faciəsi. Böyük söz ustadı Məhəmməd Hadinin 
həyatı əvvəldən axıra qədər təlatümlü dəniz təki dalğalanmışdı. Qırx illik ömrü 
əzab və əziyyətlərlə sona çatmışdı. Yaradıcılığının ən coşqun dövrü Bakıda 
keçdiyindən bu şairi xatırlamamaq mümkün deyil. Kitablarına, şerlərinə verdiyi 
adlar, sərlövhələr: «Firdovsülhamat», «Eşq   möhtəşəm», «Şükufeyi-hikmət», 
«Təraneyi qəmpərvəranə», «Dünya səhneyi qəmdür», «Cins lətif», «Zavallı 
könlüm», «Ulduzlara doğru» və sairə onun nə qədər xəyalpərvər olduğunu 
göstərir. 
Hadi şairlər məskəni Şamaxıda anadan olmuş, uşaq ikən atasını 
itirmişdir. Uşaqlıq və gənclik illəri ehtiyac içərisində, ağır keçmişdir. Dərd-
109 
 
qəmini dağıtmaq üçün tez-tez ətraf dağlarda, meşələrdə gəzir, güllərdən, 
çiçəklərdən, quşların təranələrindən təsəlli tapmağa çalışır... Aylı gecələrdə 
sükuta dalmış aləmi, asimanə səpələnmiş saysız-hesabsız səyyarələri, göy 
üzünü bəzəyən ayın hüsnünü seyr edə-edə xoşbəxt, asudə, kədərsiz aləm 
axtarır. Çox güman ki, təbiətlə bu bağlılıq Hadinin gələcək şerlərinə zəmin 
yaradır, insan həyatını öyrənməyə, müəmmalı aləmin, kainatın sirrini anlamağa 
çalışır. Şamaxıda yaşadığı vaxtlarda qiraətxanada Azərbaycan, ərəb, fars, rus 
dillərində olan qəzetləri, jurnalları, kitabları mütaliə edir. İlk təhsilini Abbas 
Səhhətin atası Molla Əliabbasın məktəbində alır. Sonra Sarı torpaq 
məhəlləsində, məscid hücrəsində, şair Suxtə təxəllüslü Əhməd Əfəndinin 
şagirdi olur. Hadi sonralar bu müəllimindən tez-tez söhbət salarmış. Mütaliə 
etdiyi məcmuə, kitab və qəzetlərin təsiri altında da hürriyyət aşiqi olur, istibdad 
və mütləqiyyətə nifrət edir, düşmən kəsilir. Tanınmış müəllimlərdən 
Əliməmməd Mustafayev nəql edirdi ki, Şamaxıda bir dəfə adamlar usta Sarinin 
dükanına yığışıb Hadinin söhbətinə maraqla qulaq asırdı. Çox şirin danışırdı. 
Türkiyə soltanı Əbdülhəmidi başladı pisləməyə ki, cəlladdır, zalımdır, qan 
içəndir. Qəssab Hacı Nemət çapacağı götürüb Hadiyə hücum edir; Hadi 
çapacağı onun əlindən alıb, tullayır dama. Hadi olan yerdə ruhani və alimlar 
danışmağa çox da cəsarət etmirdilər. Quranı əzbərdən bilirdi və oxuya-oxuya 
mənasını deyirdi, tərcümə edirdi. «Şahnamə»dən çoxlu şer bilirdi. Firdovsi, 
Nizami, Xəyyam, Hafiz, Sədi və başqa dahi şairlərin şerlərindən bəzilərini 
tərcümə etmişdi. Fransa şair və alimlərindən Valter, Russo, Hüqo və başqa 
sənətkarların əsərlərindən xəbərdar idi. Rus demokratik ədəbi cərəyanını 
izləyirdi. Hadi şerlə yanaşı ədəbi, ictimai, siyasi və elmi məqalələr də yazırdı. 
Cəhalətdən xilas yolunu maariflənməkdə, savadlanmaqda görürdü. Bu 
mövzuya xeyli şer və məqalə həsr etmişdi. Mülkədar zülmündən və aclıqdan 
şəhərə qaçmış ac-yalavac, kasıb kəndlilərin bir loxma çörək üçün küçələrdə 
sərgərdan gəzdiklərindən, gecələr meydanlarda, soyuqda, küləkdə, yağışda 
qalmalarından, qarda-şaxtada üşümələrindən ürək ağrısı ilə yazırdı. Gənc 
yaşlarında gözəl bir qızla sevişir, qızı varlı bir tacirə ərə verirlər. Şair isə 
məhəbbətinə ömrünün axırına qədər sadiq qalır, evlənmir. 
Dövlətli qohumlarına yalvarır ki, məni İstambula, ya da Tehrana 
oxumağa göndərin. Xahişini rədd edirlər, arzusu da, eşqi kimi puç olur. Məyus 
şair dərdini şerlə belə ifadə edir: 
 
Varmı bundan yuxarı uçmağa istedadım,  
Qabiliyyət pərimə zəxm vurub ustadım.  
Oxumaqçün  nə  qədər  dadü-fəğan  etdimsə,  
Olmadı zərrə əsərbəxş şu istimdadım,  
Dağa dersən, eşidir, sonra verir əksi-səda,  
Daşa dönmüşlərə kar eyləmədi fəryadım.  
110 
 
Olmadan naili didar əməl qəbrə girər,  
Eşqi-şirini-ümid ilə yazıq Fərhadın.  
Acizəm tərcümeyi-halimi təhrirə, səbəb  
Doludur təlxi-həqiqətlə dili-naşadım. 
 
Bu şer Hadinin qanlı göz yaşları ilə yazılmış tərcümeyi-halıdır. 
1902-ci ildə, şaxtalı bir qış günündə, Şamaxı zəlzələdən dağılır. 
Xarkov şəhərində texnoloji institutu bitirmiş ilk Azərbaycanlı 
mühəndislərdən və texniki təhsil müəllimlərindən biri dosent Hacıbaba Əliyev 
nəql edirdi ki, zəlzələ olanda on bir-on iki yaşım vardı. Yer titrəyəndə nənəm 
məni qamarlayıb keçdi eyvana. Zəlzələdən dağılan evlərin gurultusu, yerdən 
qalxan toz dumanı, azca ara sakitləşəndə adamların qışqırıq, ağlaşma 
səslərindən, ah və fəryadlarından az qalırdı adamın bağrı yarılsın. Məhəllələr 
yerlə yeksan idi. Torpaq altında çoxlu adam qalmışdı, ölən və yaralanan da çox 
idi. Salamat qalanlar canını götürüb şəhərin kənarına qaçırdı. Çox çətinliklə 
çadır, alaçıq qurdular. Tonqal qalayıb azyaşlı uşaqları dövrələmə oturtdular. 
Adamlar əllərində bel, külüng torpaq altında qalanları xilas edirdi. Ətraf 
kəndlərdən keməyə xeyli adam gəlmişdi... Üçüncü gün bir nəfəri zirzəmidən 
çıxardanda qardaşına deyirdi ki, «Sən yuxarıdan qışqırıb məni çağırırsan, 
eşidirəm, hay verirəm, səsim sənə çatmırdı». Dördüncü gün Bakı kömək əlini 
uzadır: ərzaq, çadır, yorğan-döşək, pal-paltar gəlib çıxdı. Karvanda yüzdən çox 
dəvə vardı. Səksənə qədər furqon da şey-şüy gətirmişdi. Bütün Bakıda 
zəlzələdən xəsarət çəkənlərə 5 manatdan 500 manata qədər kömək yığmaq elan 
edilib. 
Hökumət dairələri isə yalnız doqquzuncu gün hərəkətə gəldi. 
Qarlı, şaxtalı havada adamlar çöllərə düşür, doğma yurdunu tərk 
etməyə vadar olurlar... Hadi də bu sərgərdan adamlarla Kürdəmirə gəlir, balaca 
bir məktəb açır. Yazdığı şerləri qəzetlərə göndərir. Sonra Bakıya köçür. 
Hindistandan «Həblül mətin», Krımdan, Baxçasaraydan «Tərcüman», 
İstambuldan «Sabah», Daşkənddən, Tehran və Təbrizdən qəzet, jurnal və 
kitablar gətizdirir. 
1903-cü ildə ölkədə inqilabi hərəkat genişlənir. Rusiyanın bütün 
sənaye şəhərlərində olduğu kimi Bakıda da izdihamlı tətil və nümayişlər şəhəri 
lərzəyə salır. Mədən, zavod, gəmi tərsanələrinin fəhlələri, nəqliyyat işçiləri 
əllərində Qızıl bayraqlar küçələri dolaşır, mütləqiyyəti lənətləyir, hürriyyət 
tələb edirlər. 
Meydanlarda natiqlər çıxış edir: «Hürriyyəti-kəlam», «Hürriyyəti-
əməl», «Hürriyyəti-nisvan» istəyirlər. 
Azərbaycan fəhlə sinfinin genişlənən inqilabi mübarizəsi azadlıq aşiqi 
Məhəmməd Hadinin yaradıcılığına böyük təsir edir. Birinci Rusiya inqilabı 
111 
 
illərində Hadi mətbuatda, bolşevik qəzetlərində çıxış edir. O, bolşevik 
«Təkamül» qəzetində hürriyyətə şerlər həsr edir: 
 
Azadə gərək şəxs, süxən, fikr ilə xamə,  
Hər kəs gələ hürriyyət ilə şövqə, xuramə.  
Ta kim ola insan qədəməndaz məramə... 
 
«Yoldaş» qəzetində çap edilmiş başqa bir şerində deyir: 
 
Minlərlə binəva quru yerlərdə can verir,  
Beş-on ləin naili dəryayi nemətin....  
Hər kəs gərək bərabər ola, hər hüquqda,  
Ehsanidir bu örz bizə dəst-qüdrətin... 
 
Digər şerində isə: 
Qaldıq əlində bir sürü ərbabı vəhşətin, 
Olduq əsiri pencəyi-qəhri-müsibətin,  
Hər səmtdən atılmadadır tiri-cangüdaz,  
Yoxdur önün alan bu xədənki-fəlakətin. 
 
Hadi köçüb Həştərxana gedir, orda qəzet mühərriri olur, ümidləri 
orada da boşa çıxır, yenə Bakıya qayıdır. 
Türkiyədə Soltan Əbdülhəmidi taxtdan salırlar. «Gənc türklər» 
hakimiyyət başına keçir. Çarizmin irticasından xilas olmaq arzusilə 
Məhəmməd Hadi 1910-cu ilin əvvəlində İstambula gedir. «Tənin» qəzetində 
şərq dilləri tərcüməçisi işləməyə başlayır. «Rübab», «Şahübal», «Mahitab» və 
«Hilal» qəzetlərində əsərlərini dərc etdirir. O zaman İstambulda belə bir 
vəzifədə çalışmaq və o cür qəzetlərdə əsər dərc etdirmək o qədər də asan 
deyildi. Müəllifdən dərin məlumat, kamil bilik, mükəmməl savad və iti qələm 
tələb olunurdu. Xəyalpərvər şair Türkiyədə gördüklərindən dəhşətə gəlir. 
Axtardığı mücərrəd həqiqəti, utopik hürriyyəti burada da tapa bilmir... Onun 
məqalələri qaragüruhçuları duyuq salır. Qadın hüququ, qadın azadlığı barədə 
yazdığı şerlər səs-küyə səbəb olur. 
Böyük ümidlərlə getdiyi İstambulda başına olmazın müsibətlər gəlir. 
Yüksək rütbə sahibini təhqir etmək üstündə onu həbsə alırlar və Salonik 
şəhərinə sürgün edirlər. Yunanlar Hadinin əlinin incə və ağ olmasından, 
nəzakət və rəftarından onu türk casusu hesab edir, öldürmək istəyirlər. Bir 
yunan keşişi onu himayəsinə alıb, xilas edir. Salonikdə, sürgündə olanda çox 
ağır və acı həyat keçirir. Günlərlə ac qalır. Sürgündən qayıdandan sonra 
İstambulda qalmır, vətənə - Bakıya dönür. Məğrur şair sarsılır, ağır iztirab, 
cismani zəiflik, ehtiyac onu üzür, axırda ruhi xəstəliyə tutulur. Ruhi 
112 
 
xəstəxanada yatır. Müalicə olunub xəstəxanadan çıxdığı vaxt Birinci dünya 
müharibəsi başlayır. Məhəmməd Hadi Səlib Əhmər (qırmızı xaç) dəstəsilə 
cənub-qərb cəbhəsinə (könüllü) gedir. 
İmperialist müharibəsinin dəhşətlərinin canlı şahidi olur. Viran qalan 
mülkləri, tar-mar olan kənd və  şəhərləri, doğma ev-eşiyindən sərgərdan 
düşmüş yüz minlərlə  fəqir-füqəranın, qoca, uşaq və qadınların fəlakətini, min 
bir xəstəliyə mübtəla olanları, insanların bir-birini qırmasını görür. Müharibəni 
lənətləyir. «Meydani hərb xatirələrindən» sərlövhəsi altında Bakıya şerlər 
göndərir. Şair «Karpat lövhələri» silsiləsindən Lehistanın kənd və şəhərlərində 
gördüyü şairanə mənzərələri, sadə insanların səmimiyyətini ustalıqla qələmə 
alır. «Hərb müsəlləs» şerində müharibə törədənləri qəzəblə ifşa edir: 
 
Dəryada hərb, yerdə də hərb, asimanda hərb,  
Ey aləmin ilahi, nədir bunca hərbü zərb.  
Dünyada hərb al yazılı bir kitabdır,  
Son bayrağında son sözü: «hökmi-limən qələb».  
Həp dalğalı dənizlərə bənzər həyatımız,  
Başdan-ayağa qan yeridir kainatımız. 
 
Böyük şair müharibə dəhşətlərini təsvir edərkən axırda heyrətlə yazır: 
 
Yağmırmı? Xeyr! Göyün odlar saçır yerə,  
Mövtün üqabi balü pər açmış səmalara.  
Buldum bir ad bu torpağa-səyyarə məqbərə,  
Səyyarə məqbərin dönüyor indi məhşərə... 
 
Məhəmməd Hadi 1918-ci ildə cəbhədən Gəncəyə qayıdır, baş verən 
dəyişiklikləri görür, əsrdən geri, hadisələrdən kənarda qaldığımızı kədərlə 
yazır: 
 
İmzasını  qoymuş  miləl  evraqi-həyatə,  
Yox  millətimin xətti bu imzalar içində. 
 
O, müsəlman alayına imam təyin edilir. Görənlər nəql edirdi ki, Hadi 
əynində çərkəzi çuxa, belində şəmşir, papağının dövrəsində nazik sarğı, yəhərli 
atın üstündə uzaqdan nəzərə çarpırdı. 
...Həmin ilin payızında Hadi Bakıya gəlir, ədəbi fəaliyyətə başlayır, 
qəzet və məcmuələrdə məqalə və şerlər dərc etdirir. Şerlərində Vətəndən ayrı 
düşəndən sonra sanki Azərbaycanı bağrına basıb, oxşayır, əzizləyir: 
 
Ey Vətən, ey  beşik həyatım üçün.  
113 
 
Yenə sən aç qucaq məmatım üçün.  
Mədfənim səndə, məqbərim səndə,  
Ölməyim səndə, son yerim səndə.  
Səndə pək çox təbii sərvət var,  
Bizdə də bilik yox, cəhalət var.  
Cəhlimiz çox, kəmalimiz yoxdur. 
Uçmağa şahbalımız yoxdur.  
Seyr üçün asimani ürfani  
Görməyə kainat rəhmani,  
Pərubalu kəmal lazımdır... 
 
Məhəmməd Hadi get-gedə bədbinləşir, mühit ona daha da yadlaşır. 
Ümidini hər şeydən üzür. Şerlərini gah Səməd Mənsurun «Turan», gah Hacı 
Zeynalabdin Tağıyevin «Kaspi», arabir Qafur Rəşadın «Məktəb», ya da ki, 
Orucov qardaşlarının «Elektrik» mətbəələrində mürəttib və fəhlələrin köməyilə 
uzun vərəqələrdə dərc edib, küçələrə düşüb biri iki şahıdan, bir abbasıdan satıb 
ruzu pulu qazanır, heç kəsə boyun əymir. 
Müəllim Əliməmməd Mustafayev nəql edirdi ki, Hadi artıq taqətdən 
düşmüşdü, əynində nimdaş çuxa, qara şalvar, ayaqlarında köhnə çəkmə 
gəzərdi. On doqquzuncu ildə Nikolayevski (Kommunist) küçəsində 
durmuşduq. Bu vaxt bizdən aralı bir maşın dayandı. Avtomobildən Müsavat 
hökumətinin baş naziri düşdü, şairə yaxınlaşıb salam verdi və dedi: «Hadi 
əfəndi, xahiş edirəm, buyurun maşına, bərabər gedək. Siz bizə lazımsız». Şair 
onu dərin, mənalı tərzdə süzüb, məğrur bir səslə dedi: «Gedin! Şairinki nazirlə 
tutmaz!» 
Əliməmməd Mustafayev başqa bir əhvalat da danışırdı: «On 
doqquzuncu ildə, Novruz bayramı münasibətilə qadınları təbrik etmək üçün 
təntənəli, böyük bir yığıncaq düzəldirlər. Bütün ziyalılar - müəllimlər, artistlər, 
musiqiçilər, şair və yazıçılar iştirak edəcəkdi. Qocaman maarif xadimi 
Əlicabbar Orucəliyevlə mən «İsmailiyyə»nin qabağında Məhəmməd Hadiyə 
rast gəldik. Əlicabbar şairi məclisə dəvət etdi: «Hadi əfəndi, sabah, qadınlara 
həsr ediləcək yığıncağımız olacaq. Bədəlbəy məktəbində. Xahiş edirik təşrif 
gətirin». Hadi soruşdu: «Üstünüzdə kağız-qələm varmı?» Əlicabbar kağız-
qələm verdi. Kağıza bir beyt yazıb Orucəliyevə qaytardı: «Əlicabbar, bu şeri, 
qadınlar məclisində mənim adımdan oxuyarsan» dedi. Beyt belə idi: 
 
Üzünə, haqqına çəkir pərdə  
Olmuş ikən südünlə pərvərdə. 
 
114 
 
Təkid etdikdə ki, gəl məclisə, məyus bir tərzdə dedi: «Əlicabbar 
əfəndi, bu üst-başla, bu libasda, bu qiyafətdə mən ora gələ bilərəmmi?! Dəvət 
üçün çox sağ olun. Şeri oxuyarsız, elə o bəsdir». 
Saç-saqqalı ağarmışdı. İldırım vurmuş, qol-budaqları vaxtsız qırılmış, 
şaxələri sınmış, yarpaqları tökülmüş palıd ağacına oxşayırdı. Hərəkətləri ağır, 
özü yorğun, üzüntülü bir görkəmi vardı... Amma gözlərindən hələ də zəka və 
qürur yağırdı. Polad kimi sınmağa razı idi, əyilmək niyyətində deyildi». 
Şerlərindən birində bir loxma çörək üçün heç kimə baş əyməməyi 
məsləhət görürdü: 
 
Kimsəyə   qılmaz   təməllüq   haqpərəstan   nan   üçün,  
Caki-ismat eyləməz alicənaban naç üçün,  
Ab-neyabi-əfvani tökməz insan, nan üçün,  
Tərk məslək eyləməz ərbab ürfan, nan üçün. 
 
Əliməmməd Mustafayev nəql edirdi ki, iyirminci il may ayının ilk 
günlərində «Çanax Qala» kafesində oturub, Hadi ilə bərabər qayğanaq yedik, 
kofe içdik. Birlikdə çıxıb Nikolaysk küçəsinə tərəf gedəndə xalq ədliyyə 
komissarı Əliheydər Qarayevə rast gəldik. Ayaq saxlayıb bizimlə görüşdü, 
Hadidən hal-əhval xəbər aldı. Hadi: «Belə inqilabi kəbirdən sonra mən də hamı 
kimi xoşbəxt, azad dünyaya qədəm qoymuşam, - dedi. – Ağakərim oğlu 
Əliheydər, tarix bəşərdə baş vermiş bütün qovğa, məğlubiyyət və qələbələrdə 
heç bir zaman, heç kəs şərabı qadağan etməmişdi. Siz bolşeviklər qadağan 
etdiniz. Bəşəriyyəti bu bəladan da, bu faciədən də xilas edə bilsəniz, alqış sizə. 
- Azca fikirləşib əlavə etdi. - Heç yerdə şərab tapılmır. Amma - əlini qoltuğuna 
salıb araqla dolu balaca bir şüşə çıxartdı, - amma mən tapmışam. Mənzilə gedib 
içəcəyəm, hər şeyi unudacağam. Mənzil dedikdə, güman etmə ki, sizin 
burjuylardan müsadirə etdiyiniz təm-təraqlı kaşanalardandır. Xeyr! Quba 
meydanında, karvansaranın bir küncündəki «qapıdan» zorla yanakı keçə 
bildiyim kahadır». 
Qarayevdən ayrıldıq. Məhəmməd Hadi nə fikirləşdisə, astadan şer 
oxumağa başladı: 
 
Ey ol vəqti görən məsud, unutma, bizləri yad et,  
Bu yolda həsrət ilə can verən əhbabi tədad et,  
Məzarım üzrə gəl, dur, qəmli-qəmli ağla, fəryad et.  
Oxu bu şeri qəbrimdə ələttəkrar övrad et,  
Dur, ey zindani-nisyanda yatan, azad olub  aləm,  
Sürurabad - hürriyyət  gəlib, dilşad olub aləm. 
 
115 
 
Memarlıq abidələri. Bakının inkişafı ilə yanaşı şəhərdə teatr binaları, 
kino salonları, əyləncə evləri də artırdı. Azərbaycanda ilk milli teatrın binasını 
Hacı Zeynalabdin Tağıyev 1883-cü ildə tikdirir. Layihənin müəllifi memar 
Koqnovitski idi. Qadınları teatra buraxmazdılar, kişilər başlarında papaq 
oturardılar. Sonralar qadınlar üçün lojaların bir neçəsində cunayi pərdələr 
çəkdilər ki, üzləri görünməsin; pərdə arxasından səhnəyə tamaşa edirdilər. 
Bu binada ən fövqəladə tamaşa 1908-ci il yanvarın 25-də «Leyli və 
Məcnun» operası olub. Üzeyir Hacıbəyovun bu əsəri təkcə Azərbaycanda yox, 
bütün Şərqdə, bütün müsəlman aləmində ilk opera idi. Bu, mədəniyyət 
tariximizə qızıl hərflərlə yazılmış şanlı, fərəhli bir səhifə idi. 
«Leyli və Məcnun» tamaşasının rejissoru Hüseyn Ərəblinski, 
Məcnunun rolunu məşhur sənətkər, xanəndə Hüseynqulu Sarabski ifa edirdi. 
Müsəlman teatrı binasında erməni truppası da həftədə bir dəfə öz 
dillərində tamaşa verirdi. Tağıyev özü icazə vermişdi və heç bir kirə haqqı 
almırdı. 
Opera teatrı üçün tikilən binanın tarixi çox maraqlıdır. 1910-cu ildə 
Bakıya məşhur bir xanəndə qadın gəlir, səsinin ahəngi, özünün gözəlliyi, 
qəşəngliyi ilə Bakı milyonçularının diqqətini cəlb edir, başlarını gicəllədir. 
Milyonçu Mailov qardaşlarından böyüyü bu xanıma bərk vurulur, ona əlindən 
gələn «hörməti» edir. Brilyant üzüklər, sırğalar, zərli-zibalı parçalar, libaslar, 
boyunbağılar, bilərziklər, qolbaqlar bağışlayır. 
Mailov qardaşları balıq-kürü taciri idilər. Kür qırağında vətəgə icarəyə 
götürmüşdülər. Balıq-kürü hazırlayan sexləri vardı. 
Professor S. M. Apresov deyirdi ki, müğənni xanıma vurulan Mailov 
yekəpər, cüssəli bir kişi idi. 
Xanəndə xanım gah Birja (Üzeyir Hacıbəyov) küçəsində, gah da ağac 
və taxtadan tikilmiş «Sirk» binasında, gah da «Qış» klubunda konsert verirdi. 
Böyük də müvəffəqiyyət qazanırdı. Qastrol başa çatanda xanəndə xanımın 
şərəfinə «Kazino»da təntənəli vida ziyafəti düzəldirlər. 
Söhbət zamanı xanımdan soruşurlar ki, «bizim şəhərə bir də nə vaxt 
gələcəksiniz?» 
Xanım başını bulayıb cavab verir ki, «yəqin ki, heç haçan. Çünki mən 
sirk və kazino salonlarında oxumağa adət etməmişəm. Sizin bu gözəl, zəngin 
Bakıda, səxavətli cəngavərlər yaşayan dövlətli şəhərdə münasib bir opera 
binası yoxdur ki, müğənni istedadını, məharətini nümayiş etdirə bilsin» 
Mailov xəbər alır: «Xanım, indi hara gedirsiz, nə qədər müddətə?» 
Müğənni xanım Yaponiyaya qastrola getdiyini və bir ildən sonra 
qayıdacağını bildirir. 
Mailov deyir ki, bir ildən sonra bizim şəhərə gəlin, münasib bina hazır 
olacaq və onu siz açacaqsınız. 
Razılaşırlar. 
116 
 
Mailov opera binasını layihələşdirməyi arxitektor Bayeva tapşırır və 
deyir ki, bu, Tiflisdəki opera binasına oxşamaqla yanaşı ondan daha gözəl, 
daha üstün olmalıdır. 
Hacı Zeynalabdin Tağıyev həmin əhvalatı eşidir və Mailova rast 
gələndə, söhbət əsnasında teatr binasının tikilməsini xəbər alır. Mailov cavab 
verir ki, memar Bayev Tiflisdəki opera teatrının çertyojları ilə tanış olub 
qayıdıb, indi gecə-gündüz bizim layihə üzərində işləyir. Hacı Zeynalabdin 
deyir ki, ağlım kəsmir, o boyda binanı bir ilə tikib başa çatdırmaq olsun! Mən 
özüm bənna, sonra da podratçı olmuşam, çox da ev tikmişəm. Hər şeyi bilirəm. 
Çətin işdi. 
Mailov gülümsəyib deyir: «Hacı, gəl mərcləşək. Əgər bina bir ilə 
hazır olmasa, mən onu başa çatdırıb verərəm sənə, olar səninki, xərci məndən. 
Yox, əgər başa çatdırsam, çəkdiyim xərci sən ödəyərsən, bina qalar mənə». 
Razılaşırlar. Mailov binanı bir il əvəzinə səkkiz aya tamamlatdırır. 
Səs bayıra yayılmasın, içəridə qalsın deyə tavana başdan-başa ikiqat 
qalın məxmər, onun üstündən də keçə döşəyiblər... 
Mailov xanəndə xanıma teleqram vurur; o da Bakıya gəlir və operanın 
açılışında iştirak edir və birinci mahnını oxuyur. Şəhərin varlı adamları, musiqi 
və teatr ustaları açılışda iştirak edirlər. Xanəndə xanım ariyanı qurtaranda 
başına pul yağır. Səhnə başdan-başa gül-çiçək içində idi. 
 Mailov xanıma çiçəklər və güllər şəklində pullardan - beş yüz 
manatlıq, yüz manatlıq, əlli manatlıq və iyirmi beş manatlıqdan düzəldilmiş 
böyük bir çələng göndərir. Bu barədə şəhərdə uzun-uzadı söhbət gedir. 
«Cəmiyyəti-xeyriyyə» üçün «İsmailiyyə» binasının tikilməyinin də 
maraqlı tarixi var. 
Musa Nağıyevin oğlu Ağa İsmayıl vərəm azarına tutulmuşdu. Şəhərdə 
məşhur bir həkim Bakı milyonçularının ailələrini müalicə edirdi. Ağa İsmayılı 
müayinədən keçirəndən sonra həkim Musa Nağıyevə deyir ki, oğlanın halı çox 
ağırdır, tez tədbir görülməsə, tələf ola bilər. Əlli min manata qədər xərci var. 
Ağa İsmayılı özüm İsveçrəyə aparıb, bir il ərzində müalicə etdirib gətirrəm. 
Musa Nağıyev deyir ki, on min manat verərəm. Söhbət bununla bitir. Ağa 
İsmayılın halı doğrudan da gündən-günə ağırlaşır. Axırda Ağa Musa oğlunun 
müalicəsi üçün əlli min manat verməyə razı olur. Həkim xəstəni yoxlayandan 
sonra xəbər verir ki, iş-işdən keçib, indi heç onu yüz min manatla da xilas 
etmək mümkün deyil. 
Doktor Məhəmməd Rza Vəkilov xəstə oğlanı İsveçrəyə aparır, 
müalicədən sonra halı yaxşılaşır. Lakin o, çox yaşamır. 
Milyonçuların Novruz bayramı münasibətilə ziyafət məclislərinin 
birində söhbət əsnasında Ağa Musanın oğlu Ağa İsmayılın cavan yaşında 
vaxtsız vəfat etməsindən təəssüflə danışırlar. Ağa Musanın gözləri yaşarır. 
Milyonçulardan biri bu məqamdan istifadə edib soruşur: «Ağa Musa, oğlun 
117 
 
Ağa İsmayılın xatirəsini əbədiləşdirmək istəyirsən? Adı həmişə yad edilsin, 
unudulmasın?..» Ürəyi kövrəlmiş ata titrək bir səslə deyir: «Əlbəttə istərəm. 
Var-yox bir oğul idi...» sualı verən milyonçu məclisdə olan qaziyə göz vurur və 
deyir: «Qazi ağa, xeyir-dua ver, Ağa Musa oğlunun xatirəsini əbədiləşdirmək 
istəyir. Odur, qız məktəbindən aşağıdakı «Qapan dibi» boşdur. Orda 
«Cəmiyyəti-xeyriyyə» üçün Ağa İsmayıl adına bir bina tikdirər.» 
Qazi o saat dua oxuyur... Məclisdə olanlar Ağa Musanı təbrik edirlər. 
Səhəri gün Ağa Musa başılovlu gəlir dostunun evinə, başlayır giley-
güzara: «Ay qardaş, bu nə işdir sən mənim başıma gətirdin... Məni müflis edib, 
boynuma torba taxıb, küçələrə salmaq istəyirsən? sınıq çıxartmaq istəyirsən!» 
Dostu soruşur: «Nə olub axı, açıq danış». 
«Atam, atam, daha nə olacaq, o bina bir neçə yüz min manata başa 
gələcək... Məndə o tanxa hardan?» 
Dostu deyir: «Ağa Musa, varidatına iki milyon verirəm. Sat, alım». 
Ağa Musa soşur: «Atam, atam, mənim əlli milyon manatlıq varidatımı 
iki milyona almaq istəyirsən?» 
«Yox, almaq istəmirəm. Sən deyirsən ki, oğluvun yolunda, adını 
ucaltmaq üçün xərcin öhdəsindən gələ bilmirsən». 
Sabahı gün dostu «Kaspi» qəzetində elan verdirir ki, Ağa Musa 
Nağıyevin gələcəkdə bankda pulu olmasa «İsmailiyyə» binasının xərcini 
ödəməyi boynuma alıram. 
Layihəçilər binaya xərclənəcək vəsaitin miqdarını smetada qəsdən az 
göstərirlər ki, Ağa Musa fikrindən dönməsin. 
Binanı tikmək üçün «Qapan dibi»ni münasib yer hesab edirlər. 
«Qapan dibi» gur bir meydan idi. Şamaxıdan, Ağdaşdan, Göyçaydan, Şəkidən, 
Qubadan və başqa qəza və kəndlərdən gələn kəndlilər buraya ərzaq, meyvə, 
xalça, palaz, mal-qara, qoyun-quzu və başqa şeylər gətirib satardılar. «Qapan 
dibi»nin xalis bir Şərq mənzərəsi vardı. Nə vaxt gəlsəydin görərdin ki, dəvələr 
gövdələrini yerə sərib, boyunlarını dik qaldıraraq gövşəyə-gövşəyə iri gözlərini 
uzaqlara dikib dincəlir. Başqa bir tərəfdə yan-yana bağlanmış kəhər, kürən, 
səmənd atlar boyunlarından asılmış torbalardan arpa-saman yeyə-yeyə fınxırır. 
Başqa bir yerdə isə iri buynuzlu, qızılı, qara, qaşqa-təpəl öküzlər ayaq üstə 
durub... Birdən uzaqda qopan zəng-zınqırov sədaları «Qapan dibi»nə dəvə 
karvanının yaxınlaşdığını xəbər verər, hər karvanda yüz, yüz əlli dövə bir-
birinin dalınca yeriyər, keçmiş Şərq ehtişamını xatırladardı... Bir də görərdin, 
gəl arabaları bir-birinin dalınca «Qapan dibi»nə yaxınlaşır... Araba təkərlərinin 
cırıltısı ətrafa yayılır, toz göyə qalxırdı. Gecələr isə «Qapan dibi»nin qəribə 
mənzərəsi olardı. Kəndlilər dəvələrə, kəllərə, atlara yem tökər, yaxında tonqal 
qalayıb, dövrəsində yığışıb söhbət edərdilər. Ayrı-ayrı ləhcələr eşidilərdi. 
Qurban bayramı zamanı alverçilərin əlindən tərpənmək olmurdu; dükançılar 
müştəri çağırar, dərvişlər qəsidə oxuyardılar. 
118 
 
Novruz və qurban bayramı münasibətilə şəhərdə şənliklər başlardı. 
Şəhər idarəsi «Qapan dibi»ni köhnə qəbiristanlıq əvəzinə, cümə 
məscidi tikmək üçün müsəlmanlara vermişdi. Milyonçular İstambulda, 
Təbrizdə, İsfahanda, Bağdadda, Qahirədə olduğu kimi Bakıda da bir dəbdəbəli, 
əzəmətli məscid tikdirmək fikrində idilər. Nəzərdə tutulduğuna görə bu 
məscidin bir neçə qübbəsi və qoşa eyvanlı altı minarəsi olmalı idi. Dövrəsində 
bağ salınacaqdı, hovuzlar gecə-gündüz fəvvarə vuracaqdı. Bu iş bir az təxirə 
düşür, Bələdiyyə idarəsi «Qapan dibi»ni müvəqqəti xırda alış-verişçilərə 
icarəyə verir. Böyük qapan isə yenə yerində qalırdı. Burada alverçilər 
birmərtəbəli dükanlar, taxtadan budkalar tikdirmişdilər. «Qapan dibi»nin adını 
dəyişdirib, eləyirlər «Şeytan bazar». 
Xaçpərəst ruhanilər «Qızıllı» kilsənin yaxınlığında belə bir təmtəraqlı 
məscidin tikilməsinə mane olurlar. «Cəmiyyəti-xeyriyyə» binası tikdirmək 
istəyəndə isə şəhər Dumasında böyük mübahisə düşür. Dumanın bəzi üzvləri 
iddia edirlər ki, o yerdə şəhər bağı salınmalıdır. Doktor Məhəmməd Rza 
Vəkilov çıxış edib, elə bir nitq söyləyir ki, başqaları daha danışmağa cürət 
etmirlər və yeri müsəlman «Cəmiyyəti-xeyriyyəsinə» verirlər. 
«İsmailiyyə»nin layihəsi 1907-ci ildə hazırlanmışdı. Bu yer 
planlaşdırma baxımından çox əlverişli idi. Polşalı memar Ploşko əlindən gələni 
edir, əsər üzərində xüsusi səylə çalışır, imkanlardan ustalıqla istifadə eləyir. 
1908-ci ildə Mövludi Nəbi bayramı münasibətilə müsəlman qız 
məktəbinin «Ərəbkari» böyük salonunda, «Cəmiyyəti-xeyriyyə»nin düzəltdiyi 
məclisdə «Şeytan bazar»da cümə məscidi əvəzinə tikiləcək binanın 
nəqşələrinin hazır olduğunu xəbər verirlər və gətirib divardan asırlar. 
Binanın müsəlman cəmiyyəti-xeyriyyəsi olduğunu gözə çarpdırmaq 
üçün əsas və yan fəsadlarının yuxarısındakı haşiyələrdə gözəl xətlə, iri, qızılı 
hərflərlə müdrik, dərin mənalı sözlər yazılmışdı: «İnsan yalnız zəhmətlə ucalıb 
istədiyinə nail ola bilər». Başqa birində: «İnsanı insan edən zəhmət olub». 
Üçüncüdə müraciət edilirdi: «Müsəlmanlar, əsriniz sizinlə ölür, övladlarınızı öz 
əsrləri üçün hazırlayın». Dördüncüdə: «İnsan beşik evindən qəbir evinə qədər 
oxumalıdır». Beşincidə: «Elm Çin ölkəsində olsa belə, dalınca gedin». Bu 
qiymətli kəlamları məşhur xəttat Mirzə Əsədulla Xiləli hüsn-xətlə yazıb 
hazırlamışdı. Xəttat Mirzə Əsədulla kasıb və böyük külfət sahibi idi. 
Xeyriyyəçi gənc ziyalılar ona kömək məqsədilə iki-üç aylıq xəttat kursu 
düzəldər, tez-tez sümük üzərində müxtəlif millətlərin aforizmlərini həkk etdirər 
və dövlətlilərə baha qiymətə satıb, xəttatın güzəranını asanlaşdırardılar. 
Layihənin müəllifi arxitektor Ploşko «İsmailiyyə»nin nəqşlərini 
məclisdə olanlara göstərib izahat verir. Etirafına görə, onun ən böyük 
arzularından biri də Bakının mərkəzində, Azərbaycanın milli ornamentləri ilə 
bəzədilmiş əzəmətli bir imarətin layihəsini işləmək imiş. 
119 
 
Arzusuna çatdığına görə sevincini izah edə bilmirdi. Ağa Musa 
Nağıyevə öz minnətdarlığını bildirirdi. 
Divarlara asılmış nəqşələr tamaşaçıları valeh etmişdi. 
«Şeytan bazarı» hasara alıb, köhnə budkaları, bir mərtəbəli dükanları 
sökdülər. Torpaq işləri qurta-randan sonra özül qoymaq mərasimi başlandı və 
bu çox təntənəli keçdi. Şəhər camaatının əksəriyyəti burada idi. Şəhərin adlı-
sanlı adamları, neftxudalar, bələdiyyə rəisi, Bakı qalabəyi, Bakı valisi, mülki və 
hərbi məmurlar, ruhanilər, ziyalılar mərasimdə iştirak edirdilər. Nitqlər 
söyləndi, təbriklər deyildi, arzular dinləndi. Bakı qazısı Ağa Mirməhəmməd 
Kərim ruhani ədası ilə bir Quran ayəsi oxudu, sonra imperator xanədanının sağ-
səlamətliyinə dua və Musa Nağıyevin ata-anasına rəhmət oxudu. Binanın 
tikildiyi tarix yazılmış sicili də polad qaba qoyub qapağı qaynaqladılar və onu 
bünövrəyə qoydular. 
Dəvə karvanı, at arabaları sübh açılandan axşam qaralanadək «Qızıl 
qaya»dan daş daşıyırdı. Daş çapan kim, palçıq-sement qarışdıran kim, divar 
hörən kim... İstedadlı memarın kağız üzərində cızdığı bəzəkləri mahir ustalar 
divarlarda canlandırırdılar; sərt daşlar onların kələ-kötür barmaqlarının 
hərarətiylə  sənət  abidəsinə  çevrilir,   əsl memarlıq simfoniyasına dönürdü. 
Binanın birinci mərtəbəsi hazır olanda onun üçün nəzərdə tutulmuş 
pul qurtarır, buna görə də Ağa Musaya müraciət edirlər. Deyir: «Atam, atam, 
mənə deyilən xərci ödəmişəm. Bir qəpik də artıq verə bilmərəm». Bir müddət 
bina yarımçıq qaldı. Axırda milyonçulardan biri Musanın baş işlər müdiri 
Fətullabəy Rüstəmbəyova tapşırır ki, məqama sal, xərcin qalan hissəsini də 
Musanın boynuna qoy. Musa işlər müdirinə çox inanırmış, hətta qara gün üçün 
onun adına bankda on min manat qoyubmuş. Deyirmiş ki, dünyanın işini 
bilmək olmaz, birdən var-yoxum əlimdən çıxar qalaram quru yurdda. Dar 
məqamda adama heç kəs əl uzatmır. Adamlar vara gəlir. 
Günlərin birində Fətullabəy məqama salıb deyir ki, Ağa Musa, Ağa 
İsmayılın adına tikdirdiyimiz o gözəl bina qalıb yağışın, qarın altında, xarabaya 
dönür, hər halda onu başa çatdırmaq lazımdır, dost var, düşmən var... Ağa 
Musa əllərini havaya qaldırıb deyir: «Atam, atam, get, necə bilirsən, elə də elə. 
Amma mənə o barədə bir də söz demə...» 
Fətullabəy əvvəldən hazırladığı bank sənədlərini imzalamaq üçün ona 
uzadır. Ağa Musa pulun miqdarını görməmək üçün gözlərini yumub bir neçə 
cızma-qaradan ibarət qolunu sənədlərə çəkir. 
Bundan sonra binanın inşasını davam etdirirlər. 
O zamanlar mahir barmaqlarının təmasından sərt daşlar gülə-çiçəyə, 
butaya, qəşəng bəzək və nəqşlərə çevrilən bənnalardan usta hənifə, usta Hacı 
Abbas, usta Hacı Xeyrulla, Kərbəlayı Mirzə soltan, Səlman Ata kimilərin adları 
dillər əzbəri idi. 
120 
 
Milyonçuların bağları. Qara qızılın qüdrəti sayəsində dünənki 
arabaçı, meyxanaçı, arpa-saman satanlar, başında palçıq çanağı daşıyanlar 
Avropa paytaxtlarına səyahət edirdilər, dünyanın ən məşhur kurort və 
sanatoriyalarında müalicə olunurdular, ən bahalı mehmanxanalarda 
əylənirdilər. Kislovodsk - Yesentukini bəyənmirdilər. sərvətlərinə və 
imkanlarına uyğun bağ-bağat salmaq, Bakıda olduğu kimi, şəhərdən kənarda, 
dəniz qırağında da saraylar, fəvvarə vuran hovuzlar düzəltdirib şənlənirdilər. 
Mərdəkan və Şüvəlanda meyvə və bəzək ağacları, ətirli kollar əkdirib, 
çiçəkliklər saldırmışdılar, istirahət etmək və əylənmək üçün köşklər 
qurmuşdular. 
Başdan-başa qayalıq, daş-kəsəkdən ibarət, susuz, dəmir yoldan uzaq, 
adi araba yolu olmayan bir ərazidə bu möcüzələri yaratmaq o qədər də asan iş 
deyildi. Bu işlər üçün gərək bir ətək qızıl pul xərclənəydi. 
Belə ağır, ağıla sığmayan işin öhdəsindən yalnız və yalnız neftxudalar 
gələ bilərdilər. 
Bağların məhz Mərdəkanda salınmasının əsas səbəblərindən biri də 
oranın qismən şəhərə yaxınlığı və havanın saf, şirin suların dayaz olması da, 
əlbəttə, şərt idi. 
Darvazasının üstündəki mərmərdə: «1894 г. 27 сент-јабрја. В 
тсарствовании императора Александра III-го при министре земледелја и 
государственных имушеств была заложена школа садоводства при 
содејствии и участии Бəкинского губернатора В. П. Рогге, бакинским I-ој 
гилди куптсом Гаджи Зејналабдиным Тагијевым» sözləri yazılmış 
bağbanlıq məktəbinin qurulması da Abşeronda bağ-bağçanın gündən-günə 
artmasına böyük təkan verdi. 
Bağçılıq məktəbinin, təcrübə bağının layihəsini Bakının baş 
arxitektoru Qoslavski tərtib etmişdi. 
Başdan-başa qayalıq, daşlıq və kəsəklik olan sahədə bağ salmaq 
böyük əmək, çoxlu xərc və əzm tələb edirdi. Qayalıq və kəsəkləri qazıb 
hamarlamaq, yararlı hala salmaq lazım idi. Münbit torpaq daşınmalı idi. Ərazi 
hamarlanandan sonra oraya qara münbit torpaq gətirildi. Gecə-gündüz iş davam 
edirdi. Böyük zəhmət və xərcdən sonra məktəb binası, təcrübə bağı hazır oldu. 
Hacı Zeynalabdin Tağıyevin təşəbbüsüylə təşkil olunan bağbanlıq 
məktəbi Abşeronda bağ salmağa böyük imkan yaratdı. Susuz, qumsal sahədə 
ağaclar əkildi, bağçalar yaşıl donları ilə gözləri oxşamağa başladı. Yovşanlıqlar 
üzümlüyə çevrildi. Bağlardakı uca ağacların qalın kölgələrində əzəmətli və 
yaraşıqlı binalar tikildi. Susuz, kəsəkli, daşlıq yerlər günəşin alovundan sanki 
xilas oldu. 
Çiçəklik və güllüklər göz oxşayırdı. Çarhovuzlardakı büllur qədər saf, 
şəffaf sularda cürbəcür balıqlar üzürdü, qu quşları, ördək və qazlar nazlana-
nazlana suya baş vururdular. Talvardakı tovuz quşları insanı valeh edirdi,    
121 
 
qəfəslərdə bülbüllər cəh-cəh vurur, qulaq asanların ruhunu oxşayırdı. 
Neftxudaların bağlarında marallar, ceyranlar mələşirdi. 
İldən-ilə böyüyən, genişlənən, gündən-günə gözəlləşən bağça və 
bağlarda yeni-yeni meyvə və bəzək ağacları, təzə gül-çiçək növləri əkilirdi. 
Çarhovuzlarının ortasını, kənarlarını əsl sənət inciləri ilə bəzəyirdilər. Bu 
hovuzlarda bəzəkli, əlvan rəngli qayıqlarda üzən neftxudalar, zavod sahibləri, 
tacirlər, onların xanımları, uşaqları, əziz qonaqları və dostları əylənirdilər. 
Hovuzlarda fontanlar gecə-gündüz fəvvarə vururdu. 
Bağların içərisindəki yollar iki tərəfində əkilmiş ağacların adını 
daşıyırdı: «Çinarlı yol», «Baldırlı söyüd», «Məcnuni söyüd», «Şamlıq», 
«Sərvlik», «Palıdlıq» və s. Günəş, ağacların saldığı qalın kölgəliklərin 
arasından yerə şəfəq saça bilmirdi. 
Bu bağlarda payız və qış aylarında da bahar təravəti, yaz havası 
duyulurdu. 
Zənginlərin bağ və malikanələrinin darvazaları, hasarların daş, 
darvazaların dəmir dilləri bu aralarda adı məşhur adamların yaşadığından xəbər 
verirdi. Darvazaların üstündəki mərmərlərin və daşların üstündə bağ sahibinin 
adı, salındığı tarix həkk edilirdi. 
Bağlarda ucaldılan binalar bir-birinə oxşamırdı, hərəsinin özünə xas 
hüsnü, gözəlliyi və memarlıq üslubu vardı. 
Mərdəkanda salınan  ilk  bağlardan  biri Muxtarovunku idi. Buraya 
minlərlə kubmetr münbit qara torpaq daşıyıb tökmüşdülər. Bağ 1890-cı ildə 
salınmışdı. Münbit torpağı barjlarla gətirib dəniz sahilinə tökmüşdülər və 
oradan da arabalar və dəvə karvanı ilə bağa daşımışdılar. Bağdakı  ağacları, 
çiçəklik və güllükləri, hovuzları və  fəvvarələri gecə-gündüz su ilə təmin etmək 
üçün beş yerdə sal daş təbəqəsini 40 metr dərinlikdə qazıb xüsusi anbarlar 
düzəltmişdilər. Bu anbarların hər birisinin eni beş, uzunluğu on metr idi. 
Buraya güclü su nasosları qoymuşdular, Nasoslar çirklənib xarab olmasın deyə 
süzgəclər qoyulmuşdu. Yay aylarının cəhənnəm istisində, boğanaqdan yaxa 
qurtarıb asudə dincəlmək xatirinə qırx metr dərinliyi olan balaca meydançaya 
pilləkənlə enərdilər, dondurma, meyvə yeyər, şərbət, qəhvə, şərab içərdilər, 
vaxtlarını xoş keçirərdilər. 
Bağa qonaq gələn ailələr buradakı şəraitə məftun olardılar. Hovuzların 
gözəlliyinə heyran qalardılar. Dördkünc hovuzun eni otuz beş, uzunluğu əlli, 
dərinliyi isə otuz metr idi. 
Bu hovuzda bəzəkli, naxışlı qayıqlarda seyrə çıxıb şənlənərdilər. 
Sazəndələr çalar, xanəndələr oxuyardılar. 
Dördkünc böyük hovuzdan girdə hovuza gecə-gündüz şırıltı sala-sala 
su axardı. Hovuzların divarları bayır tərəfdən bağ səthindən üç-dörd metr 
ucalardı; onları sarmaşıq və ətirli bal çiçəyi bəzəyərdi, 
122 
 
Şəmsi Əsədullayevin beş il ərzində (1897-1901) saldığı on beş 
hektarlıq bağın gözəllikdə, bəzəkdə, əzəmətdə tayı-bərabəri yox idi. 
Nobel qardaşlarının Ağşəhərdəki bağının sahəsi on, Muxtarov və 
Tağıyevinki səkkiz, Aşurbəyovlarınkı isə yeddi hektar idi. 
Şəmsi Əsədullayevin təkcə xidmət məqsədi üçün tikdirdiyi binaların 
uzunluğu dörd yüz metrə bərabər idi. İri darvazaların naxış və görkəmi, 
hasarların ucalığı insanı vahiməyə salırdı. 
Bağın tən ortasında düzəltdirdiyi diametri otuz beş metr olan 
çarhovuzun hündür divarları ətrafında dövrələmə gilas, albalı, hulu, şaftalı, 
zoğal, gavalı, alça ağacları əkdirmişdi; min bir diyardan gətirilmiş alma, armud, 
heyva, nar ağacları bağı bəzəyər, bahar ətri isə insanı məst edərdi. 
Bu geniş bağı təsvir etmək mümkün deyil. Bağdakı imarət xüsusi 
səliqə və zövqlə bəzədilmişdi. Bu dəb-dəbəli bağın tərifi dillər əzbəri idi. 
Bakıda bələdiyyə idarəsi (doxsan il ərzində) on bir hektar ağaclıq, 
yaşıllıq saldığı halda, neftxudalar az müddətdə yetmiş hektardan çox bağ sahəsi 
salmışdılar. 
Dahi şairin sərvət sahiblərini qamçılaması. Mirzə Ələkbər Sabir 
Tahirzadə ədəbiyyatımızda fəhlə həyatının ağır güzəranını, Bakı proletariatının 
kapital istismarından xilas olmaq üçün mübarizəsini böyük ustalıqla təsvir 
etmişdir. Balaxanı kəndində müəllim işləyərkən neft fəhlələrinin ağır, 
acınacaqlı həyatını, məşəqqətli dolanacağını gözləri ilə görmüş şair bu 
mövzuda maraqlı şerlər yazmışdır. Onun o şerləri dillər əzbəri olmuş, füqəranı 
mübarizəyə çağırmış, ilhamlandırmışdır. 
Tətillər. Rusiyada çarizmin irticası başlandığı ilk günlərdə Bakı 
proletariatı mübarizəni davam etdirirdi. Çarizm terror üsulilə, tindən güllə 
atmaqla, gecə qaranlığında pusquda durub, xəlvəti və qəflətən fəal mübarizləri 
aradan çıxardırdılar. 
Xanlar Səfərəliyev də mübariz fəhlə başçılarından biri kimi 
Bibiheybət mədənlərinda ad çıxarmışdı. Onun işlədiyi mədənin müdirm 
Abuzərbəy jandarm və polisin razılığı ilə Xanlara qarşı sui-qəsd hazırlayır və 
1907-ci il sentyabrın 19-da ikinci növbədən çıxıb evə qayıdanda Zəfər Rəcəbov 
adlı sanının açdığı atəşdən yaralanır. Xanların həmyerlisi Əsəd Qarayev onu 
xəstəxanaya çatdırır, lakin yara ağır olduğundan Xanları xilas etmək mümkün 
olmur, dörd gündən sonra vəfat edir. 
Bu qara xəbər şəhərə, zavod və mədənlərə ildırım sürətilə yayılır, 
şiddətli hiddət, qəzəb və təəssüfə səbəb olur, dəfn mərasimi izdihamlı siyasi 
nümayişə çevrilir; 20.000 adam cənazəni son məkanına müşayiət edir, dəstələr 
şəhərin mərkəzindən Şıx kəndinə tərəf sel təkin axışır. Bu qeyri-adi izdihama 
200 atlı kazak və güclü polis dəstəsi nəzarət edirdi. 
123 
 
Bibiheybətə çatanda zavod və mədənlərdən qalxan matəm fiti aləmə 
yayılır. Tərsanə və körpülərdəki gəmilər də onlara qoşulur, uzun-uzadı kədər 
fitləri verirlər. 
Sərmayədarlar, hökumət məmurları, sahibkarlar lərzəyə gəlirlər. 
Matəm iştirakçılarından Xanların silahdaşı İvan Vastek yazırdı ki, 
«Proletariatın yekdil gur səsindən jandarmlar lərzəyə düşmüşdülər». 
Qəbiristanda izdihamlı matəm mitinqi keçirilir. S. M. Əfəndiyev 
«Qudok» qəzetində yazırdı: «Xanlar ölmüşsə də onun kşi yaşayır, xatirəsi 
fəhlələr içərisində uzun müddət yaşayacaq, fəhlələrin parlaq idealı olan 
sosializmin əldə edilməsi və həyata keçirilməsi üçün müsəlmanlar içərisində 
yeni-yeni mübarizlər yetişməsinə səbəb olacaqdır». 
1918-ci ildə kommunanın maarif komissarı N. Kolesnikova yazırdı: 
«Xanların dəfni mənə 1905-ci ilin oktyabrında Moskvada Baumanın dəfnini 
xatırlatdı; orada olduğu kimi, burada da nizamla addımlayan izdiham bütün 
nəqliyyatı dayandırmışdı... Polis səkilərin qarşısında düzülərək sakit və 
dinməzcə mərasimi müşayiət edirdi». 
Bu qanlı divan proletariatı susdura bilmədi, əksinə mübarizəni daha da 
genişləndirdi. 
1908-ci ildə Bakı fəhlələri tez-tez siyasi və iqtisadi tətil edirdilər. 
Onları bu mübarizəyə əsasən bolşeviklər sövq edir, ilhamlandırırdı. Onlar Bakı 
proletariatını səfərbər etmək üçün coşqun fəaliyyət göstərirdilər. Həmin ildə 
tətil dalğaları Nobel qardaşları, Adamov, Kokorev, Mirzəyev, Musa Nağıyev, 
Kukasov, Şəmsi Əsədullayev, Rotşild və başqa şirkətləri, şəxsi mədən və 
zavodları, başqa müəssisələri əhatə etmişdi. Bu tətillər neftxudalara və zavod 
sahiblərinə çox baha tamam olmuşdu. Ziyan milyonlarla manatı aşmış, yüz min 
saatlarla iş günü hədər getmişdi. Çıxarılan neftin miqdarı qat-qat azalaraq 
hasilat çox aşağı düşmüşdü. Tətilçi ordusunun sayı 47 minə çatmışdı. 
1913-cü ilin yazında Bakı proletariatı çarizmə və kapitalizmə qarşı 
qəti mübarizəyə qalxır. Tətil mədən və zavodları, Xəzər dənizçilərini əhatə 
edir. Bolşeviklər Azərbaycan və rus dillərində intibahnamələr çap edərək, 
fəhlələrin mübarizəsinə rəhbərlik edir. 
Bakı proletariatının 1914-cü ildə yay tətili bütün Rusiya proletariatının 
diqqətini özünə cəlb etmişdi. Ay yarım davam eləyən bu tətildə 50 min fəhlə 
iştirak etmişdi. Bu, Bakı proletariatının möhtəşəmliyindən xəbər verirdi. 
May ayının 27-də bolşeviklər fəhlələrin tələblərini Azərbaycan və rus 
dilində çap etdirib camaata paylamışdı. Tətilin birinci günü təkcə Balaxanı - 
Sabunçu mədənlərində 12 mindən çox fəhlə işi dayandırmışdı. 
Tətilin üçüncü günü (mayın 30-u) Bakı qalabəyinin müavini Qafqaz 
canişininə belə bir teleqram göndərir: «Demək olar ki, bütün mədənlər tətil 
edir. Tətil edən neft sənayesi fəhlələrinin sayı 26.000-ə çatır. Tətilçilərin 
zorakılığı da get-gedə artır...». 
124 
 
Tətil və nümayişlər zamanı polislə baş zerən toqquşmalarda ölən və 
yaralananlar da olur. Tətilçilər həbs edilirdi. 
Peterburq, Moskva, Xarkov, Tiflis və sair şəhərlərin fəhlələri 
bakılılarla həmrəy oldular. «Pravda» qəzeti Bakı proletariatının qəhrəmanlıq 
çıxışını təbrik edirdi. 
Birinci dünya müharibəsinin başlanması bütün ölkədə olduğu kimi, 
Bakıda da yüksələn inqilabi mübarizəni, tətili dayandırdı. 
 
BİRİNCİ DÜNYA MÜHARİBƏSİ 
 
Balkanlarda balaca Sarayevo şəhərindəki Latın körpüsündə atılan iki 
güllə dünyanı neçə il sürən qanlı, alovlu, qovğalı faciələr və təxribat dolu 
müharibəyə sürükləmişdi. 
1914-cü ilin ortalarında Avstriya-Macarıstan imperiyasının orduları, 
qırx il əvvəl işğal etdikləri Serbiyada hərbi manevr keçirməyə başlayırlar. 
Əməliyyata baxmaq üçün taxt-tac vəliəhdi Frans Ferdenand arvadı Sofi fon 
Qoqenberqlə Sarayevo şəhərinə gəlmişdi. 
Bu şəhər gözəl iqlimi, saf, təmiz ab-havası, şairanə mənzərəsilə bütün 
Avropada məşhurdu. İlk adı Verxnobosna olan şəhəri türklər 1389-cu ildə 
saray ovası adlandırmışdılar. Məhəllələr mərkəzdəki «Baş çarşı» ətrafında 
yerləşir. «Baş çarşı»dan başqa, burda bir neçə qapalı və açıq çarşı və çoxlu 
sənətkar emalatxanası, tacir və sərraf dükanları vardı. 
Türklər Sarayevoda bir neçə möhtəşəm saray və təmtəraqlı məscid 
ucaltmışdılar. Yüz illəri arxada qoymuş bu sənət əsərlərinin nəhəng firuzəyi 
qübbələri, göylərə baş qaldırmış eyvanlı minarələri uzaqlardan diqqəti cəlb edir 
və şəhərə şairanə görkəm verir. Bu saray və camelər üç yüz əllidən çox 
möhtəşəm saray, mədrəsə, çarşı, məbəd layihələşdirib tikdirmiş dahi memar 
Hoca Senanın əsərləridir. Senan 1535-ci ildə «Xosrovbəy» məscidini, 1561-ci 
ildə «Əlipaşa» məscidini, 1566-cı ildə «saray» məscidini layihələşdirib 
tikdirmişdi. 
Türkiyə 1877-78-ci illərdə iki - Şərq və Qərb cəbhələrində apardıqları 
müharibədə məğlub oldu və 420 illik hakimiyyətdən sonra onların əlində olan 
bu torpaqlar Avstriya-Macarıstan imperatorluğu tərəfindən işğal edildi. 
Serb xalqı ilk gündən yeni işğalçılara qarşı da əzmlə mübarizəyə 
qalxmışdı. Azadlıq hərəkatına tələbələrin yaratdığı «Gənc bosna» təşkilatı da 
qoşulmuşdu. Onun rəhbəri tələbə Qavrilo Prins adında gimnaziya şagirdi idi. 
Serblər türk istilasına məruz qaldığı vaxtdan hər il iyun ayının 28-si 
gününü milli faciə, milli matəm günü kimi qeyd edirdilər. 
1914-cü ildə, iyun ayının 28-də səhər, Frans Ferdenand arvadı Sofi 
fon Qoqenberqlə Sarayevodakı Latın körpüsündə, saat on tamamda Qavrilo 
Prinsin tapançasından açılan iki güllədən öldülər. 
125 
 
Çoxlu tələbə həbsə alınır və məhkəmə qurulur. Qavrilo Prinsin 
müavini Danilo İliç silahdaşları ilə ölümə məhkum edilir. Qavrilo Prins həddi-
büluğa çatmadığından məhkəmə ona 20 il kürək cəzası kəsir, həbsxanada 
vərəmdən vəfat edir. 
Əhali güllə atılan gündən Latın körpüsünə Qavrilo Prins körpüsü adını 
qoyur. 
Bir anda açılan iki güllə bütün dünyada, gözlənilməyən gurultulu, 
qovğalı əks-səda yaratdı. Dövlətlər bloklara ayrıldı: Rusiya - Fransa - İngiltərə 
düvəli müəzzəmə (böyük dövlətlər) təşkil etdilər; Almaniya – Avstriya – 
Macarıstan - İtaliya düvəli müsəlləsə (üç bucaq) yaratdılar. 1915-ci ildə 
Türkiyə də bu bloka qoşuldu. 
Qoşa güllə açılandan 35 gün sonra, avqustun ilk günündən alman 
militarizminin təərüz, zorakılıq maşını hərəkətə gəldi. Günahsız insanların 
qanları sel kimi axmağa, şəhərlər, dinc kəndlər viranəyə dönməyə başladı. 
Avqustun axırında dünyanı öz müstəmləkəsilə döndərmək istəyən 
imperialistlər başda olmaqla otuza qədər dövlət gündən-günə şiddətlənən 
müharibənin məhvərində fırlanırdı. 
Müharibə elan edilən gün Almaniyada olan bütün rus təbəələrini əsir 
tutub xüsusi düşərgələrə salırlar. 
Hacı Zeynalabdin Tağıyev öz ailəsilə Almaniyada istirahət edirdi.  
Tağıyevin qızı əhvalatı belə nəql edirdi:    Atam, anam, bacılarım - 
Leyla və Sürəyya, qardaşlarım - Məmməd və İlyas, anamın ən yaxın 
qulluqçusu Raisa, bir də atamın köhnə tanışlarından qoca 90 yaşlı Məstanbala 
Almaniyaya getdik. Məstanbala söhbət vaxtı atama deyir ki, Hacı, varlı 
adamsan, pulun çoxdur, Firəngistana gedəndə, bir dəfə məni də apar; atam da 
onu götürmüşdü. Əvvəl Berlinə gəldik, ən məşhur «Ekspolenada» otelinə 
düşdük. Bir neçə gündən sonra Ems mədən sularına yollandıq. Bir ay orada 
qaldıq,  Marenbadenə getdik. Atam bir ay da orada müalicə olundu, biz isə 
dincəldik. Axşamüstü bir  rus  ruhanisi  atamın yanına gəlib xəbər verdi ki, 
məni rus səfiri göndərib, deyir ki, Hacı tez yola düşsün. Almanlar Rusiyaya 
müharibə elan edir. Xəbər qəzetlərdə dərc olunandan sonra rus təbəələrini 
vətənlərinə  buraxmayacaq, əsir saxlayacaqlar. Biz Berlinə çatanda 
müharibənin elan xəbəri artıq yayılmışdı, Vağzalqabağı meydanda adam 
əlindən tərpənmək olmurdu. Kişilər əllərindəki ağacları havada hərlədib, 
hədələyə-hədələyə «Rus... rus... rus...» deyə qışqırırdılar. Keçmiş Qafqaz 
canişini qraf Voronsov-Daşkovun arvadı, milliyyətcə erməni olan Liza Kinikov 
qızını (Elizaveta Qriqoryevna) almanlar küçədə saçlarından yapışıb 
sürütləmişdilər. Vağzal binasından çıxa bilmirdik. İki saat keçdi, atam dedi: 
«Sandıqlar qalsın burada, hər kəs çamadanını götürsün, gəlsin dalımca». O,   
qabaqda, biz də onun dalınca çıxdıq meydana. Polis nəfərləri bizi o saat araya 
126 
 
aldılar. Mindirdilər bir maşına. Atam dedi: «Ekspolenada»  mehmanxanasına  
sür».  Bizi  orda qəbul etmədilər.    Şəhərin  bütün mehmanxanalarına baş 
vurduq,  nəticəsiz qaldı. Axırda, ucqar məhəllələrdən birində yerləşən 
mehmanxanada bizə yer verdilər. Atamın Berlin bankındakı 100.000 manat 
pulundan bir qəpik də vermək istəmirdilər. Atam Frank-furt Mayn şəhərinə 
zəng çaldı. Bakıda su kəməri çəkmək məsələsi üçün buraya gəlmiş Lindleyə 
əhvalatı başa saldı. Lindley Berlinə Qeviner adlı bir şəxs göndərdi. Qeviner 
bankla danışıq aparıb, atama xəbər verdi ki, sizin bütün xərclərinizi banka 
təqdim ediləcək sənəd əsasında ödəyəcək, amma sizə nəqd pul verməyəcəklər. 
Atam getdi Türkiyə səfarətxanasına, çıxılmaz vəziyyətə düşdüyünü  xəbər 
verdi, yardım istədi. Türk səfiri birbaşa Almaniya kayzeri II Vilhelmə müraciət 
edir ki, müsəlman aləminin ən məşhur kübarı neft milyonçusuna kömək eləyin 
vətəninə, Bakıya qayıtsın. 
Şübhəsiz ki, Vilhelm bütün dünyada tanınmış Nobel, Rotşild və digər 
neft maqnatları kimi Tağıyevi də tanımamış deyildi. Kiçik Qafqaz dağlarında, 
Gəncə quberniyasında, Kirakidzor və Gədəbəydə alman sənaye maqnatı simens 
qardaşları hələ on doqquzuncu əsrin ortalarından mis, sürmə, qızıl, gümüş və 
sairə zəngin filiz damarlarını istismar edib Azərbaycanın milli sərvətini öz 
ölkələrinə daşıyırdılar. Gədəbəydə meşənin içərisində yerləşən.; Qalakənddəki 
misəritmə zavodundan simenslər, habelə iki tona qədər qızıl, beş ton gümüş 
istehsal edib Almaniyaya aparmışdılar. Şübhəsiz, Hacının ailəsini buraxmaqda 
Bakı neftinə, tükənməz sərvətə çoxdan göz tikmiş olan Vilhelmin öz 
mülahizəsi, öz hesabı varmış. Neft maqnatı baron Bekendorf başda olmaqla 
Bakıda alman neft sənayeçiləri, ticarət işgüzarları və texniki-maliyyə 
mütəxəssisləri vardı. 
Kayzer Vilhelmin şəxsi sərəncamı ilə bizə gəmi verib dənizdəki çoxlu 
mərmilərdən qorumaq üçün xüsusi kreyser də qoşdular. 
Bizim əyan olduğumuzu polis bildikdə deyir ki, madam gedən adam 
kübardır, məşhur əyandır, onun məiyyəti olmalıdır, siyahı verin. Atam Berlində 
çarəsiz qalmış 35 nəfər rus, erməni, gürcü və yəhudi təbəələrini siyahıya daxil 
edib polisə göndərdi. Beləliklə, onları da əsirlikdən xilas etdi. Əvvəl bizi 
Kopenhagenə yola saldılar. Kreyser qabaqda, gəmi də onun dalınca üzürdü ki, 
minaya toxunmasın. Gəlib çıxdıq Finlandiyaya, oradan da Peterburqa. 
Rusiyanın əsas duru yanacaq mənbəyi olan Bakı bu müharibədə 
diqqəti xüsusi cəlb edən şəhərlərdən biri idi. Alman imperializmi, eləcə də 
Rusiyanın müttəfiqi ingilis imperializmi qara qızıl xəzinəsinə yiyələnməyə var 
qüvvələrilə can atırdılar. Fikirləri gələcəkdə Bakının tükənməz neft sərvətinə 
və buradan da bütün Qafqaz mineral-filiz sərvətinə sahib olmaq, sonra da İran, 
Yaxın və Orta Şərq və Hindistana yol tapmaq   idi. 
 
127 
 
1916-1920-ci İLLƏRDƏ BAKIDA BAŞ VERƏN HADİSƏLƏR 
 
İbn pinəçi dəhrə olur gözb ilə Soltan,  
Zühhakın edər mülkünü bir Gavə pərişan. 
 
Birinci dünya müharibəsi uzandıqca bazarda mallar, xüsusilə ərzaq 
gündən-günə bahalanır, əmək haqqı isə əvvəldə olduğu kimi qalırdı. Çarizm 
müharibəyə qoşulmaqla fəhlə və qulluqçuları, bütün kasıb camaatı çıxılmaz 
məngənəyə salıb əzirdi; ümid yeri, aclıq dərdinə əlac edən də yox idi. Boş 
vədlər, mənasız təsəlli verən, Allahın ötəyindən yapış deyənlər çox idi; lakin bu 
sözlərlə nə ac uşaqların qarnı doyur, nə xəstəliyə əlac, nə də dərdlərə çarə 
tapılırdı. Yeganə çarəni əməkçi camaat mübarizədə görürdü. 
Fəhlələrin çıxışları getdikcə güclənir, böyük miqyas alırdı, Xüsusilə 
1916-cı ilin payızından inqilabi çıxışlar sürətlə artırdı. 1916-cı ildə bu və ya 
digər mədən və zavodlarda, tərsanə və emalatxanalarda, depoda tez-tez tətil 
elan edilirdi. 
1916-cı ilin əvvəlində Bakıda ən vacib ərzaq mallarının qiyməti xeyli 
bahalanmışdı. 
Altı nəfər möhtəkir ət ticarəti məqsədilə sindikat yaratmışdı. Bu 
sindikat Türkmənistandan qoyun gətirib, bazarlarda baha qiymətə satırdı. 
Həmin dəstə 1915-ci ilin dekabrında yüz əlli min baş qoyun alıb Hacı Dadaş 
Hüseynovun gəmilərində Bakıya daşıyır və Puta stansiyasındakı Baxça deyilən 
yerdə saxlayırdılar. Qoyunların hər birini əvvəllər 16-17 manata, 1916-cı ildə 
isə daha baha qiymətə satırdılar. 
Un, düyü, çörək, ət, toyuq, yumurta, göyərti və başqa ərzaq malları 
bahalanırdı. Dükançılar malları gizlədir, müştəriləri incidir və soyurdular. 
Qiymət bahalandıqca, ərzaq azaldıqca kasıbların  səbr kasası dolurdu. 
1916-cı ildə, fevralın 14-də Bakıda aclıqdan cana gələn qadınların 
güclü çıxışı - məşhur «Babiy bunt» - arvadların qiyamı baş verdi. Bu, 
Zaqafqaziyada qadınların ilk çıxışı idi. 
Üç gün davam edən və bütün şəhəri bürüyüb əhalini ayağa qaldıran 
iğtişaş və qarışıqlığa xırda bir əhvalat səbəb olmuşdu. 
Bir qadın Aleksandro-Nevski bazarında kartof alarkən qiymət üstündə 
dükançı ilə höcət edir, qəzəblənib dolu torbanı yerə çırpıb, günəbaxan tumu 
olan qutunu da vurub dağıdır və başlayır tumu tapdalamağa. Elə buna bənd 
imiş kimi, qonşuluqdakı Bazar (Hüsü Hacıyev) küçəsindəki yüzlərlə arvad 
başlayırlar qarışıqlıq salmağa, hücum edib meyvə, tərəvəz, baqqal, bəzzaz, 
çörəkçi, qəssab dükanlarını talan etməyə. Qarışıqlıq Quba (Füzuli) meydanında 
və Balaxanı (Basin) küçəsindəki dükanlara da sirayət edir. Səbzəbazardakı 
qaxta budkaları dağıdıb yandırırlar. Arvadlar, yeni-yetmələr bazar-dükanı 
dağıdırlar. 
128 
 
Hadisə yerinə atlı polis və yanğın dəstələri göndərilirsə də izdihamın 
öhdəsindən gələ bilmirlər. Polis birinci gün atəş açmağa cəsarət etmir. 
Polismeyster və onların əlaltılarının bütün cəhdləri boşa çıxır. Arvadlar və 
uşaqlar su boçqalarını və yanğın maşınlarını araya alırlar. Yanğınsöndürən 
nasosu işə salmaq mümkün olmur. Həyəcana gəlmiş izdiham polis nəfərlərini 
daşa tutur. 
Aleksandro-Nevski ticarət cərgələri və Bazar küçəsindəki mağazaları 
talan edib dağıdandan sonra izdiham ətraf küçələrə hücum edir və qabaqlarına 
çıxan ərzaq anbarlarını dağıtmağa başlayır; iki dəstəyə bölünüb şəhərin zəngin 
mağazalarına hücum edirlər. Bu neçə min nəfərlik arvad seli «Metropol» 
(Nizami muzeyi) mehmanxanası olan yerdə, polis və atlı kazak dəstələrinin 
gözü qabağındaca başlayırlar zəngin mağazaların vitrinlərini və qapılarını 
sındırmağa. Rəhimov və Fərhadovun mağazalarını bir anda talan edirlər. Sonra 
da başqa mağaza və anbarlara daraşırlar. Qadınların bu dəhşətli, əqlə sığmayan 
qiyamı gecəyarıya qədər davam edir. 
İkinci günü, fevralın 15-də qadınlar böyük un, düyü və qənd 
mağazalarını, Skoblevin, Çolaq Ağabala Quliyevin və Qlazovun nəhəng 
dəyirmanlarını, un anbarlarını, «Rus» və «Samalyot» gəmiçilik şirkətlərinin 
müxtəlif çeşidli mal anbarlarını talan edirlər. Ac-yalavac qadınlar, qız və 
oğlanlar şəhərdə 116 ərzaq, 70-ə qədər parça, paltar, geyim mağazasına və 
anbarına basqın etmişdilər. 
Gözlənilmədən belə bir məzəli əhvalat da baş vermişdi; bir dəstə 
qadın həyət tərəfdən «Metropol» mehmanxanasının restoranına girib yemək 
tələb etmişdi. İstədikləri o dəqiqə yerinə yetirilmişdi. Nahar edib bayıra çıxan 
tox qadınlar qapıda rast gəldikləri şişman pristavı qamarlayıb hırıldaya-
hırıldaya o qədər atıb tutmuşdular ki, kişinin ürəyi getmişdi. 
Ayın 16-da olan qarışıqlığı təsvir etmək mümkün deyil. İki gün əvvəl 
olub-keçənlər, bütün bunlarla müqayisədə heç nə idi. Çay təki axan, dəniz kimi 
dalğalanan arvadlar əllərinə keçənləri gecə yarıya qədər daşıyıb aparır, polisə 
və atlı kazaklara daş yağdırırdılar. 
Qadınların qiyamı yalnız ayın 17-də yatırıldı. Cəza dəstələri 
amansızcasına hücuma keçmişdi. Polis və kazaklara əmr edilmişdi ki, patron 
əsirgəməsinlər. 
Fevralın 14-də qarışıqlıq başlayanda qalabəyi Martınov şəhərdə yox 
imiş. Arvadları sakitləşdirmək əməliyyatına Qafqaz canişininin sərəncamı ilə 
Bakı general-qubernatoru rəhbərlik edir. O da şəhərdə hərbi qüvvənin azlığına 
görə (270 nəfər piyada, 160 nəfər isə atlı soldat varmış) heç nə edə bilməyib. 
Bakıya təcili surətdə polis və əsgəri hissələr gətirilir; Tiflisdən, 
Petrovskdan (Mahaç-Qala), Dərbənddən, Yelizavetpoldan (Gəncədən), 
Teymurxanşuradan (Buynaksk) yüzlərlə polis və atlı kazak gətirilir. Əlahiddə 
Qafqaz ordusundan da güclü qoşun, top-topxana gətirilmişdi. 
129 
 
Bakıya qayıdıb əməliyyata şəxsən rəhbərlik etməyə başlayan 
Martınovu da arvadlar daşa basmışdılar, Onun əmrilə Skoblev dəyirmanını 
təzədən dağıtmaq istəyən arvadlara soldatlar 4 dəfə, Kaspi (l. Şmidt) 
küçəsindəki böyük şərab anbarına hücum edən arvadlara 2 dəfə yaylım atəşi 
açırlar. Atlı kazaklar Qaraşəhər körpüsünün yanında 1.000 nəfərlik arvad 
izdihamını pərən-pərən edib qovanda 4 adam öldürülür və atın ayaqları altında 
uşaq qalıb məhv olur. Merkuri (Şaumyan), Petrovsk (Neftçilər prospekti), 
Lebedinsk, Birjevoy (Üzeyir Hacıbəyov) və başqa küçələrdə kazaklar və 
polislər dəfələrlə yaylım atəşi açmışdılar. Əməliyyat Martınovun tərtib etdiyi 
plan üzrə aparılmışdı. 
Bakı şəhər rəisliyinin təhrif edilmiş məlumatına görə 64 nəfər adam 
iğtişaş vaxtı ölüb və yaralanmışdı; onlardan 30 nəfəri fevralın 14-də (bir ölən, 
29 yaralanan), 17 nəfəri fevralın 15-də (bir ölən, 16 yaralanan), 17 nəfəri ayın 
16-da (7 ölən, 10 yaralanan). 
Deyilənlərə görə, ölüb-yaralananların sayı çox imiş, hökumət 
məmurlarından polis və soldatlardan da xeyli ölən və yaralanan vardı. 
Martınovun yazdığı raportda qadınlar qiyamı zamanı şəhərə 2 milyon 
957 min manat ziyan dəydiyi göstərilirdi. 
Neft sənayesi sahibkarları və bütün mürtəce əksinqilabi ünsürlərin əl-
ələ verib polis və qoşun hissələrinin köməyilə qan bahasına yatırılan ac-yalavac 
qadın və yeniyetmələrin bu qeyri-mütəşəkkil çıxışı zəhmətkeşlərin gözünü 
daha da açdı. 
Bakıda baş verən bu gözlənilməz, qeyri-adi hadisə bütün Qafqazda 
əks-səda yaratdı və tezliklə başqa şəhərlərdə də arvadların çıxışlarına şərait 
yaratdı. 
Mübarizəyə qalxan qadınlar şallaq və güllələrdən qorxub tərksilah 
olmamışdılar. Onlar Bakı tacirlərinə, mağaza, anbar və dəyirman sahiblərinə 
ultimatum verib belə bir bəyannamə ilə müraciət etmişdilər: «Siz ey rəhmsiz 
qan içənlər, yaddan çıxarmayın ki, belə bir «qadın tufanı» bir də gələ bilər. O 
daha dəhşətli, daha amansız və qəzəbli olacaq. Heç bir qüvvə qabağımızı kəsə 
bilməyəcək. Bütün dükanlar və mağazalar, anbar və dəyirmanlar dağılıb yerlə 
yeksan olacaq. Qan içənləri öldürəcəyik. Hamınız məhv olacaqsız». 
Arvadlar peyğəmbər kimi hər şeyi sanki əvvəlcədən duyublarmış. Düz 
bir il sonra daha böyük hadisələr baş verdi. Fevral inqilabı üç yüz illik 
Romanovlar xanədanını, çar mütləqiyyətini alt-üst elədi, 
1917-ci il martın 2-də Bakı qəzetləri istibdadın devrildiyi  şad xəbəri 
səhifələrində iri hərflərlə çap etdilər. Fevral burjua-demokratik inqilabı qalib 
gəlmişdi. 
Balaxanı, Sabunçu, Bibiheybət, Ağşəhər və Qaraşəhər, depo və gəmi 
tərsanələrinin min bir ahənglə uğuldayan fit səsləri bu şad xəbəri bütün aləmə 
yaydı. Çox keçmədi ki, mədənlərdə, zavodların, tərsanələrin, emalatxanaların 
130 
 
həmişə bağlı, iri darvazaları qabağında adam əlindən tərpənmək olmurdu. 
İzdiham get-gedə artırdı; fəhlələr, ustalar bir-birini qucaqlayıb öpür, təbrik edir 
və qəzetlərdəki «Mütləqiyyət yıxılmışdır. Çar II Nikolay taxt-tacdan və 
hakimiyyətdən əl çəkmişdir» sözləri ağızdan-ağıza gəzirdi. Elə bil bütün 
çətinliklərin aradan qalxması bu cümləyə bənd idi, sabah ərzaq artacaq, 
ucuzlaşacaq, hər şey qaydaya düşəcəkdi. 
Rusiyada 304 il hökmranlıq sürmüş Romanovlar sülaləsinin 18-ci və 
sonuncu nümayəndəsi II Nikolay 23 il hökmranlıqdan conra 49 yaşında taxtdan 
salındı və tacdan məhrum edildi. Bu xəbər ildırım sürətilə dünyaya yayılmışdı. 
Bir qrup Bakı qaragüruhçusu, Nikolayın adı çəkiləndə səcdə edənlər - 
keşiş Ekzar Qruzi, maarif inspektoru Saxnovski, milyonçu Çolaq Ağabala 
Quliyev, qoluzorba Hacı Aslan Aşurov, Bakı texniki məktəbinin direktoru 
Bajenov toplanış məskənləri olan Aleksandro-Nevskidəki katedral «Qızıllı» 
kilsənin həyətinə yığışıb avara Qara Məmmədə bir qızıl onluq verərək faytona 
oturtdular və hündürlüyü iki arşın, eni bir arşın olan qızılı rəngli çərçivədəki II 
Nikolayın portretini qabağına qoyub küçələrdə, meydanlarda gəzdirtdilər. 
Macəra axtaranlar, əyləncə həvəskarları, bekar adamlar faytonda 
oturmuş Qara Məmmədə və tutduğu portretə tamaşa edə-edə gülüb söz 
atırdılar. 
Petroqradda fəhlə, əskər və matrosların üsyanı dünyanın ən böyük 
imperatorluğundan birini yıxdı. Ölkədə iki hakimiyyətlilik yarandı: Sovetlər və 
«Müvəqqəti hökumət». Qəzetlərdə, jurnal səhifələrində dəfələrlə Rodzyanko, 
Milyukov, Quçkov, Kerenski və bu silkdən olan adamların adları yazılır, 
yığıncaq, mitinq və məclislərdə təkrar olurdu. 
Mart ayının 7-sinə keçən gecədə Bakı fəhlə-əskər deputatları Soveti 
quruldu. Şəhərdə bütün partiyalar fəaliyyətə başladı. Sovetdə eser-menşevik 
çoxluğunun sazişçi xəttindən istifadə edərək burjuaziya mart - aprel aylarında: 
«Bakı şəhərində və onun rayonlarındakı zavod və fabrikantların, texniki 
emalatxana sahiblərinin cəmiyyəti», «Ticarət-sənaye ittifaqı şurası», «Qazma 
podratçılarının ittifaqı», «Şaxta sahiblərinin cəmiyyəti» və Milli burjuaziya 
şuraları yaradıldı: Müsavat partiyası və başqa partiyalar yeni qüvvə ilə 
fəaliyyətə başladılar. Müsavatçılar kütlələri   islam-türk  bayrağı  altında  cəm  
olmağa çağırırdı. 
«Hümmət» bolşevik təşkilatı da fəhlələr arasında ciddi iş aparır, 
bolşeviklər kütlələrə sosialist şüuru aşılayır, onları Lenin bayrağı altında 
birləşdirirdi. Leninin aprelin əvvəlində mühacirətdən Petroqrada qayıtması 
Bakı proletariatına ilham verdi. Mədən və zavodlarda canlanma yarandı. 
Doqquz il fasilədən conra «Бакински рабочи» qəzeti təzədən nəşrə başladı. 
İyun ayının üçündə bolşevik «Hümmət» qəzeti nəşr edildi. N. Nərimanov 
qəzetin baş məqaləsində  bolşeviklərin  proqramını  və məramını  izah edirdi. 
131 
 
İran fəhlələri içərisində iş aparan bolşevik «Ədalət» təşkilatı iyun 
ayının əvvəlindən Azərbaycan və fars dillərində «Bayraği ədalət» qəzetini nəşr 
edir. 
Bakıda işləyən tatarlar «Birlik» adlı qəzetlərini çıxardırlar. Hənifə  
Terequlov  qəzeti   redaktə  edir. 
Ağla cığışmayan  hadisələr  bir-birini  təqib edirdi. 
Oktyabr ayında Petroqradda açılacaq II Ümumrusiya Sovetlər 
qurultayına S. K. Şaumyan, M. S. Semyonov, A. M. Raşkeviç və sol eser İ. A. 
Suxartsevi Bakı Soveti nümayəndə seçir. 
Böyük Oktyabr Sosialist inqilabının qələbə xəbəri Bakıya oktyabrın 
26-da çatmışdı. Noyabrın 2-də isə Bakıda Sovet hakimiyyəti elan olundu. N. 
Nərimanov Böyük Oktyabrın ümumdünya tarixi əhəmiyyətindən danışaraq 
noyabrın 21-də «Hümmət» qəzetində yazmışdı: «Həmin bu gün Rusiya inqilabı 
bütün cahan tarixinin təzə, mühüm və gözəl bir səhifəsinin açılmacına səbəb 
olur. Biz hamımız şəhadət verə bilərik ki, bu səhifə bizim hüzurumuzda açıldı. 
Bizim idealımız, sosializm idealı, daha bir xəyal deyildir. Bu gün imperializmə 
dərin quyu qazılır: sərmayədar və mülkədarların ümid ocağı dağılır, fəhlə və 
zəhmətkeş tarixində təzə bir səhifə açılır». 
Bakıda İcraiyyə komitəsi təşkil edilir. Onun tərkibinə bolşeviklərdən 
S. Şaumyan, A. Caparidze, S. M. Əfəndiyev, İ. Fioletov, İ. Vatsek, M. Basin və 
başqaları seçildilər. Bakı Soveti İcraiyyə Komitəsinin sədri S. Şaumyan seçildi. 
Lakin Duma hələ fəaliyyətdə idi. Noyabrın 10-da Dumaya yeni sədr 
seçmək üçün keçirilən yığıncaqda iki namizəd: kadetlər və müsavatçılar 
advokat Xan Xoyskini, menşeviklər isə doktor Okanşeviçi təklif edirlər. 
Bolşeviklər də Okanşeviçə tərəf çıxır, eserlər bitərəf qalırlar. Nəticədə Xan 
Xoyski Dumaya sədr seçilir. Lakin iki həftədən sonra Duma iflasa uğrayaraq 
etibarını itirir, onun bütün səlahiyyəti Bakı sovetinə keçir. Neçə ay sonra Duma 
rəsmən ləğv edilir. Kommunist A. Caparidze Bakı Soveti İcraiyyə Komitəsinin 
sədri seçilir. 
Çar inzibati müəssisələri, o cümlədən jandarma idarəsi ləğv edilir. 
Bakı qubernatoru Batalov və qarnizonun rəisi vitse-admiral Klokfel 
vəzifələrindən kənar edilir. Jandarma idarəsi rəisi polkovnik Treskin həbsə 
alınır. 
Başqa partiyaların başçıları kimi bolşevik rəhbərləri də şəhər və 
rayonlarda çıxış edib, camaata mövcud vəziyyət barədə danışırdılar. Caparidze 
Təzəpir məscidinin həyətindəki izdihamlı yığıncaqda atəşin bir nitq söyləyir, 
Haşım Əliyev dilmanclıq edib onun dediklərini camaata başa salır. 
Bolşeviklər sovetdə məsələ qaldırır ki, Nargin adasında saxlanan 
əsirlərə kömək edilsin. Əsirlər xəstəlikdən, susuzluqdan qırılırdı. Neçə min 
Avstriya, alman və türk əsiri ağır şəraitdə yəşayırdı, Adadakı su təmizləyən 
132 
 
qurğu xarab olmuşdu. Oraya şəhərdən gəmiylə, barjlarla su daşıyırdılar, 
Gəmilər, barjlar tez-tez ləngiyir, beş gün və hətta bir həftə su apara bilmirdi. 
Əsirlərin halını yoxlamaq və əməli tədbir görmək üçün komissiya 
yaradılır. Nəriman Nərimanov komissiyaya sədr seçilir. Nərimanov altı nəfərlik 
bir heyətlə Narginə yollanır. Yoxlanış adada əsirlərin vəziyyətinin çox ağır, 
acınacaqlı olduğunu aşkara çıxarır. Baraklar yarımxaraba idi, əsirlərin çoxu 
əzab-əziyyətdən üzülüb əldən  düşmüşdülər. Pəncərələrin şüşəsi yox, qapılar 
sınıq, ərzaq, su, dərman yox idi. Zabitlərlə əsgərlər ayrı-ayrı baraklarda 
yaşayırdılar. Əsgərlərin halı daha pis, daha ağır idi. Deyilənlərə görə komissiya 
adaya gələn günü bir neçə xəstə əskər elə göz qabağındaca can verirdi. 
Komissiya üzvləri barakları bir-bir gəzib, əsirlərə təsəlli verə-verə 
vəziyyəti öyrənir. Şəhərə qayıdandan sonra N. Nərimanov Bakı sovetində 
atəşin bir çıxışla Nargindəki dəhşətli vəziyyəti danışır, təcili yardım göstərməyi 
təklif edir. Daşnak partiyasının üzvlərindən başqa bu təklifi hamı bəyənir, təcili 
yardım göstərməyi və əhalidən bu məqsəd üçün kömək yığmağı qərara alırlar. 
Sovet, əsirlərin vəziyyətini qismən yaxşılaşdırmaq üçün Nərimanovun sədrliyi 
altında yardım komitəsi yaradır. Xəstə əsirləri şəhərə daşıyırlar, sağalandan 
sonra daha Nargin adasına yox, Zığdakı pivə zavodunda yaradılmış düşərgəyə 
qaytarırdılar. Bir nəfər gürcü həkim bu nəcib işdə komitəyə çox kömək edirdi. 
Ərzaq tədarükü «Şəms» restoranının sahibi Hacı Aslan Məcidova tapşırılmışdı. 
1917-ci il dekabrın 12-də Bakı sovetinə təzə seçilənlərin tərkibi bu 
qayda üzrə idi: 48 bolşevik, 85 eser (başlıca sol eserlər), 36 daşnak, 18 
müsavatçı və 13 menşevik. İlk iclas dekabrın 17-də olur. 
Bununla da sovet şəhərdə tam hakimiyyət sahibi deyildi; 
burjuaziyanın şəhər Duması, müsəlman milli şurası, erməni milli şurası və 
bunlar kimi orqanları vardı. Eser, daşnak, müsavat və menşeviklərin 
havadarlığı ilə burjuaziya bütün hakimiyyəti şəhər Dumasına verilməsi təklifini 
irəli sürürdü. 
Bakıda hər yerindən duran bir partiya yaradır, stol qoyub siyahı tutur, 
adamları öz tərəfinə təşviq edir və hər biri də xalqa hürriyyət, əmin-amanlıq, 
firavan dolanacaq, çoxlu qazanc vəd edirdi və bu yolla əhalini tora salmağa 
cəhd edirdilər. Hətta burjuaziya məclis düzəldib əhaliyə pulsuz şirin çay 
«qonaqlığı» da verirdi. Adam vardı gündə bir «partiyaya» yazılırdı. Buna oxşar 
bir əhvalat da ingilislər ilk dəfə Bakıda olanda silah paylayıb yerli camaatdan 
dəstə düzəltmək istəyəndə olmuşdu. Məmiş adlı birisi deyirdi ki, ingilislərdən 
on bir tüfəng alıb aparıb Sabunçu və Suraxanıda satmışdım. On ikinci tüfəngi  
alanda  məni  tanıdılar,   tutmaq  istəyirdilər ki, birtəhər aradan çıxdım. 
Ruhanilər qurultayı. Bakıda müsəlmanların bir neçə ictimai yığıncaq 
yerləri vardı. Onlardan ikisi hər cəhətdən seçilirdi. Biri ziyalıların, müasir elm, 
mədəniyyət, ədəbiyyat və musiqiçilərin toplandığı İsabəy Aşurbəyovun 
Persidski (Poluxin) küçəsindəki, digəri Seyid Hüseyn ağanın İçəri şəhərdəki evi 
133 
 
idi. İsabəy Aşurbəyovun ikimərtəbəli mülkü iki küçənin kəsişdiyi tində idi. 
Bina memarlıq nöqteyi-nəzərindən diqqəti cəlb edirdi. İsabəy jurnalist idi, 
qəzet və kitablar nəşr edirdi. Evinin altındakı zirzəmidə mətbəə yerləşirdi. Üst 
mərtəbədəki böyük salonda mədəniyyət, elm, musiqi, ədəbiyyat, səhnə 
xadimləri yığışar, müzakirə, mübahisə edər, mədəni tədbirlər görərdilər. Üzeyir 
Hacıbəyovun «Leyli və Məcnun» operası ilk dəfə bu binanın böyük salonunda 
tamaşaya qoyulmuşdu. 
İkinci yığıncaq yeri İçərişəhərdə ruhanilər «klubu» idi. Müctəhid, 
axund, molla, dövlətli, dindar müsəlmanlar «İsmailiyyə»nin arxa tərəfində, Mir 
Mövsümzadənin evində yığışardılar. Dini məsələlər Seyid Hüseyn ağanın 
rəhbərliyi ilə müzakirə və həll edilərdi. Seyid Hüseyn özü həm islam dini, 
şərqin tarix və mədəniyyəti, həm də müasir Avropa elmlərindən xəbərdar idi. 
Ruhanilər qurultayını keçirmək məsələsi övvəl burada müzakirə və həll edilib, 
sonra «Təzəpir»də təsdiq edilmişdi. 1917-ci ildə Bakıda Zaqafqaziya 
müsəlmanları ruhanilərinin qurultayı keçirildi. Azərbaycanın bütün 
qəzalarından, Dağıstan, Basarkeçərdən və Borçalıdan da ruhani nümayəndələri 
gəlmişdi. Məclis «İsmailiyyə» binasında  toplanmışdı. 
Qurultaya bir nəfər də olsa qadın çağırılmamışdı. 
Müsəlman qız məktəbi Bakıdakı Marinski və müqəddəs Nina rus qız 
məktəbində təhsil almış müsəlman ailələrindən çıxmış xeyli qız və qadın vardı. 
Bunların qarşılıqlı ünsiyyəti yeni, ziyalı qadın təbəqəsi yaratmışdı. Rus və 
Avropa mədəniyyətinin neft şəhərinə nüfuzu teatr, kino, mətbuat və sairə 
vasitələrin inkişafına təkan verirdi. Müsəlman qadınlarının müəyyən dəstəsi 
əsrin tələbini, bu mərhələdə qadınların mövqeyini yaxşı dərk eləyirdilər. 
Qadınlar az da olsa mətbuatda çıxış edir, şer, nəsr, ictimai, siyasi, iqtisadi 
mövzularda  yazırdılar. Yazılarında ailə-məişət məsələlərinə toxunurdular. Orta 
əsr zülm və əsarətini ifşa edir, səyyar həbsxananı -çadranı, əsarət zəncirini qırıb 
atmağı təbliğ eləyirdilər. 
Zaqafqaziya müsəlman ruhanilərinin qurultayı belə bir şəraitdə açıldı. 
Ziyalı qadınlar ruhanilər qurultayına nümayəndələr göndərməyi və 
hətta orada çıxış etməyi də qərara aldılar. 
Salon ağzına qədər dolu idi. Foyedə çoxlu adam vardı. Qurultay 
iştirakçılarının əksəriyyəti ruhanilərdən ibarət idi. Qara ləbbadəli, mixəyi əbalı, 
ağ, qara əmmaməli, ağzı dualı, ağsaqqal, qarasaqqal şeyxülislamlar, çalmalı 
qazılar, əfəndilər, müftilər, qara qurşaqlı, əllərində təsbeh çevirən axundlar, 
mollalar, göy əmmaməli seyidlər, saqqalları hənalı, arxalıqlı, çuxalı, buxara 
papaqlı kərbəlayilər, məşədilər, avropasayağı kostyumlu, girdə buxara papaqlı, 
şələbığ tacirlər, brilyant, yaqut, zümrüd medalyonlu neftxudalar, tapançalı, 
xəncərli, şişpapaq qoçular, şlyapalı, tünd sumağı rəngli, uzun, qara qotazlı 
osmanlı fəci qoymuş, qalstuklu, fraklı, yarı Avropa, yarı Asiya libaslı ziyalılar 
134 
 
yerlərini tutmuşdular. Dindar cavanlar isə gah astadan arada hərlənir, özlərini 
gözə soxurdular ki, ruhanilərin bu və ya digər tapşırığını yerinə yetirsinlər. 
Xristian ruhaniləri - ruslar, erməni, polşalı katolik keşişləri, yəhudilər 
də məclisə dəvət edilmişdi, onlar üçün fəxri yer ayrılmışdı. 
Dövlət və hökumət məmurları da qurultaya gəlmişdilər. 
Səhnədəki uzun stolun arxasında ən tanınmış ruhanilər və əyanlar 
əyləşmişdilər. Sədrlik edən qazi-müctəhid qurultayı açıq elan etdi, dua oxundu, 
qısa təşrifat nitqindən sonra məruzəçiyə söz verildi. 
Birdən bayırda, foyedə və pilləkanlarda səs-küy qopdu. Salondakılar 
dönüb o səmtə baxdılar. 
Gözlənilmədən müəllimə Şəfiqə Əfəndiyeva, Ədilə Şahtaxtinskaya, 
Ayna Sultanova başda olmaqla on nəfər çadrasız qadın salona girdilər. 
Birdən qopan təəccüblü, qəzəbli və acıqlı «Oh» nidasından az qala 
pəncərələrin şüşələri cingildədi, elə bil ətrafda qəfildən bomba partlamışdı. 
Yaranan qeyri-adi şaşqınlıqdan salona dərin sükut qondu. 
 Birdən hər yerdən: «Lənətulla şeytanül ləin!», «Allahu əkbər!», 
«Lailahə illəllah!» sədaları ucaldı. 
Qadın nümayəndələri keçib salonda əyləşdilər. 
Məruzəçi qısa çıxışını başa çatdırıb xitabət kürsüsündən düşdü. Üzü 
açıq, qara libaslı, başında şal olan müəllimə qalxıb səhnəyə yollandı və xitabət 
kürsüsünə çıxdı. 
Mir Məhəmməd Kərim qazı qəzəblə yerindən durdu; ətrafındakı 
ruhani dəstəsi də ayağa qalxdı. 
Mir Məhəmməd Kərimin rəqibləri acı istehza ilə qışqırdılar: «Ağa Mir 
Məhəmməd Kərim, «əl üznə, bil üznü, əl sinnə, bil sinnü, əl səruhə qisas». Bir 
başqası: «Nə tökərsən aşına, o çıxar qaşığına!». Üçüncüsü daha bərkdən: «Ağa 
Mir Məhəmməd Kərim, 17 il əvvəl əkdiyin toxumların meyvəsidir, dər 
bəhrəvi». Lojaların birindən: «Təzəpir məscidində Qurandan ayə gətirib, sübut 
edirdin ki, müslümə də, müslüm kimi bütün dərsləri oxuya bilər». 
Bütün qaragüruhçular, mauzerli qoçular, saqqalı hənalı hacılar, çuxalı, 
xətt-saqqallı kərbəlayilər, məşədilər, arvadlarından narazı qoca tacirlər, yaşıl-
qurşaq seyidlər, cəmiyyətin avara tör-töküntüləri düşmüşdülər küçələrə, 
«ismətsizləri» «tənbeh» etməyə başlamışdılar, qabaqlarına çıxan müasir libaslı 
müsəlman arvadlarının, qızlarının başına zorla qara çadra örtür, dikdaban 
ayaqqabıları çıxardıb, dabanlarını sındırır, doğrayır və sahibinin ayağına 
nəleyin, başmaq, ya da çust geyindirirdilər. 
Qurultay üç gün davam etdi. Son iclas başa çatandan sonra 
nümayəndələr «İsmailiyyə»dən «Təzəpir» məscidinə yollandılar. Yolboyu 
ekzotik mənzərə hamının diqqətini cəlb edirdi, rəngarəng libaslara bürünmüş 
yüzlərlə ruhani, molla, axund, seyid, müfti, şeyxülislam, qazı məscidə camaat 
namazına gedirdi. 
135 
 
Məsciddə dəstəmaz tutub camaat namazı qıldılar. 
 
LƏNKƏRANDA AÇILAN BİR GÜLLƏNİN  
BAKIDAKI ƏKS-SƏDALARI 
 
Keçmişdə zabitlər (əsasən cavanlar) tapançanın topunda bir güllə 
saxlayıb lüləni gicgahlarına tuşlayaraq topu fırladıb çaxmağı basmaqla 
bəxtlərini yoxlayırdılar. Lənkərandakı «Dikaya diviziya»nın qoşun hissəsində 
Hacı Zeynalabdin Tağıyevin xidmət edən zabit oğlu Məhəmməd də bu yolla 
bəxtini yoxlayanda tapança açılmış, onu öldürmüşdür. Alay yoldaşlarından bir 
dəstə zabit cənazəni Bakıya gətirirlər, dəfndən sonra zabitlər geriyə qayıdarkən 
İmamverdi körpüsündə bir dəstə Qızıl qvardiyaçı matros onları tərk-silah edir. 
Bu hadisədən «Dikaya diviziya»nın şəhərdəki başçıları bərk narazı qalırlar. 
1918-ci ilin əvvəlində Bakıda bir neçə silahlı dəstə vardı: 1) 
Kommunistlər «Qızıl qvardiya» təşkil etmişdi, 3.500-ə qədər qvardiyaçı silah 
daşıyırdı. 2) Erməni milli daşnak qvardiyasının dörd min beş yüz piyada və atlı 
soldatı vardı. 3) Rus-slavyan tayfalarının silahlı dəstələri. 4) Menşevik və eser 
dəstələri, hərbi donanma matroslarının bir qismi bu dəstəyə daxil idi. 
Müsavatçılar isə könüllüləri yığıb Lənkəranda «Dikaya diviziya» yaratmışdılar. 
«Cəmiyyəti-xeyriyyə»nin keçmiş katibi müəllim Rza Müslümov nəql 
edirdi ki, Novruz qabağı, bayrama bir neçə gün qalmış, gözəl yaz günlərindən 
birində «İsmailiyyə»nin qabağında Cəmiyyətin sədri Mirzə Əsədullayevi 
gözləyirdim. Birdən Bazar küçəsində səs-küy qopdu. Dönüb o səmtə baxanda 
gördüm ki, böyük bir izdiham «İsmailiyyə»yə tərəf gəlir. Bir anda məni araya 
alıb, binanın açarını tələb etdilər; dedim ki, sədrin icazəsi olmadan açarı verə 
bilmərəm. Açarları cibimdən zorla çıxartdılar. Hələ üstəlik pencəyimi də 
cırdılar, buxara papağım düşüb itdi. İzdiham anbaan artır, adamlar binaya 
soxulurdu. Baqqallar, göyərti satanlar, bazar adamları, avaralar, macəra 
axtaranlar pilləkanlara, foyelərə, eyvanlara, salona doldular. Səhnəyə stol 
qoydular. Başında yekə, yaşıl əmmamə, gözlərində qara eynək, çiynində əba 
Bakı qazisi Mirhüseyn Ağa başı əsə-əsə xitabət kürsüsünə qalxdı, ağlaya-
ağlaya qışqırdı: «Vaveyla! Va müsibəta! Dinimiz getdi əldən, namusumuzu 
tapdaladılar. Ağ kəfənə bürünüb, cihad etməliyik». 
Sağ əlini əbanın altına salıb çıxartdığı əfsər tapançasını havaya 
qaldıraraq bərkdən qışqırdı: «Əsabiqun, əsabiqun, ilahikə müqəribun!», 
«Kəfənpuş olub cihadə çıxın! Bu yolda qan axıdanlar şühada hesab olunacaq». 
Ehtiraslar daha da coşdu. Əynində qara mahuddan kostyum, başında 
buxara papaq, milyonçu Çolaq Ağabala xitabət kürsüsünə qalxdı, yoğun səslə 
qışqırdı: «Camaat, papağı başınıza nə üçün qoymusuz? İsti-soyuq üçün, ya ki 
namus üçün! Millət əldən gedir. Bu saat dəyirmandan 4.000 kisə un buraxıram. 
Girin meydana». Onun dalınca kürsüyə qoçu Aşurbəyov qalxdı, bircə söz dedi: 
136 
 
«4.000 tüfəng, 200 qutu patron mən verirəm». Qaragüruhçulardan ibarət on iki 
nəfərlik bir heyət seçib Bakı sovetinin sədri A. Caparidzenin yanına 
göndərdilər. Bakı soveti Musa Nağıyevin «Kazino» olan binasında yerləşirdi. 
Həmid Sultanov bu məsələ ilə əlaqədar 1924-cü ildə çap etdirdiyi 
məqalədə «Из прошлого» kitabında yazırdı: «...Nəriman Nərimanovun 
mənzilində iclas çağırıldı; müsavat partiyası lideri də iştirak edirdi. Bu ağır, 
gərgin vəziyyəti müzakirə üçün Stepan Şaumyan da dəvət edilmişdi ki, 
məsələni birtəhər həll edib, çarə tapaq, qan tökməkdən qaçaq. 
İclasda silahları «hümmət» firqəsi vasitəsilə geri qaytarmaq qərara 
alındı. Bütün tərəflər bu qərardan razı qaldılar».
*
 
Müslümov deyirdi ki, müsəlmanlar «İsmailiyyə»dən başqa «Təzəpir» 
məscidində də məsələni müzakirə edirdilər; məscidin içində, həyətində və ətraf 
küçələrdə adam əlindən tərpənmək olmurdu. 
Nəriman Nərimanov, Şaumyanın iştirakı ilə keçirilən iсlasdan sonra, 
əhalini sakitləşdirmək üçün «Təzəpir» məscidinə gedir və silahları geri 
qaytarmaq barədə olan qərarı bildirir. Doktor camaata sadə bir dildə deyirdi ki, 
«müsəlman qardaşlar, aldanmayın. Fitnə-fəsada inanmayın, qara-qışqırığa, 
mənəm-mənəm deyənlərə uymayın! Müsavatçıların, daşnakların fırıldaqlarına 
inanmayın. Onlar füqəra düşmənləridirlər. Ayaq altında tapdalanarsız. Sizdə nə 
var? Var-yox on dənə pas atmış dayandoldurum berdanka, otuz-qırx köhnə, 
sınıq əfsər tapançası. Nişan almağı, atmağı da əməlli-başlı bacarmırsız. 
Üzünüzü dala çevirib hara gəldi gülləni tolazlayırsız, kimə dəydi, dəydi. Nə 
nizam bilirsiz, nə intizam. Bir qədər səbr edin. 
Caparidze də «İsmailiyyə»dən gələn qaragüruhçular heyətinə eyni 
cavabı vermişdi: «İyirmi-otuz tüfəngdən ötrü qalmaqal salmaq lazım deyil. 
Tüfəngləri indi qaytarsam, matroslar tutub yenə əlinizdən alar, sizi hörmətsiz 
edərlər. Axşamüstü bir-iki nəfər gəlsin, tüfəngləri qoyum maşına, gözətçi də 
qoşum, götürün aparın». 
Heyət «İsmailiyyə»yə qayıdanda binada camaat bir qədər 
seyrəkləşmişdi. 
Gedən heyətin əliboş qayıtdığını eşidəndə qaragüruhçular alovun 
üstünə yağ tökməyə başladılar. 
Birdən şəhərin bir neçə yerindən - Şamaxı yolunda (C. Cabbarlı 
küçəsi), Balaxanı (Basin) küçəsində, Quru bağda güllə səsləri eşidildi. 
Hadisənin şahidi müəllim Ağa Məmməd Səlimxanov nəql edirdi ki, 
«Şamaxı yolunda, Üçüncü paralel küçəsinin tinində dayanmışdıq. On-on bir 
nəfər idik. Yuxarıda bir dəstə daşnak süvarisi göründü, yaxınlaşanda qabaqdakı 
dəstəbaşı bizə acıqlanıb, bərkdən dedi ki, dağılın. Hərə bir tərəfə üz tutdu; mülk 
                                                          
*
 (H. Sultanovun xatirəsi). «Из прошлого», Баку, 1924, с.17-19. 
137 
 
sahibi qaldı darvazanın qabağında. Dəstəbaşı daşnak atı məhmizlədi. At çıxdı 
səkiyə və süvari bağırdı: «Köpək oğlu müsəlman, demirəm çıx get!». Kişi dedi: 
«Evimin qabağından hara gedim. Kəpək oğlu da sənsən, it oğlu da». Dəstəbaşı 
daşnak şallağı işə salanda, səkidəki adam özünü yana verib yerdən bir daş 
qapdı. Süvarilərdən biri cəld tüfəngi çiynindən götürüb atəş açdı, Kişi sərildi 
yerə... Elə bil hər şey tüfəng lüləsinin ucunda, ordan çıxan gülləyə bənd imiş, 
şəhəri atışma bürüdü». 
Elə bir təsəvvür oyanırdı ki, şəhərin bütün binalarından güllə yağır. 
Bir az əvvəl əzəmətli binanı, Nikolayevski (Kommunist) küçəsini, «Kaspi» 
mətbəəsinin döngəsini, Bic Zeynalabdinin dalanını bürüyən adamlar başladılar 
qaçmağa. 
Bir dəstə adam bel, külüng götürüb səngər qazırdı. Həm atışır, həm də 
işləyirdilər. 
...Atışma anbaan şiddətlənirdi. Əsgərlər «Metropol» 
mehmanxanasının (Nizami muzeyi) damında pulemyot qurub «İsmailiyyə»yə 
atəş açdılar; «Qoşa qala» qapısı yaxınlığında Haşımov (Gənclər) meydanındakı 
mülkün də damından pulemyot səsləndi. 
«Cəmiyyəti-xeyriyyə» binasında bir az əvvəl mənəm-mənəm deyib 
toplaşanların heç biri qalmamışdı. 
Matroslarla əsgərlər üst məhəllələrə qalxmağa, küçələri tutmağa cəhd 
göstərirdilər... 
Mürtəce ünsürlər şayiə yaymışdılar ki, guya müsəlmanlar şəhərdə olan 
bütün rusları qırırlar. 
Gəmilərdən Bakının yuxarı, müsəlman məhəllələrinə bir neçə top atəşi 
açdılar. Çəmbərə kəndindəki məktəb binasında həm hərbi xəstəxana, həm də 
yetim uşaqlar yerləşirdi. Duma qərarından sonra Nargin adasındakı alman, türk 
və Avstriya şikəst və xəstə əsirləri gətirib şəhərdə müalicə edirdilər. Çəmbərə 
kəndindəki məktəb binasındakı lazaretdə də bir neçə xəstə türk çavuşu və 
əsgəri yatırdı. 
Bir top mərmisi binanın qabağında yerə düşdü, ətrafa səpələnən 
qəlpələrdən pəncərə şüşələri tikə-tikə olub töküldü. Lazaretdə xidmət edən 
doktor dedi ki, üçüncü mərmi binaya düşəcək; görünür hədəfi sərrast nişan 
almaq üçün topu tuşlayırlar. 
Müdir özünü itirməyib, telefonda dəniz hərbi qərargahına xəbər verir 
ki, lazaretdə yaralılar və yetimlər təhlükədədir. Qərargahdan danışan bir nəfər 
rus dənizçisi ünvanı soruşdu və tapşırdı ki, tez bir ağ parçanın ortasında qırmızı 
rəngdə xaç nişanı çəkin, binanın damına, hündür bir yerə sansın. Gəmilərə əmr 
veriləcək ki, oranı səmt götürməsinlər. 
Şəfqət bacısı Sara xanım (Zülfüqar Hacıbəyovun baldızı) dörd 
döşəkağını cəld bir-birinə saladı. Müdir boşqabda xəmir hazırladı, qırmızı 
kağız gətirib, döşəkağının ortasına iri bir xaç yapışdırdı... 
138 
 
İkinci top mərmisi həyətə düşüb partladı. Çaxnaşma başlayanda 
doktor adamları sakitləşdirib, qırmızı xaç nişanı olan ağ bayrağı götürüb qapıya 
yönəldi ki, qaldırıb dama sancsın. Müdir bayrağı onun əlindən almağa cəhd 
edəndə doktor deyir ki, sən yetimlərə və xəstələrə baxırsan, olmaz. Bu qədər 
yazıq, ata-anasız cocuqların, xəstə, yaralı və əsir əsgərlərin məhv olmasındansa 
bir nəfərin ölməsi daha məsləhətdir. O, qapıya çatanda Nargində ağır xəstəliyə 
düşmüş və artıq sağalmaqda olan Hüseyn adlı əsir çavuş özünü çatdırıb, 
bayrağı, çəkic və mismarları doktorun əlindən alıb dedi: «Doktor əfəndi, siz 
hələ xəstə və yaralılara çox lazım olacaqsınız, şəhid olmaq şərəfini, lütfən, bana 
hədiyyə ediniz. Yalqızam, kimsəm yox; ölsəm də fərq etməz». Cavab 
gözləmədən dəhlizdən çıxdı, dama qalxdı. Bayrağı dama sancdı. Binanın 
ətrafına artıq top mərmisi düşmürdü... 
Yetim uşaqlar dəhlizə girən əsir çavuş Hüseyni qucaqladılar. Xəstə və 
yaralı əsgərlər də ona təşəkkür edirdilər. 
Çəmbərə kəndindəki lazaretin damına sancılan bayrağa bənd imiş 
kimi bütün binalarda ağ bayraqlar ucaldı... Kətan parçalar küləkdən 
dalğalanırdı. Elə bil saysız-hesabsız göyərçin qanadlanırdı. 
Müslümov deyirdi ki, lazaretdən durbinlə baxırdıq. Şəhəri tüstü 
bürümüşdü. 
Hərb gəmilərindən matroslar gəlib, şəhər məhəllələrini gəzib vəziyyəti 
yoxladılar, «rusları qırmaq» şayiəsinin daşnak fitnəsi olduğu təsdiq edildi. 
Axşamın düşməsi vəziyyəti heç də dəyişdirmədi. Bütün gecə atışma 
davam etdi. Evlər yanır, hər tərəfdən alov ucalırdı. 
İmkanı olanlar gecənin qara tüstülü pərdəsi altında faytonda, arabada, 
atda, eşşəkdə, piyada canlarını götürüb hara gəldi qaçırdılar. Əlsiz-ayaqsız 
kasıblar isə küçələrə, həyətlərə tökülüşüb nə edəcəklərini bilmirdilər, çaşıb 
qalmışdılar. Qayıqla, gəmiylə, barkazla da qaçanlar çox idi. 
...Lazaretdə ərzaq qurtarmışdı. Xəstələr və yetim uşaqlar ac idi. 
Küçəyə çıxmaq qorxulu idi. Ağ xalat geyib, başıma həkim qalpağı qoydum, 
qoluma da qırmızı xaç nişanı bağladım, eynək də taxdım, balaca bir sanitar 
çamadanı da götürüb, küçəyə çıxdım. Çamadanda bint, yod, iynə, spirt, bir az 
da dərman vardı. 
Küçələrdə silahlı növbətçilərdən başqa heç kəs görünmürdü. 
Nikolayevsk (Kommunist) küçəsilə üzü aşağı düşüb Bazar (Hüsü Hacıyev) 
küçəsinin tininə çatdım. Mağazalar qarət edilmişdi. 
Divarlara iri hərflərlə yazılmış xəbərdarlıq elanları vurulmuşdu: 
«Axşam saat 8-dən sonra küçələrə çıxmaq qadağandır». 
Çox çətinliklə özümü qərargaha çatdırdım. Xəstələrin və yetimlərin 
siyahısını bir rus matrosuna verdim. 250 yetim uşaq və 73 xəstə üçün anbardan 
çörək, ət konservi, yarma, duz və başqa ərzaq buraxmağı anbardara əmr etdi. 
Anbar, qərargah olan binanın zirzəmisində idi. Ərzağı aparmağa bir yük maşını 
139 
 
da verdilər. Qol çəkib malları alıb maşına yüklədik. Yola düşəndə qaranlıq 
çökürdü. 
«Cəmiyyəti-xeyriyyə»nin tüstülənən binasının qabağından keçəndə 
sürüsü maşını küçənin ortasından sürdü. Maşının qabaq təkərləri bir gün əvvəl 
qazılmış səngərə düşdü. Sürüsüylə tutaşdım. Yanğın söndürənlər «Cəmiyyəti-
xeyriyyə»dən avadanlığı, xalçaları, mebelləri maşınlara doldurub aparırdılar. 
Onlar maşınımızın təkərlərini səngərdən çıxartdılar. Dumanın qabağına çatanda 
sürüsü maşını saxladı, yuxarı məhəlləyə getməkdən boyun qaçırdı. Dedi ki, 
dağlılar məni öldürərlər. Məcbur olduq şeyləri «Müqəddqs Nina» məktəbinin 
üzbəüzündə, birinci mərtəbədə olan əczaxananın dəhlizinə yığaq. Əczaxana 
yiyəsi mənimlə dost idi. Özüm də orada gecələdim. 
Səhər əczaxanadan çıxdım ki, gedim iri uşaqları gətirim, ərzağı 
daşıyaq. Birdən küçədə beş-altı uşağa rast gəldim. Məni axtarmağa çıxıblarmış. 
Bərk sevindilər. Səhərə qədər yatmayıblar. Fikirləşiblər ki, bu qatışıqlıqda 
yəqin məni öldürüblər. Ərzağı bir-təhər lazaretə daşıdıq... Səhərisi yetimlərin 
və xəstələrin ərzaq məsələsini həll etmək üçün şəhər təsərrüfatına baxan 
Nəriman Nərimanovun yanına getdim. 
Dövlətlilərin çoxusu elə atışma başlayan kimi ailələriylə gəmiyə minib 
İrana - Ənzəliyə yollandılar, digərləri isə bağlarına qaçdılar. 
Qocaman müəllim Məhərrəm Sultanov yadında qalanları belə 
söyləyirdi: «Çox dəhşətli, qanlı və vahiməli günlər idi; getsin o günlər, bir də 
gəlməsin, Dabbağ emalatxanasında muzdur idim. Dabbaqxana şəhərin lap 
qırağında, Salyan  kazarmalarından  bir qədər aşağıda idi. 
Bir az kənarda, yolun yaxınlığında birmərtəbəli evlər, daxmalar, mal-
qara tövlələri, samanlıq, qara damlar yerləşirdi. 
Novruz bayramına dörd-beş gün qalmışdı. Dabbaqxanada işləyirdik. 
Birdən atışma başlandı, özü də bir neçə yerdə. Qaçıb çıxdıq dama. Güllələrin 
səsi Şamaxı yolundan, bir də şəhərin ortasından gəlirdi. Biz olan məhəllədə 
hələ sakitlik idi. Əhali tökülüşmüşdü  həyət-bacaya,  küçəyə...  Arvadlar  
ağlaşırdı. 
Bütün gecəni yatan olmadı. 
Varlılar şey-şüylərini arabalara, qazalaqlara, faytonlara doldurub gecə 
qaranlığında külfətini də götürüb hara gəldi qaçırdılar. Səs-küydən, uşaqların 
ağlayıb-sızlamasından qulaq batırdı. 
Andronik haqqında ən düzgün xasiyyətnaməni SSRİ xarici işlər 
komissarı Q. V. Çiçerin vermişdi. O, 1924-cü ildə, aprel ayının 28-də, 
Moskvada Zaqafqaziya tələbələrinin Azərbaycan KP Bakı təşkilatının 25 
illiyinə və Azərbaycanda Sovet hakimiyyətinin qurulmasının 4-cü ildönümünə 
həsr edilmiş yığıncaqdakı məruzəsində Androniki Antantanın agenti adlandırıb 
belə demişdir: «Brest - Litovsk sülhündən sonra türk ordusu hücuma keçib, 
əvvəl Batumi, Kars, Ardahanı zəbt edib irəlilədikcə general Nazarbekov 
140 
 
türklərə müqavimət göstərdi, o, meydandan çıxandan sonra mübarizəni Antanta 
agenti Andronik davam etdirdi. Andronik cəhd edirdi ki, Qafqazdan keçib, 
özünü Urmiyaya çatdırsın, ingilislərin Denstervil ekspedisiyasının dəstələrilə 
birləşsin. Lakin türk əsgərləri Urmiyə və Təbrizi Denstervildən tez tutdular və 
onu geri çəkilməyə vadar etdilər». 
Məruzənin digər yerində Q. V, Çiçerin sözünə belə davam edir: 
«Fransızların hərbi agentləri əksinqilabçı kazaklardan özlərinə qüvvə 
yaradırlar. Andronik Antantanın agentidir».
*
 
Daşnakların və müsavatçıların camaat arasında qırğın salmaq cəhdləri 
zəhmətkeşlərə baha başa gəldi; onlar zəhmətkeşləri inqilabi mübarizədən 
yayındırmağa can atırdılar. 
Kommunistlər bu avantüranın qarşısını almaq üçün «xilas komitəsi» 
yaratdılar. Bünyad Sərdarov komitənin sədr müavini təyin edildi. Komitə 
azərbaycanlı, rus, gürcü və yəhudilərdən ibarət dəstələri düzəltmişdi. Bu 
dəstələr şəhəri gəzib özbaşınalığı aradan qaldırırdı. 
Həmid Sultanov («Из прошлого» kitabı, 1924, səh. 17-19.) o günləri 
xatırlayaraq yazır: «Burjuaziya məğlub oldu. Sosialist təşkilatlarda fövqəladə 
hakimiyyət yarandı. Müsəlman məhəllələri sosialist bürosuna tapşırıldı. Büro 
hümmətçilərdən və sol eserlərdən ibarət idi. Büroya Nəriman Nərimanov sədr, 
Mirhəsən Vəzirov müavin təyin edildi. Büronun tərkibindəki fövqəladə 
komissiyaya Həmid Sultanov başçılıq edirdi. Bu komissiya sovetin rəhbərliyi 
altındakı Bakı qəzasında kənd sovetləri yaradır. Və qəza qurultaya çağırılır. 15 
nəfərdən ibarət icraiyyə komitəsi seçilir. Qəza icrakomu Sovet və Bakı 
icrakomu tərkibinə daxil edilir. Sosialist bürosu öz fəaliyyətini bitirib 
hakimiyyəti ispolkoma verir. 1918-ci ilin martında Bakıda əksinqilabi qiyamı, 
müsavat və daşnak avantürasını Sovet silahlı qüvvələri yatırdır. Həmin ilin 
aprel ayında Azərbaycanda və bütün Zaqafqaziyada ilk Sovet hakimiyyəti 
orqanı olan Bakı Xalq Komissarları Soveti təşkil edilir: 
Stepan Şaumyan - Bakı XKS sədri və xarici işlər komissarı. 
Alyoşa Caparidze - daxili işlər komissarı. 
İvan Fioletov - xalq təsərrüfatı şurasının sədri. 
Məşədi Əzizbəyov - quberniya komissarı. 
Qriqori Korqanov - hərbi və dəniz komissarı. 
Nəriman Nərimanov - şəhər təsərrüfatı komissarı. 
Artaşes Kariniyan (Qabrielyan) - ədliyyə komissarı. 
Nina Kolesnikova - maarif komissarı. 
Yakov Zevin - əmək komissarı. 
Saak Ter-Qabrielyan - fövqəladə komissiyanın sədri. 
                                                          
*
 Bax: «Бакински рабочи» qəzeti, 14 may, 1924-cü il. 
141 
 
Mirhəsən Vəzirov - torpaq komissarı və başqaları hökumət tərkibinə 
komissar kimi daxil edildilər. 
Bakı Xalq Komissarları Soveti bir sıra sosialist tədbirləri həyata 
keçirməyə başladı. 
1918-ci ilin yazında Azərbaycanın bir sıra qəzalarında da Sovet 
hakimiyyəti quruldu. 
Bakı Xalq Komissarları Soveti. Bakı Xalq Komissarları soveti təşkil 
olunduğu birinci gündən bir sıra sosialist islahatı keçirdi; hər şeydən əvvəl 
zəhmətkeşlərin ağır dolanacağını qismən də olsa yaxşılaşdırmağa cəhd etdi. 
Bakı Kommunası dövründə sovet Rusiyasına 1.500.000 ton neft göndərildi. 
Neft sənayesi, banklar, şəhər təsərrüfatı, su nəqliyyatı, dəmir yolu və sairə 
sahələrdə yeni qanun-qayda yaradıldı. Mülkədar torpaqlarının kəndlilərə 
paylanması haqqında dekret verildi, banklar, neft sənayesi, Xəzər ticarət 
gəmiçiliyi, balıq vətəgələri milliləşdirildi. 
Bakının müdafiəsini möhkəmləndirmək məqsədilə gənc Sovet dövləti 
Petrovun başçılığı altında neft şəhərinə 8.720 süngüsü olan bir dəstə göndərdi; 
onlardan yalnız 780 nəfəri gəlib Bakıya çatdı; çoxunu Saritsində (Volqoqrad) 
saxlamışdılar. 
1918-ci ilin ortalarında İrandakı Rus korpusunun bir hissəsi 1.500 
süngülü Kazak dəstəsi Lazar Biçeraxovun başçılığı ilə, Korqanovla bağlanan 
müqavilə əsasında, türklərə qarşı vuruşmaq üçün Ənzəlidən Ələtə gəlir, oradan 
da cəbhəyə yollanır. 
Lazar Biçeraxova çar ordusunda ləkəli və rəzil adam kimi baxırdılar. 
Hələ müharibədən əvvəl, ədəbsiz hərəkəti üçün zabitlərdən biri onu şillələyir. 
Hərbi ənənənin və qanun-qaydanın əleyhinə zabiti duelə çağırmır, buna görə də 
onu qorxaq adlandırıb ordudan qovurlar. O da İrana kedir və rus korpusunda 
xidmətə başlayır; polkovnik rütbəsinə qədər qalxa bilir, lakin hərbçilər ona heç 
vaxt hörmət etmirlər. 
İnqilab komitəsi mart hadisələrindən sonra Qızıl qvardiya hissələrini 
möhkəmlətmək və əhaliyə yardım məqsədilə neft sənayeçilərindən, banklardan, 
ticarət-sənaye firmalarından, gəmi sahiblərindən, fabrik və zavod 
cəmiyyətlərindən, neft emalı zavodu, vətəgə sahiblərindən və s. 50.000.000 
manat cərimə istəyir. Kapitalistlər bu məbləği verməkdən boyun qaçırdırlar. 
İnqilab komitəsi onları həbsxanaya salmaqla təhdid edir. Tələb olunan məbləği 
ödəyirlər. 
Xarici silahlı müdaxiləçilərin Azərbaycana soxulduğu dövrdə - 
Bakıda, mədən və zavodlarda vəziyyət ağırlaşırdı, Əksinqilabçı partiyalar 
bundan öz xeyirlərinə istifadə edirdi; vəziyyəti ancaq xaricdən yardım almaqla 
düzəltmək şüarını irəli sürürlər; fikirləri - ingilisləri Bakıya gətirmək idi. 
Neft sənayesini milliləşdirərkən «Sovet syezd» etiraz etdi. Eyni 
zamanda hər tərəfdən pozucu fəaliyyətə başladılar. Mədənlərdə avadanlığı 
142 
 
yaramaz hala salır, gizlədirdilər. Böyük bankir və neftxudalar İrana, 
Gürcüstana, Şimali Qafqaza qaçır, saxta sənədlə banklarda olan pulları alır, 
yaxın adamlarına verirdilər. 
İngilislərlə yaxın olanlar hər yerdə Sovet hökumətinin əleyhinə qızğın 
təbliğat aparır və pozuculuq fəaliyyəti göstərirdilər. Təxribat, əksinqilabi 
fəaliyyət və təbliğat iyul ayının 24-də pis nəticə verdi. Keçirilən mitinqlərdə 
bolşevikləri sıxışdırdılar. N. N. Kolesnikova yuxarıda göstərdiyimiz kitabdakı 
xatirələrində yazır: «Mitinq Bayıldakı körpülərdən birində keçiriləcəkdi. Mən 
müəyyən edilmiş vaxtda gəldim. Heç kəs yox idi. Sonra yavaş-yavaş, bir-bir, 
iki-bir adamlar yığıldı. Mitinqi açdıq, elə ki, mən danışmağa başladım, hər 
tərəfdən zəhərli, acıqlı sual və replika yağdırdılar: «haçan çörək olacaq?», 
«Görünür komissarların kefləri kök, güzəranları çox yaxşıdır, camaat barədə 
heç fikirləşmirlər». Nə qədər cəhd etdim ki, məclisi ələ alım, adamları başa 
salım ki, çətinlik müvəqqətidir, keçib gedəcək, heç nə çıxmadı, zor-bəla ilə 
ancaq yarım saat danışa bildim. 
Eser, menşevik və daşnaklar çıxışlarında bütün günahları bolşeviklərin 
boynuna yıxdılar, dedilər ki, camaatın çəkdiyi bütün iztirab, əziyyət və 
çətinliklər yalnız onların ucbatındandır. Axırda sürəkli alqışlarla ingilisləri 
Bakıya dəvət etməyi qərara aldılar. 
Özümü itirmiş halda Bakı komitəsinə gəldim, öz-özümü 
bacarıqsızlıqda günahlandırırdım. Bu vaxt başqa yerlərdəki mitinqlərdə   çıxış 
edən yoldaşlar da gəlib çıxdılar. Mən düşdüyüm biabırçı vəziyyəti nəql edəndə, 
sözümü kəsib dedilər ki, onların da başına eynilə mənim başıma gələnlər gəlib, 
hətta bəzi kişi natiqləri tribunadan sürüyüb yerə salıblar». 
Mühasirədə qalmış Bakı əhalisi həddindən çox aclıq çəkirdi. Şimali 
Qafqazdan göndəriləcək taxıl gəlib çıxmırdı. Bakı fəhlələrinin çörək payı 
azaldılmışdı, gündə adambaşına yarım kirvəngə (200 qram) çörək verilirdi. Bu 
paya çox məhdud miqdarda fındıq və günəbaxan tumu əlavə edilirdi. 
Mürtəce menşevik, daşnak, eser və xırda burjuaziya partiyaları 
əhalinin maddi vəziyyətini guya yaxşılaşdırmaq məqsədilə tezliklə İrandakı 
ingilis qoşunlarını Bakıya çağırmağı tələb edirdilər. Onlar ərzaq qıtlığı və hərbi 
uğursuzluqların günahını Xalq Komissarları Sovetinin boynuna yıxır və 
böhtanlar atırdılar. 
Bütün bunlar Bakının müdafiəsinə ziyan vururdu. İyulun 25-də Bakı 
Sovetinin fövqəladə iclası keçirildi. Rayon Sovetlərinin üzvləri, gəmi 
komitələri və Qafqaz Ordusunun hərbi-inqilabi komitəsi də daxil olmaqla 500-
ə qədər adam iştirak edirdi. Adətən, bu cür iclasları Caparidze aparırdı, bu gün 
isə onun müavini daşnak Arakelyan sədrlik edirdi. 
Şaumyan gündəlikdəki hərbi və siyasi vəziyyət barədə məruzə etdi. 
143 
 
Çıxışlarda ingilisləri Bakıya dəvət etmək ətrafında söhbət gedirdi. 
Bolşeviklər bunun qəti əleyhinə çıxdılar. S. G. Şaumyan, A. Caparidze, M. 
Əzizbəyov və Y. Zevin bu təklifi pislədilər. 
Menşeviklər, eserlər və daşnaklar isə ingilisləri Bakıya çağırmağı 
təkid edirdilər; onların daxili işlərə qarışmayacağını söyləyirdilər. Sağ 
partiyaların nümayəndələri Bakı Xalq Komissarları Sovetinə və Qızıl Orduya 
qarşı kinli hücum və məzəmmətlərlə iftiralar yağdırırdılar və bolşevikləri 
fərarilikdə, şəhəri çətin vaxtda qoyub qaçmaqda ittiham edirdilər. 
Çox gərgin şəraitdə təkliflər səsə qoyulur. Nəticədə sağ partiyaların 
təklifi  qəbul edilir. 
N. N. Kolesnikova xatirələrində bu mənzərəni belə təsvir edir: «sağ 
tərəfdə əl çalıb alqışlar başladı, lakin tez də susdu. Şaumyan qabağa çıxıb araya 
çökən dərin sükutu pozaraq  sağ oturacaqlarda olanlara müraciət etdi: «Siz hələ 
İngiltərəni tapmamış, Rusiya Mərkəzi hökumətini itirdiniz. Siz hələ ingilisləri 
tapmamış bizləri itirdiniz. Və Mərkəzi Rusiya nümayəndəsi kimi bu satqınlığa 
qarşı protest edirəm və gələcək siyasət üçün bütün məsuliyyəti üzərimdən 
götürürəm. Partiyamız adından mən deyirəm ki, bu satqınlıq üçün məsuliyəti 
biz üzərimizə götürməyəcəyik...» 
Caparidze salonda səs-küy, qara-qışqırıq olmağına baxmayaraq çıxış 
etdi: «İngilisləri Bakıya gətirməklə siz üstündə oturduğunuz şaxəni kəsəcəksiz. 
Siz Bakı Sovetini dağıtmaqla İngiltərə kapitalı, ingilis təlimatçıları və ingilis 
avtomobillərindən savayı özgə bir şey görməyəcəksiz». 
Esser Veluns və menşevik Ayollo çıxışlarında bolşeviklərə, xüsusən 
Şaumyana çirkablı böhtanlar ataraq, onu fərarilikdə günahlandırdılar. 
N. N. Kolesnikova haman xatirələrdə yazır: «Elə ki, Sovetdə 
menşevik – daşnak - eser dəstəsi az üstünlüklə əksəriyyət səs qazandılar və 
Şaumyan belə şəraitdə Bakı Komissarları Soveti vəzifəsinin səlahiyyətindən əl 
çəkəcəyini söylədi, daşnak Arakelyan sədrlik stolunun arxasından qalxıb, 
Şaumyan oturan yerə yaxınlaşaraq, özünü itirmiş halda danışmağa başladı: 
«Yox, bu mümkün olan şey deyil ki, siz gedəsiz... Biz sizə həmişə etibar 
etmişik və inanırıq... Biz gələcəkdə da sizinlə bir, bərabər işləmək istəyirik...» 
26 Bakı komissarının 1918-ci ilin sentyabrında Qızıl qum səhrasında 
güllələnməsi daşnak Arakelyanın sədrlik etdiyi bu iclasda çıxarılan qərarın əks-
sədası idi. 
Bakı sovetinin bu dramatik iclası gecə saat 2-yədək davam etdi. 
Binanın qarşısında böyük izdiham vardı... Görünür iclasda olub-
keçənləri artıq bilirdilər. Camaat səssiz aralanıb bizə yol verdi». 
N. N. Kolesnikova sonrakı səhifələrdə hər iki uşağının ağır xəstə 
olduğunu və onları şəhərdən necə çıxartmaq barədə yazır: «Şaumyanla söhbət 
etdiyim günün sabahı, dalımca maşın gəldi, məni və uşaqları apardılar 
Bayıldakı körpülərdən birinə yan almış gəmiyə. 
144 
 
Gəminin göyərtəsindəki çamadan və dolu tayların üstündə arvadlar və 
uşaqlar oturmuşdu, tərpənmək olmurdu. Birtəhər bizi də yerbəyer etdilər. Get-
gedə hava qızır, günəş amansızcasına yandırır, uşaqlar ağlayır, bürküdən az 
qalırdı boğulsunlar. Bir neçə arvadın ürəyi getdi. Xəstə oğlumun halı məni bərk 
qorxudurdu, onsuz da nəfəsi zorla gedib-gəlirdi. Mənə elə gəlirdi ki, bu saat 
yıxılacam. 
Uşaqları götürüb gəmidən düşdüm... 
Sabahı gün yoldaşlardan iki nəfər gəlib dedi ki, məni lap evimizin 
yaxınlığındakı körpüyə yan almış gəmiyə aparacaqlar. Getdik, gəmi balaca idi, 
elə katerə oxşayırdı, kayut da yox idi... Göyərtəyə o qədər adam və yük 
doldurmuşdular ki, tərpənmək olmurdu, mənə və uşaqlara yer eləyib getdilər. 
Birdən adamların arasından, daşnak dəstələrinin rəsmi libasında olan 
bir zabit qabağa çıxdı, qəzəbli, acıqlı nəzərlərlə mənə baxıb qışqırdı: 
- Vətəndaşlar, heç bilirsiz bizim gəmiyə kimi gətiriblər? Maarif 
komissarı Kolesnikovanı. O da mühakimə ediləcək şaykadandır. Bu canini 
qoymamalıyıq qaçsın... 
Sonra da dişinin dibindən çıxan söyüş, böhtan qalmadı ki, 
bolşeviklərə, komissarlara, şəxsən mənə yağdırmasın. 
Sərnişinlərin hamısı susurdu, bəziləri istehza ilə gülümsəyir, arvadlar 
oturub başlarını aşağı salmışdılar. Kapitanı əvəz edən matros görünür nə 
edəcəyini bilmirdi. Telefon aparatının dəstəyini götürüb «Sentrokaspiyə» raport 
verdi: 
- Maarif komissarı Kolesnikova uşaqları ilə göyərtədədir. Əmriniz 
nədir? 
Ona cavab verdilər, matros da bərkdən təkrar etdi: 
- Qaçqın kimi qala bilər. Oldu! Vətəndaşlar, eşitdinizmi? - deyə 
sərnişinlərə baxdı. 
Bu cavab daşnak zabitini təmin etmədi. Sərnişinləri təhrik və 
qızışdırmaq məqsədilə kinlə, qəzəblə məni təhqir etməkdə idi. Sahilə baxanda 
gördüm ki, girəcəkdə üç nəfər fəhlə dayanıb, işin nəynən qurtaracağını izləyir. 
Onları tanımırdım, özüm də bilmirəm kömək üçün onlara müraciət edim, ya 
yox. Onda ki, zabit həddini aşıb qışqırdı: «Niyə durmusuz? Özünü də, 
küçüklərini də götürüb, dənizə tullamaq lazımdır». Fəhlələr bir-birilə pıçıldaşıb 
harasa, dəniz qırağı ilə qaçdılar. Tərəddüddə idim, nə edəcəyimi  bilmirdim.  
«Durum  düşüm  sahilə?   Düşmənim arxadan məni vura bilər, böyründən 
nağan sallanırdı. İtələyib dənizə də sala bilərdi. 
İmdad isə tamamilə başqa yerdən yetişdi. Onu gördüm ki, bir az əvvəl 
dəniz qırağında dayanmış fəhlələr iki nəfər əllərində tüfəng olan qırmızı 
qvardiyaçı ilə qaça-qaça gəlirlər. Gəmiyə yaxınlaşanda biri dedi: 
- Yoldaş Kolesnikova, düşün aşağı, orada qalmayın. 
145 
 
Köməkləşib uşaqlarla məni gəmidən düşürdülər. Yenə qayıtdım 
mənzilə, daha gedəsi başqa yerim yox idi. 
Sabahı gün səhər, Zevin Tatevos Əmirovla bərabər gəldi; o vaxta 
qədər onunla (Tatevosla - M. S.) tanış deyildim. Əmirov dedi ki, indi məni, 
dəstəsini yerləşdirmək üçün verilən gəmiyə aparacaq, orada hər şey qaydada 
olacaq. Əmirov Zevini xəbərdar etdi ki, yaxşı olardı körpüyə getməyib bizimlə 
buradaca vidalaşsın». 
Əmirov Kolesnikovanı aparıb «Türkmən» gəmisində yerləşdirir; 
yemək-içməklərinə yaxşı baxır, iki gün dincələndən sonra üçüncü gün gəlib 
xəbər verir ki, gecə yarısında «Sentrokaspi»nin adamları bütün gəmiləri 
yoxlayacaqlar, burada qalmaq xatadır. Və onu öz evinə aparır. 
Sonra tamamilə başqa bir gəmidə Həştərxana gedir, dənizdə çox 
iztirab və qorxu keçirir. 
İyulun axırında erməni milli şurasının üzvləri Gülxəndanyan və 
polkovnik Qazarov başda olmaqla daşnak nümayəndələri ağ bayraq qaldırmağı 
qərara alırlar, eyni zamanda İrana xüsusi nümayəndə yollayırlar. 
Doktor Araratyan ingilisləri Bakıya dəvət etmək üçün iki dəfə İrana, 
əvvəl Həmədana, sonra Ənzəliyə getmişdi. Hər dəfə ingilislər vəd verib, onu 
əmin etmişdilər ki, tezliklə gələcəklər; lakin vədləri boş çıxmışdı. Üzvü olduğu 
erməni milli şurasında, daşnak silahlı qüvvələri baş qərargahında, erməni 
burjuaziyası, xüsusən neft maqnatları dairələrində mənşələri əksərən zəngin, 
kübar ailələrindən olan, firavan həyat tərzini itirməmək üçün fəhlə sinfinin 
ətəyindən yapışıb, onların gücü hesabına hakimiyyətdə qalmaq istəyən və eyni 
zamanda proletariata xəyanət edən menşevik və eserlər ingilisləri Bakıya gətirə 
bilmədiyi üçün doktor Araratyanı burunlayır, istehza edir, açıqdan-açığa 
məsxərəyə qoyur və hətta təhqir də edirdilər. Odur ki, Araratyan üçüncü dəfə 
ingilislərin ayağına İrana gedir, qəşəng qızını da özü ilə aparır. 
İyulun 30-da müntəzəm türk qoşunu hücuma keçir, sürətlə şəhərə 
yaxınlaşır. Cəbhəni tərk etməzdən əvvəl Biçeraxovun əlaltısı kapitan ona deyir 
ki, «cənab polkovnik, təzə xəbər var». Biçeraxov soruşur: «Na barədə? Gündə 
on min təzə xəbər çıxır, çoxusu da yalan». 
«Petrovun dəstəsi şəhərə varid olub». 
«Bilirəm», - deyə Biçeraxov dillənir, - neçə süngüdür?» Kapitan: 
«Yeddi yüz səksən iki, - tez də əlavə edir, - bəs deyirdilər, on min nəfərlik 
dəstə gəlir, bütün silahlarıyla...». Biçeraxov acı-acı gülür: «Səni qorxudub əldə 
saxlamaq üçün gopa basırdılar». Kapitan xəbər alır: «Məni niyə qorxutmaq 
istəsinlər?» Biçeraxov: «Səni, məni, hamımızı qorxutmaq üçün. Mən yeddi, 
səkkiz yüz nəfərdən artıq da güman etmirdim. Yarısından çoxu da, sözsüz, tör-
töküntüdür... - deyə peysərini qaşıyır və əlavə edir, - Şamaxını türklər çox tez 
tutdular... Elə Salyanı da... Heç kəs gözləmirdi. İndi də Bakını mühasirəyə 
alıblar... Tezliklə tutacaqlar. Çıxıb getməliyik. Burada it yiyəsini tanımır, 
146 
 
Düşünürdüm ki, daşnaklarla bərabər Tiflisi də tutub diktatura yaradarıq. Alman 
- türk yürüşünü dayandırarıq, olmadı...» 
Denstervilin xatirələrindən görünür ki, Lazar Biçeraxov onların 
qurduğu plan əsasında Bakıya gəlib. O yazır: «...Biz birgə fəaliyyət planlarımız 
barədə tam razılığa gəldik; burada qəsdən üstündən keçdiyim planlara böyük 
ümid bəsləyirdim. O, (Biçeraxov – M. S.) bolşeviklərə qoşulmaqla yerli 
rusların böyük heyrətinə səbəb oldu, lakin mən əminəm ki, o, tamamilə doğru 
hərəkət etdi. Bu, Qafqaza yeganə yol idi, o orada bərqərar olub kök salsa, 
deməli, hər şey yerli-yerində olacaqdı... Mən ona ürəkdən inanıram... Hazırkı 
məqamda o bizim yeganə ümidimizdir... Onun işləyib hazırladığı planlar bizim 
mənafeyimizə tamamilə uyğundur».
*
 
«Bakı ilə əlaqə, demək olar ki, hər gün adi kuryerlər vasitəsilə 
yaradılmışdı və adama elə gəlirdi ki, sosial-inqilabçı    dostlarımız tezliklə «soir 
d`etat», yəni bolşevikləri devirmək, Bakıda yeni idarə üsulu yaratmaq və 
ingilisləri köməyə çağırmaq iqtidarında idilər... Mən proqramları bizim 
məqsədlərimizə daha çox uyğun gələn s.i partiyasının nümayəndələri ilə 
danışıqlar aparmışam... Onlar bizdən kömək, xüsusilə maliyyə yardımı 
istəyirlər. Mən s.-larla dostluq münasibətləri saxlayıram və onlar bilirlər ki, 
hakimiyyəti öz əllərinə alsalar, bir çox məsələdə bizə bel bağlaya bilərlər».
*
 
General Denstervilin bu dediklərini menşevik Roxlin general 
Tomsonun başçılığı altında Bakıya gələndə sübut və təsdiq etdi; Roxlin öyünür 
və fəxr edirdi ki, onu Tomson qəbul edib, onunla on dəqiqə danışıbdır... 
General Denstervilin Bakı haqqındakı rəyi daha maraqlıdır: «Bakının 
olduqca böyük əhəmiyyəti vardı və onu ələ keçirmək üçün hər hansı riskli 
təşəbbüs şübhəsiz, özünü doğruldurdu».
**
 
Lazar Biçeraxov istədiyi kimi öz 1.500 süngüsü olan kazak dəstəsi və 
1.000-dən artıq silahlı daşnakla cəbhəni tərk etdi. Əvvəlcə Sumqayıta 
yollandılar, oradan da Şimala gedib öz köhnə silahdaşları, ağqvardiyaçılarla 
birləşdilər. Biçeraxov inqilabın düşməni idi və axıra qədər də düşmən olaraq 
qaldı. 
Biçeraxovun, əksəriyyəti daşnaklardan ibarət olan neçə min silahlı 
dəstəsi Kizliyar yaxınlığında Qızıl Ordu tərəfindən darmadağın edildi, özü isə 
döyüşdə öldürüldü. 
                                                          
*
 Денстервил. Британский империализм в Баку и Персии, 1917-1918-го 
года. (Воспоминание) – Тифлис, 1925, стр.164. 
*
 Денстервил. Британский империализм в Баку и Персии, 1917-1918-го 
года. (Воспоминание) – Тифлис, 1925, стр.123. 
**
 Yenə orada. 
147 
 
Erməni Milli şurası iyulun 30-da cəbhəyə 1000 nəfərlik dəstə 
göndərəcəyini vəd edir. Cəbhəyə isə var-yox 21 adam gəlir. Erməni milli 
şurasının iki nümayəndəsi - daşnak Rostom və Gülxəndanyanı Xalq 
Komissarları Sovetinə çağırıb, vədlərində nə üçün dönüklük etdiklərini 
soruşanda, Gülxəndanyan cavab verir ki, «Niyə hakimiyyəti təslim etmirsiz? 
Sizsiz də özümüz işin öhdəsindən gələ bilərik». 
Müsavatçılar və daşnaklar Sovet hakimiyyətini yıxmaq üçün 1918-ci 
ilin mart ayında birləşmişdilər. Daşnaklar müsavatçılara silah verməyi 
öhdələrinə götürmüşdülər. «Azərbaycan» qəzeti bir il sonra (17.111-1919-cu il, 
№ 67) dərc etdiyi məlumatda yazırdı ki, «Martın 18-də keçmiş şəhər rəisi Qaik 
müsəlmanların iclası keçirilən «İsmailiyyə» binasına gələrək, erməni Milli 
şurası və Daşnaksütyun partiyası adından bildirmişdi ki, hərgah müsəlmanlar 
bolşeviklərin əleyhinə çıxsalar onda erməni qoşun hissələri müsəlmanlara 
qoşular və bolşevikləri Bakıdan qovub çıxarmaqda onlara kömək edər». 
Erməni Milli şurasının üzvlərindən biri müsəlman Milli şurası və 
Müsavat partiyası yerləşən binaya gəlib xəbər vermişdi ki, daşnaklar 
müsavatçılarla bərabər bolşeviklərlə mübarizə etmək üçün məsləhət etmək 
istəyirlər, O, əlavə etmişdi ki, «bu mübarizə siyasi əqidələr üstündə gedən bir 
mübarizədir, müsəlman və erməni Milli şuraları birlikdə çıxış etmək üçün 
sazişə gələ bilərlər». 
Müsəlman Milli şurası daşnaklara yardım göstərməyə razılaşır. 
Əlimərdan bəy Topçubaşovu bir heyətlə danışıq aparmaq üçün erməni Milli 
şurasına yollayır. Daşnaklar danışıq zamanı vəd edirlər ki, müsavatçılara silah 
verəcəklər. 
Lakin saziş bağlamırlar. Görünür daşnaklar ətəyindən bərk 
yapışdıqları ingilis - Amerika imperialistlərinin, Antantanın gələcəkdə belə 
hərəkətdən narazı qala biləcəyini nəzərə alıblar. Söz verdikləri halda martdakı 
döyüşlərdə birinci gün neytralitet elan edirlər, ikinci gün dönüklük edib şəhərdə 
fitnə-fəsad, nizamsızlıq salır, milli qırğını qızışdırır, dinc azərbaycanlıları 
qırırlar. Türklər cəbhədə irəliləyirdilər. Erməni Milli şurası İsveçin Bakıdakı 
konsulundan xahiş edir ki, ağ bayraqla türk baş hərbi qərargahına danışıq 
aparmağa göndəriləcək heyətə başçılıq etməyi öhdəsinə alsın. Konsul razılıq 
verir. Türk qoşunları Biləcəriyə çatırdı. Yollarda  fayton,  araba,  furqon, top-
topxana, hərbi ləvazimat, qoşqu atları, səyyar mətbəxlər dolu idi, tərpənmək, 
yerimək mümkün deyildi. 
Bir gün əvvəl, iyulun 29-da Ələt -Səngəçal stansiyasını müdafiə edən 
1.600 nəfərdən yalnız 200 nəfər qalmışdı. 
Şamaxı ətrafındakı məğlubiyyətdən sonra, hələ Mərəzədə ikən 
qərargah rəisi Avetisov hərbi komissarları güllələyəcəkləri ilə hədələyib, ağ 
bayraq qaldıraraq türk ordusu qərargahına gedib barışıq istəməyi tələb etmişdi. 
148 
 
Biləcəridəki Baş qərargah adlanan balaca otaqda oturan yox idi. Hamı 
ayaq üstündəydi, girir, çıxır, vurnuxur, qışqırır, söyüşür, bağırırdı. Heç kəs, heç 
kəsə qulaq   asmırdı. 
Sağ cəbhə tamamilə açıq və bomboş idi. 
Alman - türk işğalçılarına qarşı qızıl əsgərlər və qvardiyaçılar axıra 
qədər qəhrəmancasına döyüşdülər. 
Daşnak-menşevik və eserlər avqustun əvvəlində əksinqilabi 
«Sentrokaspi diktaturası» adlandırdıqları hökuməti qururlar. Bu yeni 
hakimiyyətin qərarları arasında üç maddə xüsusi yer tuturdu: 1) Bakı Soveti 
buraxılır, 2) «Известиjа» və «Бакински рабочи» bolşevik mətbuatı bağlanır, 
3) Həştərxana neft göndərmək dayandırılır. 
Bakı şəhəri  üz-üzə duran iki düşmən cəbhəyə bölünmüşdü. 
Komissarlar öz adamları, qoşunu, silahı, sursatı ilə «Petrov» 
meydanına toplaşmışdılar. 
«Sentrokaspi diktaturası» hakimləri isə şəhərin qalan məhəllələrində 
ağalıq edirdilər. 
«Petrov» meydanında toplaşan adamlardan hər kəs risk edib, kənara 
çıxsaydı, mütləq döyülə-döyülə həbs edilərdi. Bu meydan «dövlət» daxilində 
əsl dövlət idi. burada «Бакински рабочи» qəzetinin o zamankı son nömrələri 
nəşr   edilmişdi. 
Milli burjuaziyanın silahlı qüvvəsi və daşnakların satqınlığı Bakının 
inqilabi müdafiəsini pozdu. 
Görək taleyin istehzası bundan sonra    necə davam edəcək. 
İyulun 31-dən avqustun 1-nə keçən gecə türk qoşunları Biləcəri 
tərəfdən şəhərə hücuma keçirlər. Şiddətli döyüşlər başlanır. 
Çəmbərəkənd və qəbiristan tərəfdən şəhərə girən türk qoşunları Petrov 
dəstəsinin bulvardan açdıqları şiddətli top atəşi nəticəsində hücumu 
dayandırırlar. Xalq Komissarları Sovetinin üzvləri qızıl əsgərlərlə çiyin-çiyinə 
cəbhədə vuruşurlar. Petrovun topçuları böyük şücaət göstərir və sıralarından üç 
yüz nəfərdən çox soldat itirir. Petrovun özü də yaralanır. Çoxlu türk əsgəri  də 
qırılır. 
İngilis  konsulu Mak Donellinin  birbaşa  rəhbərliyi altında qurulan 
«Sentrokaspi diktaturası»nın az müddətə də olsa, 44 günlük hakimiyyətdə 
qalmağına əlverişli imkanı bu vuruş yaratdı. 
Hücumun ləngiməyinə və ingilislərin Bakıda qalacaqlarına ümid 
bəsləməyən erməni dövlətliləri öz işlərində - qaçmaqda idilər. Vəzndə yüngül, 
dəyərdə ağır, qiymətli əşyalarla doldurulmuş çamadanları gəmilərə yükləməyə 
tələsirdilər. Bilet almaq mümkün deyildi, hər bir biletə ağlasığmaz pul tələb 
edirdilər, bununla belə çox vaxt bilet tapmaq olmurdu. Zənginlər gəmilərin 
havasız, rütubətli, zülmət anbarlarında, ayaqüstə dayanmaq üçün min manat 
qızıl pul verməyə belə hazır idilər. 
149 
 
Körpülərdə dəhşətli mənzərə vardı. Minlərlə sərnişinlərin səs-küyü 
aləmi başına almışdı; qış-qıran, ağlayan, söyüş söyən, əşyasını, uşağını 
itirənlərin səsi bir-birinə qarışmışdı. 
Oğru və cibkəsənlərin bayramı idi. 
Hamı qabağa can atır, bir-birini sıxışdırır, yıxır, tapdalayır, irəli 
keçirdi. Bunların hamısı da adi insanlara çox hündürdən baxan, ömürləri naz-
nemət içində keçən, başqalarına etina etməyən, ədəb-mərifət, nəzakətdən dəm 
vuran harın aristokratlar idi. Aralarında bir nəfər də olsa kasıb erməni yox idi. 
Uşaqların şivənindən, arvadların göz yaşlarından adamın tükləri biz-biz olurdu. 
Sübh qaranlığından başlayan bu səhnə bütün gecəni də davam edirdi. 
Qaranlıqda həyəcan, qorxu və vahimə birə-beş artmışdı, zülmətdən heç nəyi və 
heç kimi nə görmək, nə də tanımaq olurdu. Şiddətli xəzrinin qopartdığı tozanaq 
dumanı göy üzünü pərdə tək örtmüşdü, ulduzlar görünmürdü; elə bil insanların 
dəhşətli iztirabını, rəzalətini görməkdən xəcalət çəkirdi. 
Avqustun 4-də Ənzəlidən ingilis qoşunlarını gətirən «Abo» gəmisi 
«Qafqaz -Merkuri» körpüsünə yaxınlaşırdı. Dəstəyə polkovnik Keyvort 
başçılıq edirdi. 
Körpüyə onları qarşılamağa seçilmiş şəxslər toplaşmışdı. Böyük 
Britaniya əsgərləri daşnak, eser və menşevikləri həm türk ordusundan, həm də 
daxili düşmənlər hesab edilən bolşeviklərdən qoruyacaqdı. Burjuaziya 
xilaskarlarını həvəslə, sevinclə, səbirsizliklə gözləyirdi. 
Bu münasibət üçün körpü xüsusi bəzədilmiş, xalılar döşənib, hər 
tərəfdən bayraqlar asılmışdı. Daşnaklar çox yerdə ingilis və erməni dillərində 
iri hərflərlə şüarlar yazmışdılar. «Erməni millətinin böyük hamisi Böyük 
Britaniya var olsun», «Erməni xalqının xilaskarı ingilislərə eşq olsun...». 
«Abo» gəmisi körpüyə yan aldıqda pillələrdən «Kent» alayının bir 
bölük soldatı, sonra «Stafford» alayının 200 nəfərlik dəstəsi trapla düşdü, kral 
səhra topxanasından bir neçə yüngül top, 7 kiçik yük maşını, bir də patron 
qutuları və xırım-xırda hərb ləvazimatı boşaldıldı. 
Pulemyotçu soldatların qucağında üç meymun da vardı. Vur-tut 400 
nəfər əsgər, 7 yük maşını, 4 yüngül dağ topu, bir neçə qutu patron və 3 
meymun. General Denstervil gələndə soldatların sayı 900 nəfərə çatmışdı. 
İngilis silahlı qüvvələrinin qüdrətini yerli əhali qarşısında nümayiş 
etdirmək, əsgərlərin sayını çox göstərmək, üçün onları iki-iki və bir-birindən 
xeyli aralı düzərək, şəhər küçələrindən keçirdilər; arxadan da yük maşınları və 
top arabaları gedirdi. 
Bu hal hamıdan çox erməni Milli şurasını və daşnak hərbçilərini 
məyus etmişdi. Menşevik və eser rəhbərləri daşnak dostlarından heç də az 
kədərlənib, qəzəblənməmişdilər. Onlar ən azı bir ordu və müvafiq hərbi sursat 
və ərzaq gözləyirdilər. 
150 
 
Polkovnik Keyvort körpüdən durbinlə dənizə baxarkən üfüqdə 
Almaniya bayrağı dalğalanan gəminin sürətlə yaxınlaşdığını gördükdə soruşdu: 
«Kapitan Stoks, sənin coğrafiyadan başın yaxşı çıxır. Xəzər dənizinin hələ 
alman dənizi olmadığını yaxşı bilirsən. Bəs o gəmiyə nə üçün alman bayrağı 
sancılıb?» 
Stoks dinməyib təəccüb və maraqla yaxınlaşan gəmiyə baxmaqda 
davam edirdi. Gəminin göyərtəsində bir neçə adam dayanmışdı. Top və başqa 
silahlar görünmürdü. 
Çox keçmir Almaniya bayrağı dalğalanan «Kursk» gəmisi körpüyə 
yan alır. Göyərtədə dayanmış alman generalı və bir neçə zabit gözləyir ki, 
şəhəri götürmüş türk müttəfiqləri onları ləyaqətlə qarşılayacaqlar. 
İngilislər alman generalı və zabitlərini əsir tutub, «Kursk» gəmisini də 
öz donanmalarına qatırlar. 
İngilis polkovniki Keyvort cəbhə ilə tanış olandan sonra onu belə 
təsvir edir: «Varid olduğumuz gün vaxt itirmədən  cəbhəni   dolaşdım. 
Vəziyyət  qələbəyə heç bir ümid vermirdi. Səngərlər bərbad, kazarmalar 
onlardan daha pis lazım olsa geri çəkilmək üçün yolların heç biri yararlı 
deyildi. Qoşunların yerləşdikləri mövqelər çox əlverişsizdi. Bu mövqelərdən ən 
azı bir neçə kilometr irəliyə getmək vacibdi. Lakin bu əməliyyat üçün yerli 
qoşunlar hazır deyildi. Onlar qeyri mütəşəkkildirlər. Hərbi sursatı boş-boşuna 
zay edirdilər. Əsgərlərdən kim hara istəyir saatlarla atəş açırdı. Bu anarxiyanın 
səbəbini soruşanda cavab verdilər ki, düşməni qorxuduruq, qoy bilsinlər ki, biz 
hər zaman hazırıq. Şübhəsiz, türklər bu axmaq hərəkətə gülür və sevinirlər. 
Özləri isə bir gülləni belə hədər sərf etmirlər». 
Avqustun 8-də «Sentrokaspi diktaturası» Bakını işğal etmiş ingilislər 
üçün rəsmi qəbul düzəldir. Bakı komissarlarının Qızıl qum səhrasındakı 
gələcək cəlladı kapitan Rocinald Tiqcons da bu qəbulda iştirak edir, hətta nitq 
də söyləyir. 
Avqustun 13-də Xalq Komissarları və Petrovun dəstəsi 17 gəmidə 
Həştərxana yola düşürlər. Dənizdə şiddətli fırtına qopur, gəmilər Jiloy adasının 
qabağında lövbər salıb havanın açılmasını gözləməyə məcbur olurlar. 
Avqustun 14-də «Sentrokaspi diktaturasının» göndərdiyi hərbi 
gəmilər: «Ərdəhan», «Kars» və «Göy Təpə» komissarların gəmilərinə 
yaxınlaşır və ultimatum verirlər ki, geri qayıtsınlar, əks təqdirdə top atəşinə 
tutmaqla təhdid edirlər. 
Komissarlar ultimatumu, geri qayıtmaq tələbini rədd edirlər. Avqustun 
14 və 15-də Jiloy adası yaxınlığında qalırlar. Avqustun 16-da hava düzələndə 
yollarına davam etmək istərkən «Sentrokaspi»nin hərb gəmilərindən birindən 
meqafonun metallik səsi gecə qaranlığını yara-yara təzədən ətrafa yayılır: 
«Sentrokaspi diktaturası» və İcraiyyə komitəsi adından əmr edirik ki, 
«istiqaməti dəyişdirib, Bakıya qayıdın!». «Ərdəhan», «Kars» və «Göy Təpə» 
151 
 
hərb gəmilərindəki  projektorlar «komissarların» gəmilərinə güclü işıq saçır. 
Göyərtədəki topların lülələrindən o istiqamətə yönəldiyi aydın görünürdü. 
Gəmilərdən birində uşaq ağlayır, hiss edilirdi ki, o,  xəstədir.  
Meqafondakı səs təzədən ucalır: «İki saat möhlət verilir. Səmti 
dəyişdirməsəniz, lazımi tədbir   görəcəyik!» 
Komissarlar adından Caparidze cavab verdi ki, indi də, iki saatdan 
sonra da və heç zaman da Denstervil lakeylərinin hökumətini tanımayacaqlar 
və əmrinə tabe olmayacaqlar. 
Dəniz guruldayır, dalğalar laqeyd-laqeyd oynayır, hər iki dəstənin 
gəmilərini eyni tərzdə yırğalayır, oxşayırdı. 
İki saatdan sonra hərb gəmilərindən atılan top mərmiləri sükutu pozur. 
Projektorların işıq zolaqları komissarların olduğu - «İvan Kolesnikov» gəmisini 
aramsız axtarır. Mərmilər isə pərakəndə halda dənizə düşürdü. Projektorlar 
axtardıqları gəmini tapan kimi işıq zolağından, görmə dairəsindən itirməməyə 
səy edir. İki mərmi eyni vaxtda hədəf götürülmüş gəminin böyrünü deşir. 
Maşın hissəsinə su cızmağa başlayır. 
Neft və benzin yüklənmiş gəmilərə top gülləsinin dəyməsi partlayış və 
yanğına, yüzlərlə qaçqının ölümünə səbəb olacaqdı. 
Göyərtəsində top və atlar olan gəmi dalğalar oynadıqca ləngər 
vururdu. Hər dəfə top atəşi açıldıqca atlar instinktlə ölümü duyur, dəhşətə 
gələrək kişnəyir və qaçmağa yer axtarırmış kimi göyərtəni təpikləyirdilər. 
Kayutalarda və anbardakı qaçqınlar ölüm, dənizdə batmaq 
qorxusundan göyərtələrə qalxırlar, dəhşətlə qışqırıb bağırmağa, ağlamağa 
başlayırlar. 
İki qızıl əsgər həlak olmuşdu, səkkiz nəfər yaralanmışdı, gəmilərdən 
bir neçəsi  zədələnmişdi. 
Çaxnaşmada bir arvad qucağındakı uşaqla özünü dənizə atır; bir neçə 
nəfər də özünü dənizə tullayıb üzə-üzə Jiloy adasına pənah aparır. Oddan-
alovdan xilas olmaq üçün suya, dənizə can atırdılar. Projektorların işıq 
zolağında üzənlərin başları aydın görünürdü. 
Kimsə qışqırır: «Camaatı xilas etmək üçün, adaya yollanmaq 
lazımdır!», 
Kapitanlar özlərini itirmişdi. Belə vəziyyətdə adaya yanaşmaq o qədər 
də asan deyildi. Qoca bir kapitan qışqırdı: «Adanı top gülləsinə basmaq o qədər 
də çətin deyil. Güllə quş kimi hər yerə uçur, dənizə də, sahilə də». 
«Ağ bayraq qaldırmaqdan başqa çarə yoxdur!» - deyə kim isə qışqırır. 
«Ağ bayraq!» 
Qaranlıqdan qəhqəhə çəkə-çəkə, kölgə təki bir arvad projektor işığı 
düşən yerə çıxır, birdən bir ağ mələfə açır. Kimin isə möhkəm əlləri sülh 
carçısı olan ağ parçasını qadının əlindən alır və dırmaşıb dor ağacına bənd edir/ 
Külək elə bunu gözləyirmiş kimi ağ parça ilə «oynamağa» başlayır. 
152 
 
Arxaya qayıtmaqdan savayı başqa bir çarə yox idi. 
Komissarların gəmi karvanı səmti yavaş-yavaş dəyişdirib Bakıya 
yollandı. Hərb gəmilərindəki projektorlar və topların lülələri o yan-bu yana 
yayınmamaq üçün komissarların karvanını gözdən qoymurdu. 
Caparidzenin təklifilə Stepan Şaumyan, onun oğlu Suren, bir də 
Korqanov gecə qaranlığından istifadə edərək, ən tez üzən «Leyla» barkazına 
keçirlər ki, hərb gəmilərinin nəzərindən yayınsınlar, Həştərxana yollansınlar. 
Lakin barkazın komandası boyun qaçırır. Nə qədər dilə tuturlarsa, əvvəllər 
bolşeviklərə rəğbət bəsləyən sol eser kapitan Klevtsov razı olub, yola gəlmir. 
General Denstervil Bakıdan aldığı teleqramda Petrov dəstəsinin 
tərksilah edilib, komissarların həbsə alındığı xəbərini oxuyan kimi «Prezident 
Kryuqer» gəmisinin kapitanına Bakıya yola düşməyi əmr edir. 
Yeni inqilabi bayrağı gəmidən endirəndən sonra, sabiq üç rəngli çar 
bayrağını başaşağı, tərsinə çevirib qaldırırlar. General Denstervil bayrağa 
baxanda özünü gülməkdən saxlaya bilməyib deyir: «Bu ki, Serbiya bayrağıdır. 
Belə çıxır ki, biz, indiyə qədər ingilis gəmilərinin köpükləndirmədiyi bir 
dənizdə üzürük, Cənubi Afrika prezidenti adına olan gəmidə, İran limanından 
çıxıb, Serbistan bayrağı altında rus şəhərinə, türklər və bolşeviklərlə 
mübarizəyə gedirik». 
Gəmi Bakıya yaxınlaşanda general Denstervil göyərtədə dayanıb 
həsrət, maraq və acgözlüklə odlar diyarının, şöhrəti bütün dünyaya yayılmış, 
tükənməz sərvəti, adı dillər əzbəri olmuş neft şəhərinə, onun binalarına, 
uzaqdan meşəni xatırladan buruqlara, qara qızıl ehramlarına, zavodların 
tüstüləyən bacalarına tamaşa edirdi. 
«Prezident Kryuqer» gəmisi, «Abo» və «Kursk» gəmilərinin yan 
aldığı körpüyə yanaşır. Qabaqda polkovnik Keyvort, arxasınca «Sentrokaspi» 
hökumətinin beş diktatoru körpüyə yaxınlaşırlar. 
Keyvort paqonlarında kral venzeli parıldayan rəsmi libasda əllərində 
ağ əlcək, raport vermək üçün trapla gəmiyə qalxır. 
Gülünc vəziyyətdə qalmış diktatorlar körpüdə ayaqlarının birini 
götürüb o birini qoya-qoya gözləyirlər, lakin bir azdan onları başa salırlar ki, 
generalın onları qəbul etməyə imkanı yoxdur. 
General Denstervil gəmidən düşüb şəhərə yollanır və ilk növbədə 
ingilis əsgərləri yerləşən qışlaları, aşxana və xəstəxananı yoxlayır, cəbhədəki 
əsgərlərinin mövqeyini və ümumi vəziyyəti gözdən keçirib, «Prezident 
Kryuqer» gəmisinə qayıdır. «Sentrokaspi» diktatorlarını qəbul edir. Danışığı, 
təxminən bu məzmunda olur: «Cəbhələrdə vəziyyət ümidsizdir. Bizim adamları 
lazım olan bütün əşya və vəsaitlə təmin etməlisiz. Sizin qoşunlarınız çox zəif 
və pərakəndə, özbaşınadır. Bu nizam-intizam və qüvvə ilə onlar türklərlə 
vuruşa bilməzlər. Görünür, üstünüzə gələn ordunun nizam-intizamından, 
müharibə etmək qüdrətindən, igidliyindən, hər birinin on adama bərabər 
153 
 
olmağından, ölümdən qorxmadıqlarından, ölümün özünü yaxalayıb məhv 
etmək cəhdlərindən zərrə qədər xəbəriniz yoxdur. Təkcə bizə, ingilislərə ümid 
bağlayırsınızsa böyük səhv edirsiniz. Doktor Araratyan üçüncü dəfə İrana 
gələndə Qazyanda mən ona açıq-aydın demişdim: Təkcə bizə arxayın olmayın! 
Biz Bakıya sizin istədiyiniz qədər hərbi qüvvə gətirə bilməyəcəyik, siz özünüz 
vuruşmalısız. O da and-aman edib, məni əmin etmişdi ki, ermənilərin güclü 
müsəlləh qoşunu var». 
Bu qəbuldan sonra Denstervil «Köhnə Avropa» mehmanxanasında 
yerləşir. Əsas qərargahı isə çox da uzaqda olmayan, yüz-yüz əlli addımlıqda, 
İçərişəhərdə «Qoşa qala» qapısı ilə üzbəüz Hacı Məhəmməd Hüseynin 
«Zəncirli mülkü» adı ilə məşhur olan binada yerbəyer edirlər. İngiltərə 
konsulxanası da bu mülkdə yerləşirdi. 
İngilislərin «Köhnə Avropa» və «Zəncirli» mülkdə yerləşdiklərindən 
az keçmişdi ki, türklər bu binaları top atəşinə tutur. Mehmanxananın bir neçə 
yerdən damı uçur, suvağı tökülür. «Zəncirli» mülkün damındakı üç qadın 
heykəlindən biri sınır. 
Denstervil deyir: «Şübhəsiz, türklərin top mərmiləri kimi, 
kəşfiyyatçıları da dəqiq işləyir». Cəld şəxsi qərargahını təzədən «Prezident 
Kryuqer» gəmisinə köçürtdürür. 
Gəminin maşınxanası, hər ehtimala qarşı, dayanmadan işləyir, 
istənilən dəqiqədə yola düşüb, istənilən səmtə üzə bilərdi. İngilislər hər 
ehtimala qarşı gəmini həmişə hazır saxlayırdılar. 
Qərargahın təzədən «Prezident Kryuqer»   gəmisinə köçürülməsi    
şəhərdə    böyük    söz-sova    səbəb     olur, ingilislərin    çıxıb    gedəcəkləri    
barədə    ağızdan-ağıza danışıqlar gəzirdi. Bu əhvalatın qorxaqlıq əlaməti 
olduğunu və «Sentrokaspi» müttəfiqlərinin bərk təşvişə düşdükləri xəbərini 
generala çatdırırlar. Denstervil təxminən belə cavab verir: «Hər təhlükəyə qarşı 
ehtiyatlı olmaq heç də qorxaqlıq əlaməti deyil, əksinə,     tərifəlayiqdir.     
«Sentrokaspi»nin     silahlı qüvvələri cəbhədən şəhərə, evlərinə nahara 
gedəndə, hər ehtimala qarşı əl pulemyotunu götürürlər ki, bərk ayaqda 
mənzillərini qoruyub, özlərini müdafiə  etsinlər.  Onların daşnak dəstələri 
lovğa-lovğa öyünürlər ki, onlar açıq meydanda, üz-üzə vuruşmağa  adət  
ediblər.   Əslində isə,  birinci qumbara, ya da top  gülləsi düşəndən sonra tüstü 
təki yoxa çıxırdılar.  Biz bura gələndə güman edirdik ki, burada mətanətli ordu 
var. Təəssüf ki, nizamsız,  intizamsız, başıpozuq dəstədən başqa bir şey 
görmədik. Cəbhəni yoxlamağa yollananda birdən top-pulemyot, tüfənglərdən 
şiddətli atəş açmağa başladılar. Zənn etdim ki, düşmən hücuma keçib. Hərbi 
nazir mənə xəbər verib başa saldı ki, bu atışma, qoşun və əhalinin cəsarətini və 
vuruş iqtidarını artırmaq,    şəhər camaatına ürək-dirək vermək üçün edilir. Bir 
neçə türk batalyonu isə Şubanı dağında çadır qurub, bir dənə də olsa gülləni 
hədər sərf etmirdi. Dostumuz daşnaklar başda  olmaqla, müttəfiqlərimiz 
154 
 
«Sentrokaspi» qoşunları, gündə minlərlə gülləni, putlarla barıtı hədər yerə sərf 
edirlər ki, qorxaq, intizamsız başıpozuqları     cəsarətləndirsinlər. 
Müvəffəqiyyətə heç bir ümid yoxdur».
*
 
Bakıdakı hərc-mərclik, özbaşınalıq barədə Denstervil xatirələrinin 
başqa bir yerində təxminən belə yazır: «Metropol»da (Nizami muzeyi) hərbi 
nazir, generalla operativ planı müzakirə edəndə, qəbul otağından qışqırıq, 
söyüş səsləri eşidildi. Birdən qapı açıldı bir nəfər xorunjiy (köhnə çar 
ordusunda ən aşağı hərbi rütbə - M. S.) kabinetə girib, dişinin dibindən çıxanı 
generala yağdırdı, tapança ilə onu hədələyərək çıxıb getdi. General biabırçı 
vəziyyətdən çıxmaq üçün, burnunun altında mızıldandı: «Hamının əsəbləri 
korlanıb, camaat özünü apara bilmir». «Sentrokaspi» hərb gəmilərinin Jiloydan 
geri qaytardığı komissarlar karvanından olan «Leyla» barkazı Bakıya gecə 
yarısı gəlmişdi. Körpünü zabit və əsgərlər üzük qaşı təki mühasirəyə almışdılar. 
Bulvarda və ətraf küçələrdə də güclü əsgəri hissələr və polis qoyulmuşdu. 
Körpünün qabağında zirehli maşınlar durmuşdu. Körfəzdə hərbi barkaz və 
katerlər hərlənirdi. Varid olan «Leyla» barkazı onların müşayiətilə, körpüyə 
yan aldı. 
Stepan Şaumyan, Suren Şaumyan və Karqanovu cəld barkazdan 
düşürdüb, zirehli maşına mindirib Şamaxı yolundakı sentralni qazamata 
apardılar. Küçələr boyu hərbi və polis dəstələri dayanmışdı. Qazamatın ağır 
darvazaları taybatay açıldı, zirehli maşın içəri girən kimi örtüldü. Yubanmadan 
hər üç məhbusu üst mərtəbəyə qaldırıb, ölümə və kürək cəzasına məhkum 
olanlar üçün ayrılmış xüsusi kameraya saldılar. Kameranın bir pəncərəsi 
günbatana, o birisi qibləyə (cənuba) baxırdı. İçəridə hava ağır idi, bürkü adamı 
boğurdu. Döşəmə sement idi. Nə stul-stol və nə də çarpayı vardı... 
...Günortaya az qalırdı. Stepan Şaumyan bir yerdə qərar tuta bilmir, 
bir neçə adamlıq kamerada aramsız var-gəl edirdi. Qriqori Karqanov yerdə 
oturmuşdu, fikirli idi. Gənc Suren Şaumyan isə gah bir, gah da digər 
pəncərədən şəhərə baxırdı. 
Bakı eksponatlardakı relyef xəritəsinə oxşayırdı. Neçə ay əvvəl kağız 
xəritə üstündə şəhər iki hissəyə bölünmüşdü. Sərhəd xətti darısqal küçələrdən 
keçirdi. Dağlıq hissə, əsasən müsəlman məhəllələrini əhatə edirdi. Şəhərin 
mərkəzi məhəllələri, dənizkənarı bulvar, Vağzal ətrafı, əzəmətli binalar, 
dəbdəbəli mağazalar, maliyyə, iqtisadi, ticarət müəssisələri, «İçərişəhər» və 
«Qız qalası», «Şirvanşahlar sarayı» Avropa hissəsinə daxil edilmişdi. 
                                                          
*
 Денстервил. Британский империализм в Баку и Персии, 1917-1918-го 
года. (Воспоминание) – Тифлис, 1925, стр.123. 
 
155 
 
Dağlıq məhəllələr yarım xaraba vəziyyətdə idi. Bir gün əvvəl 
komissarların mindiyi gəmini top atəşinə tutub, projektorların işığı və top 
lülələrinin nişanı altında geriyə qaytaran «Ərdəhan», «Kars» və «Göytəpə» 
hərb gəmiləri Novruz bayramında bu məhəllələri dənizdən, Salyan 
qışlalarındakı daşnak topları isə arxadan atəşə tutmuşdular. 
İyulun 31-də Xalq Komissarları Sovetinin hakimiyyətdən məhrum 
etmək, avqustun ortasında komissarları Həştərxana aparan gəmi karvanını top 
lülələrinin təhdidi ilə Bakıya qaytarmaq, komissarları həbsə almaq, onları 
xəyanətdə günahlandırıb cinayət işi qaldırmaq, türk hərbi qüvvələrinin əlinə 
vermək niyyəti menşevik və eserləri, daşnakların qatı əks-inqilabçı və ingilis 
casusları olduğunu sübut etdi. «Qızılqum» səhrasında törədilən qanlı faciə 
bütün bunların nəticəsiydi. 
Komissarları həbs edəndən sonra mətbuat səhifələrində, ağızdan-ağıza 
iftira yayırdılar ki, «Leyla» barkazında bolşeviklər xəzinədən, banklardan, 
milyonçulardan müsadirə edilmiş çoxlu qızıl, ləl-cəvahirat və milyonlarla 
valyutanı Həştərxana qaçırmaq istədikləri yerdə yaxalanmışlar. 
Orduda nizamsızlıq, şəhərdə aclıq, qətl-qarət, türklərin hər an Bakıya 
girə biləcəyi bir vaxtda diktatorlar fövqəladə komissiya, qondarma istintaq 
düzəldib Xalq Komissarlarını fərarilikdə, xəzinə oğurlamaqda ittiham edərək, 
cəzalandırmağa hazırlaşırdılar. 
Türklər Bakıda. Avqust ayının axırına yaxın, türk qoşunları Lökbatan 
ətrafında ingilis əsgərlərinə hər tərəfdən hücum edir, eyni vaxtda Binəqədi 
cəbhəsinə də irəliləyirdilər. 
İngilislər eser-daşnak hissələrinə yardım məqsədilə Şimali Stafford 
alayının bir bölüyünü Binəqədiyə göndərirlər. Lakin bu bölük cəbhədə bir nəfər 
də olsa eser-daşnak soldatı tapmır, təpələri tutmaqda olan iki yüz nəfərlik türk 
əsgərlərilə qanlı vuruşa başlayır və məğlub olur. Lökbatan ətrafındakı şiddətli, 
qanlı vuruşda türklər ingilislərə qalib gəlirlər. İngilis əsgərləri cəbhəni tərk edib 
zor-bəla ilə özlərini şəhər kənarına çatdırırlar, Məğlubiyyəti əhalidən gizlədib, 
ört-basdır etmək məqsədilə ehtiyatdakı   bir   dəstə   ingilis   əsgərini   şəhər 
küçələrində qələbə şərqiləri  oxutdura-oxutdura  gəzdirirlər. 
İngilislərin vuruşu uduzduqlarını, eser-daşnakların cəbhədən 
qaçdıqlarını türk qoşunlarının Bakının kənarına çatıb onu üzük qaşı təki 
mühasirəyə aldıqlarını şəhərdə bilməyən yox idi. 
Təkcə hərbi mütəxəssislər yox, az-çox ağlı kəsən hər adam Osmanlı 
ordusunun artıq şəhəri tutduğunu başa düşür, «Sentrokaspi diktaturası»nın 
saatlarının sayıldığını anlayırdı. 
Vəziyyəti müəyyənləşdirmək üçün ingilis generalı Lyu Bağdaddan 
təcili Bakıya gəlir. Deyilənlərə görə o, xəritədə bir yeri göstərib soruşur: «Bu 
məntəqə kimin əlindədir?» Qərargah zabiti göstərilən nöqtəyə baxıb deyir: 
156 
 
«Maştağa, cənab general, türklərin əlindədir»: «Müharibə uduzulub» deyə Lyu 
qaş-qabağını tökür. 
Avqustun 31-də türklər təzədən hücuma keçib ingilis qoşunlarını 
darmadağın edirlər. 
Birinci dünya müharibəsində fərqlənmiş hər iki ingilis generalı 
Denstervil və Lyu zabitlərlə bərabər toz, tüstü içərisində, türklərin atəşi altında 
şəhər kənarını bir də gəzib qərara gəldilər ki, döyüş uduzulub. 
General Denstervilin süngüləri üzərində qurulmuş «Sentrokaspi 
diktaturası» qırx dörd gün və qırx beş gecə ömür sürəndən sonra siyasət 
səhnəsini biabırçılıqla tərk edir. 
Nuru paşanın komandası altındakı Türk islam Qafqaz ordusu şəhəri 
bombardman edirdi. 
İngilislər hələ neçə gün əvvəl bankları, şəhərin var-sərvətini qarət edib 
gəmilərə daşıyaraq İrana göndərmişdilər. İndi mədən, zavod cihazlarını və 
avadanlığı aparırdılar. Hündür, yekə şotland qatırlarını və atları yükləməyə 
gəmilərdə yer yox idi. Düşmənə qənimət qalmasın deyə İmamverdi körpüsünün 
yaxınlığında, Bəhriyyə məktəbi qabağındakı meydanda ingilis zabitləri 
heyvanları güllələməyə başlayırlar. Adamlar kənarda dayanıb, ürək ağrısı ilə bu 
vəhşiliyə baxırdı. Dəhşətə gəlib ağlayanlar da vardı. Ölümü sövqi-təbii duyan 
qatır və atların da gözlərindən yaş axırdı, aman, imdad istəyirmiş kimi elə 
kişnəyir, elə əsirdilər ki, adam dəhşətə gəlirdi. Atların arasında üç-dörd yaşar 
bir kürən diqqəti xüsusilə cəlb edirdi. Cavan bir oğlan qabağa cumub ingilis 
zabitinə yalvarmağa başladı ki, bu atı öldürmə, ver mənə. Zabit yanındakı daha 
yüksək rütbəli zabitlə öz dillərində xə danışdısa, ikisi də birdən güldü və 
yalınqat kürən atın yüyənini oğlana uzatdı. O da hoppanıb atın belinə mindi. At 
götürüldü. Zabitlər bir-birinə təəccüblə baxıb, nə isə danışdılar... 
Oğlan atı hər gün dəniz kənarına aparıb yuyurdu. Türklər şəhəri 
tutandan sonra bir dəfə dənizdən qayıdanda, türk zabiti qabağını kəsib deyir: 
«Yavrum, en görəyim! Bakalım, şu yabı nə biçim şey. Yarın öylə vaxtı, 
babanla bərabər komendantlığa gələrsiz». 
Nə komendantlığa getdilər, nə də oğlan o atı, sevdiyi kürəni bir daha 
görə bildi. 
Nuru paşa və Mürsəl paşa son hücum planı əsasında qoşuna «irəli!» 
əmrini vermişdilər. Sentyabrın 14-də səhər toranlığında topların atəşindən 
bütün şəhər lərzəyə gəlmişdi. 
İngilislərin Şimali Stafford bölmələri geri çəkilməyə məcbur 
olduğundan cəbhənin mərkəzi xətti də artıq türklərin əlində idi. Türklərin 
atdıqları top güllələrindən dəniz qaynayır, ləpələr şahə qalxırdı. «Prezident 
Kryuqer» gəmisi tez-tez yerini dəyişirdi. 
Küçələrdə dolaşmaq xata idi. Heç kəs çölə çıxmırdı. 
157 
 
İrana və Türküstana qaçan dövlətli erməni ailələrinin sayı axırıncı 
həftədə qat-qat artmışdı, adambaşı biletin də dəyəri ağla gəlməyən dərəcədə 
bahalanmışdı. 
«Sentrokaspi diktaturası»nın menşevik, eser, daşnak qüvvələri 
Qaraşəhər və Ağşəhər körpülərinə doluşub, canlarını götürüb qaçmaq üçün 
gəmilərə, barjlara,  katerlərə,  barkazlara  və  hətta  xırda  qayıqlara minməyə 
tələsirdilər. 
Matroslar gəmilərin göyərtəsində pulemyot qurub, ancaq çoxlu qızıl 
pul verənləri gəmiyə buraxırdılar. İnad göstərənləri tüfəng qundağı ilə vurub 
dənizə salırdılar... 
İngilislər gecə qaranlığında gəmilərdə işıqları söndürüb şəhərdən 
uzaqlaşmışdılar. Durbinlə baş verən hadisələrə tamaşa edirdilər. İxtiyarlarında 
olan iki hidroplanı hücuma göndərmişdilər. 
Türklər hər iki təyyarəni (hidroplan) vurub şəhərin kənarına, 
qəbiristanlığa saldılar. 
İngilis generalı Denstervilin sonralar xatirələrində yazdığına görə, üç 
minlik türk ordusu hücumə keçəndə, şəhərdə və cəbhədə 30 mindən çox 
menşevik, eser, daşnak əsgəri varmış. 
Bu qoşunlar Bakını tərk edəndən əvvəl bankları, mağazaları, 
müsəlman dövlətlilərinin evlərini, anbarlarını qarət edib gəmilərə 
yükləmişdilər. Sentyabrın 14-də küçələrdə xüsusi silahlı gözətçilər 
qoymuşdular ki, «şübhəli» adamları güllələsinlər. Küçəyə, dama, balkona 
çıxmağı, pəncərələri açmağı qadağan etmişdilər. 
Bir qrup silahlı fəhlə çətinliklə komissarları «Bayıl» həbsxanasından 
azad edir və şəhərdən köçürmək üçün əvvəldən hazırlanmış «Sevan» gəmisinə 
aparırlar. 
«Sevan» gəmisi isə dayandığı yerdən yoxa çıxır; nə qədər axtarırlarsa 
o həndəvərdə tapa bilmirlər. Öyrənirlər ki, «Sentrokaspi» «Sevan»ı zəbt edib 
aparıb. 
Yeganə ümid ona qalır ki, şəhərə gəlib hardasa gizlənsinlər. 
Yola düşürlər. Türklər Bayıl küçələrində atışırdılar, pulemyotdan və 
tüfənglərdən açılan atəşdən qulaq batırdı. Güllələr qaçanların başları üstündə 
uçurdu; binaların, hasarların dalında gizlənə-gizlənə, yıxıla-yıxıla qorunub 
qaçırdılar. Şəhərin sahil küçəsinə çatanda gəmilərə tələsən bir dəstə adama rast 
gəlirlər. Tatevos Əmirov da atın üstündə onların arasında olur. O, Şaumyanı 
görəndə bərk sevinir və deyir: «Türkmən» gəmisi mənim sərəncamımdadır. 
Minin bizimlə gəmiyə. 
Göydən yağan top, pulemyot güllələri və mərmilər dənizi hədəf 
götürür, barkaz və gəmilərdə yanğın başlayırdı. Bulvarda çoxlu qaçqın vardı... 
158 
 
Komissarlar qaçqın və soldatla dolu «Türkmən» gəmisinə minirlər. 
Əmirovun göstərişilə komissarları üst göyərtə və kayut kampaniyada 
yerləşdirirlər. 
«Sevan» gəmisinin yoxa çıxmasında və «Türkmən» gəmisinin 
«təsadüfən xilas» kəmərinə dönməsində şübhəsiz ki, ingilis barmağı olmamış 
deyildi; bu barmaq da komissarları aparıb Qızılqum səhrasına çıxarmışdı. 
Bütün bunlar bir-birinə möhkəm bənd olmuş, uzun zəncirin ayrı-ayrı halqaları 
idi. 
Bu nəticəni Anastas Mikoyan 1971-ci ildə Moskvada «Siyasi   
ədəbiyyat»   nəşriyyatı     tərəfindən   buraxılan Xatirələrim»   əsərində   təsdiq   
edirdi:     «Mindiyimiz «Türkmən» gəmisini Mahaç Qalaya gedən 
«Sentrokaspi» karvanından  yayındırıb  Həştərxan     istiqamətinə  yönəltdik; 
lakin nə soldatlar, nə gəminin matrosları və nə də qaçqınlar ora getmək 
istəmədilər, bəhanə gətirdilər ki, Həştərxanda bərk aclıqdır. Sonra bildik ki, 
gəlir Denstervil dəstəsindən gəmidə olan iki ingilis zabiti daşnak komandirlərlə 
dilbir olub samaatı bərk qorxudubdur. İngilis zabitlərindən başqa gəmidə 
döşünə «Georgi xaçı» taxmış bir erməni də  vardı. Krasnovodskiyə çatanda 
yalnız iki ingilis zabiti (onların nə üçün gəmidə olmalarını  başa düşə bilmədik) 
və bir də döşündə «Georgi xaçı» olan erməniyə gəmidən sahilə düşməyə icazə 
verildi; həmin erməni deyirdi ki, «Yerli hökumətə vasib məlumat 
çatdırmalıyam». 
...Komissarları həbs edəndə həmən o iki nəfər ingilis zabiti və «Georgi 
xaçı» taxmış erməni yerli məmurlar arasında idilər. 
Türklər günortaya qədər şəhəri top atəşinə tutub, bombardman etdilər. 
Küçələr artıq bomboş idi. Tək-tək adam görünür, divar dibi ilə qorxa-qorxa 
yeriyir, tez də yoxa çıxırdı. Yeri-göyü titrədən top gurultu-partıltıları şəhərin 
üstündən bir an belə əksilmirdi, əksinə get-gedə şiddətlənirdi. 
Bir müəllim deyirdi ki, bu qanlı faciəyə baxmaq üçün üç yoldaş gedib 
İsabəy Hacınskinin dəniz kənarındakı uca mülkünün damına qalxdıq. Bura hər 
cəhətdən təhlükəsiz idi. Vuruşma gedən yer, bomba tökülən dəniz ovuc içi kimi 
görünürdü. Müharibə gözlərimizin qabağında gedirdi. «Sentrokaspi» əsgərləri 
əllərində tüfəng səngərləri bir-bir tərk edir, yeganə ümid yeri olan dəniz 
qırağına qəçırdılar. Gəmilərin çoxu tez-tələsik körpülərdən ayrılır, tüstü 
buraxa-buraxa uzaqlaşırdı. 
Çox keçmədi ki, Çəmbərəkəndinin üstündəki qəbiristanlıqda olan 
səngərlər də boşaldı. Çaxnaşma düşdü. Hərə öz hayında idi. 
...Bəkı tüstü və alov içindəydi. Durbinlə baxdıqda Qaraşəhər və 
Ağşəhərdəki körpülərdə adamlar qaynaşırdı. Dəhşətə   gəlmiş   adamların     
özlərini suya atıb üzə-üzə barjlara, qayıqlara çatmağa can  atdıqları aydın 
görünürdü. 
159 
 
Dağın üstündən gələn mərmilər artıq körpülərə, gəmi, qayıq, barj və 
sahil küçəsinə düşürdü. Bir neçə gəmidə yanğın qopmuşdu, qara tüstü sütun 
təki ucalır, hər tərəfdən alov qalxırdı. 
Sentyabrın 15-də səhər saat 9-da Nuru Paşanın Qafqaz islam ordusu 
şəhərə daxil oldu. Məscid minarələrindən azan səsi ucalırdı. 
Nuru Paşa «İsmailiyyə» ilə üzbəüz iki mərtəbəli binaya, Mürsəl Paşa 
isə yenə həmən küçədə vaxtilə Müzəffərəddin şah qonaq qalmış mülkə 
düşmüşdülər. 
Quba (Füzuli) meydanında, Quru bağda - Parapetdə, Vağzal 
qarşısındakı meydanda, bulvarda, Qaraşəhər körpüsü qabağında dar ağacları 
quruldu. Hərəsindən bir cənazə sallanırdı. Cənazənin taxsırını iri hərflərlə 
taxtada yazıb dar ağacına söykəmişdilər. Bir cənazənin boynuna qarət etdiyi 
şalı sarımışdılar. Başqa birisinin zorla aldığı şeyləri dar ağacının yanında yerə 
qoymuşdular. Hər kəsin cəzasını sübut edən əşyayi-dəlil gəz qabağında idi. 
Xəzri əsdikcə cənazələr yellənirdi. Dar ağacından asılanların arasında qanunu 
pozmuş türk əsgəri də vardı. Heç kəsə mərhəmət, aman yox idi. 
Əzəmətli şəhər elə bil şahidi olduğu şiddətdən nəfəs almağa qorxurdu. 
Dələduz adamlar, qoçular qaçıb gizlənmişdilər. 
Çörək baha idi. İngilislər nə qədər əmr verib, qərar çıxardıb, hədə-
qorxu gəldilərsə çörəyin kirvəngəsini 5 manata endirə bilmədilər... 
Türklər ərzaq mallarına nırx qoydular. Nırxı pozanlara şiddətli cəza 
verilirdi. Divarlarda xüsusi elan - xəbərdarlıq asılmışdı. Qanunu pozanlar 
edamla hədələnirdi. Bir günlük ehtiyacından artıq evində ərzaq tapılan adamlar, 
özünə aid olmayan əşyanı yerdən götürənlər, qarət edənlər, zor işlədənlər dar 
ağacından asılacaqdı. Dükanlarda, həyət-bacada, küçələrdə bir kəsin malına, 
var-sərvətinə əyri baxan yox idi. Oğurluğun kökü kəsilmişdi. Əliəyrilər, 
peşəkar oğrular belə cürət edib başlı-başına qalmış qiymətli şeyləri 
götürmürdülər; gözucu belə baxmırdılar. İsabəy Hacınskinin evinin qabağında 
içi bahalı xəz palto, güzgülü, qədim bir şifoner, ipək və yun paltarla dolu, 
qapısı azca açıq, səkidə qalmışdı, qorxudan heç kəs cürət edib yaxınlaşmırdı, 
görünür qarətçilər macal tapıb apara bilməmişdilər. İki gündən sonra həmin 
şeyləri komendaturadan gəlib apardılar. Var-dövlətə gözucu belə baxmırdılar. 
Qonum-qonşu, ağsaqqallar gedib komendantlığa xəbər verirdilər ki, 
küçəmizdəki parça ilə dolu çamadan, qiymətli əşya olan sandıqça, xalça, gəbə, 
xalını gəlin aparın, düşmənçiliklə bizi şərə salarlar, Bir çörək satanın 
müştərilərdən bir şahı artıq aldığına görə qulağını dükan qapısına 
mıxlamışdılar. Şərab satmaq, içmək, tiryək çəkmək qadağan edildi, 
tiryəkxanaları bağladılar, sərxoş və tiryək çəkmiş adamı tutduqda 
zopalayırdılar. Ən yüngül cəza qırx zopa idi. 
Əliabbas Müznib nəql edirdi ki, türklər Maştağaya daxil olan kimi, 
məni hərbi komendantlığa çağırdılar və minbaşı Tofiqbəyə katib təyin etdilər. 
160 
 
Mənə tapşırdı ki, ona xəbər verməmiş heç kimi kabinetə buraxmayam. Xunxar 
məhəlləli məşhur qoçu, başkəsən Malbaş Dadaş komendantlığa gəlib, birbaşa 
zabitin kabinetinə yönəldi. Mən qabağına yeriyib xahiş etdim ki, qoy özünə 
xəbər verim, sonra gir içəri. Malbaş qışqıra-qışqıra məni söydü: «Görçə... kəs 
səsini». Bu vaxt Tofiqbəy özü biz olan otağa keçdi: «Yahu, şu nə qeylü-qal?!» 
deyə Malbaşa acıqlandı. Mən fikirləşdim ki, türk zabiti gəldi-gedərdir, Malbaş 
isə kənddə qalacaq, sonra mənə divan tutar. Vəziyyəti yüngülləşdirmək 
məqsədilə astadan dedim: «Tofiqbəy, şu zat qoçudur». Tofiqbəy tünd-tünd ona 
baxdı, dönüb məndən təəccüblə xəbər aldı: «Qoçu? Yahu, o nə biçim şey?». 
Başa saldım ki, qoçu güclü, qolu zorba adama deyirlər, kimi istəsə, haqq-nahaq 
döyər, cəza verər... Tofiqbəy əlini döşünə vurub dedi: «O bən. Qoçu bən». 
Qapıdakı növbətçini çağırdı: «Çavuş əfəndi, ikişər subay səslə». Çavuş bir anda 
iki əsgər çağırdı. Tofiqbəy barmağı ilə Malbaşı onlara göstərib, əmr etdi: «Şu 
pəzəvəng hərifin sırtına hərəniz qırx zopa endirərsiniz, bən gediyorum, 
varmasam, bən qayıdana qədər davam edərsiz». Çavuş arxadan Malbaşı 
qucaqlayaraq quş kimi qaldırdı, otaqdan çıxardı. Malbaş ha vurnuxdu, ha qol-
qıç atdı, heç nə hasil olmadı. Naxır bulağı meydanının ortasında Malbaşın 
paltarını soyundurub üzüqoylu yerə sərdilər, əsgərlər növbə ilə onu zopalamağa 
başladılar. Malbaşın   bağırtısı, yalan olmasın, Nardaranda eşidilirdi. Huşunu 
itirdi, qanı axa-axa cecimə uzadıb evinə apardılar. Türklər Bakıdan gedəndən 
bir il sonra da yaralarına təpitmə, məlhəm qoyurdular, yenə sağalmırdı. 
Olqa Şatunovskaya yazırdı: «Xəbər çıxanda ki, Bakı - Tiflis dəmir 
yolu qaydaya salınıb işə düşəcək. Lovan Qoqoberidze dedi ki, birinci qatarla 
Tiflisə yola düşməliyik, yoxsa burda qalmaq xatadır. 
Getmək məgər asan idi?! Vağzalda jandarmlar və polis qarışqa kimi 
qaynaşırdı. Qoqoberidze sənəd düzəldib gürcü zabiti libası geydi, aradan  çıxdı. 
Suren Ağamirov, mən və Baranov bilet alıb, saxta sənəd düzəltdik ki, 
tələbəyik, gəldik vağzala; çuğullayıb bizi ələ verdilər. Jandarmlar bir anda 
araya alıb bizi tutdular və sabiq qubernator bağındakı jandarma idarəsinə 
gətirib zirzəmiyə saldılar. (İndiki həkimlər evi - M. S.) «Sarı türk» ləqəbi 
qoyulmuş Bəhayəddin bəy özü və adamları bizə olmazın işgəncə verib 
Şaumyanın yerini öyrənmək istəyirdilər. Nə qədər dedik ki, gəmiyə oturub 
gedib, inanmadılar. Bizə xəbər çatdı ki, bizi Parapetdə dar ağacından asıb edam 
edəcəklər, hökm hazırdır. Türk ordusu baş komandanı Nuru paşa hökmü 
imzalayıb təsdiq edib. 
Gözlənilmədən kameraya bir neçə mühafiz girdi və bir nəfər mənə 
əmr etdi ki, dur gedək! Hara apardıqları məlum deyildi. Qubernator bağı ilə 
üzüyuxarı gedib Nikolayski küçəsindən keçdik və Quberniski küçəsinə çatdıq. 
Mahal məhkəməsi bu küçədə olduğundan elə bildim ki, məni mühakimə 
edəcəklər. Lakin belə olmadı. Məni məhkəmə binası ilə üzbəüz olan neft 
maqnatı Rotşildin əzəmətli mülkünə saldılar. 
161 
 
Böyük bir salona girəndə heç gözləmədiyim halda Beybut Cavanşiri 
gördüm. Təəccüb və heyrətdən özümü itirdim. 
Bu adam Stepan Şaumyanın uşaqlıq və gənclik dostu idi. Bir yerdə 
böyüyüb, təlim-tərbiyə almışdılar. Təhsili davam etdirmək üçün bir yerdə 
Almaniyaya getmişdilər. Stepan fəlsəfə fakültəsini bitirib professional 
inqilabçı, Cavanşir isə mühəndis, sonra da zavod sahibi, kapitalist olmuşdu. 
Lakin yenə də dost idilər. Cavanşir dəfələrlə Stepanı həbsdən buraxdırmışdı, 
ehtiyac vaxtı maddi yardım göstərmişdi, inqilabçılara aid vacib sənədləri 
gizlətmişdi. 
Cavanşiri birinci dəfə 1918-ci il mart hadisələri zamanı görmüşdüm. 
Bizim dəstələr Cavanşir yaşayan mülkü atəşə tutmuşdular. Cavanşir nə yollasa 
Stepana xəbər çatdırmışdı ki, ona kömək etsin. Şaumyan Suren Ağamirovu və 
öz oğlu Sureni köməyə göndərib Cavanşirlə arvadını öz evinə gətizdirmişdi və 
iki həftə mənzilində saxlamışdı. Mən və Suren Ağamirov o vaxtdan onu 
tanıyırdıq. 
Türklər Azərbaycanda «hökumət» təşkil edəndə Beybut Cavanşiri 
daxili işlər naziri təyin etmişdilər. Sabah bizi - məni, Suren Ağamirovu və 
Aleksandr Baranovu dar ağacından asacaqlarını daxili işlər nazirinə xəbər 
vermişdilər. O da məni gətizdirmişdi. 
Cavanşiri görəndə özümü itirib mat-məəttəl qalmışdım. Məni gətirən 
adamlar otaqdan çıxdılar, kabinetdə ikimiz qaldıq. 
Cavanşir dedi: «Oliya, yaxın gəl. Mən daxili işlər naziriyəm. Mənə 
xəbər veriblər ki, Şaumyan şəhərdədir, siz yerini demək istəmirsiz. Mən səni 
gətizdirdim ki, onun adresini mənə deyəsən. Mən Stepanın dostuyam. O məni 
ölümdən xilas edibdir. İndi də mən əvəzini çıxmaq istəyirəm. Onu harda 
tapsalar elə oradaca öldürəcəklər. Ver onun adresini». 
Dedim ki, Şaumyan şəhərdə yoxdur. Səhv eləyirlər. Cavanşir sözümə 
inanmadı, başladı xahiş etməyə, sonra da yalvarmağa, and içməyə ki, Stepanı 
ölümdən qurtarmaq istəyir. Mən nə qədər and içib, qəsəm elədimsə, 
inandırmağa cəhd etdimsə ki, doğrudan da Stepan gedib, Bakıda deyil, 
inanmadı. 
İnad etdiyimi görəndə qəzəblə qışqırdı: «Siz allah lənətinə gəlmiş 
fanatiksiz. Stepanı məhv edəcəksiz...» Axırda əlacsız qalıb mühafizi çağırdı və 
qeyzlə bağırdı: «Aparın! Qaytarın həbsxanaya!» 
Özümü elə itirmişdim ki, sabah Nuru paşanın hökmü ilə asılacağımızı 
da ona deyə bilməmişdim. Məni həbsxanaya qaytardılar. 
Axşamüstü baş mühafiz kameraya girdi. Bakıdakı türk əsgərlərindən 
idi, azmaz rusca öyrənmişdi. Mənə baxıb təəssüflə dedi: «Yazıq qızcığaz, heç 
bilirsən ki, sabah...» əlinin işarəsi ilə boynunun dövrəsində ilmək cızdı. Dedim 
ki, bilirəm. Mənə bir salxım üzüm verib getdi. 
162 
 
Bir saatdan sonra  qayıdıb dedi:  «Ey-vah! Yazıq, sabah...» (yenə işarə 
ilə boynunun dövrəsində ilmək cızdı). «Al, bir stəkan şərab iç». 
Üçüncü dəfə gələndə bir balınc da gətirdi: «Axırıncı gecədə heç 
olmasa başının altına balınc qoy, yat» - dedi. 
Dedim ki, qardaşlarım aşağıdadırlar, onlarla vidalaşmaq istəyirəm, 
məni  apar onların yanına. 
Xahişimi rədd etdi. Görünür çox bərk qorxurdu. Mən də balınc və 
üzüm salxımını üstünə tullayıb qışqırdım: «Rədd ol, çıx get! Mən qardaşlarımı 
görmək istəyirəm!». 
«Yumşaldı», dedi ki, «axşam rəis gedəndən sonra apararam». 
Doğrudan da axşam məni həyətdən keçirib Suren və Saşanın olduğu 
zirzəmiyə apardı. Hər ikisi məni qucaqladı. Sabah asılacağımızı bilirdilər. 
Baş mühafiz bərk qorxduğundan məni tez geri qaytardı. Yoldaşlarımla 
şərtləşdik ki, edama gedəndə «internasional» oxuyaq. 
Kamerada oturub qapının şüşəsindən bayıra baxırdım ki, həyata vida 
edəcəyim, ömrümün son səhəri necə açılacaq. 
Birdən səs-küy qopdu. Kameranın lap yaxınlığında jandarmların ayaq 
səsləri, qılınclarının taqqıltısı eşidildi. Düşündüm ki, yəqin edama aparmaq 
üçün dalımca gəliblər. Lakin hələ gecəyarısı idi. «Sarı türk», dilmanc və 
mühafizlər kameraya girdilər. Bəhaəddin bəy mənə fransızca müraciət etdi: 
«Daxili işlər naziri Cavanşirin sərəncamı ilə siz azad edilirsiz. Ölüm cəzası 
Azərbaycandan sürgün edilməklə əvəz olunub». 
Əvvəl inanmadım. Güman etdim ki, məni aldadır, qorxur ki, 
müqavimət göstərib, inad edib edama getmərəm. Soruşdum ki, «niyə məni 
aldadırsız? Aparın, edam edin, mən hazıram». 
Bəhaəddin bəy fransızca təkrar etdi: «Siz azadsız». Dilmanc da onun 
dediklərini rusca təsdiq etdi. 
Birdən başa düşdüm; mənə çatdı ki, Cavanşir işə qarışıb. Bu əmrin tək 
mənə aid ola biləcəyini fikirləşəndə dəhşətə gəldim və qeyri-ixtiyari xəbər 
aldım ki, «Bəs mənim dostlarım?..» 
Jandarm rəisi qəhqəhə ilə güldü: «İndi dost oldunuz? Sorğu zamanı 
hər dəfə ayağınızı yerə dirəyib demirdiniz ki, bir-birimizi tanımırıq?» - dedi və 
sakit bir tərzdə əlavə etdi: - «Onları da indi buraxacaqlar, Azad edəcəklər». 
Kontorda iltizam aldılar ki, üç gündən sonra sürgün olunmaq üçün 
polis idarəsinə gələcəyik. 
Həbsxanadan mən birinci çıxdım. On-on beş dəqiqədən sonra Surenlə 
Saşanı da darvazadan küçəyə buraxdılar. 
Sabahı gün qərara gəldik ki, polis idarəsinə gəlməyək, bizi, şübhəsiz, 
Mahaç-Qalaya sürgün edəcəklər, orda isə hələ ağqvardiyaçılar ağalıq edirdilər, 
o dəqiqə bizi bolşevik deyə güllələyəcəklər. Gürcüstana yollandıq, 
Qoqoberidze ilə Rumyantsovu Tiflisdə tapdıq. 
163 
 
Qocaman əməkdar müəllim Mirzə Məmməd Zeynallı nəql edir: 
«Salyandan qaçırdıq... Daşnaklar təhdid etmişdilər ki, Salyanı tutub viranəyə 
döndərəcəklər, bir nəfər müsəlman sağ qalmayacaq. Qaçırdıq. Yolda, Kür çayı 
qırağında bir dəstə türk əsgərinə rast gəldik, su içir, əl-üzlərini yuyur, bir-birilə 
zarafatlaşırdılar. Ramazan paşanın qoşunundan idilər. Salyanlı bir ağsaqqal 
onlara dedi ki, siz burada zarafat edib gülürsüz, orda daşnaklar arvad-uşaqları 
qırmağa, şəhəri də, ətrafdakı kəndləri də yandırıb yerlə yeksan etməyə 
hazırlaşırlar. Çavuş dilləndi: «Bacarmazlar! Eləməzlər. Şimdi irəli qoşub 
həpsinin annasını yapaceyik». 
Düşdülər yola. Adamlar dallarınca baxa-baxa qaldı. 
İki gündən sonra xəbər gətirdilər ki, Ramazan paşa Salyandadır... 
Başqa bir qəsəbəyə bir zabit, bir çavuş və beş nəfər türk əsgəri gəlir. 
Camaatı təngə gətirmiş, yaxın kənddə yaşayan çar dövrünün baş strajnikindən 
şikayət edirlər ki, adamları incidir, dükanlardan istədiyi şeyləri götürür, pul 
vermir, danışanı da döyür, tüfənglə hədələyir. 
Türk zabiti soruşur: «Yahu, xırsız hərifin ismi nə?» Ağsaqqallardan 
biri cavab verir ki, «Telli Hüseyn...» Zabit təəccüblə xəbər alır: «Yahu, zina 
zadəmi?» Ağsaqqallar dinmir. Zabit onların sualı başa düşmədiyini anlayıb 
əlavə edir: «Haramzadəmi?» Ağsaqqallar birdən: «Bəli, bəli, Haramzadə, özü 
də lap yamanından. Sən allah, dərdimizə çarə elə». 
Zabit deyir: «Pək eyi, nə zaman göyə varsa, bana haber verərsiz, 
xırsızı yakalatdırıb cəzalandırarım. Bir girvənkə də bal gətirərsiz!». 
«Ağa, bir girvənkə balın maliyyəti nədir, lap bir pud (16 kiloqram) bal 
gətirərik, - deyə ağsaqqal balın nə üçün istənildiyini başa düşmür, - bir 
girvənkə...» 
Zabit onu sözünü qurtarmağa qoymur: «Bir girvənkə kafi. İzafəyə 
hacət yox. Haydı bakalım!» 
İki gündən sonra Telli Hüseyn gəlir, aşxanada oturur plov yeməyə. Bir 
nəfər özünü çatdırıb türk zabitinə xəbər verir ki, hərif qəsəbədədir. Zabit 
çavuşa tapşırır: «Yürü, pəzəvəng xırsızı yakala!». Çavuş bazara tərəf gedəndə 
xəbər gətirən adam deyir: «Silahsız hara gedirsiz, onun tüfəngi var, qılıncı 
var...» Çavuş əhəmiyyət vermir: «fərq etməz, yavrum, - deyə əlavə edir, -sən 
tək yürü. Bənimlə bərabər görsə hərif duyuq düşüb, fərar edər». Aşxanaya 
çatanda Telli Hüseyn naharı qurtarıb səkiyə çıxır. Çavuşa him edirlər. O da dal 
tərəfdən yaxınlaşıb, strajnikin əllərini qamarlayır, tüfəngli-şaşkalı yük təki 
qaldırıb yola düşür. Hərif ha əlləşir, ha vurnuxur, güc vurur, bir şey çıxmır. 
Tərksilah edib salırlar tövləyə. Zabit üç gündən sonra, meydanda adamboyu bir 
dirək basdırtdırıb altına bir qutu qoydurur, Telli Hüseyni gətirdib oturdur 
qutunun üstündə. Zabit ağsaqqallara əmr edir: «Yahu, bir bərbər səsləyin!». 
Dəllək çağırırlar. Hüseynin başını, saqqalını ülgüclə qırxdırır, qurşağa qədər 
164 
 
soyundururlar. Kəndirlə qollarını, əllərini və ayaqlarını kənara, özünü dirəyə 
bənd edirlər. 
Çavuş qabdakı balı başlayır Telli Hüseynin bədəninə, belindən yuxarı, 
başına, boynuna, üzünə, qollarına sürtməyə, elə bil suvaq çəkirdi... Özləri gedib 
kölgədə, çinar ağacı altında oturub, başlayırlar nahar edib, çay içməyə, 
Nə qədər ətrafda cücü, arı, mığmığa, milçək, it arısı, eşşək arısı varsa 
hamısı bal iyinə axışıb gəlir, daraşırlar Telli Hüseynin canına. Çox keçmir 
başlayır üzü, başı, qolları, kürəyi, döşü, qarnı, bir sözlə qurşaqdan yuxarı bütün 
əzaları şişməyə. Gözləri görünmür, burun pərələrindən, dodaqlarından qan 
sızılır. Axşam düşəndə kəndə adam göndərib araba gətizdirir, yarımcan Telli 
Hüseyni saman üstünə uzadıb, yola salırlar. 
Bakının  meydan  və  küçələrində  üç  nəfərdən  ibarət çavuş 
və iki əsgər gəzirdi; şuluq salan, qayda-qanunu azca pozan adamı görəndə 
çavuş əsgərlərdən birinə əmr edirdi: «Al kafasın!» (Başından yapış - M. S). 
Əsgər cəld hoppanıb hərifin əllərindən yapışıb, peysərinə qoyar, başını əyərdi. 
Zabit ikinci əsgərə: «Zopala pəzəvəngi!» deyirdi. İkinci əsgər günahkarın 
şalvarını cəld aşağı salar, başlardı zopalamağa. Bu əməliyyatı o qədər tez icra 
edərdilər ki, adam məəttəl qalardı. 
Əliabbas Müznib deyirdi ki, Tofiqbəy belə bir əhvalat nəql edirdi: 
«Kəndisini, özbaşına «Cümhuriyyət» elan etmiş bir ailayəti zəbt etdik. Vəzir-
vükəla kəndi məiyyətilə hüzuruma varıb, vükəlanı birər-birər bana təqdim 
etməyə başladı: «Şu xariciyyə naziri, şu daxiliyyə naziri, digəri ticarət naziri və 
sairə...» tam on yeddi nazir. Abdal həriflərin ərazisi başdan-başa heyvərə 
dağlar, sıldırım qayalar, heç bir dəniz hüdudları olmadığı halda, hətta bəhriyyə 
naziri belə təyin etmişdilər. Qəzəblə sordum: «Yahu, şu nə?! Oturan yerim 
boyda bir məmləkətiniz var, şu kadar nazirə nə hacət?! Bir vali kifayətdir!» Hər 
gün səhər, öylə və şam süfrələri açıyordular, nərdə bir eybəcər, ifritə, kaftar 
karı var başlayırdı xidmətə. Nəhayət bıkdım, usandım və sordum: «Yahu, şu 
kaftar karılar nə?! Bakdıqda insanın mədəsi bulanıyor, əcəba daha müsaid 
xidmətçi kadınlar bulamadızmı?» 
Türklər Bakıda başlayırlar dövlətlilərdən varına görə rüsum yığmağa. 
Rüsumun miqdarını türklər yox, məhəllə ağsaqqalları müəyyən edib, siyahını 
komandanlığa təqdim edirlər. Kim boyun qaçırdırdı, onlardan rüsumu güclə 
alırdılar. Rüsum vermək istəməyənlərdən biri də qoçu Teymurbəy olur; faytona 
minib gedir bağa. Türklər əsgər göndərib onu yenə gətizdirirlər Maştağada 
Naxır bulağı meydanına. Başa salırlar ki, müqavimət əbəsdir. Qoçu Teymurbəy 
inad göstərib, təklifdən boyun qaçırır. Zabit əmr edir: «Çavuş əfəndi, şu 
pəzəvəng hərifi üzüqoylu seri, sırtını zopalayın! Haydı bakalım». Əsgərlər əmri 
bir anda icraya başlayırlar. 
İlk zopa zərbələrinə Teymurbəy dözə bilməyib canını dişinə yığıb 
fəryad edir: «Ya həzrət Abbas, kömək elə!» 
165 
 
Zabit təəccüblə soruşur: «Yahu, bu nə laf?! Bu nə laqqırtı?! Nə həzrət, 
nə də Abbas yardıma qoşamaz. Paranı ödə! Nə tohaf herif, nə əcayib məxluq, 
para ödəmək əvəzinə Abbasla həzrəti yardıma çağırıyor». 
Beşinci zopadan sonra qoçu Teymurbəy dözə bilməyib aman istəyir 
və 20.000 manat gətizdirib rüsumu ödəyərək canını xilas edir. 
Bakıda səfərbərlik elan edirlər. Bir zabit çağırılanların siyahısını tutur, 
adamlardan bir-bir «ismin ne?» soruşur. Hər kəs adını deyir: «Həsən», 
«Məmməd», «Hüseyn» və s. Bir nəfərdən yenə «İsmin nə?» xəbər alanda, o da 
«Soltan» deyə cavab verdikdə zabit tərs-tərs ona baxıb acıqla deyir: «Yava-
yava laqqırtı vurma, Soltan bir tana, o da İstambulda. İsmin Məmməd, haydı 
bakalım...» 
Məhərrəm ayı düşür. Müsəlmanlar küçələrdə dəstə ilə gəzir, sinələrinə 
döyə-döyə, zəncir vura-vura, baş yara-yara: «Şah Hüseyn, ya Hüseyn» çığıra-
çığıra başlayırlar əzadarlığa. 
Şəhərin polis rəisi bu əcayib, qeyri-adi səhnəni gördükdə məəttəl 
qalıb, yanındakı adamdan xəbər alır: «Yahu, şu nə vəhşət. Şu zavallılar neçin 
ulaşıyorlar. Kim onlara işgəncə yapmış? Neçin kəndiləri kəndilərinə şöylə 
işgəncə veriyorlar». Onu başa salırlar ki, imam Hüseynin qətli ilə əlaqədar 
matəm tuturlar. Polis rəisi içini çəkib, heyfsilənir: «Yahu! Şu havadis hicrətin 
ilk yüz illiyində, altmış-yetmişinci sənələrində vuqu bulmuş. O zamandan tam 
on üç yüz əlli il keçmiş. Şu habar, şu zavallılara nə gec gəlib çatmış». 
Rəis əzadar dəstələrinin başçılarını polis müfəttişliyinə gətizdirir, sadə 
bir dillə onları başa salır ki, müharibə vəziyyətində olan şəhərdə yığıncaq və 
nümayiş qadağan edilib. Gedin, məscidə toplaşın, ədəb dairəsində həzrəti 
Hüseynə matəm saxlayın. Zaman keçib, əsr dəyişib... 
Əzadarlar rəisin sözlərini qulaqardına vurub, sabahı gün yenə düşürlər 
küçələrə... 
Polis rəisi dörd əsgər göndərib, dəstəni birbaşa apartdırır vağzala. 
Ağsaqqallar polis rəisinin yanına iltimaca gəlirlər. Cavab verir ki: «kavur 
ingilislər Kərbəlanı istila edib, həzrəti imam Hüseynin müqəddəs türbəsini 
murdarlayırlar. Şu əzadarları göndərəcəyəm Batuma, orda gəmilərə doldurub, 
birbaşa aparacaqlar   Ərəbistana. Toy   gedib,   həzrəti   Hüseynin türbəsini 
kafir ingilislərdən azad etsinlər, şəhid olanlar behiştə gedər. Şurda boş-boşuna 
bağırmakdan, kadın təki göz yaşı axıdıb, ağlamakdan fayda yok. Nə tühaf 
həriflərsiniz, yahu, kişi də ağlarmı? Göz yaşı axıdarmı?» 
Camaatın arasına vəlvələ düşür, başlayırlar ağlaşmağa, yalvarmağa. 
Əzadarları bir gecə vağzalda saxlayırlar. Şəhərin bir neçə hörmətli şəxsi polis 
rəisinin yanına minnətə gedir. Nəhayət, polis rəisi deyir: «Pək eyi, Kərbəlaya, 
Ərəbistana yollamam, hala Dərbənddə kavur Denikinlə vuruşuruq, ora 
yollarım, qoy orda rəşadət göstərib, din, islam yolunda cihad etsinlər». 
166 
 
Çox yalvarışdan sonra dəstə gəzdirənləri azad edirlər. O adamlar, 
nəinki küçə-bazarda, türklər Bakıdan gedənə qədər heç məscidlərə də qədəm 
basmayıb, bir daha heç yerdə görünmədilər. 
Dəllək qonşumuz Akopyan on səkkizinci ildə başına gələn qəzanı 
danışırdı: «İngilislər, daşnaklar gəmilərdə qaçdılar, pağır-püqaranı qoydular 
allah amanında. Dükanı bağlayıb, iki zənbilə yemək şeyləri doldurub, getdim 
çıxdım yeddi mərtəbənin damına. Gördüm məndən savay başqa adamlar da var. 
Üç gün-dörd gecə gözümüzü yummadıq. Dördüncü gün dözə bilmədim, fikrim 
qalmışdı dəlləkxananın yanında, allaha pənah deyib, düşdüm küçəyə, adam az 
idi, öz adamlarımız idi, türklər görünmürdü. Divar dibilə qorxa-qorxa, birtəhər 
özümü çatdırdım dükana. Qapıya əl vurmamışdılar. Açdım qapını, aralayıb 
girdim içəri, elektrik çırağını yandırdım, başladım şeyləri yerbəyer etməyə. 
Birdən ayaq səsləri eşitdim, mənə elə gəldi ki, aralı qapının qabağında kimsə 
dayandı, dönüb baxmaq istəyirdim ki, qapıda dayanan dedi: «Berber!» Cəld 
çevrildim. Bir türk çavuşu ilə iki əsgər dükana girdilər. Məni soyuq tər basdı, 
dilim söz tutmadı, yerimdən tərpənməyə taqətim qalmadı. Çavuş dedi: «Berber, 
hərif, haydı, hacatlarını topla, gedəlim! Paşanı təraş yapmağa!» İri əlini üzünə 
ülgüc sayağı çəkəndə əhvalatı başa düşdüm. Balaca çamadana lazımi şeyləri 
qoyub, əlimə alıb dükandan çıxdım. Qapını qıfıllamaq istəyəndə çavuş 
qoymadı; «Hacət yox, kimsə toxunmaz, haydı gedəlim». Düzəldik yola. Gətirib 
məni saldılar bağınan üzbəüz olan mülkə. Dəhlizdən iri, bəzəkli otağa keçdim. 
Baş qapıdan ucaboy, qəzəbli, zəhmli türk paşası girdi, keçib bədənnüma 
güzgünün qabağında, kresloda oturdu. Cəld xalatı geyib, işə girişdim, paşanın 
üzünü sabunladım, ülgücü yoxladım, ürəyimdə isə bütün cəddi-əqrabamı 
söyürdüm ki, niyə damdan düşüb, dükana gəldim. Paşanın üzünü qırxanda əlim 
əsir, qorxuram, birdən ülgüc cızıb qanadar... Boyum da balacadır, paşa isə 
hündür, zorla, ayaq barmaqlarım üstə boylanıb işləyirəm... Üz-gözümdən tər 
axır... Nə isə... Birtəhər üzünü qırxıb odekalonladım... Peysərini, gicgahlarını 
düzəldib, daradım... Paşa ayağa qalxdı. Mən də şeyləri çamadana yığıb cəld 
çıxdım dəhlizə, bayır qapını açmaq istədim, gördüm bağlıdır. O vaxtacan 
ingilis qıfılı görməmişdim. Qayıdıb, məsələni paşaya deməyə sürətim çatmır, 
qorxuram. Siçan tələyə düşən kimi qalmışam. Birdən laşa dəhlizə çıxdı, məni 
gördükdə təəccüblə soruşdu: «Şurda boş-boşuna nə yapıyorsan?». Qapıya işarə 
edib, dedim ki, ağa, qapını aça bilmirəm. «Ah! - deyə paşa səsini istehza ilə 
ucaltdı, - abdal kavur, tüfəng atıb, günahsız islam yavrularını qıra bilirsən. 
Dostlarınız ingilislərin qıfılını açamazsan, - yaxınlaşıb qapını açıb dedi, - 
haydı, pırlan dişarıya!» 
Gəmi kapitanlarından biri - Fyodor Kiriloviç Lankov nəql edirdi ki, 
1908-ci ildən Xəzər dənizində işləyirəm. Gəmilər körpüyə yan alıb dayananda, 
adətən, matroslar sahilə düşüb meyxanələrə gedib o ki var içər, sərxoş olardılar, 
sonra da tökülüşərdilər bulvara, başlayardılar adamlara sataşmağa, əziyyət 
167 
 
verməyə, dava salmağa. Mərəkə qopardı. Dükançılar qapıları bağlayıb, 
gizlənərdilər, hamı qaçardı. Qorodovoylar aradan çıxardılar... 1918-ci ildə 
türklər Bakıda ikən qəribə bir hadisənin şahidi oldum. Oktyabrın ortalarında 
Bakıya varid olmuş üç gəminin matrosları sahilə çıxıb, girirlər meyxanalara, 
restoranlara, qadağan edilmiş araq və şərabı zorla çıxartdırıb içirlər, lül-qənbər 
gəlirlər bulvara. Əvvəllər elədikləri sayaq başlayırlar şuluqluq salmağa, 
adamlara sataşmağa. 
Türk səhra polis şöbəsi xəbər tutan təki hadisə yerinə əsgərlər 
göndərir. 
Vuruşma başladı. Mən, dostum kapitan Əlibala Rəcəbovla bir kənarda 
dayanıb tamaşa edirdik. Əsgərlər ayıq, matroslar sərxoş. Əsgərlər matrosların 
biləklərindən   necə   qamarlayırdılarsa,   o   saat matros kəlləsi üstə gəlib 
sərilirdi yerə, əsgərlər başlayırdılar çəkmənin nal vurulmuş ucu və dabanı ilə 
matrosların lülə sümüklərinə döyməyə. Matros dönürdü meyitə, uzandığı 
yerdən tərpənə bilmirdi. Bulvarda yerə sərilmiş xeyli sərxoş matros vardı. 
İki-üç saatdan sonra zor-bəla ilə birtəhər qalxıb yollandılar gəmilərə. 
Türklər gedənə qədər bir daha şəhərdə görünmədilər... 
Müharibədən sonra, 1947-ci ildə Mərəzə ətrafında geoloji kəşfiyyat 
işləri apardıqda bir neçə günlüyə Cəmcəmli kəndində, Qadir dayı adlı kişinin 
evində qaldıq. O, həm də bələdçimiz idi. Türklərdən danışırdı: «Kəndimizə 
xəbər gəldi ki, türklər Mərəzədədir. Beş nəfər cavan oğlan getdik tamaşa 
etməyə. O vaxta qədər heç türk görməmişdik. Malağan Mərəzəsinə girən yerdə 
türk zabitləri və əsgərləri dayanmışdılar. Arabalar, top-topxana, atlar... Bizi 
gördükdə yanımıza əsgər göndərdilər. Yoldaşlarım qaçıb aradan çıxdılar, 
qabaqda idim, məni yaxalayıb apardılar. Bir əfsər başladı sorğu-suala; «kimsən, 
peşən nədir...» Yaxamı qurtarmaq üçün dedim ki, dəvəçiyəm. Əfsər sevindi: 
«Ah! - dedi. - Bizə elə dəvəçi lazımdır, dəvəçi bölüyü düzəldəcəyik». Sözümün 
heç dalına qulaq asmayıb məni ötürdülər qabağa. Qırx beş dəvəni tapşırdılar 
mənə. Allah şeytana lənət eləsin, yaman yerdə axşamladım. Vallah, bir qanun-
qayda, bir nizam-intizam vardı ki, deməklə başa gələn deyil. Balaca səhv üçün 
elə cəza verirdilər ki, ömür uzunu yaddan çıxmazdı. Bir dəfə dəvələrdən biri 
yoxa çıxmışdı. Komandirim, gözləmədiyim halda sağ üzümə elə bir şillə vurdu 
ki, gözümdən od çıxdı, sol böyrüm üstünə yıxılanda, sol üzümə, sol əlilə 
vurduğu ikinci şillə məni yıxılmağa qoymadı, ayaq üstə saxladı, sol gözümdən 
qopan od parçası havaya qalxdı, elə bil sağ gözümdən azca əvvəl çıxmış od 
parçasına bitişib ulduza dönüb göyə uçdu. Üç saat keçmədi ki, dəvəni tapıb 
gətirdim. Komandirim dedi: «Qədir əfəndi, sən subay (əsgər), bənim əlimdə 
yabasan. Dikanı yalın əllə götürmək imkansız, yaba lazım. Mən də, kəndi 
növbəmdə, bəndən yüksəkdə olanın əlində yabayam. Unutma, yahu, get!» 
Bir dəfə daha böyük komandirin acığı tutmuşdu, stolun dalından 
dikəlib üzbəüz oturmuş bizim komandirin  iki  tərəfdən  bığlarından  yapışaraq  
168 
 
göyə  qaldırdı, zərblə yerə çırpdı: «Yahu, islam övladlarını kavura hədəfə 
çevirmək istəyirsənmi?» qışqırdı. Mənə elə gəlir ki, o əzazillik dünyada heç 
yerdə yoxdur. Gözünüzlə görməsəniz başa düşməzsiz». Qədir dayı başını 
bulayıb sözünə davam etdi: «Heç nəyə, böyüyə, bəyə, ağaya baxmırdılar. Kim 
mənəm-mənəm deyirdi, burnuna döyürdülər. Dikbaş, dələduzlara pəzəvəng 
deyib arabaya qoşurdular, bir gəl, ya da tay öküz, bir də cəzalandırdıqları adam 
arabanı çəkirdi. Balaca gecikdi, nəm-nüm etdi, o dəqiqə zopalayırdılar. Neçə 
nəfər boşboğazı arabaya qoşub muma döndərdiklərini özüm gördüm. Bir 
kənddə əsgər yığanda, molla minbaşıya rüşvət vermək istəyirdi ki, cavan 
oğlana güzəşt etsin. Minbaşı tüfəng qapıb mollanı atəşə tutmuşdu, molla 
üzüqoylu sərilməsəydi, birtəhər olacaqdı... Ayrı əzazil idilər... Rəhm deyilən 
şey yox idi ürəklərində». 
 
BAKI YENƏ DƏ ƏLDƏN-ƏLƏ KEÇİRDİ 
 
Kayzer Vilhelm Danimarkaya qaçmışdı. Almaniya, türklər də Birinci 
dünya müharibəsində məğlub olmuşdular. Antantanın bütün şərtləri ona da aid 
idi. İngilislərin ümdə təkliflərindən biri də, türk əsgərlərinin Bakını tərk 
etmələri idi. 
Hər təzə açılan səhər yeni bir hadisə ilə başlayırdı. Yuxarıda qeyd 
edilən səbəbdən Soltan Türkiyəsinin qaliblərlə imzaladıqları müqavilə əsasında 
Nuru paşanın Qafqaz islam ordusu 1918-ci il noyabr ayının 17-də Bakını tərk 
edir. Axırıncı əsgərlər axırıncı vaqonlarda Bakı vağzalından yola düşəndə 
ingilisləri, gəlir Tomsonun başçılığı ilə Ənzəlidən Bakıya gətirən «Prezident 
Kryuqer» gəmisi «Qafqaz - Merkuri» körpüsünə yanaşırdı. 
Səkilərdə adamlar səf-səf dayanıb tamaşa edirdilər. Asayişi qorumaq 
üçün arada çoxlu polis və əsgər hərlənirdi. Avtomobillər gəlir, nazirlər, tacirlər, 
sənaye sahibləri maşından düşür, cəld körpüyə qalxırdılar... Hamı tələsirdi, 
ümumi bir həyəcan vardı. 
Dənizdə çoxlu dor ağacı göründü, soyğunçu, ağqvardiyaçı 
başkəsənləri gətirən gəmilər körpülərə yaxınlaşanda, zavodların, fabriklərin, 
körpülərə yan almış yüzlərlə gəmilərin bacalarından, gəmi təmiri 
tərsanələrindən, emalatxanalardan, parovozlardan havaya sütunlarla qara tüstü 
qalxmağa başladı və az bir zamanda şəhərin üstünü qatı qara tüstü dumanı 
bürüdü, göydən lopa-lopa his yağırdı. 
«Prezident Kryuqer» gəmisi körpüyə yan aldı. Orkestr çalmağa 
başladı. 
General Tomson trapla düşən zaman bütün zavodların və fabriklərin, 
mədən və gəmilərin, dəmir yolu deposunun, vağzaldakı parovozların sirenaları 
səs-səsə verib ulamağa, matəm fiti çalmağa başladılar. Qara tüstüdən göz 
açmaq olmur, uğultudan, qarışıq səsdən ağız deyəni qulaq eşitmirdi. Körpüyə 
169 
 
toplaşan mənsəb sahibləri və neftxudalar, maliyyəçilərin liderləri tələsik nitq 
söyləyib, şəhərə varid olan ingilisləri təbrik etdilər, gəlir Tomsona «xoşamədi» 
dedilər. O tez avtomobilə minib Sadovı (Çkalov) küçəsində əvvəldən 
hazırlanmış iqamətgaha yollandı. 
Çox keçmədi ki, ağqvardiyaçı zabit və soldatlarla dolu gəmilər də 
körpülərə yan aldılar. Göydən yağan his, ətrafı bürümüş tüstü kimi şəhərin 
siyasi havası da qaralırdı. 
İngilislər təkrarən Bakıya girən gün qəzetlərdən biri Məhəmməd 
Hadinin bir kədərli şerini dərc etmişdi: 
 
Başdan-başa bir kölgə bürünmüş kimi aləm,  
Üzlərdə nümayiş oluyor sayeyi matəm. 
Bir məqbəri barid gibi durmuş şu mühiqat, 
Əhval həyatiyə bunu eyləyər isbat. 
Əğyar həzin, yar həzin, hal qəm avar, 
Hər yerdə görünməkdə qəm aludə  nəzərlər. 
 
Eyni zamanda Məhəmməd Hadi, Abbas Səhhətin Gəncədə vəfat etdiyi 
qara xəbəri ürək ağrısı, qanlı göz-yaşlarıyla xəbər verirdi. Yanıqlı bir dillə 
qələmə alınmış nekroloq başdan-başa nalə, şivən və təəssüflə dolu idi. 
«Şu müdhiş, şu qorxunc, vəlvələyi hadisat içində şair, təbib Abbas 
Səhhət də sükunətgah əbədiyyətə çəkilib getdi. Həm maddi, həm mənəvi 
xadimi millət olan Səhhət qardaşımızın əful əbədisindən hənuz Qafqaz 
türklərinin xəbəri yoxdur. Onun vəfatı haqqında mətbuatımızda da vəfat 
Səhhətə dair heç bir şey yazılmadı. Onun milli xidmətlərinə dair bir sətir yazı 
belə görünmədi. Cühəla tərəfindən düçar təhqir və təkdir olan, fəqət əzm 
xruşan fikrindən geri dönməyən sevgili şairimiz Səhhət Gəncə məzarıstanında 
dəfn xas əbədiyyət buluyor. Zatən Şeyx Nizamiyə böyük bir hörməti vardı. 
Daima Nizaminin layəmot nəzmlərini kəmal fəsahətlə oxuyar, samilərini 
ləzzətyab ədəbiyyat eyləyərdi. Ən nəhayət (pənc gənc) şairi möhtərəmilə 
həmcəvar məzar oldu.    Şirvanlı şair, Şirvan faciəsi əsnasında başqaları kimi 
şəhəri tərkə məcbur olmuş, yolda soyulmuş, var-yoxu əlindən alınmışdı. Bir 
qaç yerlərdə sərsəriyanə dolaşmış, ən sonunda Gəncəyə nəql məkan etmişdi. 
Orada xəstə oldu. Zalım və biaman ölümün pəncəsindən rəhayab olmayaraq 
tərk dəqdəqeyi həyat elədi. Səhhətin bu əfzul nabəhən-kami ədəbiyyatımız 
dünyasında böyük bir boşluq buraxdığından dolayı ciddi şayan təəssüfdür. 
Səhhət öldü. Lakin əsl düşünüləcək şurasıdır ki, şair mütəvəfatın qeyri-mətbu 
olan mütrükat qələmiyyəsi nasıl oldu. Yoxsa Şirvan faciəyi əziməsində yanıb 
yaxılan sərvətlər kimi Səhhətin də əsarin qələmiyyəsi, sərvət fikriyyəsi ehrac 
olub getdimi? Bencə şayan əndişə burasıdır. Dünyamız hal asayişə adət 
etdikdən sonra ehtimal ki, bu həqiqət anlaşıla biləcəkdir. Şimdilik təbib 
170 
 
ədibimiz olan cənab Səhhətin vəfatından dolayı ərbab şəbab naminə bağı 
matdələrinə təziyələr izharilə xətm kəlam elərəm». Bakı, Əbdül Səlimzadə 
Məhəmməd Hadi. 
Hadinin təşvişi yerində imiş. Səhhətin dərc edilməmiş asari ədəbiyyasi 
tapılmadı. Yoxa çıxdı. İki roman yazıbmış, biri aşiqanə, digəri Volqa çayı boyu 
Tatarıstana və Başqırdıstana doktor İsmayıl Haqqı Veyisovla bərabər etdiyi 
səyahət barəsində imiş. Böyük şair Sabir ölümündən əvvəl, nəşr edilməmiş 
şerlərini və ədəbi mülahizələrini, bir də vəsiyyətnaməsini bir zərfə qoyub 
bağlamış və Səhhətə əmanət vermiş ki, yeganə etimad etdiyim şəxs sənsən, bu 
zərfi ölümümdən on il sonra açarsan və hamısını nəşr etdirərsən. O da yoxa 
çıxdı. Bunlardan böyük itki ola bilərmi? 
Hadinin məqaləsindən bir neçə gün sonra ədəbiyyatşünas və şair 
Salman Mümtaz mərhum Səhhətin son məktubuna şerlə yazdığı cavabı qəzetdə 
dərc etdirmişdi: 
 
Cahanda ilk çıxan təzə aya and olsun,  
Cavanlığında dönən qəddi yaya and olsun.  
Qəsəm o şəms münirə, o mahi tabana,  
Şəhabə, Nirə, nuri-ziyaya and olsun.  
Qəsəm nəsimi   səbahə,  stareyi sümrə,  
Hilalə, bədrə, sühalə, səhayə and olsun.  
Rəmuzi şeri bilən şairi şehirə qəsəm,  
Nükati nəzmə bələd aşınayə and olsun.  
Cahanda xəlqi edən doğru, düz yola dəvət,  
Həqiqi rahibərə, rəhnümayə and olsun. 
Gözəllərin o mübarək həyalı üzlərinə,  
Yenə o çöhrələrə, ol həyayə and olsun.  
Sənə birinci pərəstiş edən bənəm «Sihət», 
 Rəvan pak «Bahara», «Səfayə» and olsun.  
Neçünkü Qafqaz ara sən sevimli şairsən,  
Sənin nəşidələrin, rayiqanə şerlərin,  
Dəyər cəhanə, cəhanə, səmayə and olsun.  
Məni çıxarma yadından,  çıxarmaram mən həm,  
Təbiətə, suyə, xakə, həvayə and olsun. 
 
Abbas Səhhətdən söz düşəndə Salman Mümtaz Səhhətin hafizəsinə 
məftun olduğunu qibtə ilə söylərdi. Deyərdi ki, bir şair bir poema yazıb gətirir 
Səhhətə, oxuyur, qurtaranda Səhhət soruşur ki, bu şer əlinə hardan keçib, bu 
mənimkidir. Şair etiraz edir ki, öz şerimdir. Doktor, zarafatı buraxın. Səhhət 
deyir ki, qulaq as və o şeri əzbərdən oxuyur. Şair özünü itirir. Doktor gülür və 
zarafat etdiyini deyir, şairə bir sıra məsləhətlər verir. Abbas Səhhət rus, fars, 
171 
 
fransız, ərəb dillərini yaxşı bilirdi. Tərcümə də edirdi. Firdovsi, Nizami, Hafiz, 
Sədiq Xəyyamın əsərlərindən çoxlu şer əzbər bilirdi. Rus şairlərindən 
Lermontovu ürəkdən sevirdi. Krılovun təmsillərini əzbərdən bilirdi, tərcümə 
edərdi. Fransa ədib-mütəfəkkirlərindən Valteri, Hüqonu sevirdi. Əbu Əli İbn 
Sinanın əsərlərini dərindən öyrənmişdi. Həkimlik praktikasında istifadə edirdi, 
xeyirxah, üzügülər, əsl mənada şəxsiyyət idi. 
İngilislərlə bir qrup ağqvardiyaçı başkəsənlərin şəhərə varid olmaları 
ilə bağlı əhalinin iztirabı, əziyyəti daha da artdı. Xalqın yaşayışını daha da 
ağırlaşdırdı, ölkənin var-sərvəti ingilislərin ixtiyarına keçdi. Fəhlə və kəndlilər 
ağır şəraitdə yaşayırdı, siyasi hüquqdan məhrum idilər. Bir tərəfdən də əhali 
arasında vahiməli xəbərlər gəzirdi: «Denikin deyib ki, səhər çayını Dağıstanda 
içib, naharı Bakıda edəcəyəm». Camaat daima qorxu içindəydi. 
Şəhərdə tez-tez ağ zabit və soldatlara rast gəlmək olardı. Ağ gəlir və 
polkovniklərin biri gəlir, digəri gedirdi. Biçeraxovu Prijivalski, onu isə Baratov 
əvəz edirdi. Baratov gedir, Erdel gəlirdi. Uzun müddət, çar dövründə İran 
xalqına qanlı divan tutan, bir yürüşdə Cənubi Azərbaycanda müctəhid Məlikül 
Mütəkəlimeyni dar ağacından asdırıb çoxlu adam öldürən gəlir Liyaxov Bakıya 
gəlir. Rusiyada Qızıl Ordu tərəfindən əzişdirilən   və darmadağın edilən 
ağqvardiyaçı zabitlər canlarını qurtarmaq və müsavat, daşnak və menşevik 
hökumətləri ilə əlaqəyə girmək üçün Zaqafqaziyaya gəlirdilər. 
Ərzaq bahalanırdı. Çörək dükanlarının qabağında uzun növbələr 
düzülür, səhərdən axşama qədər soyuqda, küləkdə gözləyir, sonra da evlərinə 
ac qayıdırdılar. 
Şəhərdə xəstələnənlərin sayı çoxalmışdı. 
Qocaman kommunistlə müsahibə. Şəmsəddin Musaxanov 1918-1920-
ci illərdəki hadisələr barədə nəql edirdi ki, 1918-ci ilin mart ayından sonra 
vəziyyət xeyli çətinləşdi. Nə şəhərdə, nə mədənlərdə, nə də fabrik-zavodda və 
ətraf kəndlərdə heç kəs bizə qulaq asmaq istəmirdi. Bəzən adamın salamını da 
almırdılar. Bizi yığıncaqlara buraxmır, içəri girəndə də, hamı durub çıxırdı 
bayıra, məclis dağılırdı. Elə ki, deyirdik: «ay yoldaş...» sözümüzü ağzımızda 
qoyurdular: «Sizdən bizə yoldaş olmaz. Gedin! sizin yoldaşlarınız bizə yad 
adamlardır, onların yanına gedin». Na-əlac qalmışdıq. 
On doqquzuncu ilin əvvəlləri idi, İngilislər ağalıq edirdi. İki nəfər 
getdik mədəndə fəhlələrlə görüşməyə. Nədənsə acıqlanmadılar. Başladıq 
ingilisləri pisləməyə, azadlıq uğrunda bütün millətlərin fəhlələrilə əlbir 
mübarizə aparmaqdan danışmağa. On-on beş fəhlənin hamısı qalxdı ayağa, bir 
səsnən: «Gedin, bu nağılı uşaqlara danışın... Bizi bir də tora sala bilməzsiz... 
Siz dinsizlər Quranı danırsız, allaha inanmırsız...». 
Eşitdik ki, Təzəpir məscidində yığıncaqdır. Getdik. Adam əlindən 
tərpənmək olmurdu. Bizi içəri girməyə qoymurdular, birtəhər içəri keçdik. Bir 
nəfər qışqırdı: «Ay camaat, bunlar dinsizdir... Moltanıdırlar, vurun!». 
172 
 
Dava düşdü. Gördük ki, dayansaq öldürəcəklər, ya da ayaq altına salıb 
tapdalayacaqlar, cəld aradan çıxdıq... 
Naəlac qalmışdıq. Əlimizdən heç nə gəlmirdi, Mart qırğını əhalini 
bərk hürküdüb, qorxutmuşdu... 
Bir gün getdik Sabunçuya. Gördük yığıncaqdır. Müsavatçıların adamı 
fəhlələrə islamdan, Qurandan, millətdən danışırdı. Yoldaşım İsmayılov qabağa 
keçib, ağzını açanda yenə şuluqluq düşdü, macal vermədilər sözünü desin... 
Mənim boyum balaca olduğundan kətilin üstünə qalxdım, qışqırdım: «Ay 
müsəlman qardaşlar, ay camaat, niyə çığırıb, şuluq salırsız, - yoldaşımı 
göstərdim, «bu adam dinsizdir, yəhudidir, O, deyir ki, Nikolay yıxılıb, 
gorbagor olub... Hər şey qalıb camaata. Qalaqapdır. İri bir qabda plov var, 
üstündə də toyuq, qaysı, kişmiş. Gəlin bir yerdə yeyək. Yeyirsiz yeyin... 
Yemirsiz cəhənnəmə yeyin... Daha yazığı gözümçıxdıya salmaq niyə? Olub 
keçəndən yox... Sabahdan danışaq». 
Camaat birdən sakitləşdi. İsmayılov çıxış etdi. Birinci dəfə orda bizi 
qoydular danışaq axıracan... Bu qayda ilə gecə-gündüz mədənlərdə, zavodlarda 
müsəlmanlar arasında iş aparıb onları öz tərəfimizə cəlb edirdik. 
Əlipaşa adlı bir kasıb vardı, heç cürə onu başa sala bilmirdik ki, bəy, 
xan olmayacaq. İnanmırdı. 
«İndi görün hümmətçilər nə qədər əziyyət çəkiblər». 
Parlaman. Azərbaycan parlamanı açılmalı idi. General Tomson işi 
təxirə salırdı. Bakı Azərbaycanın paytaxtı olmağına baxmayaraq hakimiyyət 
ingilis işğalçılarının ixtiyarında idi. Tomson özünü general-qubernator elan 
etmişdi. İngilis zabitləri xoşları gəlməyən adamları, heç bir əsas olmadan tutur 
və istədikləri müddətə həbsə salır, Tiflisə, Ənzəliyə sürgün edirdilər. Sonralar 
həbs edilənlərin sənədlərini yoxlayanda hamısının günahsızlığı məlum olurdu. 
Parlaman dekabr ayının üçündə açılmalı idi. Tomson razılıq 
vermədiyindən məsələ hələ qalırdı. Xeyli diplomatik danışıqdan sonra, onu 
başa saldılar ki, ingilis sərmayəsinin mənafeyi hər yerdə gözlənəcək, arada 
qorxulu heç bir şey yoxdur. 
Gəlir Tomson bütün fraksiyaların nümayəndələrini hüzuruna çağırıb 
ayrı-ayrılıqda danışıb, vəd alandan sonra, dekabrın 7-də parlamanın açılmağına 
icazə verdi. 
Parlamanın yerləşdiyi Nikolayevski (Kommunist) küçəsindəki 
Aleksandrovski müsəlman qız seminariyası binasının damında aypara və səkkiz 
guşəli ulduz olan üç rəngli bayraq dalğalanırdı, aşağıda iri metallik ərəb 
hərflərilə, hüsnxətlə «İstiqlal» sözü yazılmışdı. Küçənin adını dəyişdirib 
«Parlaman» küçəsi qoydular. 
Parlamanın 120 üzvü vardı (bu rəqəm müxtəlif mənbələrdə 
müxtəlifdir - M. S). Parlamenda üzvlər milliyyət etibarı ilə belə bölünürdü: 
bütün müsəlman partiyaları və bitərəflər - 108 nəfər, daşnaklar - 7 nəfər, 
173 
 
slavyan - rus cəmiyyəti - 4 nəfər, alman ictimai - 1 nəfər. Üzvlərin sinfi tərkibi 
daha maraqlıdır: böyük mülkədar və sərmayədarlar - 85 faiz, ziyalılar - 10 faiz, 
ruhanilər - 5 faiz. 
Parlaman haqqında qısa, tarixi bir haşiyə: imperator III Aleksandr 
taxta çıxandan sonra parlaman haqqında proqram düzəltməyi tapşırır. Proqram 
tərtib edilir və bəyənilir. Məşhur mürtəce missionerlərin başçısı, müqəddəs 
sinodun prokuroru, qaragüruhçu Pobedanosov imperatorun ayaqlarına düşüb 
səcdə edə-edə, ağlaya-ağlaya yalvarır və «dəlillərlə sübut edir» ki, parlaman 
müzür bir şeydir, parlaman sözü nə rus, nə də slavyan sözüdür, bu, fransız kral 
düşmənlərinin, avara allahsızların, kral qatillərinin uydurmasıdır, - istehza və 
zəhərli bir əda ilə əlavə edir, - parlaman sözünü rus dilinə tərcümə edəndə 
mənası «qavarilnaya», küftukuxana, laqqırtı evi, hərzəxanadır. Bununla da 
məramına nail olur, proqram yandırılır, onu tərtib edən məclis dağıdılır. 
Parlamanın açılış mərasimini bir professor belə nəql edirdi: dekabrın 
7-də bazar günü, baxmayaraq ki, cümə deyildi, parlaman açılışı münasibətilə 
bütün dükanları bağlamışdılar; məktəblərdə də dərs keçmirdilər. Bayram elan 
olunduğundan müəssisələr də işləmirdi. 
Səhər-səhər parlaman olan küçəyə bir neçə zirehli avtomobil gəlir. 
Binanın qabağında, küçənin o tayında, qarşı səkilərdə çoxlu adam toplaşıb, 
hərə bir söz deyirdi. İstiqbaldan, hürriyyətdən dəm vururdular, keçmiş 
istibdaddan, gələcək istiqlaldan danışırdılar. Arabir belə atmacalar da eşidilirdi: 
«Bu hürriyyətin hamısı Oktyabr inqilabının bərəkətindəndir... Onun qələbəsinin 
nəticəsidir...». Başqası təsdiq edir: «Əlbəttə, Leninin zərbdəstindəndir, yoxsa 
müsəlman hara, parlaman hara...». Üçüncü adam: «Heç min ilə də belə şey, 
nəinki görə bilərdik, heç arzulaya da bilməzdik, sağ olsun Lenin...». «Bütün 
millətlər qardaş olacaq, müsəlman, urus...». Bir mollanüma xoruzlanır: «Ə... 
kəs səsini,   matişkə-matişkə  danışma, - istehza   ilə, -yox a, millətlər qardaş 
olacaq, ərəseybaz»... Eyham və istehza ilə cavab qaytarılır: «Onda sən də arvad 
tumanı geymiş ingilisbaz...». Adamlar hırıldayır, höccətə, zarafata keçir. 
Birinci danışan təkrar edir: «Oktyabr inqilabı olmasaydı, boynumuzun ardını 
görəndə də parlaman görə bilməzdik». 
Şlyapa qoymuş yaşlı bir adam: «Lenin əsrin ən dahi adamıdır... 
Ümumbəşəri kommuna qurmaq istəyir...». 
Cavan bir usta: «Bakıda da kommuna qurulmuşdu, dağıtdılar, 
qoymadılar...». Onun sözünü başqa birisi kəsdi: 
«Bakıda qurulan kommuna yaşaya bilərdi, bəzi səhvləri olmasaydı. 
Daşnaklar, eserlər və menşeviklər  də böyük   xəyanət   etdilər. Bütün 
əksinqilabçı qüvvələr, o  cümlədən müsavatçılar da xarici   imperialistlərə 
satılıb, onları Azərbaycana, Qafqaza çağırmasaydılar, kommuna yaşaya bilər 
və qalib gələrdi. Lenin bütün cahangirlərə müharibə  elan  edir. Rusiya fəhlə və 
174 
 
kəndlilərini səfərbər edib rus mülkədar və sərmayədarları ilə ölüm-dirim 
mübarizəsi aparır». 
Birdən gurultu sala-sala iki əlavə zirehli avtomobil gəlib parlaman 
binasının qabağında bir-birindən aralı, o tin, bu tində dayandı. Hərəsindən bir 
top lüləsi çıxmışdı. 
Səkidə mübahisə, dedi-qodu davam edirdi. Fəhlə deyirdi: «Kommuna 
vaxtı dövlətlilərin, ağaların nəfəsini kəsmişdilər...». 
Fəhlə astadan dedi:    «Kəsmişdilər və kəsəcəklər də...». 
Fəhlə ziyalı ilə nəzəri mübahisədə aciz olsa da daxili bir inamla dedi: 
«Hər halda axırda Lenin nə deyibsə olacaq, fəhlə-kəndli hökuməti». 
«Əlbəttə, Lenin deyən olacaq», - ziyalı razılaşdı. 
Yaşlı kişi söhbətə qarışdı: «Doğrudur. Axırda hamı Leninin dalınca 
gedəcək. Kommuna zamanı olan təki olmayacaq.» 
Çox maraqlıdır ki, hadisələrin gələcək inkişafı ziyalının milli məsələ 
barədə sövqi-təbii ilə duyduğu həyatda doğuldu. 1920-ci il martın 17-də İ. T. 
Smilqaya və Q. K. Orconikidzeyə göndərdiyi teleqramda V. İ. Lenin yazmışdı: 
«Bakını almaq bizə olduqca və olduqca zəruridir. Bütün səyinizi buna verin, 
həm də bəyanatlarda son dərəcə diplomatik olmaq və möhkəm yerli Sovet 
hakimiyyəti  hazırlandığını tamamilə yəqin etmək lazımdır. Qüvvələr 
yeridilməsi haqqında Baş komandanla şərtləşin».
*
 
İki həftə sonra 1920-ci il aprelin 2-də «Q. K. Orconikidzeyə teleqram 
və L. D. Trotskiyə qısa məktub» teleqramında V. İ. Lenin yazmışdı: «Bir daha 
xahiş edirəm, ehtiyatla hərəkət edəsiniz və müsəlmanlara, xüsusən Dağıstana 
girəndə, ən böyük xeyirxahlıq göstərəsiniz. Müsəlmanlara, onların 
muxtariyyətinə, istiqlaliyyətinə və sairəyə hər vasitə ilə hüsn-rəğbət nümayiş 
etdirin, həm də ən təntənəli bir surətdə nümayiş etdirin. İşin gedişi haqqında 
daha dürüst və daha tez-tez məlumat verin».
**
 
Dahi rəhbərin bu göstərişi 1918-ci ildə buraxılan səhvlərin, əyintilərin 
bir daha təkrar olmaması üçün xəbərdarlıq idi. 
...Birdən səs-küy qopdu, camaat parlamana fəxri qaraula aparılan 
əsgərlərə baxmağa başladı. 
Hadisənin şahidi professor deyirdi: «Bazar (Hüsü Hacıyev) 
küçəsindən Persidski (Poluxin) küçəsinə qədər ingilis və Azərbaycan 
əsgərlərindən, binanın qabağında isə ancaq Azərbaycan əsgərlərindən ibarət 
mühafizə dəstələri durmuşdular. Şəhadətnaməsi olmayanları içəri 
buraxmırdılar. Damda ucalan üç rəngli - al, yaşıl, firuzəyi, aypara və səkkiz 
guşə ulduzlu bayrağı külək oynadırdı. Dəvətnamə vərəqəsini göstərib içəri 
                                                          
* V.İ.Lenin.    Əsərlərinin  tam  külliyyatı,  51-ci  cild,   səh. 192. 
**
 Yenə orada. səh. 204. 
175 
 
girdim. Qapıdan salona qədər pillələrdə gözəl geyimli azərbaycanlı əsgərləri 
fəxri qaraulda durmuşdular. Lojalara xırda bayraqlar sancılmışdı. 
İçəridə kübar xanımlar da vardı. Diplomatik elçilər üçün ayrılmış 
yerdə İran, Dağıstan və Gürcüstan nümayəndələri əyləşmişdilər. 
Hümmət təşkilatından Səmədağa Ağamalı oğlu, Əliheydər Qarayev, 
Camalbəyov, Əbilov, Şeyxülislamov və başqaları sol tərəfdə oturmuşdular. 
Saat ikinin yarısında Azərbaycan parlamanının ilk iclası açıldı; bu 
münasibətlə əfvi-ümumi elan edib siyasi məhbusları azad etmək təklif olundu. 
Hamı əl çaldı, təklif qəbul edildi. Nümayəndələrdən bir nəfər təbrik 
teleqramlarını oxudu. Milli şuralar və təşkilatlar tərəfindən də bu tarixi günü 
qeyd edib sevinc duyğuları izhar olundu, parlamana xalq və millətlər mənafeyi 
naminə müvəffəqiyyətli fəaliyyət arzulandı. Çıxışlarda cari və vacib 
məsələlərdən danışıldı. 
Saat beşdə parlamanın iclası qurtardı. 
Mərkəzi fəhlə konfransı - fəhlə parlamanı. İngilislər Bakıya ikinci 
dəfə gələndə gəlir Tomson demokrat olduğunu söyləyib daxili işlərə 
qarışmayacağını vəd etmişdi. Lakin o özündən əvvəlki ingilis gəliri Denstervili 
kölgədə qoydu. Bakıda elan etdiyi ilk qərarda yazılırdı: «Bütün tətilçilər, 
bolşevikləri və fəhlələri tətilə təhrik edənlər, çaxnaşma salanlar cəzaya 
məhkum ediləcək. Mənim yazılı rüsxətim olmadan, nə məqsəd üçün olursa-
olsun on nəfərdən artıq adamın bir yerdə yığılması qadağan olunur». 
Bu sözlərdən belə çıxırdı ki, bolşeviklər heç yerdə gözə 
görünməməlidirlər. 
Menşeviklərə fəhlə konfransı keçirməyə icazə verilmişdi. 
Madam ki, konfrans fəhlələrindir, orada bolşeviklərin iştirakı 
zəruridir. Çünki fəhlələrin yeganə hamisi onlardı; baxmayaraq ki, onları Bakıda 
dörd tərəfdən, dörd gözlə - ingilislər, müsavatçılar, menşevik və eserlər 
izləyirdilər. 
Bolşeviklər belə bir şəraitdə işləməli idilər. 
Bütün mədən, zavod və fabriklərdən göndərilən nümayəndələr 1918-ci 
ilin dekabr ayında ilk konfransı keçirdilər. Üstünlük menşevik-eserlərin 
tərəfində idi. 1919-cu ilin mart ayında bolşeviklər təşəbbüsü öz əllərinə aldılar. 
Mərkəzi fəhlə konfransı Haşımov (Gənclər) meydanındakı 
ikimərtəbəli binada olurdu. Azca yuxarıda Hacı Hacıağanın «Təbriz» 
mehmanxanası, bir qədər aralı «Kaspi» mətbəəsi, onunla yanaşı «İsmailiyyə» 
binası yerləşirdi. Çox vaxt fəhlə klubuna həm həqiqi, həm də məcazi mənada 
«fəhlə parlamanı» və «Sovdep» deyirdilər. 
1918-ci il dekabrın 18-də keçirilən Fəhlə konfransı tətil elan etməklə 
aşağıdakı siyasi tələbləri irəli sürürdü: 
1. Siyasi məhbuslar həbsxanadan azad edilsin. 2. Mətbuat azadlığı. 3. 
İclas keçirmək azadlığı. 4. Söz azadlığı və s. 
176 
 
Şəhər rəisliyinin binası qarşısında iki avtomobil dayanmışdı. Şoferlər 
ingilis hərbi libasında idilər. Girəcək qapının hər iki tərəfində əli silahlı əsgərlər 
durmuşdu. 
Binadan çıxan ingilis zabitləri maşına minib Marinski qız 
gimnaziyasına yollandılar. Polkovnik Volton orda otururdu. Fəhlə və həmkarlar 
ittifaqı hərəkatına nəzarət ona tapşırılmışdı. Casuslardan aldığı məlumatları 
hökumətin daxili işlər nazirliyinə verirdi. Həmkarlar və fəhlə hərəkatı 
fəallarının evlərində axtarış apartdırıb, dörd nəfəri tutub sürgün etmişdilər. 
Bundan fəhlələr qəzəblənib, tətil elan etdilər. Günorta bütün mədən, zavod, 
fabrik, dəmir yolu və körpülərdə iş dayanmışdı. 
Həbsdə olanlar azad edilib, sürgün edilənlər yarı yoldan qaytarılandan 
sonra həyat əvvəlki axarına düşür. 
Tətil yeni il qabağı, dekabrın 29-da qələbə çalır. Lakin həmin gün, 
tətilə qoşulduqlarına görə Tağıyevin fabrikində 14 fəhlə işdən kənar edilir. 
İşdən çıxarılanları yerlərinə qaytarmaq üçün Mərkəzi fəhlə konfransının xitabət 
kürsüsündən ardıcıl çıxışlar edilir və mübarizə aparılır. Fəhlələr bir aydan 
sonra, 1919-cu il yanvarın 30-da işə qaytarılır. Bu qələbə hümmətçilərin 
nüfuzunu müsəlman fəhlələri arasında artırdı. 
Bakı proletariatının güclü tətil hərəkatına aprel ayında hazırlıq 
görülürdü; tələblər həm iqtisadi, həm də kəskin siyasi xarakterdə idi. 
Aprelin 30-da qərar çıxarılır və Mərkəzi tətil komitəsi yaradılır. 
Tətilçilərin başlıca tələbi Sovet Rusiyasına neft göndərmək idi. 
Elə bu vaxt Denikin hücuma keçib, Dağıstanı işğal edir. İngilislər 
Denikinə Xəzər yolu ilə hərbi ləvazimat göndərmək üçün dəridən-qabıqdan 
çıxanda, dəniz nəqliyyatı işçiləri tətil edirlər. Gəmilərin uğuldayan fitləri şəhərə 
vəlvələ salır. 
İngilislər hərbi ləvazimatı vaqonlara doldurub yola salmaq istəyəndə, 
bütün parovozların və dəmir yolu emalatxanalarının fitləri səs-səsə verib tətil 
elan etdiklərini aləmə xəbər verir. 
May ayının 6-da mədənlərdə, zavod və fabriklərdə, elektrik 
stansiyalarında,  ictimai müəssisələrdə fit səsləri ucalır... Hər yerdə hərəkət 
dayanır. Əlli minlik Bakı proletariatı ümumtətilə başlayır. 
Fitnəkar ingilislər həmişə etdikləri kimi Müsavat hökuməti ilə birlikdə 
hiylə işlədirlər. May ayının 7-də dəniz qırağına qoşun töküb, bulvarı 
mühasirəyə alırlar. «Belaya» barjından körpüyə hərbi sursat -top, pulemyot, 
qutular dolusu tüfəng, patron, bomba, qumbara və barıt dolu qutuları 
boşaldırlar və elan edirlər ki, bütün bu silahları Həştərxandan üsyan hazırlayan 
bolşeviklər üçün göndəriblər. Guya bolşeviklər fəhlələri silahlandırıb 
«müsəlman hökumətini devirmək», «Azərbaycanın istiqlaliyyətini məhv 
etmək» istəyirlər. 
177 
 
Belə bir şəraitdə komitə mayın 12-də tətili dayandırmağı qərara alır. 
Tətil bolşeviklərin kütlələr içərisində böyük nüfuza malik olduğunu göstərdi. 
Daxili İşlər Nazirliyi bolşevikləri həbsə almağa başlayır. Mədənlərdə 
və şəhərdə çoxlu adam, bəzən bütün ailəni tutub həbsxanaya salırlar. Tətil 
komitəsindən 43 nəfər həbsə alınır. 21 nəfərdən ibarət yeni tətil komitəsi 
yaradılır; onları da tuturlar. 64 nəfər fəal fəhlə nümayəndəsi iki həftədən çox 
mərkəzi həbsxanada saxlanır... 
Mayın 13-də fəhlələr işə başlayırlar. Təkcə Tağıyev fabrikinin 
fəhlələri tətili davam etdirirlər, həbsxanaya salınmış yoldaşları buraxılmadıqca 
işə başlamayacaqlarını inadla söyləyir və istədiklərinə nail olurlar; fabrik 
fəhlələrini may ayının 16-da həbsdən azad edirlər. 
Hümmətçilər may ayının 25-dən «Bakı fəhlə konfransının əxbarı»nı 
Azərbaycan dilində nəşr etməyə başlayırlar. 
Müsavatçılar may ayının 28-də milli Azərbaycan; dövlətinin bir 
illiyini bayram etməyi qərara alırlar. (1918-ci ildə may ayının 25-də Tiflisdə 
Zaqafqaziya Seymi Gürcüstan, Azərbaycan və Ermənistan respublikalarının 
«azadlığını» elan etmişdi). Müsavat hökuməti bu bayrama böyük ümid bəsləyir 
və güman edirdi ki, bolşeviklər razılaşmayacaq, bayramı boykot edəcəklar, bu 
yolla da müsəlman əhalisi arasında özlərini ifşa edib, nüfuzdan düşəcəklər. 
Lakin belə olmadı. 
Bolşeviklərin hələ 1919-cu il may ayının əvvəllərində Bakıda 
keçirdikləri partiya konfransında «Biz müstəqil Sovet  Azərbaycanı  uğrunda» 
şüarını irəli sürmək qərara alınır. 
«İstitlal» şənlikləri. Bayram münasibətilə şəhər bəzədilmişdi. Hər 
yerdə aypara və səkkiz guşə ulduzlu üç rəngli - al, yaşıl və firuzəyi bayraqlar 
dalğalanırdı. Eyvanlarda xalı-xalçalar, əlvan qumaşlar, cecim, şal salınmışdı. 
Dükanlardakı əlvan fanarlar və çıraqlar diqqəti uzaqdan cəlb edirdi. Hələ 
mayın 27-dən faytonlara, avtomobil və arabalara üç rəngli xırda bayraqlar 
sancmışdılar. Meydanlarda, bulvarda yaşıl şax, budaq və gül-çiçəkdən, xalça və 
parçalardan ala qapılar düzəldilmişdi. 
Səhər tezdən küçələr adamla dolu idi. Şəhər əhalisi - qulluqçular və 
müəllimlər, şagirdlər və sənətkarlar bayram şənliyinə qoşulmuşdular. Elə bil 
evlərdə adam qalmamışdı. Çalıb-oynayanlar aləmə səs salmışdılar. Hər 
tərəfdən şüar eşidilirdi: «Yaşasın Azərbaycan!», «Yaşasın istiqlal!». 
Ədiblər, şair və bəstəkarlar, səhnə ustaları, incəsənət xadimləri də 
şənliklərdə iştirak edirdilər. 
Bayraqlarla bəzədilmiş iki yük avtomobilinin birində zurna-balaban, 
digərində Qərb musiqisi çalınırdı. 
Bütün firqələr məramnaməsinə, proqramına uyğun minlərlə 
müraciətnamə nəşr edib camaata paylayırdılar. Hümmətçilərin çağırışlarında 
178 
 
yadelli imperialistlərə lənət yağdırılırdı. Demokratiya pərdəsi altında kiçik 
xalqları əsarət zənciri ilə buxovlayanlara qarşı etiraz sədaları eşidilirdi. 
«Metropoldan» (Nizami muzeyi) bələdiyyə idarəsinə keçmək 
mümkün deyildi. Damlar, eyvanlar, pəncərələr adamla dolu idi. Eyvanların 
birində Qurban Pirimov tar çalır, Cabbar Qaryağdı oğlu oxuyurdu. 
Toxuculuq fabrikinin fəhlələri əllərində qırmızı bayraqlar və şüarlar 
«Hürriyyət» (26 komissar) meydanına girirlər... Əllərdə dalğalanan bayraqlarda 
«Füqərayi cahan kasibəsi, birləşin!», «Yaşasın sosial demokrat fəhlə firqəsi, 
hümmət!», «İmperializmə ölüm!» sözləri yazılmışdı. 
Qara çadralı, ayaqyalın bir müsəlman arvadı ağlaya-ağlaya danışmağa 
başlayır: «Öz südümüzlə bəslədiyimiz, böyütdüyümüz kişilər, ərlər bizi 
zindana salmışlar. Yaşasın övrətlər inqilabı!». 
Fəhlə dəstələri parlamana yollanır, ordan da Mərkəzi fəhlə klubuna 
gedirlər. 
Bu dəstə səhər tezdən fabrikin həyətinə yığılmışdı. «Hümmət» 
təşkilatının nümayəndəsi qısa nitq söyləyib, fəhlələrə Bakı Komitəsinin 
bayrağını təqdim etmişdi. Onlar da musiqi təranələri altında Qaraşəhərə, ordan 
da pay-piyada şəhərə gəlmişdilər ki, öz hüquqlarını tələb etsinlər... 
Çadralı müsəlman fəhlə arvadının bu çıxışı bütün Bakıya vəlvələ 
salmışdı, bütün ictimai təbəqələri həyəcana gətirmişdi, hamının «Hümmət»ə 
hörmətini artırmışdı. 
Əliheydər Qarayev bu nümayişin Fransada Jonsen cənazəsinin 
müşayiət mərasimini xatırlatdığını yazıb əlavə edirdi ki, bizə tərəddüdlə 
yanaşan fəhlələr də bu nümayişdən sonra bizə qoşuldular və «Yaşasın 
Azərbaycan Sovet Sosialist Cümhuriyyəti!», «Yaşasın III internasional!» 
şüarlarını təkrar-təkrar qışqırdılar. Birdən hamı səs-səsə verib internasional 
oxumağa başlayır: 
 
Qalx! Ey lənətlə damğalanmış,  
ac və çılpaq, məzlum dünya!  
Zülmə qarşı vicdanlar yanmış,  
alovlanmış qanlı dava.  
Yıkalım bu köhnə cahanı,  
quralım bir yeni aləm.  
Ərzin səfil, məhkum insanı  
Ərzə hakim olur o dəm. 
 
Bu qovqa son və ən qəti  
Şanlı bir hərb olur,  
İnternasionalla  
İnsanlıq can bulur. 
179 
 
 
Qəzetlərdən. Təəssüf ediləsi bir xəbər: 1918-ci il mart hadisələri 
əsnasında dağılmış «İsmailiyyə» sarayının gündən-günə xarab olmasını nəzərə 
alaraq, onu sökmək və zərərsiz hala salmaq qərara alınmışdır. Bu məsələyə 
Musa Nağıyevin varisləri də etiraz etmirlər. Bina taxta hasara alınıbdır. Qabil 
bənnalar axtarılır ki, «İsmailiyyə»ni söksünlər. Bünövrədən çıxarılacaq 
zəxirəni satmağa komisyon intixab edilmişdir. 
 
XƏSTƏ BİR MƏHƏLLƏNİN AZARI VƏ DƏRDLƏRİ 
 
«Kübarlar, bankirlər, maliyyə, ticarət maqnatlarının və neftxudaların 
yaşadıqları məhəllələr istisna ediləndən sonra, qalan məhəllələr çox cəhətdən 
bir-birinə oxşayır. Haqqında söhbət gedən məhəllə şəhərin mərkəzindədir. 
Tatarski (Krupskaya), Gimnaziya (Lev Tolstoy), Karantini (Həzi Aslanov), 
Aziatski (Pyotr Montin), Kamenisti (Şors) küçələrini əhatə edən bu məhəllə və 
onun ətrafı şəhərdən tamamilə ayrılmışdır, bu aralar özgə bir aləmdir; bu 
məhəlləyə kimsə etina etməz, buralar kimsəni tanımaz. Burada adamlar 
anarxiya halında yaşayar, kim nə istəsə onu edər. Şikayətə qulaq asan yox, 
camaatın halına yanan yox. Hər addımda cavanların həyatını zəhərləyən bir 
görüş evi, onun yaxın səmtində bir şərabxana var... Axşam düşəndə, şəhərin 
başqa yerlərində görünməyən məxluqat burada peyda olar. Axşamdan bir qədər 
keçdikdən sonra hər tində bir neçə sərxoş, hər bucaqda iki-üç nəfər şübhəli şəxs 
görünər. Və səhərə qədər qovğa, qeylüqal ara verməz, heç kim evində istirahət 
edə bilməz. Bakının görkəmli cavanları bu qapıdan çıxıb, o birisinə girərlər. 
Az-çox huşyar gələnlər dəli-divanə olub gedərlər. 
Şikayətə baxan yox. Polis tapılmaz. Tapılanda da hər dəqiqə ucalan 
nalə və qışqırığa qulaq verməz, baş verən hadisələrə gözucu belə baxmaz, hər 
şeyə laqeydlik, etinasızlıq... 
Nikolay vaxtı şərabxana, məscid, kilsə və məktəbdən 50 sajen 
(təxminən 130 metr - M. S.) uzaqda olmalı idi, indisə şərabxana məktəblə, 
məscidlə yan-yanadır. Şərab satmaq mədaxil mənbəyinə çevrilib. 
Şəhərin bu məhəlləsi Şerlok Holms hekayələrini və macəralarını 
xatırladır. Əski London və Nyu-York məhəllələri buranın yanında sönük bir 
şey... Canilər məskəni, meyxanələr məhəlləsi... 
Təbibsizlikdən nəzafət, zibil, çirk, xəstəliklər bu məhəllədə tuğyan 
edir. Bunlar heç kəsi maraqlandırmır, narahat etmir. Üfunət məskəni və 
cəfalətlər məhəlləsi. 
Polis caniləri, sərsəriləri tutub, cinayətin qarşısını almır, buralara qəti 
nəzər salmır. Cinayət şaxələri və rişələri buralardan bütün şəhərə yayılır. 
Qaçqınlar və dilənçilər. Birinci dünya müharibəsinin dəhşətləri, 1918-
ci il mart hadisələri, Denikin qaragüruhçularının şimaldan hücumu, aclıq, 
180 
 
cəfalət nəticəsində min bir xəstəliyə mübtəla olanlar hər tərəfdən - Şamaxıdan, 
Qarabağdan, Zəngəzurdan, Üçkilsədən, Dağıstandan, Həştərxandan, bir sözlə 
hər yerdən Bakıya qaçırdı. Bakı qaçqınlar və ac-yalavaclar şəhərinə 
çevrilmişdi. Küçə və meydanlarda, bazar və döngələrdə yetim uşaqların, xəstə 
adamların əlindən tərpənmək olmurdu, cındır, çirkli paltarlarının altında 
bədənləri görünür, xəstəlikdən saralmış sifətlər, çuxura düşmüş gözlər adamı 
dəhşətə gətirirdi. 
Qaçqınları «Səfa» məktəbində və «Edison» kino binasında 
yerləşdirirdilər. 
* * * 
«Al bayraq» qəzeti tez-tez İran konsuluna müraciət edirdi: «Axşamlar 
Bakı küçələrindən keçmək mümkün deyil. Ac-yalavac, çılpaq iranlı balaları 
divarlar dibində, səki qırağında, xəstə-xəstə can verirlər. Bu zavallı uşaqlara 
heç yerdən kömək yoxdur. İnsaniyyət naminə qırğının qabağını alın!». 
* * * 
«İran tacirləri və konsulu! Nəzər-diqqətinizi Bakı küçələrindəki iranlı 
ac-yalavac və xəstələrə cəlb edirik. Bu bərədə bir neçə dəfə yazıb göstərmişik. 
Heç bir nəticə yoxdur. Ta uşaqlar küçələrdən yığılana qədər hər gün, iri 
hərflərlə yazacağıq, Binəva uşaqları yığın!». 
«Birdən İran tacirləri bir-iki yüz manatdan keçib, uşaqları küçələrdən 
yığdırıb dənizə tökdürərlər. Məsləhət görmürük. Uşaqların sayı məlumdur». 
* * * 
Başqa bir yerdə yazılırdı: «Şəhər əhalisinin 80 faizi kasıblardır. Aclıq 
qılıncını siyirib bu biçarələri amansızcasına qırır. Evlərdə satılası əşya 
qalmayıb. Xəstəlik bütün evlərə baş soxub, nə dərman var, nə çarə, həlak 
olurlar. Yatalaq, qoturluq hökmü-fərmadır; küçələr, darvazaların ağzı meyitlə 
doludur. Şəhərdə zibil aşıb-daşır». 
*  *  * 
Dövlətlilər isə başda on girvənkə (4 kiloqram) qoz sındırmaqdan, bir 
oturuma bir təşt halva, on çörək yeməkdən mərcləşirlər. 
* * * 
Belə qıtlıq, aclıq, dilənçilik hökm sürdüyü bir şəhərdə qəzetlərdə və 
afişalarda firavanlıqdan, naz-nemətdən xəbər verən çoxlu elan oxumaq olardı: 
«Elbrus lokantası sizi təcrübəli, püxtə aşpazların hazırladığı Avropa 
və Asiya ləziz xörəkləri yeməyə dəvət edir. Nahar və şam vaxtı Rumıniya 
orkestri çalır, məşhur və mahir qaraçı qızlar oxuyur, rəqs edirlər. Əlahiddə 
kabinələr də var...». 
* * * 
«Nikolayevski (Kommunist) və Bazar (Hüsü Hacıyev) küçələrinin 
küncündə «Mübarək» lokantası açılıb. Məşhur aşpaz Kazım çox ləzzətli 
181 
 
yeməklər hazırlayır. Qiymət münasibdir. Təşrif buyurun, məmnun olarıq, razı 
qalarsız». 
* * * 
«Vaxtı xoş və təntənəli keçirmək üçün «Dardanel» lokantasında hər 
növ ləziz təamlar mövcuddur. Təşrif buyurun. Keçəçi Məmməd oxuyacaq, 
musiqi çalınacaq». 
* * * 
«Tamaşaya tələsin! hökumət teatrosunda (Sabiq Mailov) məşhur 
Hindistanlı Sahir (Qəzali Ərs) qədim şəhərlər nümayən edir, meyvə ilə dolu 
ağaclar görünür. Hünər və fənn nümayiş edilir. Ziyafət süfrəsi öz-özünə açılır. 
Hər cür xörəklər mövcud olur. Göz qabağında bir övrət yoxa çıxacaq. Sahiri 
Avropa və digər ölkələrdə təltif ediblər, çoxlu medalları var». 
* * * 
«Liza xanım Hacınskaya itirdiyi medalyonunu kamodun altından 
tapıb. Qiyməti 50.000 manatdır». 
* * * 
«Möhtəkirlərin allah ömürlərindən kəsib insaflarına calasın». 
* * * 
«Aclara - çörək, yersizlərə - torpaq, işçilərə - mükafat, müftəxorlara - 
cəza». 
* * * 
«Bağlı darvazaları axşam saat altıdan daldan qıfıllayın, bərkidin!». 
* * * 
«Şəhərin mərkəzində, Duma ilə yanaşı, sabiq realnı məktəbinin 
binasında yerləşən ingilis zabit və əsgərləri olmazın rəzalət və biabırçılıq 
edirlər, döngədə, bağça-bağda zabit və əsgərlər, yoldan keçənlərin gözü 
qarşısında pis əməllərlə məşğul olurlar. Bu da ingilis mədəniyyəti nümunəsi». 
* * * 
«Məşhur neftxudalardan biri olan Nəcəfqulu Məhəmmədovu gecə 
vaxtı Vrangelski (Qarayev) küçəsindəki evində öldürüblər. Mənzilin başqa 
bölmələrində ailəsi olurmuş. Gündüz kantorada deyibmiş ki, sentyabrda 
öldürülmüş dostu Teymurbəy Qulubəyovun naminə məscid və xəstəxana 
tikdirəcək, yarım milyon pul buraxacaq. Gecə yarısı qonşular səs eşidirlər. 
Sübh vaxtı Məhəmmədovun kəsilmiş başı otaqdan tapılır». 
* * * 
«57 dəvədən ibarət karvan oğurluq neft apararkən yolda tutulub». 
*  *  * 
«Bez baha olduğundan ölənləri öz cındır libasında basdırırlar». 
 
* * * 
182 
 
«Fəhlələr əsgərlər təki Vətənin sütunudur, dayağıdır. Fəhlələrin 
hüququna təcavüz edən əllər kəsilməlidir. Cahana bərabərlik, qardaşlıq, ədalət 
şüarını atan fəhlələrdir. Cəfalət və aclıq bəlası fəhlələri məhv edir. Xəstələnir, 
müalicə yeri yoxdur. Dərmansız-davasız ölürlər. Çox yerdə 8 saat əvəzinə 14 
saat işləyirlər. Elə şeylər var ki, adam eşidəndə tükləri biz-biz olur». 
* * * 
Müharibəni udmaq üçün həzrəti Əyyubun səbri, Rüstəm Zalın dəmir 
əsəbləri, bir də həzrət Süleymanın xəzinəsi lazımdır. 
Gecələr polis paltarında evləri qarət edirlər. Üç nəfər tutulub, edam 
ediləcəkdir». 
* * * 
«Neft alış-verişi və bez alıb-satmaq tif xəstəliyi olub bütün 
Azərbaycanı bürümüşdür. Tacir, məşədi, həkim, vəkil, müəllim, xan, dəllək, 
seyid, kərbəlayı, baqqal, şair, dəllal, hacı, məmur, bəy, hamı və hər kəs ticarətə 
qoşulub». 
* * * 
«Şəriət müəlliminin savadı xarici dildədir, nə türkcə, nə farsca və nə 
də ərəb dili və hürufatı bilir, özü də kefli, görəsən şəriətdən nə dərs deyir?». 
* * * 
- «İngilis gəlir və polkovniklərinin, bağça-bağla üzbəüz atları saxlanan 
tövlələrdəki axurlardan ac uşaqlar şokolad və kişmiş götürmək istədikdə, 
soldatlar tutub bərk kötəkləyiblər». 
* * * 
«Yağış vaxtı küçələrdə palçıq xirtdəyəcən çıxır. Dörd  at bir boş 
faytonu çəkə bilmir. Arvadları hamballar dallarında bir səkidən o  biri səkiyə 
zorla, çətinliklə keçirdirlər». 
* * * 
«Yasovuldan valiyə, nazirə qədər hamı rüşvətxordur. Nazirin rüşvət 
aldığı əynindəki paltar bəxşişdir, cibindəki pul mükafatdır». 
* * * 
«Maaş müəllimə çatana qədər pul qiymətdən düşüb, zibilə dönür. 
Müəllimlər ziyadə acı və məşəqqətli həyat sürürlər». 
* * * 
«Qroznıdakı yanğından neft yanıb 10 milyon manat qızıl pulla xəsarət 
vermişdir». 
* * * 
«Xarici dil bilməyən müsəlman dövlətliləri saxladıqları xarici 
qadınlara (aşnalarına) görəsən eşqlərini necə əyan, izhar edirlər?». 
 
 
* * * 
183 
 
«Ehtikar: valyuta, qızıl, gümüş, parça, ərzaq adi qiymətlərindən birə-
yüz baha satılır. Mənzil kirayəsini evdarlar 10 dəfə, 20 dəfə artırıblar. Sərqıfıl 
dükanı kirayəyə götürəndə, əvvəldən verilən pul - M. S.) 10 min, 20 min 
manat. Dünən bir ayağında çust, bir ayağında başmaq, ya da qaloş olanlar, bu 
gün milyonçu olub mülk alırlar». 
* * * 
«İran şahı Bakıya gəlib Avropaya müalicəyə gedir. Hər növ çıxış 
qadağandır». 
Şahın gəlməyini və getdiyini görən bir adam nəql edirdi ki, Ənzəlidən 
gələn gəmi Qafqaz - Merkuri körpüsünə yan aldı. Şah və məiyyəti düşdülər. 
Şaha baxanda adam dəhşətə gəlirdi. O cavanlıqda, o köklükdə kişiyə hələ rast 
gəlməmişdik. Elə bil ət və piydən kötük qayırıblar. İri, girdə sifətindən xəstəlik 
yağırdı. Başında iranlı papağı vardı; qara libas geymişdi.     Pencəyin   
boyunluğundan   qat-qat     ət  sallanırdı. 
Şəhərdəki İran tacirləri dükanlarını şiri-xurşidli bayraqlarla 
bəzəmişdilər. Şahı qarşılamağa çoxlu tacir gəlmişdi. 
İyirmiyə qədər adam əlahəzrəti müşayiət edirdi, kamerqer libasında 
idilər; üzdəniraq libaslarındakı baftalar yağlı, çirkli görünür, yəqin ki, əl ilə 
boz-baş, plov yedikcə üstlərinə tökülüb əllərilə siliblər. Körpüdən birbaşa 
vağzala yollandılar. Biz çatanda şah salon-vaqonda idi, o yoğunluğunda 
adamın vaqona necə girdiyini təsəvvür edə bilmədik. Məiyyəti şahın əşyasını 
salon-vaqona daşıdıqca elə səs-küy salırdılar ki, elə bil bazardadırlar. 
Vaqon Batumiyə yollandı. Konsul gedəndən sonra adamlar başladılar 
şəbədə deməyə, gülməyə. 
«Nırx qoyulan kimi ərzaq bazardan yoxa çıxır. Füqəranın halı daha da 
fənalaşır; dəyirman öz işində, çaxçax baş ağrıdır». 
* * * 
Bir lövhə: «Ətraf xərabəlikdir. Binaların çoxu yandırılıb. Bu vəhşilik 
anarxiya vaxtı baş vermişdir. Yüz illik xərabələrə oxşayır. Kərpic yığınları, 
oyanmış dirəklər, kəsəklər... Palçıq dizə qalxır... Xərabələr aləmi... 
Yaxınlaşdıqda ətrafın görkəminə uyğun insan sifətindən çıxmış coluq-cocuqlar 
insanı sarsıdır. Üzlər qaralıb, dəri sümüyə yapışmışdır. Torpaq üstündə, 
rütubətdə yatdıqlarından rəngləri torpaq rənginə çalır. Elə bil insan sifəti deyil, 
yanıb ərimiş şamdır. Yırtıq paltarlardan əzalar görünür. bu ayaqyalın, başıaçıq, 
cır-cındır içində qaralan -məxluqlara baxanda göz yaşı axıtmamaq qeyri-
mümkündür. Günlərlə ac qalıblar. Son günlərdə onlara bircə dəfə ət şorbası və 
əl boyda bir parça çörək verməyə başlayıblar. Yaşadıqları binalar bayquş 
yuvasından da pisdir. Nə qapı, nə də pəncərə var... Tavan uçmuş, döşəmə yaş 
torpaq... daş... Hər yer zibil və üfunət. Yağışlar və qar yağanda bu zavallıların 
halı necə olacaq? Bir kənarda da qaçqınlardan bir məzarıstan əmələ 
gəlmişdir...». 
184 
 
«Seyid Əzim dövri ədəbi-şer məktəbinin son nümayəndəsi Dərbəndli 
Mirzə Səməndər maşın altında qalıb vəfat etmişdir. Şiddətli şaxta, qar və 
çovğunlu bir gündə məruf, qocaman şairin cənazəsini son iqamətgahına yola 
salmağa çox adam gəlmişdi. Qəbiristanda, cənazə üstündə şair Salman Mümtaz 
atəşin lisanla danışdı, məşhur həcvnəvis şairin tam bir Şərq şairi həyatı keçirib, 
Suriyaya, İrana, Türküstana səyahət edib, yazıb-yaratmasını nəql etdi. Ədib 
Seyid Hüseyn də şairə vida sözləri dedi». 
* * * 
«Dolandırıcı bir dəstə, azyaşlı oğlanları dövlətlilərin evinə 
qulluqçuluğa düzəldirlər, sonra de gecə yarısında çapqına gəlirlər, uşaq qapını 
açır». 
* * * 
«Dövlətli balaları əsgər getmir, rüşvət verirlər. Əsgər gedən 
kasıblardır». 
* * * 
«Anbarlarda 250 milyon put neft aşıb-daşır...». 
* * * 
Qəlp pul karxanaları, gecə oğruları və silah anbarları. Fevral 
inqilabından sonra, ta 1920-ci ilin ortalarına qədər hər ay Bakıda saxta pul 
karxanası kəşf edilirdi. Bayılda altı kişi qəlp pul kəsdikləri yerdə, cinayət 
üstündə yaxalanırlar. İki litoqraf daşı, birində 40 manatlıq Kerinski pulu dərc 
edilib. 3.000.000 manat hazırlanmış pul tutulub. Canilər 40 nəfərdən ibarətdir; 
aralarında bir dəstə Bakı əyanı da var. 
Başqa yerdə 25 manatlıq kəsən digər «fabrika» kəşf edilib. 
Parapet (Quru bağ) qarşısında olan erməni kilsəsi altındakı anbardan 
külli miqdarda hərbiyyə ləvazimatı - soldat libasları, xəstəxana avadanlığı 
gizlədildiyi kəşf edilmişdir. Axtarış zamanı çoxlu əsləhə, pulemyot, çoxlu 
patron və qeyri şeylər tapılmışdır. Həmən şeylər arabalardan, kilsədən başqa 
yerə aparıldıqda görülüb və lazımi yerə bildirilmişdir. 
* * * 
İlyazar adında həbs edilən bir şəxsin mənzilində, çarpayıda 100.000 
manat pul, böyük brilyant qaşlı çoxlu üzük tapılmışdır. 
Beş nəfər tutulub, 22 milyon köhnə Nikolay pulu üstlərində. 
* * * 
Bir evdə saxta pul kəsənlər tutulub. Təhqiqat vaxtı məlum olur ki, 
gündə yalnız yemək - içməklərinə lazım olan miqdarda pul hazırlaya 
bilirlərmiş. 
 
 
* * * 
185 
 
Armiyanski (Qorki) və Kamenisti (Şors) küçələrinin tinindəki binada 
qəlp pul qayıranlar yaxalanıb. 
* * * 
Merkuri (Şaumyan) və Budaqov (l. Şmidt) küçələrinin tinində 400.000 
manat pul aparan arabanı əli silahlı adamlar araya alıb, pulları tələb ediblər. Pul 
taxta qutuda imiş. Rabitə işçisi məktublarla dolu ağzıbağlı, surquclu çantanı 
canilərə göstərir. Onlar cəld torbanı götürüb, aradan çıxırlar. Pul qutuda 
salamat qalır. 
*  *  * 
Naberejnı (Neftçilər) küçəsində tərsanə ilə üzbəüz binada səkkiz nəfər 
naməlum şəxs, cinayət polisi məmuru libasında gəlib axtarış icra etmişlər; 
onlar gedəndən sonra ev xanımı kəşf etmişdir ki, həriflər cəvahirat və qızılı 
qarət edib aparmışlar, 
* * * 
Azərbaycan    məhkəmə    palatası    prokuror    həzrətlərinə. 
Həmin 1919-cu il, iyun ayının 10-da, gecə, Bayıl küçəsində mənzilinə 
gələn iki nəfərdən biri özünü təhriri polis rəisi qələmə verib və pulemyot 
axtaracaqlarını söyləmişdir. Dediyini sübut etmək məqsədilə fotoşəkil 
yapışdırılmış vəsiqə təqdim etmişdir. 
Axtarış vaxtı ev xanımını silahla təhdid edərək kassanı zorla açdırıb, 
qızıl pulla 2.000.000 manatlıq qiymətli əşya və qızıl pul götürüb aparıblar. Və 
tapşırıblar ki, şeylərin və pulun məsələsini ayırd etmək üçün səhər cinayət polis 
idarəsinə gəlsin. 
İstintaq vaxtı müəyyən edilib ki, soyğunçuluğu Səid Baba Mir Dadaş 
oğlu təşkil edib. Çapqında aşağıdakı adamlar iştirak ediblər: Bağır Nəcəf oğlu, 
Nəriman Məşədi Rəhim oğlu, Əliyev Mir Əhmədəli Mir Kərim oğlu, Əli 
Muxtar Piri oğlu, İsgəndər Hacı Dəmir oğlu, İsmayıl Əlixan oğlu, Əliağa 
Ağamalı oğlu, bir də Mehdi Ramazan. 
Qeyd etmək lazımdır ki, qarodovoy İsgəndər, soyğun olan vaxtı 
mülkün qabağında xidmət şöbəsində vəzifəsini yerinə yetirirmiş. İsa Mirzə 
Yəhya oğlu və Mir Əhmədəli Mir Kərim oğlu tərsanə qarşısında gecə gözətçisi 
imişlər. 
Təhriri polis rəisi, çapqınçı Səid Baba Mir Dadaş oğlunun və aşna 
saxladığı Yelena Tamrişvilinin mənzillərində apardığı axtarış zamanı çoxlu 
qiymətli əşya və qızıl pul aşkara çıxardıb. 
Ev sahibi şeylərini tanıyıb və evindən talan edildiyini təsdiq edib. 
Bunlardan əlavə Səid Babanın mənzilində fotoşəkil yapışdırılmış iki 
vəsiqə tapılmışdır; sənədlərin birində ona silah daşımağa icazə verildiyi yazılıb. 
İkinci vəsiqəni Bakı polismeysterinin müavini 1919-cu ilin mart ayında verib. 
Əşya sahibi sənədləri göstərib Səid Babanın axtarış zamanı özünü 
cinayət üzrə polis rəisi adlandırdığını təsdiq etmişdir. 
186 
 
İsmayıl, Əliağa və Mehdidən savayı yuxarıda adları çəkilənlər həbsə 
alınıb. Onların da evlərindən talan edilmiş qiymətli əşya və qızıl pul 
tapılmışdır. 
Ələ keçən qiymətli əşya və qızıl pullar yiyəsinə qaytarılıb. 
Bakı şəhərinin 1-ci polis şöbəsi istintaqı davam etdirir... 19/VI-19. 
* * * 
«Tiflis əsilzadələr bankı»nı yarmaq istəyənlər kassada yalnız 2.000 
manat pul tapıblar. Xidmətçiləri tapança ilə təhdid edib, milyonların yerini 
soruşmuşlarsa da səyləri boşa çıxıb. Soyğunçular gedəndən 10 dəqiqə sonra 
banka 2-milyon manat pul gətirilib. 
* * *  
Çəmbərəkəndində, Vəkilov müalicəxanasının (11 poliklinika) 
yaxınlığındakı çəpərə alınmış balaca bağçadakı daxmada çoxlu tüfəng, patron 
dolu qutular, bomba və qumbara tapılıb. 
Yük avtomobili dolusu silah tutulub. Dəniz kənarında bir evdə silah 
anbarı tapılmışdır; 1067 top gülləsi, çoxlu patron dolu qutular, bomba və 
mərmi. 
* * * 
Pul basdırılan mətbəədən pullar oğurlanır. Yenə 300.000 manat yoxa 
çıxıb, mühafizlər yatır, ya da üzbəüz meyxanada sərxoşluq edirlər. 
* * * 
Qurban bayramı yaxınlaşır. İki ay yarım bayrama qalmış yaxın 
qəzalardan, bir də Türkmənistandan Bakıya qoyun sürüləri gətirməyə 
başlayıblar. Sallaxana -  Yasamal tərəflər böyük ağılı xatırladır. Çodarlar çəpər 
çəkib, heyvanları ora doldurub. Hər gün şəhər bazarlarına gətirib satırlar. 
Dövlətlilərin çoxu ucuz olsun deyə qurbanlığı bir neçə həftə qabaqcadan alıb, 
arpa, ot, ələflə, səliqəsinə uyğun bəsləyir, kökəldirlər. Kübarlardan iki, hətta üç 
qoyun alan da var. 
Bayrama yaxın qoyunlara qənd verir, alnına, boynuna, belinə, 
böyürlərinə, quyruğunun üstünə həna yaxırlar, boyunlarına muncuq və mərcan 
boyunbağılar taxıb, balaca güzgü, həmail asırlar. Təzə gəlinlərə, nişanlı qızlara 
qurbanlıq aparılacaq qoç və toğluları xüsusi bəzəyib, zər-zibalı xonçalarla, 
qənd kəllələri, parça, paltar, şirniyyat qoşurlar. 
Qurşaqlı, çuxalı hacılar, dövlətlilərin cavan oğlanları, ərköyün uşaqları 
qoyunları dallarınca yeriməyə öyrədiblər; tez-tez mübahisəyə qalxıb, hərə öz 
qoçunun üstün olduğunu iddia edir. 
Qurban kəsəcək tacirlər, pullular, hacılar tay-tuşlarına, varlı 
qonşularına paylanacaq qurban payı, təşrif gətirəcək qonaqlar barədə danışırlar. 
Bayram axşamı qoyunların gözünə sürmə çəkib, duz yedirdəcəklər, su 
içirdib, aparıb pirin üstündə hərlədəcəklər, hacılar qanovuz arxalıq geyib, 
üstündən tirmə qurşaq sarıyacaq, çuxanı əyinlərinə keçirəcəklər. Tacirlərin 
187 
 
naxışlı xara jileti, yük kostyumu, buxara papaqları, qızıl zəncirli qızıl saatı, 
yaqut, zümrüd medalyonları, jilet üstündən bağladıqları qızıl təkbəndləri 
diqqəti uzaqdan cəlb edəcək. Qurban günü doyunca kabab, ikinci gün plov, 
üçüncü gün qutab, sonra da baş-ayaq yeyəcəklər. Şəhəri kabab tüstüsü, kabab 
iyi bürüyəcək. 
El ordusu. Denikinin könüllü Ağ ordusu Dağıstanı işğal etdikdən 
sonra Bakıda vəziyyət çox gərginləşdi, Gündə min bir şayiələr, mülahizələr 
yayılır, ağızdan-ağıza keçdikcə şişirdilirdi: «Denikinin məqsədi Bakı neft 
mədənlərini, zavodları bolşeviklərdən qorumaqdır». «Könüllü ordu bütün 
hazırlıq görüb, cənuba hücuma bu gün keçə, sabah keçə». «Deyirlər ki, Denikin 
yarı yoldadır». 
Belə sözlər şəhər əhlinin həyəcan və vahiməsini daha da artırır, 
taqətdən düşmüş camaatı qorxudurdu. Bilmirdilər aclığın, bahalığın, 
ərzaqsızlığın, ailə məşəqqətinin dərdini, ya da ki, göydən asılmış qəza 
qılıncının  başlarına  nə  vaxt enəcəyinin  intizarını çəksinlər. 
Denikin ordusunun Bakıya gələcəyi ilə əksinqilabçı tör-töküntüləri 
daha da baş qaldıracaqdı. 
Xalq diz çöküb yenidən Denikinlərə qul olmamaq üçün silaha 
sarılmağı qərara aldı və «hazır ol hərbə, əgər istərsən sülh, səlah» şüarını deyə-
deyə var-yoxunu satıb, silah alır, hərbi  məşq keçməyə başlayır. 
Qədim zamanlardan bütün xalqlar özlərini qəsbkar və zalım-rəhmsiz 
düşməndən    qorumaq üçün həmişə yardım  alayları  düzəldib, müdafiəyə  
hazırlaşırdılar. Xırda çaylar birləşib böyük nəhrlər əmələ gətirdiyi kimi yardım 
alayları da bir-birinə qoşulub «El ordusu» yaradır. Vətəni istila təhlükəsindən, 
əhalini qətli-qarət təhdidindən,   köləlikdən   xilas üçün  hamı səfərbər olurdu. 
İndi də Azərbaycanın şimal üfüqlərini qatı qara buludlar örtüb, cəllad, 
qan içən Denikin qan axtaran manavarlar kimi dişlərini qıcırdıb, əhalini qan 
dənizində qərq etmək istəyirdi. 
Qəddar düşmənə qarşı durmaq üçün Bakıda «Yardım alayları» 
düzəltməyə başladılar. 
Denikinçilər Şimali Qafqazda zəbt etdikləri bütün şəhər və kəndlərdə 
bolşevikləri və bolşeviklərə rəğbət bəsləyənləri, azadlıq sevənləri dar 
ağaclarından asırdılar. 
«Hümmət» təşkilatı şura düzəldib Denikinlə mübarizə aparmaq 
məsələsini müzakirə edir və camaatı səfərbər etmək üçün minarələrdən bar-bar 
bağırırdılar. 
Axır günlərdə şəhər küçələrində çoxlu ağ zabitlər görünür, sual 
olunurdu ki, bunlar bura niyə gəliblər? Paytaxtımızda işlərinin adı nədir? 
Zəhmətkeşlər bu yad adamları şəhərdən qovmağı tələb edirlər. General 
Voskresenski və bir neçə nəfər onun əlaltısı zabitlər həbs edilib, evlərini 
188 
 
axtardıqda çoxlu hərbi sursat: tüfəng, patron, pulemyot, un, şəkər, qənd, paltar 
və parça tapılmışdı. 
Elə bu vaxt «Yardım alayı» da təşkil edildi.  
Yardım alayı iştirakçılarından olan kommunist, əməkdar müəllim 
Məhərrəm Sultanov öz xatirəsində yazır: «Yardım alayı özünü müdafiə 
məqsədilə qurulmuş yarım hərbi dəstələr idi. Bu dəstələr bir yandan Bakını 
şimaldan təhdid edən Denikin təhlükəsinə qarşı mübarizə, digər tərəfdən 1918-
ci il mart hadisələri təkrar olmamaq üçün yerli əhalinin ailəsini qorumaq 
məqsədilə yaradılmışdı». 
«Mən özüm hadisələrin canlı şahidi olmuşam. İllər ötdüyünə 
baxmayaraq indi də yadıma düşəndə tüklərim biz-biz olur, gözlərim yaşarır...». 
«Yardım alayları»-nın məqsədi silahla rəftar etməyi bacarmaq, özünü 
və millətini əldə silahla müdafiə etmək, lazım olanda sinfi düşmənlə də 
vuruşmaq idi». 
«Silah almaq əvvəllər hamıya müyəssər deyildi, ancaq ötkəm adamlar 
tapança gəzdirirdilər. İndi isə silahlı olmaq əsas şərt idi». 
Bakıda olan ağ ordunun tör-töküntü zabitləri, ingilis əsgərləri və 
zabitləri kazarmalardan silah oğurlayıb satır, restoranlarda, dükanlarda dəyər-
dəyməzinə arağa dəyişdirirdilər. 
 «Bu və ya digər səbəblərə görə 1919-cu ilin yaz fəslində 
maariflənmiş, tədbirli ağsaqqallar camaatı yığıb iclas keçirdilər və 
müsəlmanlardan silahlı, könüllü, özünümüdafiə dəstələri düzəltməyi qərara 
aldılar və gəlir qubernatordan rəsmi icazə aldılar. Əlbəttə icazə verənlərin də öz 
hesabları vardı. Lakin unutmaq lazım deyil ki, «Sən saydığını say, bax gör 
fələk nə sayır». 
«Yardım alayı»nın ilk dəstəsi Təzəpir məscidinin həyətində təşkil 
edildi, sonra başqa məscidlərin həyətində də belə dəstələr yaradıldı. Zaman 
bunu zəruriləşdirmişdi. Alayın tərkibi əsasən zəhmətkeşlərdən ibarət idi: 
fəhlələr, muzdurlar, əməkçi ziyalılar, müəllimlər, artistlər, sənətkarlar, xırda 
alış-verişçilər. «Yardım alayı»nın adı onun tərkibini uzaqdan xəbər verir və 
kimlərin iradəsini ifadə etdiyini göstərir». 
«Şəxsən daxil olduğum «Təzəpir» məscidi həyətində toplaşan yardım 
alayı barədə bir qədər ətraflı nəql etmək istəyirəm. İlk gündən, yəni 1919-cu 
ilin baharından, ta 1920-ci ilin may ayının beşinə, yəni alayı rəsmən ləğv edib, 
üzvlərini qızıl ordu sırasına dəvət edənə qədər onun tərkibində olmuşam. 
1919-cu ildə evlənmişdim. Tezliklə bildim ki, qaynım Əliabbas Məlik 
oğlu Ələsgərov Kommunist Partiyasının üzvüdür, gizli fəaliyyətlə məşğuldur. 
Məni də təşviq edirdi ki, partiyada üzv olum, hətta iki-üç dəfə məni Haşımov 
(Gənclər) meydanında olan fəhlə klubuna da aparmışdı.    Klubda Nuru paşa 
gedəndən sonra Bakıda qalmış türk zabitlərindən bir neçə nəfərini görmüşdüm. 
189 
 
Bu zabitlər şəhərdə yaradılmış «Yardım alayı» dəstələrinə komandirlik edir, 
adamlara hərbi təlim verir, silahla rəftar etməyi öyrədirdilər»... 
«Azərbaycanlı bolşevik rəhbərlərin çoxusunun fəhlə klubuna bağlı 
olduğunu qaynım mənə söyləmişdi və hətta başa salmışdı ki, sizin Təzəpir 
həyətindəki «Yardım alayı»na Əliheydər Qarayev və Həmid Sultanov şəxsən 
təhkim olunublar və rəhbərlik edirlər. «Yardım alayı»mızın komandirlərindən 
biri olan türk zabiti Müftizadə Səlahəddin, sonralar, mən fəhlə fakültəsində 
oxuyanda bizə dərs deyirdi. Özü də həqiqətən Kommunist Partiyasının üzvü 
idi. Uzun zaman respublikanın partiya məktəblərində siyasi fənlərdən dərs 
demişdi.    Hətta 1924-cü ildə dahi  Lenin vəfat edəndə dərsdə bizə gözlərində 
yaş oynadığı halda matəm nəğməsi öyrədirdi, bir beyti hətta indi də 
yadımdadır: 
 
―Fağır xalqı sevdin də oldun fəda,  
Şu  insanlığı hürr yaşatmaq üçün...‖ 
 
«Həftədə bir dəfə cümə günləri məscid həyətinə gəlib 4-5 saat hərbi 
təlim alırdıq. Çox vaxt həftəarası, bekar vaxtlarda da məşğul olurduq. 
Şirnikəndən sonra hər gün axşamüstü yığışırdıq. Bəzən şəhər küçələrindən 
dəstə ilə keçə-keçə səs-səsə verib «Biz qafqazlıyıq» şərqisini oxuyurduq. 
Çox vaxt bir neçə nəfər cəm olan kimi zabiti çağırtdırıb hərbi sual-
cavaba başlayırdılar. Məşğələmiz qurtaranda maddi imkanı olan yerlilərdən biri 
komandiri şam yeməyinə qonaq aparırdı. Bəziləri xəlvəti pul verir, kömək 
göstərir və zabitlə yaxın olmaqları ilə fəxr edirdilər. Onu da qeyd etməliyəm ki, 
hərbi məşğələ vaxtı türk komandirləri, vəzifəsinin öhdəsindən gələ bilməyən 
bacarıqsızları cəldliyə, hərbi işə alışdırmaq üçün amansız, çox sərt olurdular, 
elə bil əvvəlki mülayim, hörmətli adam deyildilər. Bərk söyürdülər, özü də çox 
qəliz, üçqat söyüş. Ata-babanı kordan çıxardır. Üst-başını, qafasını bulayırdılar. 
Söyülənlər qaba söyüşlərdən yaxa qurtarmaq üçün var qüvvələrilə səy göstərir, 
tez püxtələşirdilər». 
«Bazar-dükanda, məhəllələrdə silah satan əlindən tərpənmək olmurdu. 
Hamı canının qorxusundan var-yoxdan çıxıb silahlanırdı. Necə deyərlər, «İlan 
vuran ala çatıdan qorxar». Silah - sağ qalmaq deməkdi. Tüfəng, patron, barıt, 
tapança istənilən miqdarda almaq mümkün idi. Silah gəzdirmək artıq bir növ 
adətə, ənənəyə çevrilmişdi. Görürdün əlinə bıçaq almayanlar, mauzer, naqan, 
şaşka, qılınc, xüsusən dövlətlilər qını nəqşli gümüşlə bəzənmiş xəncər 
bağlayırdılar». 
«Yardım alayı»nda hərbi məsələlərdən başqa dindən, müsəlman 
tarixindən, hətta beynəlmiləlçilikdən, dolanacaqdan, oxumaqdan, geri qalmağın 
səbəblərindən, mədəni xalqlara çatmaq üçün savadlanmaqdan və sairədən 
danışırdılar. «Yardım alayı» hümmət təşkilatı üçün ən   münasib təbliğat yeri 
190 
 
idi. Onlar silahlanmanı təşviq edirdilər. Məqsəd də məlum idi, məqam çatanda 
haman silahları istismarçılara qarşı çevirmək... Nəticədə elə də oldu». 
Bu barədə bir az sonra. 
«Birinci həftələrdə camaat çox çətinlik çəkir, tüfənglə rəftar etməyi 
bacarmır, sırada durmağı, yeriməyi, komandaya uyğun yox, gec yerinə 
yetirirdilər. Maraqlı bir əhvalat baş verdi. Cavadbəy adlı bir adam həmişə sağ 
ilə solu səhv salır dəstədə ümumi yeriş ahəngini pozur, tez-tez gülüşə səbəb 
olurdu. Komandir axırda təngə gəlib onu sıradan çıxartdı: «Farağat!» - deyə 
bərkdən qışqırdı. Cavadbəy əllərini yana salıb dik dayandı, şişman qarnını 
qabağa verib özünü dartdı. Zabit qışqırdı. 
«Arş irəli, sol!». 
Cavadbəy sağ ayağını qabağa qoyub yeridi. Adamlar özünü saxlaya 
bilməyib güldülər. Komandir səbrlə komandanı neçə dəfə təkrar etdi, lakin 
istənilən nəticə hasil olmadı. Komandir bağırdı: «Cavadbəy, babanın qafasını 
bulasınlar, sol!». 
Cavadbəy yenə sağ ayağını qabağa atıb addımladı. Komandir 
yaxınlaşıb var gücü ilə Cavadbəyə bir şillə ilişdirib, qışqırdı: «Abdal hərif, səni 
görəyim şəhid olasan, anan sevinsin, sevinc yaşları axıtsın. Sol! Sol!». 
Cavadbəy qəzəblə sol ayağını bərkdən yerə vurub, sakit bir tərzdə 
dedi: «Ala, bu da sol! İngilisləri qovduq Bakıdan, ya ki Denikin Dağıstandan 
çıxdı getdi...». 
Bu cavabdan elə qeyri-adi vəziyyət yarandı ki, qaraqabaq, tündməcaz 
komandir qeyri-ixtiyari güldü, hirsi yoxa çıxdı. Hamı gülməkdən uğunub getdi. 
Lakin türk zabitləri bu «xam» adamlardan az müddətdə elə çevik, 
cəsur, mətanətli döyüşçülər yaratdılar ki, adam məəttəl qalırdı. Hər məşğələ 
vaxtı beş-altı saat onları qaçırdır, yorur, taqətdən düşənə qədər əldən salır, 
polad nizam-intizam yaradırdılar; özləri də yorulmaq bilmir, istədiklərinə nail 
olmadıqca əl götürmürdülər. Bir məşqi kərratla təkrar etdirirdilər. Birdən 
komanda sədası şimşək təki guruldayırdı: «Nəfərat düzülün!» «Arş, irəli!», 
«Sol! Sol! İrəli! İrəli! Ar...ka...ya dön!» «Sağ, sol! Sola dön», «İrəli. Silahlar 
umuza!» «Olmadı! Təkrar!..    Silah    umuza!    silah    dabana»,    «Yarım    
dönüş so...la!»   «Sağa  yarım  dönüş!»   «Farağat!  Yerində  say bərkdən!.. 
Geriyə dön!», «Hasarı aşmaq!» «Cəld! Cəld!..» Hədəfi nişan al!» «Olmadı! 
Təkrar hədəfə!» «Süngü axılsın! İrəli! Süngü çıxarılsın!» «Azad!». 
Altı saat, bəzən on saat bu qayda ilə məşq keçərdilər. Hamısı tövşüyər, 
əldən-ayaqdan düşər, az qalardı ürəkləri ağızlarından çıxsın, tər yuyub aparar, 
zabitin isə heç veçinə olmazdı, o özü daha çox addımlayır, komanda verir, 
söyür, acıqlanırdı, qətiyyən usanmaq, yorulmaq nə olduğunu bilmir, elə bil 
sənətindən nəşə, həzz alırdı. 
Üç həftədən sonra xalis əsgər idilər, ətalət, tənbəllik, ağır yerimək 
yoxa çıxmışdı. 
191 
 
Bu hal hamını sevindirirdi. 
«Yardım alayı»nda komandirlik edən türkləri Kommunist Partiyasına 
hümmətçilər cəlb etmişdilər. 
Məhəmməd Tahir bir dəfə məşğələdən əvvəl məs-çid həyətində 
yığılanlara müraciət edərək dedi ki, keçə məşğələləri hərbi təlimin zəruri 
hissəsidir. Şunu hərbi məramnamə tələb edir. Sizlər də şunu mütləqa 
yapmalısız. Vərdiş lazımdır. Şu hərbi əmrdir, varmıyanlar fərari sayılacaq, cəza 
veriləcək. 
«Başladıq gecə məşğələlərinə gəlməyə.» 
Obyektlərin əhəmiyyətindən asılı olaraq bəzən səkkiz və hətta on, on 
iki nəfər səhərə qədər ayrı-ayrı məhəllələrdə, hökumət idarəsi, milyonçuların 
mülkləri, bank yerləşən binaların ətrafında gözətçi dayanardı. Bizi tez-tez 
yoxlayırdılar...». 
«Neçə ay idi ki, məşğul olurduq, hamımız əməlli-başlı əsgər 
olmuşduq. Yüyürməkdə, atəş açmaqda, hücum və ricət etməkdə bir-birimizlə 
yarışırdıq. «Al kafasını!» deyə bir-birinin əllərini qamarlayıb peysərinə keçirib 
başını əyməyə cəhd edir, ya da qapışır və hər kəs üstün gəlməyə çalışırdı. İlk 
günlərdəki ətalət, qorxu-hürkü yoxa çıxmışdı, silahla rəftarı əzbərdən bilirdik. 
Tüfəng və tapançanı söküb, təzədən yığmaqda, yağlamaqda hamı pərkar 
olmuşdu. Xüsusilə hədəfə atəş açmaqda tayımız, bərabərimiz yox idi. Gündə 
yüzlərlə atəş açıb, hədəfi dəlik-deşik edirdik. Axır vaxtlarda daha iri hədəfləri 
yox, xırda əşyaları nişan alırdıq. İpdən alma, ya da ki, soğan asıb atırdıq, son 
günlərdə almanı, soğanı yox, onların asıldığı ipi nişan alıb güllə atırdıq. 
Komandirlər ürəkdən sevinirdilər, bizlər isə fərəhdən yerə-göyə 
sığışmırdıq, tez-tez təkrar edirdik: 
 
Hazır ol hərbə! 
Əgər istər isən sülh-salah». 
 
Fəhlələrin müraciəti: «Fəhlələrin top-tüfəngi yoxsa, tətili var. Bizi 
həbs etsələr də razı olmarıq ki, silah və maşınlarımızda bolşeviklərin üstünə 
getsinlər. Denikin onları əzəndən sonra üstümüzə gələcək. Donanmaçıları 
həmrəyliyə çağırırıq». «Cümlə cahan füqərayi kasibəsi, birləşin!», «Yoldaşlar! 
hürriyyət günəşinin qabağını qara buludlar örtməkdədir. Taci-taxtı sərnigün 
olmuş Nikolay Romanovun cəllad, xunxar yarananları əllərindən getmiş 
ağalıqlarını qaytarmaq, əsrlər boyu burda yaşayan xalqları təzədən əsarət 
zəncirilə buxovlamaq istəyirlər. Çarizmi bərpa etməyə çapalayırlar». 
«Dağıstan xalqı qaragüruh generallarla vuruşur. Nikolay dövründə 
İranda olan bir yürüşdə neçə min adam qırmış, müstəhid Məlikül 
Mütəkəllümeyni dar ağacından asmış Lyaxov indi dağıstanlıları yer üzündən 
nabüd etmək istəyir. Mütləqiyyət və sərvətin, istibdad və zülmdən xilas olmağa 
192 
 
çalışanların hamısını «Hümmət» firqəsi dağıstanlılara yardıma çağırır. 
Dağıstandan sonra növbə bizə çatacaq. Zülmlə ədalət çarpışır. Bütün füqərayi 
kasibə bir ordunun əfradıdır». 
«Silah başına! Denikin gəlir. Nikolay generalı gəlir. Boynumuzu 
yaralayıb qanatmış əsarət boyunduruğunu təkrar boynumuza salmaq üçün gəlir. 
Ayaqlarımızı və əllərimizi iflis edən qandalları və dəmir zəncirləri, dar ağacları 
və ölüm gətirir, Dağıstan istiqlalını məhv edib, süngülərini ürəyimizə dayayıb, 
xunxar hərif bizi məhv etmək istəyir. Gənclər! Silaha sarılın! Zavallı ana Vətən 
bunu tələb edir... Arxanızı təmin etməyi unutmayın! Daxili Denikin daha 
dəhşətlidir. Casuslar, sabiq Nikolay məmurları, Nikolaypərəstlər arxadan 
zərbəyə hazırlaşırlar». 
«Ölmək qul olmaqdan şərəflidir. Dağıstan bizə ibrət dərsi olmalıdır. 
Yaşasın cahan inqilabı! Əsrdən 100 il dala qaldıq; tamaşaçı olduq. Qonşular 
çoxlu mütəxəssis hazırladı. Sevindik ki, naloq veririk, əsgər aparmırlar. Buna 
həm çar, həm yerli irticaçılar müqəssirdir. Hər şeyi indi iki daş arasında 
hazırlamalıyıq». 
Denikin qorxusu qara həyula təki bütün şəhərdə, evlərdə, küçələrdə, 
çayxanalarda, restoranlarda, bazar-dükanda, meydanlarda, zavod və 
fabriklərdə, mədənlərdə və körpülərdə hərlənir, hamını və hər kəsi təhdid 
edirdi. Əhali silaha sarılırdı. «Yardım alayı» təlim keçirdi. Məşq edirdilər. 
Vətəni müdafiə etməyə hazırlaşırdılar. Bütün zəhmətkeşlər millət, din, məzhəb 
nəzərə almadan qara Denikindən vətəni qoruyacaqdılar. 
Bir dəfə «Yardım alayı» və fəhlələr əllərində məşəllər gecə yarıya 
qədər küçələri gəzə-gəzə «Denikinə ölüm!» qışqırdılar. 
Bunlara baxmayaraq gündüzlər narahat, gecələr vahiməli, qorxulu, 
yuxusuz keçirdi. Dinc həyat yox idi, azad nəfəs almaq olmurdu. 
Bütün bu iztirab, dəhşət və qorxular iyirminci ilin yanvar ayının 
əvvəllərində bolşeviklər Saritsində Ağ ordunu - Denikini darmadağın edəndən 
sonra günəşin üzünü örtən qatı qara buludlar dağılmağa başlayanda sona çatdı. 
Nadanlıq qurbanı. Bazar (Hüsü Hacıyev) küçəsindən azca yuxarıda 
Serkov (Vidadi) küçəsində atılan güllə, böyük bir əks-səda yaratdı. Novruz 
bayramı ərəfəsində Azərbaycan səhnəsinin istedadlı aktyoru Hüseyn Ərəblinski 
namərd gülləsinin qurbanı oldu. 
Mədəniyyətimizin salnaməsinə qara hərflərlə yazılacaq bu xəbər 
ildırım sürəti ilə şəhərə yayıldı. Azərbaycanlı, rus, yəhudi ziyalıları, incəsənət 
xadimləri, bütün əhali gözlənilməz qara xəbərdən sarsıldılar. 
Mart ayının yeddisində, səhər saat ondan camaat mərhumun yaşadığı 
evin qabağına axışmağa başladı. Tezliklə ətraf küçələrdə adam əlindən 
tərpənmək olmurdu. 
193 
 
Yeganə qardaşını itirmiş ağı deyən bacının naləsindən, qəmli 
avazından təkcə müsəlmanlar yox, ruslar, yəhudilər, sözləri başa düşməsələr 
də, ifadə tərzindən, yanıqlı ahəngindən dərin faciənin mənasını duyurdular. 
Cənazəni qaldırmamışdan əvvəl qısa mitinqdə mərhumun bacısı qara 
libasda hönkürtü ilə göz yaşları axıda-axıda, üzüntülü və ürəkyandırıcı bir dildə 
camaata xitab edir: «Tək qardaşımın ana və bacıdan başqa kimsəsi yoxdur... 
Yalvarırıq, qatilə ən ağır cəza verdirin, qoymayın Hüseynin nahaq axıdılmış 
qanı yerdə qalsın...». 
Cənazəni Təzəpir məscidinə aparırlar. Meyit namazı qılınır, matəm 
mitinqi başlayır, natiqlər mərhumun bir sənətkar kimi xalqa göstərdiyi misilsiz 
xidmətindən danışırlar. Səhnəmizin mahir ustadının uzun illər əleyhinə 
mübarizə apardığı cəhalətin, nadanlığın qurbanı olduğunu söyləyirlər. Tabutu 
məsciddən qaldırıb, orkestrin çaldığı həzin matəm təranələri və nəğmələri 
altında Quberniski (Nizami) küçəsinə gətirib, Hacıbəyov qardaşları müdiriyyəti 
idarəsinin qarşısında saxlayırlar... Bəstəkar Üzeyir atəşin nitqində 
Ərəblinskinin fitrətən böyük aktyor və istedadlı rejissor olduğunu söyləyir. 
Müsəlman artistləri tərəfindən Məhəmmədəli Sidqi danışıb Hüseynin ömrünün 
bahar çağında amansız xəzana tutulduğunu, səhnəni tərk etdiyini, facianə qətl 
edildiyini yanıqlı bir dillə, təəssüflə bəyan edir. Müsəlman şagirdləri adından 
Bakı texniki məktəbinin şagirdi, (gələcəyin məşhur dramaturqu) Cəfər Cabbarlı 
ağlaya-ağlaya danışır: «Bu təlatümlü, qeyri-sabit, ixtişaşlı dövrdə, dünyanın, 
xüsusən Bakının bu ağır günlərində, duman və tüstüyə bürünmüş mühitdə 
böyük sənətkarı qatil etdilər. Üfüqdə bahar havası duyulur, ana təbiət ayılır, 
qarlar əriyib çaylar daşır, təbiət oyanıb hər yeri yaşıl örtüyü ilə bəzəyir, çiçəklər 
yer-yerdən baş qaldırır, səhralarda və meşələrdəki yaz təravəti insanlara ümid 
verir, qışın tufanından, şaxta və soyuğundan sonra hər yerdə yeni həyat nəfəsi 
duyulur. İctimai, siyasi həyatda insan tarixi dəyişdiyi kimi, təbiətdə də dəyişmə 
gedir. Şaxtalı qışı gülərüz yaz, şən bahar əvəz edir. Yeni il bayramı, novruz 
şənlikləri yaxınlaşır, bütün insanlar bu şənliyə hazırlaşdığı bir vaxtda, 
gözlənilmədən şiddətli qara xəzan yeli, səmum küləyi əsib pak, günahsız, təmiz 
insanı, sənət aşiqini aramızdan aparır. Xalq sənətkarı, yüksək qayələr məftunu 
Hüseyn Ərəblinski bizi tərk edir... Əlvida, xalqının böyük sənətkar oğlu». Səfər 
özünü toxdada bilmir, yol boyu göz yaşı axıdır. Onun əynindəki texniki 
məktəbin qara rəngli, rəsmi paltarı bu qanlı qara matəmlə həmahəng idi. 
Tabutu qəbiristanlığa aparırlar. 
İzdiham sel kimi axırdı. Tabut və mafə güllərlə bəzədilmişdi. Camaat 
böyük gül-çiçək əklilləri aparırdı. Mərhumun bir neçə portretini müəllimlər, 
artistlər əllərində aparırdılar, Yol uzunu musiqinin ürək yandıran təranələri və 
matəm nəğmələri susmurdu. Bələdiyyə idarəsi ilə üzbəüz olan «Müqəddəs 
Nina» məktəbinin qabağına çatanda cənazəni saxlayırlar.. Müəllimlərdən bir 
nəfər Ərəblinskinin səhnəyə göstərdiyi böyük xidmətlərindən danışır. 
194 
 
Müsəlman ziyalıları tərəfindən Xəlil İbrahim mərhumun səhnəyə göstərdiyi on 
yeddi illik fədakar xidmətini nəql edir. Şair Salman Mümtaz gözəl, dərin 
mənalı, kədərli, şairanə bir nitq söyləyir və mərhumun az vaxtda çox iş 
gördüyünü, onun məharətlə ifa etdiyi rolları görüb, Türküstan tamaşaçılarının 
qəlbdən alqışladıqlarını, indi onların da matəm tutduqlarını deyir. 
Müsəlman tələbələri tərəfindən hənifi Zeynallı danışır. 
Cənazəni qaldırıb, qəbiristana (indiki Dağüstü parka) qədər əl üstündə 
aparırlar. Meyiti qəbirə qoyandan əvvəl qocaman artist Mirzə Muxtar 
Məhəmmədov cənazə ilə vidalaşır: «Hüseyn, mən də tezliklə dalınca 
gələcəyəm... Tez... çox tez gələcəyəm. Səni qara torpaq altında tək qoya 
bilmərəm... Gərək sinin yerinə mən öləydim. Bu xalqa, bu millətə sən daha çox 
lazım idin. Cəhalətin, nadanlığın qalın, qara pərdəsini parçalamaq üçün sənin 
şimşək təki çaxan istedadın mənim kimilərinin minini əvəz edərdi... Əlvida... 
əzizim». Musiqi təranələri altında meyiti torpağa tapşırırlar. 
Yaşlı adamlar deyirdilər ki, bu, şəhərdə (Həsənbəy Zərdabinin dəfn 
mərasimindən sonra) ikinci ən izdihamlı, ən kədərli matəm mərasimidir ki, 
milliyyətindən asılı olmayaraq bütün Bakı camaatı küçələrə tökülmüşdü. 
Faciənin əsl səbəbi, deyilən mülahizələrdən birinə görə vəhşi, nadan 
qısqanclıq imiş. Tatyana Maslennikova adlı bir xanəndə qadın kazinoda, 
restoranlarda kitarada özü çalar, özü də oxuyardı, gözəl vz qəşəng olduğu qədər 
məlahətli səsi vardı. O, oxuyanda salonda adam əlindən tərpənmək olmurdu. 
Hüseyn bir sənətkar kimi Tatyananın həm səsini, həm də gözəlliyini 
qiymətləndirirdi. Tatyana isə Hüseynə məftun idi. Ailəvi gediş-gəlişləri   vardı. 
Xudmani məclislər qurub öz dostları, yaxın adamları ilə bir yerdə çalıb-oxuyar, 
o qaranlıq mühitdə vaxtlarını xoş keçirməyə çalışar-dılar. hüseynin dayısı oğlu 
da demə Tatyanaya «vurulub-muş» və onu pul gücünə, ya da zorla ələ 
keçirməyə, ram etməyə cəhd edirmişsə də, cəhdləri boşa çıxır, hər dəfə oxu 
daşa dəyirmiş. «Bəxtinin» gətirmədiyinin günahını Hüseyndə görür, onu 
müqəssir hesab edir və bu maneəni aradan qaldırmağı, rəqibini yolundan 
çıxarmağı qərara alır və Hüseyni qətl edir. 
Bakı deposunun fəhlələri nümayişə çıxıb Ərəblinskinin qatili üçün 
ölüm cəzası tələb edirlər. Uzaq Tiflis şəhərindən dram dərnəyi artistləri onların 
səsinə səs verirlər. 
Mərhumun qətlindən on bir gün sonra Ərəblinskinin arvadı Asiya 
xanım Bakı qubernatoruna ərizə verib, məlum edir ki, Hüseyni öldürən cani 
Salam Zeynalovu həbsdən azad ediblər. Qatil Asiyanı da ölümlə təhdid edir. 
Asiya qubernatordan kömək istəyir. 
Hüseynin dəfnindən iki ay yarım sonra Nəriman Nərimanovun «Nadir 
şah Əfşar» faciəsi tamaşaya qoyulur. Məqsəd Hüseyn Ərəblinskinin qəbiri 
üstünü götürmək, kimsəsiz qalmış qoca anasının məişətini qismən də olsa 
təmin etmək idi. «Nadir şah» əsəri həm maddi, həm də mənəvi cəhətdən ən 
195 
 
müvafiq əsər hesab edilirdi. Bütün aktyorlar küçələrdə bilet satırdılar. Teatr 
kassası səhərdən axşama qədər açıq idi... Bu məqsədlə ianə də qəbul edilirdi və 
ianə verib, kömək göstərən adamların adları qəzetdə elan edilirdi. Nadir şahın 
rolunu Abbas Mirzə Şərifzadə, mərhum Hüseynin öz zövq və səliqəsilə 
tikdirdiyi Nadir şah libasında çıxış edəcəkdi. 
*  *  * 
Elə bu zaman məşhur aktyor, «Ölülər» pyesində Şeyx Nəsrullah və 
Kefli İsgəndər obrazlarının ən məşhur ifaçısı, «Molla Nəsrəddin»çi mühərrir və 
şair Əliqulu Qəmküsarın da Tiflisdə qətl edildiyi qara xəbərini teleqrafla xəbər 
verirlər. Bakı ziyalıları onun üçün də matəm tutdular. Onun yaxın dostu, 
məşhur xalq artistimiz Mirzağa Əliyevə yadigar göndərdiyi əksinin arxasında 
yazdığı «Həsb-hal» şeri dərc edilir: 
 
Təsviri pür məlalımı mütləq görən zəvat  
Anlar keçirmişəm necə əfsürdə bir həyat,  
Gəldim cahanə sanki həmişə bəla çəkəm, 
 Könlümdə vardı min əməlü, min təhəssürat,  
Dünyada bir məram dilim hasil olmayır,  
Yağı olub mənə bütün icrami kayinat.  
Bəs kim düşünmüşəm qırışıbdır üzüm,  gözüm,  
Zaye edib vücudumu iş bir təfəkkürat.  
Sinnim otuzda tüklərim iştə bəyaz olub.  
Keçmək sifarişin yetirib qasidi məmat.  
Qalmıb ümid, çünkü həyatın bəqasinə,  
Əksim götürtmüşəm qala bəlkə xatirə. 
 
Elə bil yaxın zamanda həyata vəda edəcəyini duyubmuş. Mirzağa 
«Həsb-hal» şerini qəzetdə bu qısa məktubla dərc etdirmişdir: «Əziz yoldaşım. 
Doğrudur, ölmək təbiidir. Amma bu tövr nahaq, xunxar qatil əlində ölmək 
ciyərimi parça-parça etdi. Artist yoldaş. Sənin o vəhşi qatilin nəinki tək şer 
aləminə, həm də bizim əlimizdən almaqla səhnəyə böyük zərbə vurdu. Sevgili 
yoldaşım. Bu axır vaxtlarda mənə yadigar olaraq göndərdiyin əksinin dalında 
yazdığın «Həsb-hal»dan görünürdü ki, həqiqətdə dünyadan o qədər incimisən 
ki, ölməyi istəyirmişsən. Qoy sənin bu küskün halını mən də, şer və səhnə 
dostlarına xəbər verim, qoy onlar da oxusunlar». 
Ordu Bakıya gəlir. Çar dövründə müsəlmanlardan əsgər aparmayıb, 
bunun əvəzində vergi alırdılar. 
Oktyabr inqilabından sonra üç burjuaziya partiyası: gürcü 
menşevikləri, daşnaklar və müsavatçılar Zaqafqaziya komissarlığı yaratdılar və 
1917-ci ilin dekabr ayında gürcü, erməni, müsəlman və rus milli korpuslarının 
təşkilinə başladılar. Bu məsələdə müsəlmanların vəziyyəti çox ağır idi, çünki 
196 
 
onların heç bir silahlı dəstəsi yox idi. Qərb cəbhəsindən Zaqafqaziyaya gələn 
birinci «Tatar» süvari polkunu müsəlmanlar bu məqsəd üçün istifadə etməyi 
qərara aldılar, bu yeganə silahlı dəstə idi ki, az-çox kara gələ bilərdi. «Tatar» 
polku keçmişdə «Dikaya diviziya» tərkibindəki alaylardan biri idi. 
Korpus düzəltməyə başladılar; kağız üzərində korpus və iki diviziya 
ştabları yaradıldı; nə zabit və nə də əsgər vardı. Azərbaycandan adam yığmaq 
nəzərdə tutulurdu. Bu məqsəd üçün 1918-ci ilin fevral ayında korpusa daxil 
ediləcək birinci piyada diviziyasının qərargahı Bakıya köçürülür ki, birinci atıcı 
polku və başqa hissələr yaradılsın. General Mehmandarovun başçılığı ilə 
qərargah üzvləri şəhərə varid olanda tutub dustaqxanaya salırlar. Həmid 
Sultanovun xatirələrində yazdığına görə, sonra da taktiki mülahizələrlə azad 
edilirlər. 
Tiflisdə belə korpus yaratmağa başladılar. Lakin cəlb edilən adamlar 
təlim üçün aldıqları silahı, paltarı və çoxları atı da götürüb qaçırdılar evlərinə, 
tapıb qaytarmaq da olmurdu. Beləliklə vəziyyət çox ağır və acınacaqlı idi. 
1918-ci ilin mart ayının əvvəlində, Trabzonda türklərlə Zaqafqaziya 
Seymi arasında danışıqlar başlayır. İlk iclasda türklər Zaqafqaziya 
komissarlığının dövlət və siyasi cəhətdən heç bir hüququ olmadığını iddia 
edirlər. Buna görə də komissarlıq tez Zaqafqaziyanın Rusiyadan ayrıldığını və 
sərbəst dövlət olduğunu elan edir, federativ respublika yaradır. 
1918-ci il may ayının 25-də Seym öz-özünü buraxır və Zaqafqaziyə 
ərazisində üç milli: gürcü, erməni və Azərbaycan respublikası əmələ gəlir. 
1918-ci il may ayının 28-də milli şura azad Azərbaycan yaradıldığını 
elan edir, əlbəttə, Gəncədə olan Türk İslam ordusunun baş komandanı Nuru 
paşanın razılığını alandan sonra. 
Müsəlman korpusu Tiflisdən Gəncəyə gəlir və Azərbaycan korpusu 
adlandırılır. Onun varidatı və hərbi müxəlləfatı var-yox bir neçə topdan və bir 
də az miqdarda atlardan ibarət idi. 
Çar ordusunun silah arsenalı bütünlükdə xristianların əlində idi. 
1918-ci il iyulun 11-də türklər Azərbaycanda 1894 və  1899-cu   ildə 
anadan  olanları orduya çağırır. 
1919-cu ilin sonunda toplanan əsgərlərin yaşadıqları bir neçə 
kazarmanı general Səmədbəy Mehmandarov yoxlayanda dəhşətə gəlir və yazır: 
«Hər yerdə bir-birindən pis, eyni acınacaqlı mənzərəyə rast gəlirdim. 
Adamların görkəmi miskin, qida olduqca pis; yoxlayanda qabdakı qaynar suda 
tək-tük kələm yarpağı üzürdü... Binalar rütubətli, nə çarpayı, nə taxt və nə də 
yorğan-döşək vardı. Əsgərlər yaş torpaq üstündə üstü-açıq yatırdılar; 
pəncərələrin çoxunda şüşə yox idi. Atlar bir dəri, bir sümük idi, atdan çox əcaib 
bir heyvana oxşayırdılar, yarıdan çoxunu qoturluq basmışdı. 
197 
 
Təəccüblü bir şey yoxdur. Madam ki, adamlar ac-yalavac, ayaqyalın, 
başıaçıq, özləri də nahaq yerə tez-tez kötəklənirdilər, ata kim baxacaq.., Belə 
vəziyyətdə hərbi  xidmətə nifrətdən  başqa heç nə  gözləmək olmaz...». 
Yuxarıdakı vəziyyət ömürlərində əsgərliyin nə olduğunu bilməyən 
kəndli balalarını hürküdüb-qorxudur və fərariliyə vadar edirdi. 
1918-ci il noyabrın 6-da Müsavat hökumətinin hərbi nazirliyi yaradılır 
və onun portfelini hökumət başçısı götürür. Nazirliyi təşkil etmək general 
Səmədbəy Mehmandarova tapşırılır, özü də hərbi nazir müavini təyin edilir. 
Sonra da hərbi nazir olur. 
Birinci növbədə baş qərargah və ordu polkları yaradılır. 
Krımdan gəlmiş sabiq Krım hökuməti başçısı general Sulkeviç baş 
qərargah rəisi təyin edilir. Lakin Mehmandarovla aralarında münaqişə 
olduğundan o istefa verir. 
Ordu isə hələ yox idi. Türklər Bakını alandan sonra Azərbaycan 
korpusu yaradılır və polkovnik Səlimov müvəqqəti komandir təyin edilir. O da 
yazdığı məxfi məlumatda qeyd edir ki, ordu kağız üzərindədir. Adı var, özü 
yox. Atlar acınacaqlı haldadır. Lazımi miqdarda top var, amma topxana 
qurmağa nə zabit, nə at, nə də müxəlləfat var. Əsgərlər cır-cındır içində, hamısı 
ayaqyalın, nə corab, nə çarıq... Kəndə göz dikib, məqam tapan kimi qaçırlar... 
Zabitlərin də vəziyyəti o qədər yaxşı deyildi. Başqa idarə 
məmurlarının maaşları 100-150 faiz artırıldığı halda, zabitlər unudulmuşdu. Elə 
bil ögey uşaqdılar... Pul da gündən-günə qiymətdən düşürdü. 
Boş, susuz səhrada məskən salmaq kimi hesab edilən ağır bir şəraitdə 
general Səmədbəy Mehmandarov ordu yaratmağa başlayır. 
Bu fövqəladə istedad sahibi sərkərdənin tərcümeyi-halını qısa da olsa 
təsvir etmək vacibdir. 1856-cı ildə Lənkəranda doğulub. Atası zadəgan 
Sadıqbəy meşə idarəsində qulluq edirmiş; xasiyyəti cod, tündməcaz kişi imiş. 
Səmədbəy Bakıda gimnaziyanı əla qiymətlə bitirib Peterburqa gedir və 2-ci 
Konstantin topçu məktəbinə daxil olur. Zəka və qabiliyyətinə görə böyük 
hörmət qazanır. 1875-ci ildə təhsilini başa çatdırıb, topçu praporşik rütbəsi alır. 
Sibirə xidmətə göndərilir. İlk dəfə 1900-cü ildə hərbdə məharət və istedadını 
nümayiş etdirir. Həmin il avqustun üçündə çinlilərlə olacaq döyüşdə 
generaldan əmr alır ki, Tsitskar şəhərindən qaçmağa cəhd edəcək adamları top 
atəşinə tutsun və bununla çin əsgərlərinin aradan çıxmasına mane olsun. 
Çinlilər şəhərdən əliboş çıxanda Mehmandarov silahsız adamları 
qırmaqdan boyun qaçırır, atəşə tutmur. Generalla mübahisə edir. Hədələnir və 
hərbi səhra məhkəməsinə verilməklə təhdid edilir. Vadar olub top atəşini 
çinlilərin başları üstündən uzağa yönəltdirir və qaçanların şəhərə qayıtmasına 
nail olub, qan axıtmadan şəhəri tuturlar. 
Sonralar bir il Peterburqda topçu zabitlər məktəbində təkmilləşmə 
kursunda oxuyur. 
198 
 
1904-cü ilin yanvar ayında, rus-yapon müharibəsi başlayanda Port-
Artur qalasına göndərilir. Qalanın müdafiəsi məşhur general-mayor 
Kondratenkoya tapşırılmışdı. Şücaətinə görə sonralar o, Port-Artur qəhrəmanı 
adı ilə məşhur olmuşdu. 
Qalada ən mühüm obyekt hesab edilən Şərq cəbhəsinin topçu 
qüvvələrinin rəisliyi, ən igid zabitlərdən biri sayılan Mehmandarova həvalə 
edilir. Bura daima təhlükə altında idi, Şərq cəbhəsini düşmən zəbt edə bilsəydi, 
bütün qalaya asanlıqla yiyələnəcəkdi. 
General Ə. A. Şıxlinski xatirələrində yazır ki, «Oktyabrın 14-də 
düşmən qalanı topa tutanda Səmədbəy mənim mövqemə gəldi. Yaponlar bura 
11 düyməli topdan tutmuş, 27 millimetrlik xırda dəniz topuna qədər müxtəlif 
ölçülü qoplardan atəş açırdılar. Mövqeyimiz həm də tüfəng və pulemyot atəşi 
altında idi. Mehmandarovun lap yaxınlığında 6 düyməli qumbara partladı, 
ətrafa qəlpələr və qara palçıq sıçradı. Səmədbəyin üst-başını buladı, lakin 
yaralanmadı. Vecinə almadan çox soyuqqanlı halda cibindən çıxardığı ağ 
yaylıqla üst-başını bulamış palçığı təmizlədi. 
Dekabrın 16-da çağırılan hərbi şurada qalanın müdafiəsini davam 
etdirməyi təkidlə təklif edir. 
Yaponlar Şərq cəbhəsinin ən həssas məntəqəsi Drakon dağ silsiləsini 
tutandan sonra, general Stessel qalanı təslim edir. 
1908-ci ildə Səmədbəy Mehmandarova general-leytenant rütbəsi 
verilir. 
Mehmandarovun adı gələndə topçu akademiyasını bitirmiş və digər 
görkəmli qoşun hissələri generalları, bütün ərkan hərb zabitləri hörmətlə, 
iftixarla onu tərifləyirdilər,  qibtə  və həsəd  çəkənlər   də  az deyildi. 
Birinci dünya müharibəsi ərzində, 1914-1918-ci illərdə Mehmandarov 
21-ci piyada diviziyasının rəisi olmuş, Avstriya-Almaniya cəbhələrində 
vuruşmuş, məşhur Lodz əməliyyatında misilsiz məharət və şəxsi igidlik 
göstərmişdi. Bu diviziyaya 81-ci Abşeron, 82-ci Dağıstan, 83-cü Samur və 84-
cü Şirvan piyada polkları daxil edilmişdi. Sonra 2-ci Qafqaz ordusunda korpus 
rəisi təyin edilmişdi. Özünə və başqalarına qarşı tələbkar, əsgərə ata qayğısı 
bəsləyən, namuslu, düz danışan, adamlara sözlə və işlə kömək edən general 
Mehmandarovun yaltaqları, yalançı, oğru, əliəyri və rüşvətxorları görən gözü 
yox idi. İgidlik və mərdliyə görə neçə dəfə qızıl silahla, hərbi məharəti üçün 
Stanislav, Vladimir və Georgi ordenlərilə təltif edilmişdi. Eyni zamanda İranın 
«Şiri-Xurşid» və iki ingilis hərbi ordeninə, Fransa və Rumıniyanın. yüksək 
hərbi mükafatına layiq görülmüşdü. 
General Mehmandarov 1919-cu ildə Vladiqafqazdakı kitabxanasını 
Bakıya gətirmək üçün üç nəfər adam göndərir. Ağ general Erdel əhvalatı 
eşidəndə, gələnləri hüzuruna çağırıb deyir: «Mən Mehmandarov adlı general 
tanımıram. Mən vahid Rusiyaya xəyanət etmiş Mehmandarovu tanıyıram və 
199 
 
Bakını zəbt edəndə onu xain kimi dar ağacından asacağam. Gedin, xəbəri 
özünə də çatdırın». Kitabları da verməmişdi. 
Yüksək hərbi məharəti, istedadı və təşkilatçılıq bacarığı sayəsində, 
yuxarıda təsvir etdiyimiz ağır bir şəraitdə və acınacaqlı vəziyyətdə hərbi işə 
bələd olmayan dəstələrdən qüdrətli qoşun yarada bilmişdi. Denikin hücumu 
ehtimalına qarşı mükəmməl, operativ müdafiə planı qurub, dairələr yaratmışdı. 
1. Yalama-Xaçmaz-Bakı. 2. Dilican-Qazax-Ağstafa. 3. Dilican-Gədəbəy-
Gəncə. 4. Gorus-Şuşa-Yevlax. 5. Dənizdə Samur çayından Ələt stansiyasına 
qədər. 
Ümumiyyətlə əvvəldən qarşıya qoyulan məqsəd 40.000-lik ordu 
yaratmaq idi. Şəraitin ağır olması, xarici və xüsusən daxili vəziyyət buna imkan 
vermirdi. 
Qoşunların müəyyən hissəsi Bakıya gətirilirdi. On Doqquzuncu ilin 
aprel ayının ilk günlərində camaat arasında «ordumuz sabah paytaxta gəlir» 
xəbəri ağızdan-ağıza keçir, hamını sevindirirdi. Hərə bir söz deyir, hərənin bu 
barədə öz mülahizəsi vardı. 
Çəmbərəkəndində mülk sahibi Ağa Məlik, dartayçı İbiş, xarrat Cəfər, 
bir də Zəhər Məmmədrzanın arasında mübahisə düşdü. Ağa Məlik dedikdə ki, 
sabah qoşunumuz Bakıya gəlir, dartayçı İbiş istehza ilə soruşdu: «Xozeyin, 
haçandan qoşun siz dövlətlilərinki oldu? Üç oğlun var, hamısı yanında, evdə; 
qardaşın balaları şəhərdə, özləri də alış-veriş edirlər. O biri xozeyinlərin də 
uşaqları elə». 
«Başından yekə danışma, - deyə Ağa Məlik ona acıqlandı, - hökumət 
özü nə elədiyini yaxşı bilir». 
«Hökumət başında oturanlara nə var, loxmanı verdin, sözün keçəcək, - 
deyə Zəhər Məmmədrza söhbətə qarışdı, - ay xozeyin, barı danışma. O 
əsgərlərin arasında bir nəfər də olsa varlı balası yoxdur. Hamısı fəhlə balaları, 
kəndli uşaqlarıdır, Bolşovoylar yerində deyirlər - fəhlə-kəndli əsgərləri...». 
«Hə, Zəhər Məmmədrza yenə zəhərin atdı, - deyə xozeyin  acıqla  
səsini  ucaltdı, - bu gədə-güdələr yaman dil-ağız açıblar ha». 
«Xozeyin, danışmağı da bizə çox görürsən? - Zəhər Məmmədrza 
soruşdu. - Hə. Ac-susuz dolanırıq, ürəyimizi boşaltmaq da bizə olmaz?..». 
Cəfər kişi dilləndi: «O gün əsgərlikdə olan qardaşım oğlu evə 
gəlmişdi, güzəranları zülümdür, mahnı qoşublar: 
 
Kazarmada  idik,  verildi   azan,  
Aldıq əlimizə, hərə bir qazan.  
Şorbanı alıb, qayıdan zaman  
Şorbadan çıxdı bir ölü siçan... 
 
200 
 
Gülüş qopdu. Zəhər Məmmədrza soruşdu:  «Ağa Məlik xozeyin, buna 
sözün nədir? Nə deyirsən?». 
«Haqq sözə nə deyə bilər? - dartayçı İbiş dilləndi, - odur ey, Gülzar 
qarının ərini, Şubanı mədənində işləyirdi, xozeyin Xudabaş diri-diri quyuya 
atdı, öldürdü. Gülzarın gözünün ağı-qarası bircə oğlu var, çak-çuk eləyib, 
külfəti dolandırırdı, tutub dövlətli oğlu əvəzinə əsgər apardılar. Əsgərlər, qoşun 
Gülzar qarınındır». 
Ağa Məlik söhbəti uzatmayıb getdi. Bir az aşağıda, baqqal Məmməd 
Qulunun oğlu Dadaş dükanın üstünə bayraq sancırdı və astadan oxuyurdu:  
 
Türküstan yelləri öpüb alnını,  
Daha yüksəklərə ucal bayrağım... 
 
Aprelin 5-də səhər tezdən, saat 7-dən paytaxtı bəzəyib qurtarmışdılar.  
Küçələrdə adam çox idi. Dükanların üstündə, böyründə, ala qapılara sancılmış 
üç rəngli - qırmızı, yaşıl və firuzəyi, aypara və səkkiz guşə ulduzlu bayraqları 
külək dalğalandırırdı. Kübarlar yaşayan məhəllələrdəki küçələrdə bayraqlardan 
əlavə, eyvanlardan xalılar, xalçalar sallanırdı. Başqa binalar da çox yaxşı 
bəzədilmişdi, çox yerdə xalı-xalça, cecim asılmışdı. Bir sözlə, əsgərlərin ötüb 
keçəcəyi bütün küçələrdə hər addımda bəzək diqqəti cəlb edirdi. Qırmızı və ağ 
parçalarda iri hərflərlə şüarlar yazılmışdı: «Yaşasın Azərbaycan!», «Yaşasın 
hürriyyət!», «Var olsun millət». 
Saat 9-da küçələr məktəblilərlə doldu. Nəğmə sədaları eşidildi. 
Stansiyadan başlamış, əsgərlərin keçəcəyi meydan və küçələrdə adam 
əlindən tərpənmək olmurdu. 
Birdən, «Gəlirlər, qəhrəmanlar gəlirlər!» Sözləri ağızdan-ağıza keçdi. 
Musiqiçilər əsgəri təranələr çalmağa başladılar. «Yaşa! Var ol əsgər!» alqışları 
ucaldı. Əsgərlərin ilk sırası göründü. Çiyinlərdəki tüfənglərin süngüləri bərq 
vururdu. Yeknəsəq təpik səsləri ətrafa dolurdu. Öndə piyada, dalınca mitraliyoz 
və topçu hissələri, arxada isə süvarilər gəlirdi. Atların üstündəki qəhrəmanlar 
diqqəti daha çox cəlb edirdi. Nizələrindən asılmış xırda bayraqlar yellənirdi. 
Qədim Qafqaz adəti üzrə atlıları zurna-balaban çalanlar müşayiət edirdi. 
Piyada əsgərlər səs-səsə verib hərbi şərqi oxuyurdular. 
...Qoşun birdən dayanır. Generallardan biri uca səslə komanda verir. 
Zabitlər onun əmrini təkrar edirlər. Qoşun bütünlüklə hərəkətə gəlir. 
Ordunu təbrikə gələnlər gömrükxana qarşısında yığılıblar. Parlaman 
üzvləri, Şeyxülislam, müfti, Bakı ünas «Cəmiyyəti-xeyriyyə» üzvləri, 
bələdiyyə idarə heyəti, Dağıstan, Gürcüstan və Lehstan heyətləri buradadır. 
Bir azdan əyanlar və nazirlər gəlir. Bayraqları külək oynadır. Tez-tez 
«Yaşasın Azərbaycan!..» sözləri təkrar edilir. 
201 
 
İngiltərə qoşunları baş komandanı əlaltıları ilə at üstündə ordu 
qarşısından və bayraqların altından keçib, qoşunları salamlayır, «Xoş səfa» 
deyir, sonra da atdan düşüb, toplaşanların yanına gəlirlər. 
Hərbi Nazir Səmədbəy Mehmandarov avtomobildə gəlir. Gurultulu 
alqışlarla və musiqi təranələrilə qarşılanır. Avtomobildən düşüb, əsgər 
sıralarının qarşısından keçərək «Mərhəba!» deyir. Əsgərlər: «Çox sağ ol!» 
cavab verirlər. Mehmandarov heyətlər yığılan yerə yaxınlaşır, sağ əlini öpüb 
gözləri üstünə qoyur. 
Nitqlər söylənir, əsgərlər təbrik  edilir.     «Siz Azərbaycanın, müstəqil 
Vətənimizin   paytaxtına xoş gəldiniz!». 
Müfti və Şeyxülislam da əsgərlərə  Qurandan ayələr deyib, Vətəni, 
xalqı müdafiəyə misallar gətirirlər. 
«Hazır ol hərbə, əgər istərsən sülh-səlah!» sözləri eşidilir. 
Əsgərləri qəbul edən general:    «Bayraqçılar, irəli!» deyə komanda 
verir. Salam marşı çalınır. Onlar hərəkətə gəlib, hökumət binası (Azneft) 
qarşısından keçir. Sadovı (Çkalov) küçəsilə qalxırlar. Musiqi çalınır. 
Camaat ordunun dalınca yeriyir. 
Ordu parlaman binası (Əlyazmaları fondu) qarşısında gurultulu 
alqışlarla, təbriklərlə qarşılanır. Ətraf binaların eyvanlarından əsgərlərin üstünə 
güllər-çiçəklər səpələyirlər. Bu aradakı eyvanlar da bayraqlar və xalı-xalçalarla 
bəzənib. Lakin qonşuluqdakı yanıb, dağılmış, nəhəng skeletə oxşayan 
«İsmailiyyə» binasının xərabələri matəm təsiri buraxır, elə bil bina qara libasa 
bürünüb. 
Rəsmi salamdan sonra ordu dəstələri bir-birinin dalınca Bazar (Hüsü 
Hacıyev) küçəsilə Salyan qışlalarına yollanır. 
Damlar, küçələr adamlarla doludur. Xalq əsgərləri təbəssüm və 
məhəbbət dolu baxışlarla oxşayır, sevincindən ağlayır, bir-birini qucaqlayıb 
öpür, təbrik edir. «Yaşa ordu!» sədaları tez-tez təkrar edilir. Əsgərləri göz yaşı 
ilə yola sala-sala bəzi arvadlar dua oxuyur, xeyir səyləyirlər. 
Çoxları əsgərləri yola salır, onlardan ayrılmaq istəmir. 
* * * 
Düz on beş gündən sonra hərbi nazirlik xüsusi, gizli məktub-təliqə ilə 
nazirlər sovetinə müraciət edir ki qoşun içində bolşevik təbliğat-təşviqatı 
gündən-günə artır və əsgərləri xüsusi özəklərə cəlb etməyə can-başla səy 
göstərilir. Həm də təəssüflə qeyd edilir ki, bolşevik azarı yayan təbliğat-
təşviqatçılar müsəlmanlardır. Bunun da səbəbi məlumdur. Bakı şəhəri 
Zaqafqaziyada bolşevik fəaliyyətinin əsas mərkəzidir. Buna görə də polis 
idarəsinə xüsusi sərəncam verilsin ki, qarnizona ciddi nəzarət yetirsin. Bu və 
digər yollarla ordunu bolşevizm xəstəliyindən xilas etmək lazımdır. 
May ayının 11-də hərbi nazirlik birbaşa daxili işlər nazirliyinə xəbər 
verir ki, «bolşeviklər, çox təəssüf ki, hamısı da müsəlmandır, müxtəlif bəhanə 
202 
 
və cürbəcür yollarla kazarmalara soxulub, əsgərlərə bolşevizm ideyasının 
məqsədini başa salmağa cəhd edirlər. Kazarmalara siyasi ədəbiyyat, 
intibahnamələr yol tapır. Zabit və əsgər paltarı geymiş bolşeviklər qoşun 
hissələri içərisində iş görürlər. Meyvə satanlar çap edilmiş intibahnamələrdən 
qovluq düzəldib, içinə meyvə doldurub əsgərlərə, kiçik zabitlərə, matroslara 
verirlər, açıq-açığına təbliğat aparıb cavanları yoldan çıxardırlar. Təcrübəsiz 
cavan əsgərlər də onların dediklərinə uyur və inanırlar. 
Buna binaən kazarmalar ətrafında xüsusi polis növbətçiləri təyin 
edilsin». 
Bütün bunlar təbii idi, çünki orduya səfərbər edilən fəqir-füqəra 
balalarına yerli-yersiz ağır cəza verilir, təhqir edilirdilər. Fərarilərin sayı get-
gedə artırdı. 
Dövlətlilər pul gücünə uşaqlarını orduya getməyə qoymurdular. 
Rüşvətxorluq həddini aşmışdı. Hərbi nazir hətta parlamanda xitabət 
kürsüsündən elan etmişdi ki, çoxları hərbi işdən həm rüşvətxorluq, həm də 
ərzaq, paltar, silah oğurlamaq, xəzinəni soymaq üçün istifadə etmək istəyirlər. 
Buna imkan daxilində yol verməyəcəyəm. 
«Hümmət» bolşevik təşkilatı 1919-cü ilin yazından əsgərlər içərisində 
mütəşəkkil təbliğat işi aparır, pərbi təşkilat yaradır. Kommunist ideyasını təbliğ 
etmək üçün bütün şərait vardı. Bir yandan ağır həyat tərzi, digər tərəfdən 
heyvani rəftar. Bəy elə bəy idi. Rəiyyət isə kötəklənirdi. «Hümmət» hərbi 
təşkilatına Mirzə Davud Hüseynov, Əli Bayramov, Həbib Cəbiyev və başqaları 
daxil idi. Ordunun bütün hissələrində bolşevik partiya özəkləri yaradılmışdı.    
1920-ci  ilin fevral  ayında  çağırılmış  Azərbaycan  K(b)P-nin  birinci 
qurultayında orduda təbliğat işi aparmaq siyasi şöbəyə həvalə olunur. Bu haqda 
Dadaş Bünyadzadə yazır ki, orduda olan xırda zabitləri partiyaya cəlb etməyə 
xüsusi fikir verilirdi. Təbliğat mövzusu əsasən imperializm əleyhinə mübarizə, 
Şərq xalqlarını əsarətdən xilas etmək, Ankara türklərinə Antantaya qarşı 
mübarizədə yardım göstərmək, milli-azadlıq mübarizəsini daha da 
genişləndirmək, Azərbaycan zəhmətkeşlərinin Sovet Rusiyası ilə dostluğunu 
möhkəmlətməklə silahlı üsyana hazırlaşmaq və s. ibarət idi. 
Rusiya Kommunist (b) Partiyası Bakı Komitəsinin hərbi təşkilatı 
fəhlələri və donanmanı silahlandırmaqla məşğul idi. «Kars» və «Ərdəhan» hərb 
gəmilərində bolşevik partiya özəkləri vardı. Hərbi gəmilərdə, dənizçilər 
içərisində bolşeviklərin apardığı işə Çingiz İldırım, Yan Lukyanenko və 
başqaları rəhbərlik edirdi. 
İngilislərin və Denikinçilərin özbaşınalıqları, yerli məmurların 
rüşvətxorluğu və satqınlığı da üsyana şərait yaradırdı. 
Sovet Rusiyasında Qızıl Ordu tərəfindən məğlub edilmiş ağların 
Cənuba qaçmış zabit və əsgərləri şəhərdə köhnə çar hərbi libasında gəzirdilər. 
Azərbaycan ordusundakı zabitlər içərisində də köhnə çar zabitləri az deyildi. 
203 
 
Onlar əsgərlərin dilini - azərbaycanca bilmirdilər. Nahaq yerə əsgərləri 
kötəkləyirdilər, özləri də Denikinə rəğbət bəsləyir, həm də ona casusluq 
edirdilər.  Ordunun  bütün  sirləri  düşmənə məlum idi. Baş qərargahda general 
Jilyayev, 3-cü Gəncə polkunun rəis müavini polkovnik Qauzen və başqa 
zabitlər həm Denikinin, həm də ingilislərin casusları idi. Tez-tez tutulan 
casusları, hökuməti saya salmadan, ingilislər azad edir, burunlarını hər yerə 
soxurdular. İş o yerə çatır ki, ingilislərin ikiüzlü siyasətinə, özbaşınalığına qarşı 
hərbi nazir Mehmandarov protest edərək vaxtilə   Birinci dünya müharibəsində 
təltif olunduğu ingilis ordenlərini geri qaytarır. 
Sabiq hərbi nazir müavini Əliağa Şıxlinski maraqlı bir əhvalat yazır: 
«1920-ci ildə denikinçilər Azərbaycandan qaçanda gəmidən dənizə böyük bir 
qutu atırlar. Əsgərlər bu qutunu çıxardıb, nazirliyə gətirirlər. Qutu ağzına qədər 
casusluq materialları ilə dolu idi. Orduya aid xırda təfərrüata qədər məlumat 
vardı. Əsgəri hissələrin yerini dəyişməsi, zabitlərin siyahısı, ünvanları, ordu və 
hissələr üzrə bütün əmrlərin surəti... siyahıda elə adam vardı ki, həm ingilis, 
həm Denikin casusu, həm də cinayət polisi idarəsində görkəmli vəzifə sahibi 
idi». 
Əsgərlərin halı həm fiziki, həm maddi, həm də mənəvi cəhətdən 
gündən-günə ağırlaşırdı. 
Dekabr ayında «Azərbaycan füqərası» qəzeti məqaləni belə adlandırır: 
«Azəri əsgərlərinin halı». «Yeganə istinadgahımız əsgərlərdir. Onlar fəhlə-
kəndli balalarıdır. Əllərində silah, çiyinlərində yük, Vətəni müdafiə edirlər. 
Çirkli kazarmalarda yaşayır, soyuq səngərlərdə yatırlar. Yeganə məqsəd 
zəhmətkeşlərin istiqlalını müdafiədir. Əsgərlər ac-yalavac, soyuqda və şaxtada 
güzəran keçirirlər. 
Döyüşdə həlak olanları qəbiristanda elə əsgər paltarında basdırmaq 
istəyirdilər. Bundan həyəcana gələn camaat qəbiristana getdi və komandiri 
tələb etdilər. 
Səbəb nədir ki, gündə neçə nəfər əsgər tələf olur. 
Səbəb məlumdur - şaxta, qışlalar natəmiz, xəstəlik, paltarsızlıq.  
Komandirlər  əcnəbi,   ərzaq   pis  və köhnə. 
Əsgərlər ayazda yatır, palçıq, yağış, qar içində durub bizi qoruyur. Hər 
şey onlara verilməli. Əsgərlərə ağ çərək və yaxşı ərzaq vermək lazımdır. 
Bayılda da çoxlu əsgər ölür. Əsgərlərin dərdinə dava tapmalıyıq. Ciddi çarə 
lazımdır». 
Dalğalanan çadralar. On doqquzuncu ilin mayında «Hümmət» 
təşkilatının təşəbbüsü ilə, Bakıda qadınların izdihamlı nümayişi olur. Belə bir 
nümayiş, belə qeyri-adi bir mənzərə şəhərdə heç vaxt görünməmişdi. Qabaqkı 
nümayişlər bundan tamamilə fərqlənirdi. Müsəlman arvadları sübh tezdən 
meydan və küçələrə çıxırlar. Başqa millətlərin qadınları da həmrəylik əlaməti 
olaraq onlara qoşulur. Mənzərəni görənlər, izdihamın vahiməsindən özlərini 
204 
 
itirir. Xəfif-xəfif əsən bahar mehi qadınların qara çadralarını dalğalandıra-
dalğalandıra, sanki onları salamlayır, təbrik edir, dərdlərinə şərik olurdu. 
Oktyabr inqilabından sonra doğmuş azadlıq günəşindən müsəlman 
arvadları hələ də məhrum idi. Halbuki Oktyabr inqilabı qadınlara hüquq 
vermişdi. Bugünkü izdihamlı çıxış iki il əvvəl ruhanilər qurultayında 
qaragüruhçuların azadlıq, sərbəstlik almaq istəyən arvadlara tutduqları divana, 
hörmətsizliyə qarşı intiqam sədası idi. Əsrlər boyu işığa, havaya, günəşə həsrət 
qalmış, uşaq böyütmək, mətbəx və evdə çapalamaqdan başqa heç nə görməyən, 
min bir məşəqqətə dözən, min bir cəza çəkən müsəlman arvadları dan 
söküləndən gecə yarıya qədər ayaq üstə, aclığa, susuzluğa, yorğunluğa dözənlər 
birinci dəfə idi ki, doğma küçə və meydanları sərbəst, azad dolaşırdılar. 
Lakin qaragüruhçular yenə də baş qaldırdılar, axşamüstü qadınları 
bulvara girməyə qoymadılar, girəcəkləri əlisilahlı «qəhrəmanlar» tutdular. Hələ 
bu az imiş kimi qadınlara hücum etdilər. Polis nəfərləri də qaragüruhçulara 
havadar çıxdılar. 
Hamı üçün taybatay açıq olan bulvarın darvazaları onların üzünə 
bağlandı. İlin 365  günündən bir neçə saat dəniz havası almağı, ləpələrin 
oynamasına tamaşa etməyi onlara qıymadılar. Dövlətlilərin arvadları gün 
uzunu bulvarda dincəlirdi. 
Qadınlara qarşı bu cür münasibət şəhərdə əks-sədaya çevrildi. 
250 milyon pud neft. On doqquzuncu əsrin axırları və iyirminci əsrin 
ilk on ilində Bakıdan ildə yüz əlli milyon pud
*
 neft ixrac edilirdi. Onun qırx 
milyon pudu sisternlərdə, əlli milyon pudu isə kəmərlə Batuma daşınırdı. 
Altmış milyon pud isə gəmi və tankerlərlə  Rusiyaya, İrana və Türküstana 
göndərilirdi. 
Birinci dünya müharibəsi dövründə nefti başqa yerlərə göndərmək çox 
çətinləşmişdi. Hasilatın çox azalmasına baxmayaraq yenə də iki yüz əlli milyon 
pud neft  (beş  milyon ton)  anbarlarda  və  rezervuarlarda aşıb-daşırdı. 
Şimali Qafqazda Denikinin ağ ordusu dəmir yolu ilə hərəkəti 
dayandırmışdı. Xəzərdə ağqvardiyaçı hərb gəmiləri ingilis ağalığı altında 
dənizi gecə-gündüz nəzarət altında saxlayırdı. Həştərxana nəinki tanker, gəmi, 
hətta barkazı belə buraxmırdı. 
Türklərin ordusu Bakıda olanda, almanlar söz vermişdilər ki, Batumda 
olan nefti gəmilərlə Ukraynaya və sair yerlərə daşıyacaqlar. Hətta gəmi də 
hazırlamışdılar. Lakin vəziyyət dəyişdi, almanlar və türklər məğlub oldu. 
Amerika, Fransa və İngiltərənin neft daşıyan tankerləri və donanmaları 
Dardaneldən o tayda idi. Təmirə ehtiyacı olan Bakı - Batum neft kəmərilə çox 
                                                          
*
 Pud -16 kiloqramdır. 
205 
 
çətinliklə gündə 75.000 pud neft vurmaq olurdu ki, bu da ayda 2 milyon pud, 
ümumi miqdarın cüzi bir hissəsini təşkil edirdi. 
Vaxtı ilə ingilislər də Bakıda olanda söz vermişdilər ki, nefti 
Ukraynaya göndərməyə kömək edəcəklər. Hətta bu məqsəd üçün gəmi və 
tanker də ayırmışdılar. Ukrayna ilə müqavilə də bağlanmışdı. Burada da 
vəziyyət dəyişdi. 
Fransaya satılmış nefti Marsel şəhərinə çatdırmaq üçün onlarla 
hökumətə gömrük haqqı verilirdi ki, bu da malın qiymətini bahalaşdırırdı. Bir 
gündə görülə biləcək iş həftələrlə uzanırdı. Neft sindikatı yaratdılar. Nefti hamı 
oraya verməli idi. Xırda neft sahibkarları başqa yerə neft sata bilməzdi. 
Sindikat neft sahibkarlarının əlində artıq qazanc mənbəyinə dönmüşdü. Nə 
qədər ki, sindikat yox idi, neftin pudu 5 manata satılırdı. Elə ki, sindikat 
yaradıldı, neftin pudu qalxdı 10 manat 80 qəpiyə. 
Rokfellerin «Standart oyl kompani» neft sindikatının Bakıdakı 
nümayəndəsi Tomas on iki milyon pud neft almağa müqavilə bağlamışdı. 7 ay 
ərzində hazırlanacaq altı milyon pud ağ neftin qiyməti müxtəlif aylarda 
müxtəlif - 33 dollardan 34 dollara qədər olacaqdı. Ağ neft gəmilərə 
yüklənəndən sonra pulu - Nyu-York, Roma, London və Paris valyutasıyla 
veriləcəkdi. Hər dəfə pulun 10 faizi girov saxlanacaq, müqaviləyə əməl 
olunmadıqda verilməyəcəkdi. 
Baş nazir və xarici işlər naziri gəlib Tağıyevdən xahiş edir ki, icazə 
ver amerikalı qonaqları sizin mülkdə qəbul edək, şəhərdə sizin evinizdən 
münasib yer yoxdur. İki nəfər biz olacağıq, bir də qonaqlar. Hacı böyük qızı 
Sara və kürəkəni Zeynalbəylə qonaqları şərq salonunda qəbul edir. Məclisdə on 
nəfər adam iştirak edir. 
Neftxuda Səlimxanovun arvadı ləl-cəvahirat içində üzürmüş. 
Xəbər verəndə ki, şam yeməyi hazırdı, keçirlər nahar otağına. 
Amerikalı qonaq yanında oturmuş Hacının sadə geyimli qızı Sara 
xanıma fransızca deyir ki, sizin Tağıyevin qızı necə də zəngin geyinib, əsl 
şərqli kimi, gözümlə görməsəydim, belə təmtəraqlı bəzəyi ağlıma cığışdıra 
bilməzdim. Sara gülümsəyib deyir ki, o qonaqdır, Tağıyevin  qızı  mənəm.  
Amerikalı  təəccüblə soruşur: «Siz?!», «Bəli» deyə Sara təsdiq edir. 
Neft mədənlərinin görkəmi son dərəcə acınacaqlı idi; daxmaların 
çoxunda pəncərədə şüşə yox idi. Xəstələr cındır,  şəlpə üstündə çapalayırdı. 
Həkim yox, dava-dərman yox. Ağır xəstələri müalicəxanaya aparmağa araba  
da yox idi. Fəhlələr qızdırmalı  yoldaşlarını dallarına alıb neçə kilometr uzaqda 
yerləşən azarxanaya aparırdılar. Dərman yox idi. Mədənlərdə su tapılmırdı. 
Addımbaşı neftlə dolu çalalardan, anbarlardan aşıb-daşan neft havanı daha da 
zəhərləyir, yanğın təhlükəsi törədirdi. 
206 
 
İyirminci ilin may ayından başlayaraq, rezervuar və anbarlardakı 
250.000.000 pud xam neft və neft məhsullarını sistern və tankerlərlə Sovet 
Rusiyasına daşımağa başladılar. Təhlükə arxada qaldı. 
İki yüz əlli milyon pud (beş milyon ton) neft və neft məhsulları 1920-
ci il aprelin 29-dan iyunun ortalarına qədər, qırx gün ərzində dəniz və dəmir 
yolu ilə Rusiyaya göndərildi. Rusiyanın dağılıb bərbad olmuş sənayesi, 
nəqliyyatı və digər təsərrüfatını tədricən dirçəltməyə başladılar. 
Bu miqdarda neft və onun məhsullarını belə gözlənilməz sürətlə 
daşımağı təşkil etdiyinə görə «Azneft»in rəisi Aleksandr Pavloviç 
Serebrovskini «Qırmızı döyüş bayrağı» ordeni ilə təltif etdilər. 
Xüsusi Dəniz ekspedisiyası. On dörd dövlətin dəmir və od 
mühasirəsində ölüm-dirim müharibəsi aparan və bütün məhrumiyyətlərə dözən 
Sovet Rusiyasına duru yanacaq hava kimi lazım idi. Bakı proletariatı belə ağır 
bir vaxtda Sovet Rusiyasına kömək əlini uzatmağı qərara aldı. Bakıda 
bolşeviklərin Xüsusi Dəniz ekspedisiyası yaradıldı. 
İngilislər iri ticarət gəmilərini də    səfərbər edib silahlandıraraq Xəzər  
sularında bolşeviklərə mane olmaq istəyirdilər. 
Bakı körfəzinə lövbər atmış «Afrika» gözətçi gəmisi bütün ticarət və 
neft körpülərini nəzarət altında saxlamışdı. 
Belə qorxulu və ağır bir şəraitdə bolşeviklərin Dəniz ekspedisiyası 
Həştərxana benzin və maşın yağı daşımağa başlamışdı. 
Kapitan Dadaş Səlimov nəql edirdi ki, ekspedisiyanı hərbi 
donanmanın rəis müavini Çingiz İldırım, kapitan Əli Bayramov, Dövlətov və 
bekar dənizçiləri işə düzəldən Yan Lukyanenko idarə edirdilər. Əli Bayramovla 
çoxdan tanış idik, ikimiz də Bakı dənizçi məktəbini bitirmişdik, ikimiz də kasıb 
ailədən idik. Mən dülgər oğlu idim, atam gəmilərdə döşəmə təmir edirdi. Əlinin 
atası isə Lahıc misgərlərindən idi, çoxdan Bakıda yaşayırdılar. 
Bir gün Əli Bayramov məni yanına çağırıb dedi ki, get Yan 
Lukyanenkonun yanına, səninlə işi var. Getdim. Onun işlədiyi idarə Qoşa qala 
qapısının yanındakı Haşımov (Gənclər) meydanında, ikimərtəbəli mülkdə idi. 
Yan dedi ki, get ticarət portunun rəisi Çingiz İldırıma ərizə ver ki, bolşeviklər 
motorlu qayığımı qaçırdıb aparıblar, indi Zirədə hökumət tapıb. Xahiş edirəm 
qaytarın. Qayığın sənədlərini də verdi mənə. Sən demə, qayığı köhnə tarixlə 
keçirdiblər mənim adıma. Çingiz İldırım əmr verdi, qayığı qaytardılar. Gəldim 
Yanın idarəsinə. O dedi ki, başqa bir motorlu qayıq da var. Hər ikisiylə 
Həştərxana benzin göndərməliyik. Əmələləri çıxardıb yerinə rus qoymuşuq. Al, 
bu on min manatı, get benzin al, vur qayıqlara. Qaraşəhərə gedib Şibayev 
körpüsündən benzin dolu bidonları alıb, yüklədik qayıqlara və kağız düzəldib 
Ənzəli adına yola saldım. Qayıqlar üçün bir neçə pasport olurdu; birini 
saxladım üzümdə, o biriləri qaldı kapitanda. 
207 
 
Qayıqlar Həştərxana getdi, mən sərnişin gəmisində yollandım 
Ənzəliyə, İrana. Sənədləri pul gücünə sahmana salıb qayıtdım geri. Elə ki, 
qayıqlar Həştərxandan döndü, İran möhürü vurulmuş sənədləri aparıb 
göstərdim Bakı gömrükxanasına. 
Ağqvardiyaçıların və ingilislərin mühafizə gəmiləri, qayıqları Bakı – 
Mahaçqala - Həştərxan yollarına nəzarət edirdilər. 
Ekspedisiya gəmilərində maşın yağı və benzin daşıyan başqa bir 
kapitan söhbət edirdi ki, on doqquzuncu ildə Kirovun tapşırığı ilə məni 
Həştərxandan Bakıya yolladılar. Aprelin birinci günlərində Pirallahı adasına 
gəldim. Ağzı lehimlənmiş qutularda çoxlu Nikolay pulu gətirmişdik. Rusiyanın 
banklarında qalmış, qiymətini itirib, xərclənməyən bu pullar Bakıda işə gedirdi. 
Məmurlara rüşvət verib iş aşırırdıq mal alırdıq. Gətirdiyim pulları Zirə 
kəndinin yaxınlığında gizlətdik, sonra da ekspedisiyaya təhvil verdik. Təzədən 
benzin, bir də maşın yağı alıb gəmiyə vurduq. Gəmi yelkənli idi, motoru da 
vardı. Axşamüstü yola düşdük. «Afrika» gözətçi gəmisi sənədlərə baxıb, bizi 
ləngitmədi. Çox çəkmədi, xəzri başladı. Gedib Zənbil (Bulla) adasına çıxdıq. 
Ərzaq və su götürmüşdük; quru şeylər idi. Ocaq qalayıb xörək bişirmək 
olmazdı. Benzin bir qığılcımdan alışa bilərdi. İkinci gün xəzri gilavarla  əvəz 
oldu, yelkənləri açıb dənizə çıxdıq. Şərq sahilinə səmt götürdük. Külək birdən 
dəyişdi, təzədən xəzri başladı. Yelkənlər şişib, qayıq öz-özünə cənuba üzürdü. 
Ha əlləşdik bir şey çıxmadı, bizi gətirdi Xorbaşına. Bu arada vətəgə  çoxdu.   
Girdik körfəzə. Durbinlə  baxanda sahildə  kazakların gəzişdiyini  gördük. 
Əyinlərində hərbi libas, böyürlərində şaşka, tapança... pis yerdə axşamlamışdıq. 
Çəlləklərdən şirin suyu boşaltdıq. Çox keçmədi kazaklar iki qayıqda 
bizə yaxınlaşdılar, gəmiyə qalxdılar. Başladılar axtarışa. Əvvəl qayığı, sonra da 
adamları  yoxladılar.  Sənədləri  götürüb, məni  apardılar qırağa. 
Binanın qabağındakı meydanda dar ağacından iki cənazə asılmışdı. 
Külək əsdikcə yellənirdilər. Bir nəfəri boğazından, o birisini ayaqlarından 
asmışdılar. Boğazından asılan ölmüşdü, o birisi zəif-zəif xırıldayırdı. Birdən 
qapının ağzında ağzı bağlı, kəndirlə dörd çarpaz sarınmış çuvalın tərpəndiyini 
gördüm, zarıltı səsi eşidilirdi. 
Birtəhər özümü ələ aldım. Otağa girdik. Sənədləri təzədən diqqətlə 
yoxladılar, bir zabit başladı sorğu-suala: «Hara gedirsiz?» «Kimsiz!», 
«Daşıdığınız mal kiminkidir? Mal sahibi nə çarədir?». Cavab verib dedim  ki,  
hamısı  sənədlərdə yazılıb.  «Bolşeviksiz?», «Yox a! Nə danışırsız?», «Sizi 
külək gətirdi bura?», «Yox, dənizdə külək bizi  çox hərlətmişdi, içməli su 
qurtarmışdı. Dənizdə  balıqçılara  rast gəldik. Onlardan xəbər aldıq ki, 
Xorbaşında kim var. Dedilər özümüzünkülərdir. Bolşevikləri   qovublar. 
Kazaklar qayda-qanun düzəldiblər. Ürəkləndik. Gəldik ki, su götürək...» 
«Bolşevik olan yerdə rahatlıq olmaz. Ölüləri dz xatalıdır» deyə zabit 
keçdi o biri otağa, telefonla Lənkərana xəbər verdi ki, yelkənli gəmi tutmuşuq, 
208 
 
benzin dolu bidonlar yüklənib. Guya Ənzəliyə gedirlər. Nə edək?». Bir azdan 
zabit qayıdıb xəbər verdi ki, sizi buraxırıq... Razılıq etdim: «Cənab zabit, sağ 
ol... Qurudan təzəcə yel əsir, icazə verin körfəzdən dənizə çıxalar. Mən 
burdayam... Kapitansız heç yerə gedə bilməzlər, sənədlər də sizdədir». 
Zabit razılaşdı. Uşaqlara tez him elədim. Gəmi körfəzdən təzəcə 
dənizə çıxmışdı ki, başqa bir zabit otaqdan yüyürüb qışqırdı: «Yelkənli gəmini 
saxlayın! Lənkərandan əmr var ki, buraxmayın onları!». 
Bir soldat sahilə qaçıb yoldaşlarıma qışqırdı: «Getməyin! Gözləyin!». 
Zabit girdi otağa. Gördüm iş şuluqlaşır. Gəmidəkilər də məni dənizçi 
işarəsilə tələsdirirdilər. Şapkamı qaldırıb, işarə ilə başa saldım ki, azca 
gözləyin. Dönüb soruşdum: «Cənab soldat, burda su başına harda çıxmaq olar? 
Rahatxana hardadır?». 
Soldat əlilə kolluğu göstərdi: «Odur ey, get ora». 
Kolluğa girib, sürünə-sürünə özümü verdim dəniz qırağına, birtəhər 
ordakı xırda qayıqlardan birinə qalxdım, avarları tapıb üz tutdum dənizə. 
Qorxudan adamın gücü necə də birə min artarmış. Birtəhər özümü yelkənli 
gəmiyə çatdırdım. Düşdük yola... 
Kazaklar qışqırıq sala-sala tüfəngi qapıb, tutdular bizi gülləyə. Gec 
idi. Güllə mənzilindən uzaqlaşmışdıq. Kapitan iri əlini saçlarına çəkib dərindən 
ah çəkdi: «Saçlarım onda ağardı. Üç saata. Peçin altında başqa sənəd vardı. 
Ehtiyat üçün həmişə bir neçə sənəd götürürdük. Başladıq sağ tərəfdə dəniz 
qırağı ilə üzü yuxarı üzməyə. Gilavar bərkiyirdi. Dedim ki, uşaqlar, bu külək 
bizi Həştərxana qədər qovacaq. Təkbəndin altını bərkidin. İri yelkəni endirdik 
ki, qayıq batmasın. Külək anbaan güclənirdi. Dəniz də şahə qalxırdı. Tamam su 
içində idik. Alt paltarımız da islanmışdı. Göz-gözü görmürdü. Fırtına yelkənini 
qaldırmışdıq, balacaydı deyə gəmini qoymurdu ləngər vursun. Yel gəmimizi 
elə qovurdu ki, güllə atsaydılar çatmazdı. Yeddinci gün külək sakitləşdi, 
gördüm su dayazlaşır, dəryanın dibi görünür. Lot atdım, sarı gil gəldi. Sükanı 
köməkçimə tapşırıb, özüm gedib yatdım. Ayılanda gördüm gəmi əyilib, böyrü 
üstə üzür. Keçdim sükanın dalına, birtəhər gəmini qaydada oturtdum. Lövbər 
atdım. Yelkənləri endirdik. Taqətdən düşmüşdük. Hamımız uzanıb yatdıq. 
Sabahı gün ayılanda gördük ki, sahildə bir neçə nəfər balıqçı dayanıb 
təəccüblə, qorxu ilə bizə baxırlar. Birtəhər, əl-qol işarəsilə, tütün, papiros, 
konserv göstərib yaxına çağırdıq. Haqlarını verdik, bizi yedəyə götürüb, kanala 
qədər sürüdülər. Ordan o yana hərbi limandan kater gəlib bizi apardı. 
Həştərxanda bizi sevinclə qarşıladılar. 
Gətirdiyimiz benzindən təyyarələrə töküb sabahı gün başladılar 
ağqvardiyaçı və ingilis gəmilərini bombardman etməyə. 
Bir həftə sonra gəmimizə çoxlu pul, silah və siyasi ədəbiyyat yükləyib 
yenidən Bakıya yola saldılar. 
209 
 
1919-cu ilin aprel ayında Dəniz ekspedisiyası Bünyad Sərdarovun 
başçılıq etdiyi dəstəni Bakıya gətirirdi. Mindikləri adi balıqçı qayığında, 
döşəmənin altında siyasi ədəbiyyat və pul gizlətmişdilər. Yolda ingilis və 
ağqvardiyaçılar qayığı yaxalayıb, içində olanların hamısını güllələmişdilər. 
Qocaman kapitan Əlibala Rəcəbov nəql edirdi ki, 1919-cu ilin 
ortalarında İrandan Bakıya yük gətirirdim. Dəniz sakit idi. Uzaqda üç böyük 
gəmi göründü. Bizdən xeyli aralı bir yelkənli qayıq üzürdü. Çox keçmədi 
hərbiləşdirilmiş «Emanuel Nobel», «Elmar Nobel» bir də «Arşak» gəmilərini 
tanıdım. Göyərtələrindəki topların lüləsini qabağa tuşlamışdılar, bərk 
üzürdülər. Müavinim təəssüflə dedi; «Yelkənli qayığın qovaraqını götürüblər». 
Dedim: «Ola bilər». Müavinim əlavə etdi: «Bu gəmilər gecə-gündüz dənizi 
ələk-vələk edib bolşevik axtarırlar. Həştərxandan qayıdanları, ya da ora gedən 
adamları tutub öldürürlər...». 
«Emanuel Nobel» xəbərdarlıq fiti verdi. Yelkənli qayığa üç səmtdən 
yaxınlaşırdılar. Biz də baxırdıq, görək iş nə ilə qurtaracaq. Hərb gəmiləri 
dənizçi «dililə», bayraqlarla, qayıqda olanlara «dayan» işarəsi verirdilər. 
Oradakılar isə veclərinə almırdılar. Hərb gəmiləri lap yaxınlaşıb, dənizə bir 
neçə qayıq saldılar, kəndir trapla hərbi matroslar qayıqlara düşüb, üz tutdular 
yelkənli qayığa tərəf. Elə ki, lap yaxınlaşdılar, birdən yelkənli qayıq başladı 
alışıb yanmağa və onu təqib edən qayıqlara hücum etdi. Hərbi matroslar 
dəhşətə gəldilər, üz tutdular qaçmağa. Yelkənli qayıq isə əl çəkmir, yana-yana 
sürətlə əvvəl bir qayığa, sonra da dönüb o birisinə özünü zərblə çırpdı. 
Bu zaman hədəf müvazinətini itirib içindəki matroslar dənizə 
düşdülər. Qayıq alışdı, yelkənli qayığı isə alov bürüdü. 
Sükançı Pojarov da dörd dəfə Həştərxana benzin alardıqlarını nəql 
edirdi: «Onlardan iki dəfəsini Roqovla bərabər aparmışdıq. Ekspedisiyada ən 
cəsur dənizçi Nikifor Roqov idi. Heç nəyinən hesablaşmazdı, özünü oda, suya 
vurardı. Qaranlıq, tufanlı, şaxtalı qış gecələrində, şiddətli xəzri əsəndə dənizə 
çıxardı. Bir addımlıqda göz-gözü görməyəndə, ləpələr şahə qalxanda qayığı 
qoşardı. 
Reyddə ingilislərin hərbi gözətçi gəmiləri iz axtaran it kimi körfəzə 
gələn, limandan çıxmaq istəyən qayıq və barkazları axtarırdılar. Projektorlar 
ətrafa gur işıq zolaqları saçırdı. Hər an qayığı seçə bilərdilər. 
Roqov isə öz işində idi, düşmənləri saymaz, tapşırığı canla-başla 
yerinə yetirərdi. İki dəfə Roqovun dəstəsilə Həştərxana yollanmışdım. Göy 
buludsuz olanda yolu, səmti ulduzlarla təyin edirdik, tapşırığı yerinə yetirirdik. 
Elə ki, biz çatırdıq, Sovet təyyarəçiləri benzin alıb başlayırdılar ağları, 
ingilisləri dənizdə və quruda bombalamağa. O gün olmurdu ki, düşmənin hərb 
gəmilərini, ticarət gəmilərini bombalamasınlar. Köpək uşaqları nəzarəti daha da 
artırdılar. Həştərxana neft, benzin və maşın yağı buraxmamaq üçün bir neçə 
əlavə ticarət gəmisini təzədən səfərbər edib silahlandırdılar. Roqov Həştərxana 
210 
 
doqquzuncu dəfə səfər edəndə ingilis hərb gəmiləri onları araya alıb tutmaq 
istəyirlər. Görəndə ki, xilas olmağa, aradan çıxmağa ümid yoxdur, benzin dolu 
gəmiyə od vurur. Özləri də yanır. 
Bir dəfə də tapşırıq verdilər ki, «Ediçka» barkazı ilə Krasnovodskiyə 
üç nəfər adam aparmalısız. Hazırlaşın. «Ediçka» Nobel qardaşlarınınkı idi. 
Bibiheybətdən neft barjlarını yedəkdə Qaraşəhərə aparırdı. Altıncı körpüyə yan 
almışdıq, indiki «Azneft»in qabağında. Mən sükançı idim. Familim Pojarov 
olsa da sənədlərimdə Mironov yazılmışdı. Körpüdə kapitan müavini ilə 
hərlənib, məqam gözləyirdik. Aparacağımız üç nəfər də qıraqda himə bənd 
idilər. Bir əsgər də əlində tüfəng, növbədə dayanmışdı. 
Naqan cibimdə, axşam saat on birdə keçdim barkaza, yaxınlaşıb 
qapını taqqıldadıb, girdim kapitanın kayutuna:  «Cənab kapitan, olarmı?» 
dedim.    Ucaboy, arıq adam idi. Uzandığı divandan tərpənməyib dedi: «Olar. 
Nə istəyirsən?!». «Cənab kapitan, - dedim, - tapşırıq veriblər ki, «Ediçka»nı 
Krasnovodskiyə aparaq». O təəccüblə soruşdu: «Nə? Necə yəni barkazı 
Krasnovodskiyə aparaq, - səsindən hiss etdim ki, mətləbi başa düşməyib, 
dikəldi. - Özüm gedib, bu saat danışaram ki, bu, mümkün olan iş deyil. 
Barkazda Krasnovodskiyə getmək mümkünmü?! Başları xarab olub...» 
Naqanı çıxardıb ona tuşladım: «Yerindən tərpənsən özünü ölmüş bil, - 
dedim, - güllələrin  hamısını çaxacağam başına!». 
Kapitan özünü itirdi, tərpənmədi. Kapitan müavini içəri girdi, kəndir 
ilməyi saldı onun boynuna. Uzatdıq divana. Tərpənsəydi boğacaqdıq. Elə bu 
vaxt qulluqçu qız içəri girdi, əlimdə naqanı, kapitanın boynunda kəndir ilməyi, 
yan tərəfdə kapitan müavinini görəndə qorxusundan «ah!» deyib huşunu itirdi. 
Onu da götürüb kalitanın yanında uzatdıq. 
Körpüyə qayıdıb əsgərə yaxınlaşdıq, tapançanı üstünə çəkəndə dedi: 
«Onu qoy cibinə. Butkanın yanında gözləyirlər, get, onları gətir». Sən 
deməginən əsgər də bizim adam imiş. Budkanın yanında gözləyənləri gətirib 
yerbəyer elədik. 
Bir azdan yola düşdük. Üç nəfəri Moskvaya göndərirdilər. 
Krasnovodskidən Aşqaba, oradan Daşkəndə, sonra da Moskvaya 
yollanacaqdılar. 
Jiloy adasına çatanda, endim kayuta, dedim: «Cənab kapitan, dur 
gedək yerinə, barkazı idarə elə, bizi «Kuli» mayakına çatdır!». O, burnu altında 
mızıldadı: «Mironov, nə danışırsan?! Dənizi barkazla aşmaq olar?! Dəlisiz, 
nəsiz?! Batarıq. Yaxşısı budur, gəlin qayıdaq dala. Bakıya. Mən heç kəsə heç 
nə demərəm». 
«Dala qayıtmaq barədə söz ola bilməz» deyə mən təkid etdim, - «dur 
gedək, kapitan körpüsünə!». O, naçar qalıb durub düşdü qabağıma. Sükanı mən 
idarə edirdim. 
211 
 
İyirmi bir saata gedib çatdıq «Kuli» mayakına. Gecə idi. İşıqları 
keçirdik. Girdik körfəzə. Mayakın yanında iki düşmən gəmisi dayanmışdı. O 
həndəvərə getmək olmazdı. Vadar olub yolumuzu saldıq Bıkoviç körfəzinə. 
Səhər tezdən çatdıq Krasnovodskiyə. 
«Ediçka»nı təmir edib qurtaranda patron dolu qutuları, çoxlu tüfəng, 
bomba yükləyib bizi geri yole saldılar və dedilər ki, birbaşa hərbi limana 
gedərsiz. Bakıya çatanda gördük ki, Çingiz İldırım bizi hərbi limanda gözləyir. 
Bir dəfə yoldaşlarımızdan biri - Süleyman oğlu Baba Həştərxandan 
güclü pul gətirəndə ingilislər hiss edirlər. Baba görür ki, vəziyyət xarabdır, ələ 
keçsə güllələyəcəklər, özünü itirmir, qayığı sürür birbaşa hərbi limana. 
Körpüyə qalxanda əli silahlı jandarm zabiti qabağını kəsir. Baba nə olar-olar 
deyib qoltuq cibindən çıxartdığı pul bükümünü uzadır zabitə: «Tez ol, - deyir, - 
əsgərlərdən çağır, dəmir qutuları daşıtdır küçəyə!». Pul bükümünü görəndə, 
zabitin gözləri çıxır kəlləsinə, yəqin ki, ömründə o qədər pul görməyibmiş. Tez 
iki əsgər səsləyir, əmr edir ki, bağlı dəmir qutuları körpüdən küçəyə daşısınlar. 
Baba əsgərlərə də xərclik verir. Zabit cəld fayton saxlayıb, qutuları yüklədir. 
Babanı oturdur, özü də əlində silah ayaq qoyan dayanacaqda durub, şəhərə 
yollanır və Babanı aradan çıxardır. 
Səhəri gün Süleyman oğlunu tutub gətirirlər əks-kəşfiyyat idarəsinə. 
Onu orada on gün saxlamışdılar. Soruşurlarmış: «Həştərxandan nə 
gətirmisən?» «İntibahnamələr hardadır?», «Pullar hardadır?», «Nə qədərdir?». 
Baba inkar edir, deyir ki, mən Bakıdan çıxmamışam. «Pul nədir?», «Həştərxan 
nədir?..». Qonşusu qoca rus arvadını çağırıb tuturlar sorğu-suala. Qoca arvad 
deyir ki, həzrət İsanın ruhuna and olsun, bu yazığı həmişə evdə görmüşəm. 
O zaman Mirfəttah Musəvi «əkskəşfiyyat»da rəis müavini idi. O işi 
birtəhər ört-basdır etdirir. Babanı buraxırlar. 
Meyxanada qətl. Professor Hadı Əliyevdən bir dəfə bolşevik qardaşı 
Haşımın faciəsi barədə soruşdum. O kədərləndi: «Haşım məndən bir neçə yaş 
böyük idi. 1892-ci ildə doğulmuşdu. Realnı məktəbdə oxuyurdu, 
xəstələndiyindən 7-ci sinifdən çıxası oldu. Dövlətli uşaqlarına dərs deyib, pul 
qazanırdı. 
Bizim təlim-tərbiyəmizə İbad dayım baxırdı. Maddi kömək edirdi. 
Dayım Orconikidze ilə dost idi. Haşım 1915-ci ildə bolşeviklər partiyasına 
daxil olmuşdu. Caparidze ilə də dost idi. Tez-tez evimizə gələrdi. Soltan Məcid 
Əfəndiyev də, Tağı Şahbazi də... Haşım dilmanclıq edib Caparidzenin 
müsəlmanların yığıncağında dediyi nitqləri azərbaycanca camaata başa salırdı. 
1918-ci ildə Nərimanovla Narginə, əsirlərin vəziyyətini yoxlamağa o da 
getmişdi. Komissiyanın üzvü idi». 
«Böyük tətil olanda Haşım komitənin sədr müavini idi. Başına köhnə 
panama qoymuşdu ki, tanımasınlar. Evə gəlmir, Maştağaya gedirdi, orada 
qalırdı. Fəhlə konfransında  Qoqoberidze  sədr,  Haşım  müavin  idi. 
212 
 
Firqə tərəfindən Tağıyev fabrikasına təhkim olunmuşdu. Partiyanın 
pullarını ona etibar etmişdilər. 
O da gətirib verirdi anama ki, saxlasın. Anam da gizlədirdi». 
«Hacıbəy Seyidbəyov Haşımı və Mirfəttah Musəvini 1919-cu il, 
sentyabrın 5-də «Новы Свет» restoranında öldürmüşdü. Seyidbəyov dəmir 
yolu teleqrafxanasının rəisi idi. Qubernatora qohumluğu çatırdı, özü mühəndis 
idi. Mirfəttah Musəvi əksinqilabla mübarizə idarəsində rəis müavini işləyirdi.    
Vağzalda kommunist yoldaşlarını Tiflisə yola salıb gedirlər limana. Oradan 
Həştərxana benzin aparacaq barkazı yola salandan sonra üçlükdə «Новы Свет» 
restoranına gəlirlər. Qonşu stolda Seyidbəyov bir  qadın və bir kişi ilə şam 
edib, şərab içirlərmiş». 
«Aralarında mübahisə düşür. Seyidbəyov tapançanı çıxardıb onlara 
atəş açır. Haşımla Mirfəttahı öldürür.  Qoqoberidze qarnından yaralanır. Dəfn 
mərasimi sentyabrın 7-də Qurban bayramı günü oldu. Küçə-bazarı qurban 
kababının iyi bürümüşdü. Üstünə qırmızı parça salınmış qoşa  mafəni əllərdə 
aparırdılar.   İki cavanın şəkillərinin çərçivələrinə qara parça sarınmışdı. Mədən 
və zavodlardan yüzlərlə fəhlə və işçi gəlmişdi. Mitinqdə danışanlar saniyə ağır 
cəza tələb etdilər.    Mafələri parlaman binası qabağında saxladılar. Əliheydər 
Qarayev eyvanda olan müsavat nazirlərinə əlini uzadıb, qışqırdı: «Bu qurbanlar 
sizə baha tamam olacaq». 
Dörd ay sonra Hacıbəy Seyidbəyovdan əlli min manat girov alıb, 
məhkəməyə qədər zaminə buraxdılar. Bu məsələ camaatın bərk narazılığına 
səbəb oldu. Parlamanda qatilin  həbsdən  nə  üçün  buraxıldığı barədə sorğu 
verildi. «Hümmət» təşkilatından parlaman üzvü tribunadan dedi: «Əksinqilab 
Dağıstanı işğal etdikdə, necə həyəcanlı günlər keçirdiyimizi yaxşı bilirsiz. 
Bilirsiniz ki, o vaxt qara qüvvələrlə mübarizə nə qədər çətin və qorxulu idi. Bu 
yolda çalışan gərək öz çanından keçəydi. Biz qorxmadıq, bunu bilirdik. 
Hökumətə köməkdən qaçmadıq, ən çalışqan yoldaşlarımızı əksinqilabla 
mübarizəyə səfərbər etdik. Mirfəttah Musəvi və Haşım Əliyev yoldaşlarımız bu 
işdə çoxlu düşmən qazandılar. Axırda onları qətl etdilər. Biz gözlədik ki, 
hökumət canini, qatili cəzalandırar. Qəzetlərə yazmağa qoymadılar, mitinq 
keçirməyə qoymadılar. Hökumət söz verdi ki, qatili cəzalandıracaq. İndi isə pul 
alıb, onu buraxıblar. Ağ terrora qırmızı terrorla cavab verə bilərik. - Böyük 
həyəcanla, - heç insafdır ki, iki gənc yoldaşımız öldürülsün, biri də yaralansın, 
özü də dörd aydan sonra cani həbsdən çıxsın. Şəhərdə gözümüzün qabağında 
gəzsin. Qan satılır. Biz bilmək istəyirik ki, hökumət bu xüsusda nə deyir? Biz 
bu tribunadan açıq deyirik ki, hərgah hökumətdən cavab çıxmazsa, bizi qane 
etməzlərsə, ağ terrorun qabağına qırmızı terror çıxardacayıq». 
Parlaman sədri sorğuya cavab vermir, bahalıq və başqa məsələlərin 
müzakirəsinə keçir. 
Qatil İrana qaçır. 
213 
 
İngilislər Bakını tərk edirlər. Hadisələr bir-birini sürətlə əvəz edirdi. 
Heç kəs sabahkı günün necə qurtaracağını bilmirdi. Hamı intizarda, nə isə 
gözləyirdi. Hərə bir mülahizə yürüdürdü. On doqquzuncu ilin axırına yaxın 
ingilis qoşunları Bakıdan Tiflisə yola düşürdü. Zabitlər burada «evləndikləri» 
xanımları üçün qatarın arxasında xüsusi vaqon qoşdurmuşdular. Xanımların 
çoxu erməni dövlətlilərinin qızları idi. Əşyalarını - çamadan, boxça-torbalarını 
yerbəyer edib, yola düşməyə müntəzir idilər. Xanım-xatın gözəllər İngiltərədə 
necə yaşayacaqları barədə fikirləşirdilər. 
Zabitlər qabaq tərəfdəki, komanda heyəti olan vaqonda idilər. Onlar 
söhbət edir, danışıb-gülürdülər. Belə zəngin, rəngarəng şəhərdən ayrılmağa 
təəssüf edirdilər. 
Parovoz uzun, sürəkli fit çalır, astadan hərəkətə gəlib vaqonları 
arxasınca sürükləməyə başlayır. Xanımlar üçün qoşulmuş «xüsusi» vaqon isə 
tərpənməyib yerindəcə qalır. Xanımlar bunu gördükdə dəhşətə gəlir və başa 
düşürlər ki, burda da ingilislər hiylə işlədib, onları aldadıblar. İngilis zabitləri 
isə pəncərələrdən baxıb, istehza ilə gülə-gülə əlləri ilə xanımlara vida salamı 
yollayırdılar. 
İngilis qoşunları Bakıdan tamamilə çıxıb gedəndən sonra fəhlə Bığlı 
Həsənəli bədiyə yazmışdı; fəhlələr ingilispərəstlərə sataşıb vedrənin altına 
döyəcləyib oxuyurdular: 
 
Başlagınan nağaranı çalmağa,  
Sözlərimi ta yadıma salmağa.  
O, gəlmişdi Qafqazyada qalmağa,  
Qalaydı mehman, hara çıxdı getdi? 
 
Gül-çuvalın yığışdırıb bağladı,  
Qonşumuzun ürəyini dağladı,  
Onlar getdi, «arvadları» ağladı,  
O mahi-taban hara qaçdı getdi? 
 
Gələn kimi quyruğuvu buladın,  
Sevincindən lap it kimi uladın.  
Qarına-fətir
*
   qatırların  suladın,  
Dərdüvə dərman hara çıxdı getdi? 
 
Qoy getsinlər, daşlarını sən də at!  
Min altı yüz biz almışıq qatır, at,  
                                                          
*
 Bir qarın çörəyə, pulsuz maaşsız işləyənlərə  deyirdilər 
214 
 
Onlar getdi, dul qaldı çoxlu arvad,  
Ol can alan, can hara çıxdı getdi? 
 
Qonaq, qonaq, buydu sənin qonağın?!  
İndi söylə kimə gəlir gümanın?  
Sən allahın, sən məzhəbin, sən dinin,  
Şapkası fincan hara çıxdı getdi? 
 
Dilləri pis, danışırlar qart kimi,  
Söz deyəndə, qalırdılar mat kimi.  
Çoxlarının tumanı arvad kimi,  
Bığın qırxdıran, hara çıxdı getdi? 
 
Kəndlərdə yaxşı kənddür Bülbülə  
Yalanı doldurmuşdulər zənbilə,  
O Batuma, sən də ki, cəhənnəmə,  
Podrati İran hara çıxdı getdi? 
 
Gəlmiş idi, əsir edə bizləri,  
Xırda-xuruş idi bütün sözləri. 
Belə deyir əcnəbilər özləri,  
Bir dəstə «reyhan» hara çıxdı, getdi? 
 
O gündən ki, başladılar gəlməyə,  
Cəhd etdilər hər bir işi bilməyə.  
Neft aldılar, pulları yox verməyə,  
Qatır satanlar hara çıxdı getdi? 
 
Pencəkləri oxşayırdı lap dona,  
Çətin işdir, yarı yoldan dönə, 
Bir nəfəsə getdilər düz Londona,  
Aləmə «Soltan» hara çıxdı getdi? 
 
Bildir bu vaxt ürəyimi dağlardın,  
Vedrə açıb, jalonkaya bağlardın.  
O qaçanda, sən vağzalda ağlardın,  
Söylə, o qağan hara çıxdı getdi? 
 
Fikr eləmə, pencəyi satdırarsan,  
Şapkanı da çevirtdirib qoyarsan.  
Olmasa, verdirib boyatdırarsan,  
215 
 
O naxələflər hara çıxdı getdi? 
 
* * * 
Qocaman müəllim Ağabəy İsrafilbəyli deyirdi ki, «Şirvanşahlar» 
sarayını müəllimlər ittifaqına vermişdilər və mənə tapşırmışdılar ki, get bax, 
layihə tərtib elə, eyni zamanda tarixi əhəmiyyəti olan qala divarlarını, məscid, 
hamam, mədrəsə və yaşayış binalarını siyahıya alın. Sonra hamısı üçün bərpa 
planı duzəldəcəkdik. Əsas məqsəd xalqın keçmişini, mənəvi varlığını gələcək 
nəsillərə çatdırmaq idi. 
Rəssam Yakov İosifoviç Çelxis İçərişəhər haqda deyirdi: «Baxın, 
yaxşı-yaxşı baxın! Bu darısqal küçələr, bu daxmalar, bu kəlləbənd, qapı, 
pəncərələr, şəbəkə və hətta navalçaların hər biri millətinizin tarixidir. Bu 
iyirmidən çox məscid-mədrəsə xalqınızda elmə, mədəniyyətə, incəsənətə, 
inkişafa olan həvəs və əzmi göstərir. On beş hamam, bir neçə ovdan çoxlu su 
quyuları bu xalqın paklığa, təmizliyə, suya aşiq olduğunu nümayiş etdirir, - 
gedə-gedə əlləri ilə ətrafı göstərib davam edirdi. - «Bu qala divarları, 
darvazalar, məhəccərlər böyük mədəniyyət nümunəsidir... «Şirvanşahlar 
sarayı», «Qız qalası», bürclər tükənməz milli sərvətdir». 
Saraya çatanda rəssam darvazanı oxşayırmış kimi nəqşlərə toxunaraq 
əlavə etdi: «Xahiş edirəm, bu qapılardakı geometrik nəqşlərə diqqət yetirin... O 
minarə və o qübbə sənətkarı özünə tərəf çəkir. Bu kompleks memarlıq incisidir. 
Adam diz çöküb, səcdə etmək istəyir. Divanxana nə qədər yığcam, lakonikdir... 
Otaqlar... Salonlar... Həyət-baca». 
Rəssam danışdıqca mən fikirləşirdim ki, vaxtı ilə buralar neçə bərq 
vururmuş... Nə təntənə, nə dəb-dəbələr varmış... Ey gidi dünya! İngilislər on 
səkkizinci ilin yayında Bakıya gələndə ilk növbədə Şirvanşahlar sarayında olan  
qiymətli sənət əsərlərini gəmilərə yükləyib, Ənzəliyə apardılar. Tarixi ziqiymət 
əsərlər... Bina qaldı başlı-başına... İndi də xarabazara dönməkdədir... Ah 
çəkdim, ağlamaqdan özümü zorla saxlayırdım. Üfunətdən baş   gicəllənir, ürək 
bulanırdı. 
Rəssam üzüntülü bir səslə şikayətləndi: «Sizin müsəlman ziyalıları,    
varlıları nə qədər kəmetina, nə qədər ruhən yorğundurlar. Heç güman etmək 
olmaz, inanmaq olmaz ki, belə sənət incisini  yaradanların, belə laqeyd xələfləri 
var. Bu qiymətli incini bərpa etmək üçün neçə ildir qapı  qalmayıb ki, 
açmayam, yer qalmayıb  ki, getməyəm. Minlərlə adamdan xahiş  etmişəm, 
yalvarmışam ki, qoymayın. Qoşa qala qapısı yanındakı Bakı xanının sarayı   
kimi  Şirvanşahlar  sarayı da yerlə yeksan olsun, itsin. Boş sözdən, uzun, 
mənasız danışıqdan savayı heç bir kömək görməmişəm. Mən rəssamam, həm 
də nəqqaşam, gözəl bir abidənin göz qabağında xərabə qalmağı gözlərimi  
ağrıdır, məni kor edir. Sarayda olan zibilləri daşıyıb, otaqları, həyət-bacanı  
təmizləyib, qaydaya salmaq lazımdır.     Buranı muzeyə çevirmək olar, həyətdə 
216 
 
ağac, gül əkilər... Cavanlardan bir neçə nəfərə dərs verib, incəsənəti öyrətmək 
olar. Onlar da gəlib-gedənləri başa salar, millətin keçmişini öyrənər. Dərnək  
düzəldib  uşaqlara rəsm çəkmək, heykəl düzəltmək təlim etmək vacibdir, 
müasir mədəni insanlar yaranar... İlk növbədə bu kompleksi bərpa edin, sonra 
yüzlərlə    digər abidələri də...» 
Darülfünun açılması. Vaxtilə Zaqafqaziyada bir ali məktəb açmaq 
barədə Peterburqa, imperiya maarif nazirliyinə dəfələrlə müraciət etmişdilər, 
təəssüf ki, bütün cəhdlər boşa çıxmış, zəhmətlər hədər getmiş, heç bir nəticə 
hasil olmamışdı. 
Birinci dünya müharibəsinin axırlarında Zaqafqaziya seymi bir ali 
məktəb açmaq istədi, amma təşəbbüs nəticəsiz qaldı, sözdən işə keçmədi. 
Məsələ döndü balıq, xərçəng və ördək əhvalatına. Gürcülər universitet üçün 
Tiflisi, ermənilər Yerevanı, müsəlmanlar isə hər cəhətdən  Bakını ən münasib 
və məqsədəuyğun saydılar. 
Nəhayət, 1919-cu ilin ikinci rübündə, Bakıda universitet açmaq barədə 
qərar çıxarılır və xüsusi komissiya heyəti qurulur. Professor Vasili İvanoviç 
Razumovski sədr, dörd qəti və üç müşavir səslə yeddi nəfərlik komissiya 
üzvləri təyin edilir. Təşkilat komissiyasına müəllimlikdə mahir, zəmanə 
tələbatını bilən yeni əsr ziyalılarının birincilərindən, rusca, azərbaycanca, 
farsca mükəmməl savadı olan Əli Cabbar Orucəliyev rəhbərlik edir və yükün 
ağırlığını çiyinlərində daşıyırdı. Professsor Razumovski başqa şəhərdə yaşayıb 
işlədiyindən, yalnız vaxtaşırı Bakıya gələ bilirdi. Universitetin heyətindəki 20 
müəllimdən yalnız ikisi azərbaycanlı idi. 
Universitet keçmiş Kamerçeski məktəbinin (Lenin adına Pedaqoji 
İnstitut) binasında yerləşdirildi. Dörd fakültəsi - tibb, hüquq, fizika-riyaziyyat 
və tarix-ədəbiyyat fakültələri açmağı məqsədə faydalı hesab etdilər. Balaxanı 
(Basin) küçəsindəki gimnaziya mülkünü də əlavə bina kimi universitetə 
verdilər. 1919-cu il sentyabrın 15-də tələbələr ilk məşğələyə başladılar. 
Qürbət ellərə səfər - əlvida Bakı. Rusiya və Avropa ali məktəblərində 
müxtəlif ixtisaslar üzrə oxumağa 100 nəfər azərbaycanlı tələbə göndərilirdi: 17 
nəfər Rusiyaya, 3 nəfər İngiltərəyə, 11 nəfər Almaniyaya, 1 nəfər İtaliyaya, 13 
nəfər Fransaya, 4 nəfər Türkiyəyə və 50 nəfər İsveçrəyə. O zamankı 
Azərbaycanda zor-bəla ilə 100 nəfər orta təhsilli gənc tapdılar, lakin bir nəfəri, 
Miryusif Seyid Cənab oğlu Mir Abdullazadə qəflətən vəfat etdiyindən və onun 
əvəzinə orta təhsilli bir gənc tapılmadığından 99 nəfər göndərildi. 
1920-ci ilin yanvar ayında, tələbələr xarici ölkələrə yola düşürdülər. 
Gedənləri yola salmaq üçün stansiyaya çoxlu adam: qohum-əqraba, yoldaşlar 
və tanışlar, elm-mədəniyyət xadimləri, ədiblər, şairlər, müxtəlif partiyaların 
nümayəndələri  gəlmişdi. 
Onlar vağzalın böyük salonunda toplaşmışdılar. Balaxanı məktəbinin 
müəllimi Seyidbağır Axundzadə ayağa durub dedi: «Cavanlar, siz xaricə 
217 
 
oxumağa yüz nəfər yollanacaqdız, çox təəssüf ki, yoldaşınız Miryusif Mir 
Abdullazadə həyata vida etdi... Azərbaycan fəal bir tələbəsini itirdi. O, Şamaxı 
qəzasının Lahıc qəsəbəsində doğulmuşdu. Şuşa orta məktəbini qurtarmışdı. 
İnqilab ərəfəsində, Şuşada kommunistlər firqəsinə daxil olub? çalışmışdı. Ötən 
1919-cu ilin yayında Bakıya gəlib, kommunist yoldaşları ilə bərabər  çalışırdı.  
Müəllimlər  kursuna  girib qurtardı. Balaxanı zükür məktəbində müəllimliyə 
başladı. Vəzifəyə son dərəcə    diqqətlə yanaşırdı, Məktəbin dörd şöbəsini 
öhdəsinə alıb gündə fəhlə balaları  ilə 5-6 saat çalışırdı. Artıq vaxtını fəhlələrə 
qəzet-jurnal oxumaqla keçirirdi. Əcnəbi məmləkətə gedəcəyindən valideynləri 
və qohum-əqrabası ilə vidalaşmaq üçün    Lahıc qəriyəsinə getmişdi; orda 
Aragird məhəlləsində yuxarı məscid meydanında hümmət təşkilatı adından 
izdihamlı mitinq keçirir, yüzlərlə zəhmətkeş - misgər,  dəmirçi, kargər, muzdur, 
bənna, fəhlə, dülgər, dabbaq və digər sənətkar və füqəra kəndliləri kommunist 
bayrağı altına, istismarçılarla, dövlətlilər əleyhinə, azadlıq uğrunda 
mübarizəyə, xalq səadəti üçün vuruşa çağırmışdı. Bakıya qayıdanda azarlayıb 
xəstəxanada yatırdı. Üç gün orda qalandan sonra vəfat etdi. Yoldaşlarını yalnız 
buraxıb, əbədi getdi. Əziz Miryusif yoldaş, sənin müqəddəs fikirlərin, arzuların 
uğrunda yoldaşların çarpışacaqlar. Sən vaxtsız vəfat etdin. Allah sənə rəhmət 
eləsin, - tələbələrə müraciətlə əlavə etdi, - Allah sizə də yar olsun, Vətən 
övladları». 
Səmədağa Ağamalıoğlu qalxdı. Hamı ayağa durdu. Miryusifin 
xatirəsini bir  dəqiqəlik sükutla  yad etdilər. 
Səmədağa Ağamalıoğlu ilə bərabər İbrahim Əbilov, Əhməd Pepinov 
və başqaları da məclisdə iştirak edib tələbələrə nəsihət, məsləhət verdilər. 
Məclisə tar və kamança çalan, bir də xanəndə Cabbar Qaryağdıoğlu 
dəvət olunmuşdu. Böyük salon musiqi təranələrinə,  Cabbarın  ecazkar,   
əfsanəvi   ahənginə darısqallıq edirdi. 
Ədəbiyyatşünas Salman Mümtaz qürbətə gedənlərin şərəfinə çay-
şirniyyat-meyvə süfrəsi açdı. 
Səmədağa Ağamalıoğlu gedənlərə nəsihət etdi, bol-bol elm, 
mədəniyyət, texniki fənn ləvazimatı gətirməyi tapşırdı. 
Nitqlər söyləndi, xoş arzular diləndi. Qurban Pirimov tar, Saşa 
Oqonozaşvili kamança çalır, Cabbar Qaryağdıoğlu vaxtaşırı oxuyurdu. 
Məclisdə çox  xoş bir əhvali-ruhiyyə vardı. Lakin dünyanın bu 
qarmaqarışıq  vaxtında Vətəndən, qohum-əqrəba və dostlardan ayrılmaq, övladı 
uzaq, qürbət ellərə yola salmaq intizarı üzlərdə oxunurdu. 
Vida məclisində Səmədağa Ağamalıoğlu maraqla danışırdı: «Tiflisdə 
seym iclasında məndən soruşdular ki, bu inqilabın axırı nə olacaq. Hərçənd ki, 
gələcək barədə söz deyənlərin çoxunun yalanı çıxıb, amma indi deyirəm ki: 
«hərdən qaz yumurtalarını bir toyuğun altına qoyurdular. Gələcəkdə o 
218 
 
yumurtalardan qaz cücələri çıxırdı, su görən kimi yüyürüb özlərini tullayırdılar 
suya, qırt toyuq özünü itirirdi, o yan-bu yana qaçıb bərkdən qaqqıldayırdı...». 
Məclisdə olanlar güldülər. 
Səmədağa Ağamalıoğlu sözünə davam etdi: «Baxın, indi biz də bu 
hürriyyət yumurtalarını qoymuşuq burjuyların altına və bunlar da çırtlayıb 
çıxanda qırt... qırt... qartıldayacaq, ördək təki qaçıb özlərini atacaq bizim 
hürriyyət nohuruna. Qırt toyuqlar - burjuylar nə qədər qırt-qırt edib qanad 
çalacaqsa, heç bir şey çıxmayacaq... Bu azərbaycanlı cavanlar gedir oxumağa, 
təhsil alıb qayıdanda bizə, xalqa qulluq edəcəklər...». 
Stansiyada zəng çalındı. Parovoz uzun, sürəkli xəbərdarlıq fiti verdi. 
Həyəcan daha da artdı, gedənlər də, qalanlar da üzüntülü dəqiqələr 
keçirirdilər, gözlərdə yaş, dodaqlarda həzin bir təbəssüm vardı. Astadan səslər 
eşidilirdi: «Tezliklə məktub yaz!», «Özündən muğayat ol!», «Dərslərində 
diqqətli ol!», «Qürbət eldə xoş rəftar ol!», «Həftədə çox yox, heç olmasa bir 
sətir yaz!». 
Tarzən birdən «Orta Mahur» çalmağa başladı, gözəl xanəndənin 
ilhamı coşqun dəniz təki təlatümə gəldi. 
 
Şəbi hicran yanar canım,  
Tökər qan çeşmi kiryanım...  
Oyadar xəlqi əfqanım,  
Qara bəxtim oyanmazmı... 
 
Hamı ayağa qalxdı... 
Tələbələr, qohum-əqraba, valideynlərilə vidalaşıb vaqonlara 
doluşdular. 
Musiqi təranələri altında qatar stansiyadan yavaş-yavaş ayrıldı. 
Pəncərələrdən yaylıqlar göyərçin qanadları təki yellənirdi. Göz yaşları ilə 
əzizlərini yad diyarlara yola salanlar da əlləri ilə, yellədikləri yaylıqlarla vida 
salamı göndərir, onlara uğurlu yol diləyirdilər. 
Hərbi nazirin evinin girəcəyində bomba partlayışı. Don, Terek və 
Kuban  baş dairəsi nümayəndələri Mixail Zazuliya, Nikolay Baqiyev və Pyotr 
Kovalyov Azərbaycan Cümhuriyyətinin hökumət başçıları ilə görüşmək üçün 
Tiflisdən Bakıya gəlmişdilər. 
Onlar Azərbaycanın hərbi naziri tam topçu generalı Səmədbəy 
Mehmandarovu ziyarət məqsədilə Sahil (Neftçilər) küçəsində yaşadığı 51 
nömrəli evə gəlirlər. 
Bir saatlıq söhbətdən sonra binadan çıxıb, faytona əyləşəndə 
gözlənilmədən faytonun arxasında çox güclü bomba partlayır. Zazuliya özünü 
kənara birinci tullayır, onun dalınca Kovalyov düşəndə faytonun kənarına ilişib 
yıxılır, Baqiyev sıçrayanda ikinci bomba eyni şiddətlə partlayır. Yan-yörəyə 
219 
 
səpələnən qəlpələrdən Kovalyovun sol əli, hərbi nazirin qapısı ağzında növbədə 
olan Qulu Məmməd oğlunun üzü yaralanır. İkinci növbətçi Rəsul Mikayıl oğlu 
bombanı atıb qaçan üç nəfər sui-qəsdçiyə tapançadan atəş açır, lakin güllələr 
hədəfə dəymir. 
Hərbi nazir Mehmandarov partlayış səsinə küçəyə, hadisə yerinə gəlir, 
tələsdiyindən papağını da qoymağı unudur. 
Tezliklə hər şey aydınlaşır. 
İçərişəhərdə bir dükanda naməlum bir şəxs yaxalanır - qara paltoda, 
başında kepka, cibindən çıxan iki pasportdan onun şəxsiyyəti müəyyənləşir: 
Filipp Fenoqenoviç Novıkov. Onun üstündə 2 bomba, tapança, 9 dənə patron, 
275 manat Azərbaycan pulu varmış. 
Novikovu liman polis şöbəsinə gətirirlər. Daxili işlər naziri və onun 
iki müavini, ədliyyə nazirinin müavini, general qubernator Tlexas, qalabəyi 
Yusifov, şəhər komendantı general-mayor Firidunbəy Vəzirov, polismeyster 
Mirzəyev və məhkəmə palatası prokuroru Nəzərov hadisə yerinə gəlirlər. 
Polis şöbəsinə dəvət edilmiş nümayəndələri sorğu-sual etdikdə, yağış 
olduğundan sui-qəsdçiləri görmədiklərini, tanıya bilmədiklərini söyləyirlər. 
Hərbi nazirin mühafizəçiləri üç nəfər bomba atanın birisi Novikovun 
olduğunu təsdiq edir. Təsadüfən, yoldan keçən 14 yaşlı gimnaziya şagirdi 
Baraşvili də Novikovu geyimindən tanıyır və deyir ki, bomba atanlardandır. 
Novikov sərxoş olduğundan əvvəl diş texniki olduğunu, Bakıda 
işlədiyini, hadisə yerinə təsadüfən gəlib çıxdığını, bomba tullamadığını 
söyləyir. Üstündə tapılan   bombaları ona tanımadığı, naməlum   gürcünün 
verdiyini deyir. 
Novikovu polismeyster Rüstəmbəy Mirzəyevin iştirakilə təkrar 
dindirəndə deyir ki, Batumda «Amur» gəmisində ocaqçı işləyib, içki 
məclisində gürcü yoldaşları onu şirnikdirib Bakıya gətiriblər, «Astrabad» hərb 
gəmisinə işə düzəldəcəklər. Onun üçün təfavütü yoxdur, hara olursa-olsun, təki 
araq, şərab olsun. Bu ilin (1920) fevral ayının 7-də Bakıya gəlib. Hər iki 
pasportu da gürcülər ona verib, saxta pasportları da ona gürcülər düzəldib. 
Novikov əvvəlcə Nobel qardaşlarının 172-ci mədənində işə düzəlir, 
amma bir həftədən sonra oradan çıxır. Balaxanı küçəsində Yakov, ya da ki, Əli 
adlı tatarın otağında yaşayıb. Bekar-bekar veyillənirmiş. Bakıda Qriqori adlı bir 
gürcü ilə tanış olur. Axır günlərdə Parapetin yaxınlığında, zirzəmidəki 
meyxanada gürcülərlə içib kef eləyirmiş. Martın 11-də səhər saat 8-dən 11-ə 
qədər onu bərk içirdiblər; meyxana yiyəsi də onlarla içirmiş. Gürcülərdən biri 
bomba doldurulmuş bir karzinka gətirir; ona iki dənə bomba, bir də 
«Parabellyum» markalı tapança verirlər. Bulvara göndərirlər. Gürcülər özləri 
isə, içərisində 12 bomba olan karzinka ilə «Metropol» mehmanxanasına 
gedirlər; dediklərinə görə orda tanışları var imiş. Novikov bulvara gedəndə 
yolüstü İçərişəhərdəki örtülü bazara girib, orada da onu tutublar. 
220 
 
Prokuror, polismeyster və digər vəzifə sahibləri Parapetin 
yaxınlığındakı şərab anbarı və «Qruziya» meyxanası olan zirzəmiyə yollanırlar. 
Axtarış zamanı heç nə tapa bilməyirlər. «Qruziya» meyxanasının sahibi Qriqori 
Davidoviç Paridzeni çəkməçi dükanında tapırlar. Çəkməçi emalatxanasının 
yiyəsi Lavrenti Stepanoviç Sikulyadır. Bunlar Novikovun dediyi gürcülər idi. 
Onların yanındakı ucaboy, cüssəli naməlum gürcü Novikova iki bomba və bir 
tapança verib. Gürcülər həbsə alınır, evləri axtarılır, heç nə tapılmır, 
Təzədən istintaqa başlayanda Novikov deyir ki, 8-ci polis şöbəsinin 
əməkdaşı Tatarenko da zirzəmidə idi. Yoxlayış nəticəsində məlum olmuşdur 
ki, Tatarenko martın 12-də səhərdən polis şöbəsində növbətçi olub, heç yerə 
getməyib, verilən telefonoqramları qeyd dəftərinə yazıb, 8-ci şöbənin pristavına 
xidmət raportu verib. 
Mixaylovsk xəstəxanasının aşpazı Ağa Hacı oğlunu gətirib sorğu-
suala başlayıblar. O, valideynləri getdiyinə görə elan yazıb pəncərəyə asıbmış 
ki, tək, subay adama otaq kirayəyə verir. Novikov gəlib otağı kirayələyib, 
dostunu da yanına gətirib. Sakit dolanırdılar, tez-tez harasa gedirdilər. Novikov 
arabir içib sərxoş olurdu. Yanlarına şübhəli adamlar gəlmirdi.  
20 gündən sonra kirayə pulunu vermədiyinə görə Ağa Hacı oğlu onları 
qovur. Ondan sonra rastlaşmayıblar. 
Hər ikisi ev dəftərinə qeyd edilib, sonra da pozulub. 
Hərbi nazirin yaşadığı ikimərtəbəli mülkün üst mərtəbəsindəki 
pəncərələrin şüşələri sınıb. Növbətçilərin hər iki budkası zədələnib, sağ 
tərəfdəki isə yerindən tərpənib, taxtalar çatdayıb. Partlayış yerində girdə çuqun 
və qurğuşun qəlpələr səpələnib, hər bombanın ağırlığı 5-6 girvənkəyə 
bərabərdir. Bombalar əldə qayrılmadır. Forma və görkəmləri yarım silindrikdi. 
İş hərbi səhra məhkəməsinə verilir. Mart ayının 19-da Novikov əlavə 
məlumat verir: «28 yaşım var. Orlov quberniyasındanam. Baltik donanmasında 
«Amur» kreyserində matros olmuşam. Axır vaxtlarda Tiflisdə və Bakıda 
yaşayırdım. 
Mən, İvan Levin və Razin tapşırığa görə Don, Terek və Kuban baş 
dairələrinin nümayəndələrini öldürməli idik. Dallarınca Aleksandropol şəhərinə 
getmişdik. Fikrimizdən daşınıb Tiflisə qayıtmalı olduq. Sonra həmin 
nümayəndələrlə bir qatarda Bakıya gəldik. İstəyirdik stansiyada onlara bomba 
ataq, adam çox idi. Günahsız adamların yersiz ölümünə səbəb olmaq istəmədik, 
həm də polis məmurlarının orada hərlənməsi mane oldu. 
Nümayəndələrin «Metropol»da yerləşdiklərini bizə bildirdilər. 
Marşrutları öyrənib izləməyə başladıq. «Metropol»dan çıxanda istədik bomba 
ataq, yenə qələbəlik mane oldu. Faytonda hərbi nazirin evi olan yerə gəldik. 
Münasib yerdə dayanıb, nümayəndələrin çıxmağını gözləyirdik. 
Şəxsən mən mühafizlərdən birinə (üzündən yaralanana) yaxınlaşıb, rus dilində 
xəbərdar etdim ki, uzaqlaş, indi burada partlayış olacaq, buradan çıx get. 
221 
 
Dediyimi başa düşmədi, başının hərəkətilə mənə işarə elədi ki, öt burdan. Mən 
də uzaqlaşdım. 
Nümayəndələr hərbi nazirin evindən çıxıb faytona minəndə 
yoldaşlarım Levin və Razin hərəsi bir bomba tulladılar. Mənə elə gəldi ki, 
nümayəndələr öldü. Yoldaşlarım qaçdılar, mən də götürüldüm, özümü verdim, 
İçərişəhərə. Liman pristavı «dayan!» deyə qışqırdı. Ayaq saxlayıb, pristava 
təslim oldum. Başqalarını öldürmək məramım yox idi. Üstümdə iki bomba və 
tapança vardı. 
Özüm Denikinlə vuruşlarda neçə dəfə yaralanmışam, bədənimdə yara 
yerləri də var. Mən Denikinin amansız əleyhdarıyam. 
Bakıya tez-tez gəlib fəhlələrin mənzilində qalırdıq. 
Hacıyev müttəhim Novikovun dediklərini və onunla Petrovgildə tez-
tez görüşdüyünü təsdiq etdi. Rusiyadan 17.000.000 manat gətirildiyini 
deyirdilər. Siyasi mövzularda və Denikinin əleyhinə danışırdılar. Petrov onlara 
rəğbət bəsləyirdi. 
Petrov Hacıyevdən xahiş edir ki, iki nəfərə otağında yer versin. 
Hacıyev razılaşır. Novikovla Levinə yer verir. Bir dəfə onu Sabunçuya fəhlə 
klubuna aparırlar. Petrov da orada olub. Hacıyev qorxub, daha onları evinə 
qoymayıb. Çıxıb gediblər və 1.800 manat ona borclu qalıblar. Hacıyev 
qorxusundan heç yerə şikayət etməyib, hökumətə deməyib. Dediklərindən 
savayı heç nə bilmir, onların işlərindən xəbərdar deyil. 
Petrov ev kirayəsi barədə Hacıyevə söz verib ki, haqqını alacaqsan. 
Dostlarım harasa gediblər, tezliklə qayıdacaqlar, pulunu verəcəklər. 
A. A. Petrov ifadəsində göstərir ki, dülgər işləyirmiş, işdən 
çıxardıblar. Birtəhər düzəlib Mixaylovski xəstəxanasına, ehtiyacdan otağına 
kirayənişin buraxıb. 
Hacıyevlə üzləşəndə Petrov hər şeyi boynuna alır. 
Novikovun hərbi səhra məhkəməsində aparılan istintaqı mart ayının 
19-da qurtarır və martın 21-də bu işə polkovnik Nəbibəyovun sədrliyi altında 
keçirilən iclasda baxılır. F. F. Novikov dar ağacından asılmaqla ölüm cəzasına 
məhkum edilir. 
Hökm mart ayının 23-də, səhər saat 5-də Bayıl qazamatında yerinə 
yetirilmişdir. 
Bakı general qubernatorluğunun məlumatı. 1920-ci il fevral ayının 
əvvəllərində burjua qəzetləri yazırdılar  ki, son  günlərdə  şəhərdə   şayiə  
yayılmışdır ki, guya camaat hökumətdən narazıdır, çıxış edib, bazar, dükanı 
talan edəcəklər. Əhali də bundan həyəcana gəlmişdir. 
Şəhərə girməyə heç kəsə ixtiyar verilmir. Körpülərə yanaşan 
gəmilərdəki sərnişinlərin yalnız bəzilərinə düşməyə icazə verilir. Üç gün 
ərzində şəhərə Ənzəli, Şamil qala (Mahaç-Qala) və Təzə şəhərdən 
222 
 
(Krasnovodsk) 7 gəmidə 500 nəfər gəlmişdir. Gələnlərin bəziləri Tiflisə gedir. 
İranlılar İrana qaytarılır, ləzgilər Dağıstana yollanır. 
Gəmilərdə səpmə yatalaq və başqa xəstəliklər müşahidə olunur. Radio 
ilə gəmilərə bildirilib ki, hər kəs Bakıya gəlsə geri qaytarılacaq. Əcnəbi 
heyətlərə, siyasi nümayəndələrə və dövlət işləri üçün gələn adamlara gəmidən 
düşməyə izin veriləcək... 
Belə məlumatların yazılmasına baxmayaraq şayiələr artır, həm də 
şişirdilir, ətraf qəsəbə və kəndlərə yayılır, həyəcan və narahatlığı daha da 
artırırdı. 
Qızıl Ordu Denikin dəstələrini darmadağın edərək Cənuba 
Azərbaycan sərhədlərinə yaxınlaşırdı. Qızıl Ordunun polad pəncəsində 
qıvrılmaqda olan ağ ordunun nümayəndəsi general Baratov Bakıya varid olub, 
hökumətə təklif edir ki, qırmızılar yürüşü davam etdirib, şəhərə girsələr əl-ələ 
verək, bütün neft mədənlərinə və zavodlara od vuraq, bolşeviklərə qalmasın. 
Belə qorxulu xəbərlərdən camaat zara gəlmişdi. Nə gecəsi gecə idi, nə 
gündüzü gündüz, aclıq, ehtiyac və xəstəlik də əhalini əldən salmışdı. 
Bolşeviklər Bakıda orduda, hərbi, mülki və ticarət donanmasında, 
fabrik və zavodlarda, mədənlərdə siyasi iş aparırdılar, xalqı silahlı üsyana 
hazırlayırdılar. 
Hökumətin yarım rəsmi orqanı «Azərbaycan» qəzetində bolşeviklərin 
süni niyyəti barədə xəbərlər dərc edildi. Hazırkı hökuməti yıxmaq və şura 
hökuməti qurmaq üçün üsyan hazırlanırdı. Bu məqsədlə kəndlərdə, fəhlə və 
əsgərlər arasında gizli şöbələr və hər yerdə hərbi təşkilat yaradılırdı. İşin üstü 
açılır, dövlət üçün təhlükəli cani kimi Əli Bayramovun axtarıldığı elan olunur. 
Vətəndaşlardan xahiş edilir ki, Əli Bayramovun yerini bilən varsa mütləq 
polisə xəbər versin. 
Qəzetdə üsyan barəsində uzun-uzadı izahat verilirdi. Bu sənədlər 
Həbib Cəbiyevin mənzilində axtarış aparılanda polisin əlinə keçmişdi. 
Bundan sonra hökumət bolşevikləri təqibə başlayır, ələ keçənləri 
zindana salır. 
Xəfiyyə idarəsi Əli Bayramov və Həbib Cəbiyevin parlaman üzvü 
Əliheydər Qarayevin mənzilində gizləndiklərini öyrənir. Həmin bina 
mühasirəyə alınır. Bakının general qubernatoru Gəray Murad Tlexas əməliyyatı 
şəxsən idarə edir. Lakin parlaman üzvünün toxunulmazlığına görə mənzilinə 
girə bilmirlər. Bu barədə parlaman rəyasət heyətinin rəsmi qərarı olmalı idi. 
Əli Bayramov və Həbib Cəbiyev çıxılmaz vəziyyətə düşdüklərini hiss 
edib qonşu binanın damına keçirlər, dolambac dalan və döngələrlə aradan 
çıxırlar. 
General qubernator və polis rəisinə parlaman üzvünün mənzilinə daxil 
olmağa icazə verilir; o şərtlə ki, yalnız otaqlara və mətbəxə baxa bilərlər, 
axtarış aparmaq olmaz. 
223 
 
Onlar mənzildə Əlini və Həbibi tapa bilmirlər. 
Əli Bayramov şəhərin kənarında, Məhəmmədəli məhəlləsinin ucqar 
evlərinin birində gizlənir. 
Şəhər polismeysteri Mirzəyev casus və agentləri, məhəllə qoçularını 
səfərbər edir ki, Həbib Cəbiyevin və Əli Bayramovun gizləndikləri evi axtarıb 
tapsınlar, onları tutub hökumətə versinlər. 
Hadisələri izləmək üçün söhbət elədiyim adamların dediklərini 
oxuculara çatdırmaq istəyirəm. 
Ceyran Bayramova: 1918-ci il, mart hadisələri vaxtı Lahic bağlarına 
qaçdıq, oradan da Qasım İsmayılovla bərabər Corata piyada getdik. Araba 
tutduq, əvvəl Ağcaqabula, sonra da Salyana yollandıq. Əli Salyanda idi. Kür 
qırağında mənzili vardı. Anam, qayınatam Bayram kişi, qaynım Oruc da orada 
idilər. 
Avqust ayında Ramazan paşanın əsgərləri Salyanı tutub Bakıya 
irəliləyirdilər. 
Çar hökuməti dövründə uzun müddət pristav olmuş Əliheydər 
Yusifovu Salyana qəza rəisi təyin etmişdilər. Türklər Əlinin kapitan olduğu 
«Demosfen» gəmisini tutub, komanda heyətini əsir aparmışdılar. Yusifovun 
fitvası ilə bircə Əlini tək saxlamışdılar ki, bolşevik kimi camaatın gözü 
qabağında dar ağacından assınlar. Əli türk zabitini başa salır ki, mən füqərayi 
kasib tərəfdarıyam, heç yerə qaçan deyiləm. Zabit də onu evə buraxır. Qəza 
rəisi Əliheydər Yusifov bu əhvalatdan xəbər tutur və gecə yarısı evimizə 
gələrək Əlini başladı hədələməyə: «Sən bolşeviksən, səni dar ağacından 
asacayıq. Muğana silah daşımağın yadından çıxıb? Lap məğamında düşmüsən 
tələyə. Qaçan yerin yoxdur». 
O gedən kimi Əli bizi - atasını, anamı, qardaşı Orucu qayığa mindirib 
Ərəbuşağı kəndinə qaçırtdı. Oradan da 12 kilometr yolu Ağcaqabula piyada 
gəldik. Atasını, anamı, qaynım Orucu Bakıya yola saldı. Özümüz ikilikdə 
getdik Gəncəyə. Gəncədə Əli kommunist İbrahim Əminbəylini tapıb başladılar 
gizli fəaliyyətə. Kəndlilər, dəmir yolu fəhlələri və əsgərlər arasında təbliğat 
aparırdılar. Türklər Azərbaycandan gedəndən sonra qayıtdıq Bakıya. Az sonra 
Əlini tutub saldılar həbsxanaya. Bir azdan azad etdilər. 
Məni parlamanda Mirzəsamalovun yanında, qanun-layihə şöbəsində 
balaca bir işə düzəltdilər. Məktubları, təliqələri, sənədləri kitablara qeyd 
edirdim. 
Evimizdə təşkilatın gizli telefonu saxlanırdı. Telefon stansiyasında da 
mötəbər adamlar vardı ki, nazirlər, prokuror, polisiya bir-birilə danışanda bizim 
gizli telefona calayırdılar, evimizdəki növbətçi onların söhbət və danışıqlarının 
hamısını yazır, təşkilata çatdırır, onlar da əvvəldən tədbir görürdülər. Kimi 
tutub həbsə salacaqlar, harda axtarış aparılacaq, mitinqə necə mane olmaq 
224 
 
istəyirlər... Gizli telefon böyük otaqda, küncdəki stolun altında, məxfi 
saxlanırdı. 
Ruhulla Axundov, Həbib Cəbiyev, Ağababa Yusifzadə və başqaları 
tez-tez bizə gəlib-gedərdilər. Əli on doqquzuncu ildə Ruhullanı və Həbibi 
Moskvaya yola saldı və qardaşı Orucu da qoşdu onlara. 
Evimizdə adi telefon da vardı. 
İyirminci ilin əvvəllərində Əlini bərk axtarırdılar ki, tutsunlar. O da 
yerini tez-tez dəyişdirirdi, evə gəlmir, başqa yerdə qalırdı. Mart ayının 19-u, 
gecə yarısında mənzilimizdə qalabəyi Əliheydər Yusifov polislərlə gəlib 
başladılar axtarış aparmağa. Otaqları ələk-vələk elədilər, hər iki telefon 
aparatını çıxarıb apardılar. Martın 20-də anam Bibixanımı və evimizdə yaşayan 
qohumumuz gimnaziya şagirdi Ağarəhim Nəzərovu polis tutur, anamı 2-ci 
polis şöbəsində, Ağarəhimi liman polis şöbəsində saxlayırlar, tələb edirlər ki, 
Əli Bayramovun gizləndiyi yeri desinlər. Eyni zamanda, dayım Həsən Əli 
oğlunu da tutub, 4-cü polis şöbəsinə aparırlar. 
Əsassız və qanunsuz tutulanları azad etdirmək üçün ora-bura 
qaçırdım. Başım bərk qarışmışdı. Qalmışdım polismeyster, qalabəyi, 
qubernator idarələrinin və parlamanın arasında. Əhvalatı «Hümmət» təşkilatı 
üzvlərinə xəbər verib, kömək istədim. 
Neçə gün idi ki, Əlinin bizdən xəbəri yox idi. Nigaran qalıb, mart 
ayının 20-də, Novruz bayramı axşamı, çıraqlar yananda, gizləndiyi evdən çıxıb, 
çox da uzaqda olmayan nənəm səadətin evinə yollanır. Məhəmmədlilər 
məscidinin yanından keçəndə qoçu Əjdər və Hüseyn Qədir oğlu onu görür, 
qabağını kəsirlər, tapançasını alırlar. 
Qonşu Sərdar Babayev qaçıb nənəmə xəbər verir ki, qoçu Əjdər Əlini 
tutub divanxanaya aparır, çıx, yalvar, buraxdır. 
Səadət nənəm qaçır, başlayır qoçuya yalvarmağa ki, bayram axşamına 
səni and verirəm... Əjdər qoca arvadı söyüb, elə itələyir ki, arvad yıxılır... 
Əlini aparıb verirlər polismeysterə. İki gün idi ki, mənim başım 
anamla Ağarəhimə qarışıq idi. Çapalayırdım. Əlini qoçu Əjdərin tutub polisə 
verdiyini eşidəndə getdim Qasım İsmayılovu tapdım. Martın 21-i idi. Yollandıq 
Əliheydər Qarayevin mənzilinə ki, Əli barədə nə bilir, nə eşidib. Novruz 
bayramının sabahı martın 22-si Qasım İsmayılovla düşdük idarələrə. 4-cü polis 
şöbəsinin rəisi dedi ki, Əli Bayramovun tutulmağından xəbərim var. Onda 
xahiş etdim ki, kağız verin aparaq, anamla, günahsız oğlanı buraxdıraq. Cavab 
verdi ki, polismeyster Mirzəyev özü hər şeyi yaxşı bilir, kağız lazım deyil. 
Məni ələ salıb istehza ilə dedi: «bolşevikə qoşuldun, cəzandır çək, evdə gizli 
telefon aparatı saxlayırsız, sizə nə etsələr azdır...». 
Oradan yollandıq polismeyster idarəsinə. Növbətçi dustaqların adları 
qeyd olunan dəftərləri yoxlayıb dedi ki, burda Əli Bayramov yazılmayıb. Mən 
inanmadım. Dadaş Bünyadzadə dustaqların arasında idi, təsdiq etdi ki, Əli 
225 
 
burada, bizim yanımızda yoxdur. Getdik Mirzəyevin evinə, dedik ki, Əli 
tutulub, əmr verin, girov saxlanan arvadla oğlanı buraxsınlar. Əlinin də yerini 
soruşduq ki, xörək aparaq, pulu yoxdur üstündə. Polismeyster söz verdi ki, 
tutulanları buraxdırar. Əlinin də yerini öyrənib sabah xəbər verər bizə. Sabah, 
sabah gəlin. Olur ki, qubernatorun əmrilə məhbus saxlayırıq, dəftərə adı 
yazılmır. Üstüörtülü bildirdi ki, sabaha qədər gözləmək vacibdir. 
Getdik qalabəyi idarəsinə. Yusifov yox idi. Yollandıq evinə. Yusifov 
dedi: «Əli Bayramovun tutulmağından xəbərim yoxdur. Amma Əli də, onuk 
bütün yoldaşları da, hamısı çoxdan tutulmalıdırlar. Hökuməti devirmək 
istəyirlər. Muğan əhvalatı, Salyandakı həngamə yadınızdan çıxıb?». Bizi 
göndərdi idarəyə, informasiya şöbəsinin rəisi Şahsuvarovun yanına. Qalabəyi 
və qubernatorluğun idarələri bir binada yerləşirdi. 
Şahsuvarovla küçədə rastlaşdıq, qalxdıq yuxarı. Başladı sorğu-suala: 
«Əli neynəyirdi? Kimlər yanına gəlib-gedirdi?» Və sairə. Oturduq Qasımla 
qubernatoru gözlədik. Dal qapıdan Yusifov gəldi. 
Düz üç saat, axşam 7-dən 11-ə qədər gözlədik, general-qubernator 
Tlexas gəldi. Yarım saatdan sonra bizi çağırdılar kabinetə. Qubernator soruşdu: 
«Nə istəyirsiz?» Dedim: «Əli Bayramovu tutublar, xahiş edirik, əmr verin 
anamı və oğlanı buraxsınlar». «Əli Bayramov nəyinizdir?», «Ərimdir...», 
«Harda işləyirsiz?», «Parlamanda, qanun şöbəsində». Sonra Qasımı dindirdi, 
Dedi ki, bayırda gözləyin. Qapının ağzında dayanmışdıq. Yusifov dal qapıdan 
girdi qubernatorun kabinetinə. Bir azdan qubernator çıxdı. Ona yaxınlaşıb 
danışmaq istəyəndə, Şahsuvarov mənə dedi ki: «Nə lazımdır biz öyrənmişik. 
Sizin sözünüzə ehtiyac yoxdur». 
Qubernator getdi. Şahsuvarov bizi bir az yubandırdı. İki qaradovoy 
gəlib çıxdı (görünür telefonla çağırıblar), bizi onlara qoşub, polismeysterliyə 
göndərdi. 
Polismeysterlikdə baş qaradovoy Babayev tez-tez içəri girib çıxırdı, 
qaradovoylarla danışırdı. Pəncərədən görünürdü ki, qaranlıq həyətdə 
qaradovoylar dayanıb. Ümumi bir narahatlıq var. 
Səhər polis agenti Cəbrayıl Ayvazov növbətçi Abdullayevə dedi ki, 
arvadı burax getsin. Gündüz saat 2-ya qədər məni yubandırdılar. 
Başımıza gələnləri parlamanda əli altında işlədiyim Mirzəsamalova 
danışdım, xahiş etdim ki, kömək eləsin, kimə lazımca dil çatdırsın. O da 
telefonla daxili işlər nazirinin müavini Şəfibəy Rüstəmbəyovla danışdı. Xeyli 
qulaq asandan sonra dedi: «Əli Bayramovu demirəm, məktəb şagirdi, 13 yaşlı 
Ağarəhimi, bir də qoca arvadı, Bibixanımı buraxdırmanızı xahiş edirəm». Bu 
söhbətdən başa düşdüm ki, Əlinin tutulmağından nazir müavininin xəbəri var. 
Parlaman üzvü, sosialist partiyası liderlərindən Əhməd Pepinovun da 
yanına getdim. O da, oğlanla anam barədə telefonla danışıb xahiş etdi ki, 
buraxsınlar. 
226 
 
Bir nəfər tanımadığım kişi Əlidən mənə məktub gətirdi. Məzmunu 
belə idi; 1) Firqə özəklərinin yerini dəyişsinlər. 2) Telefon aparatlarının necə və 
kimdən alındığını deməyin. 3) Mənə pul çatdırın. Qasım İsmayılovun 
vasitəsilə. 4) Əliheydər Qarayevə deyin ki, Yusifova inanmasın. O, satqındır; 
özünü tülkülüyə vurur ki, guya bolşeviklərə kömək edir. 5) Yusifova deyin ki, 
məndən əl götürsün. 6) Özüm polismeysterlikdə qaradovoyların otağındayam. 
7) Ceyran, sən və Bibixanım dalımca gəlməyin! Qoy yoldaşlar mənim üçün 
əlləşsinlər. 
Vərəqəni aparıb verdim Əliheydər Qarayevə, Qulu Hüseynov, 
Musaxanov və başqa yoldaşlar da o kağızı oxudular. Başladılar Əlini 
axtarmağa. Qarayev parlamanda kəskin, gurultulu çıxış etdi, yoldaşlarımızı 
həm açıq, həm də gizli yollarla aradan çıxartdıqlarına görə hökuməti 
günahlandırdı. Musəvi və Haşım Əliyevin öldürülməsindən heç altı ay 
ötməmiş, indi də Əli Bayramovu oğurlayırsız. 
Müsavatçılar da iddia etdilər ki, bu provakasiyaçı bolşeviklər hökumət 
böhranını sürətləndirmək üçün özləri quraşdırıb, çox güman ki, Əli Bayramovu 
gizlədib, hökumətə şər atırlar. Əli Bayramov günahkardır, üsyançıdır. 
Hökuməti devirmək istəyib. Taxsırı olan adam cəzalanmalıdır. 
Əliheydər Qarayev ikinci dəfə daha kəskin çıxış etdi. «Biz Qırmızı 
Ordu ilə ciddi danışığa girməliyik. Bu hökumət isə bunu bacarmayacaqdır. 
Sovet Rusiyası ilə danışığa girmək lazımdır». 
Daxili işlər naziri müavini Şəfibəy Rüstəmbəyov izahat verir: 
«Daxiliyyə naziri burada yox ikən Qarayev Əli Bayramov haqqında danışdı. 
Bu xüsusda bir neçə söz deyəcəyəm. Bir neçə gün bundan əvvəl polis dövlət 
çevrilişi və üsyan qaldırmaq planı kəşf etdi. Burada hökuməti yıxmaq, 
parlamanı dağıtmaq və Şura hökuməti qurmaq istəyirlər. 
Əli Bayramov da bu çevrilişin iştirakçılarından biridir. Parlaman üzvü 
Əliheydərin də orda imzası var. 
Polisə əmr olunmuşdu ki, o adamları tutsun. Polis axtarır, tapa 
bilmirdi. Bu aralıq xəbər çıxdı ki, Əli Bayramov yoxa çıxıb. Bu barədə hələ 
rəsmi bir məlumat da yoxdur. Ancaq şayiələr var ki, onu bir qoçu tutub polisə 
verib. Polis isə onu boğmuşdur. Bu xəbəri eşidəndə nazir qaradonaçalnikə əmr 
verdi ki, xəbəri rəsmi şəklə salsın, tapıb açsın. Keçən gün, mən Əli 
Bayramovun qaynanasını, arvadını öz kabinetimə çağırdım. Orada general 
qubernator və parlaman üzvlərindən bir neçə nəfər də vardı. Əli Bayramovun 
arvadı və qaynanasından Əlini harda və kimlərin tutduğunu soruşdum. Kənarda 
gəzən şayiələrdən başqa heç nə demədilər. Qoçulardan qorxduqlarını 
söylədilər. Deyilənlər doğru çıxsa kim müqəssir olsa məhkəməyə veriləcək və 
cəzalanacaq. Hökumətə iftira, böhtanlar yağdırılır, buna ciddi etiraz edirəm». 
Bu əhvalatdan sonra Bakı məhkəmə prokurorluğu qəzetlərdə elan etdi 
ki, Əli Bayramovun işi ilə əlaqədar xüsusi istintaq başlanır. Kim nə bilir (adsız 
227 
 
da olar) xəbər versin. İstintaqı mühüm işlər müstəntiqi S. N. Kovalenko aparır. 
O adamları hər gün səhər saat 10-dan 4-ə qədər qəbul edir. 
Əliheydər Yusifov: Əli Bayramov bolşevikdir. Bakıda nəzərdə tutulan 
silahlı üsyanla hökuməti, dövləti yıxmağa çalışanlardan biridir. General-
qubernatorun əmriylə tutulmalı idi. Mənzilində axtarış aparılmışdı. Evdə yox 
idi. Bir neçə nəfər başqa bolşevik tutuldu və xüsusi siyahıya salındı. Əli 
Bayramovu bu siyahıya yazmadıq. Belə adamları həbsə alanda mənə xəbər 
verirlər, lakin bu hadisədən xəbərim yoxdur. Mart ayının 30-da bolşevik Bağı 
Cəfəri daxili işlər naziri müavini Şəfibəy Rüstəmbəyova və əmək naziri Əhməd 
Pepinova dedi ki, Əli Bayramovu tutub və öldürüblər. Belə bir şayiə gəzir. 
Cəfəri eyhamla polismeysterin bu işdə barmağı olduğunu başa saldı. Nazir 
müavini mənə dedi ki, əhvalatı prokurora xəbər ver. 
Əjdər və Mirrəhimi belə tanıyıram:    Mirrəhimin qardaşı Ələkbər 
dustaqxanadan qaçmışdı. Əjdəri və Mirrəhimi qalabəyi idarəsinə çağırmışdıq 
ki, Ələkbəri gətirib təhvil versinlər. 
Daxili işlər nazirliyindən Cəfəri ilə bərabər prokurorun yanına getdik 
və Əli Bayramovun öldürüldüyü barədəki şayiəni Cəfəri ona xəbər verdi. 
Alı Əkbərxan Şahsuvarov: Qubernatorluqda istixbarat şöbə rəisiyəm. 
Terek vilayətinin Kizlər şəhərindən gəlmişəm. «Metropol» mehmanxanasında 
yaşayıram. 
General-qubernatorun əmri ilə martın 19-da Əli Bayramovun 
mənzilində axtarış aparılmışdı. Hələ 1920-ci il, mərt ayının 10-da general-
qubernator və qalabəyi mənə tapşırıq verdilər ki, hazırkı Azərbaycan 
Cümhuriyyətindəki dövlət quruluşunu devirmək istəyən silahlı qiyamçılardan 
Əli Bayramovu tap. Mən də onun evində nəzarətçi qoydum. Son həftələr o, 
evdə yaşamırdı. Öyrəndim ki, Sabunçuya, Balaxanıya gedir, bir də Melniçnı 
küçəsindəki 29 nömrəli evdə, arvadının qohumları yanında olur. Həmin evdə 
tez-tez iclas keçirirlər. Mart ayının 19-dakı axtarış cənab qalabəyi Yusifovun 
başçılığı ilə pristav müavini Süleymanbəy Sübhanverdixanovun iştirakı ilə 
aparılmışdı. 
Qasım İsmayılov bir neçə dəfə o evə    gəlmişdi. Ağarəhim Nəzərov, 
Bibixanım və Ceyran Əli Bayramovun  pusquçuları  idi. Ağarəhim 
poçtalyondan aldığı məktubu aparıb kiməsə verirdi. Oğlan tutulanda ona 
qoşulub gəlmiş Bibixanımdan nə xəbər alırdıq çalpaşıq, şübhəli cavablar 
verirdilər, hiss olunurdu ki, izi itirməyə çalışırlar. Qubernatorun əmri ilə hər 
ikisi tutuldu. Ayın 21-də Bibixanım buraxıldı. Ceyranla Qasım gəlib oğlanı 
buraxmağı tələb etdilər. Ceyran və Qasım İsmayılov suallarıma qeyri-müəyyən 
cavablar verdilər. General-qubernator idarədə olmadığına görə, məsələni 
qalabəyi Yusifova dedim. O da əmr etdi ki, şəxsən general qubernatora xəbər 
ver, həm də tapşırdı ki, Əli Bayramovun tutulmağı barədə heç kimə heç nə 
demə, heç yerə də xəbər vermə. Axşam saat 11-də əhvalatı general-qubernatora   
228 
 
nəql  elədim.  O   da  hər ikisini  -  Ceyranı  da,   Qasımı  da üsyan  iştirakçısı 
kimi tutmağı əmr etdi, Etiraz etdilər. Ceyranı ayın 22-də buraxdılar. Neçə 
gündən sonra gəlib mənə xəbər verdi ki, Əli Bayramov heç yerdə yoxdur; tələb 
etdi ki, harda saxlayırsız yerini göstərin. General-qubernator onu qəbul etdi, nə 
cavab verdiyindən xəbərim yoxdur. 
Ceyran Bayramova: Mart ayının 27-də məni daxili işlər nazirinin 
müavini Şəfibəy Rüstəmbəyovun yanına çağırdılar. Anam  Bibixanımla 
bərabər oraya yollandıq. Tlexas, Əliheydər Yusifov, Muxtar Əfəndizadə də 
orda idilər. Rüstəmbəyov mənə kağız verib dedi ki, Əli Bayramovun necə 
tutulduğunu yaz, ver bizə. Ətraflı yaz! Mən imtina etdim. Dedim ki, iş 
məhkəmə orqanlarındadır. Burada ifadə verməyə ehtiyac yoxdur. Muxtar 
Əfəndizadədən başqa hamınız yaxşı bilirsiniz ki, Əlinin başına nə gəlib. 
Əliheydər Yusifov isə Əliylə qərəzlik eləyir; odur ki, Əli düşüb dərin quyunun 
dibinə, heç sədası da gəlmir. Yusifov dedi: «Get, nə bilirsən onu da elə». 
Ömər Faiq Nemanzadə: Mart ayının ikinci yarısında idarədə yanıma 
tanımadığım bir arvad gəlib dedi ki, mən Ceyran Bayramovayam, ərimi 
tutublar, amma harada olduğunu öyrənə bilmirəm. O saat Mirzəyevə, zəng 
çalıb soruşdum. O dedi ki, məndə belə dustaq yoxdur, telefonu qoydu yerinə. 
Mən təkrar zəng çaldım: «Bəs deyirlər ki, Əjdər Əminov tutub Əlini gətirib 
sizə...» O səsini ucaltdı: «A!.. Onu deyirsiz? hə, Əli Bayramovu Əjdər götürüb 
dala apardı». «Necə yəni, dala apardı?! Dustağı bir yerdə saxlamaq lazım idi». 
Mirzəyev dedi: «Əjdər ondan, Əli Bayramovdan iltizam alıb buraxıb». 
Mən Ceyran xanıma dedim ki, şikayət yaz ver mənə, isti-isti işin izini 
axtarıb tapaq.    Hadisəni    olduğu kimi  yazıb verdi və Roman Şalvaşvilinin 
sözlərini də əlavə etdi. Tapşırdım ki, söhbəti məxfi saxla. Sabah şahidlərlə 
gəlin yanıma. Sabahı gün bircə gürcünü gətirdi və sualıma cavab verdi ki, 
başqaları qorxudan gölməyiblər. Əjdər hədələyib ki, hər kəs bu işə qarışsa 
öldürəcəyik. Romanı dindirdim,   tapşırdım ki, söhbəti gizlin saxlasın.  
Mollazadədən xahiş etdim ki, gizlicə qaradovoy Həmzə Mirzə oğlunu bir 
bəhanə ilə mənim yanıma gətirsin. Elə olsun ki, nəzərə çarpmasın. Həmzə 
gəldi. Hadisəni ətraflı mənə nəql etdi. İşi verdik prokurora. 
4-cü polis şöbəsinin rəis müavini Süleymanbəy Sübhanverdixanov 
dedi ki, qalabəyi Əliheydər Yusifova tapşırılmışdı ki, necə olur-olsun bolşevik 
Əli Bayramovu tutun. Polismeyster Mirzəyev məşhur məhəllə qoçusu Əjdər 
Əminovu çağırıb tapşırdı ki, yerin altında da olsa Əli Bayramovu tap gətir 
yanıma. O da tutub apardı, polismeysterə təhvil verdi. 
Mollazadə də təsdiq etdi ki, Mirzəyev qalabəyi Yusifov adından 4-cü 
polis şöbəsinə bir neçə nəfər qoçu çağırıb tapşırdı ki, Əli Bayramovu axtarın, 
hətta Əjdərə dedi ki, bu işi eləsən, sənin köhnə günahlarının da üstündən qələm 
çəkib bağışlayarıq. Köhnə iş də o imiş ki, qoçu Əjdər, qoçu Mirrəhim 
Mirmövsümovun bacanağı idi, bir gecədə 15 adam öldürmüşdülər. 
229 
 
Aradan bir-iki gün ötdü. Qaradovoy Məşədibrahim Məşədabas oğlunu 
çağırdım. O bərk qorxurdu ki, qaradovoylar və Mirzəyev onun özünü öldürə 
bilərlər. Əli Bayramovun gecə vaxtı aparıldığını nəql etdi. Baş qaradovoy 
Babayev əvvəl Mirzəyevin evinə gedib, sonra gəlib Əli Bayramovu apardı. 
Dedi ki, Mirzəyev əmr edib ki, Bayramovu 10-cu polis şöbəsinə aparmaq 
lazımdır. 
Qaradovoylardan Həbib, Vəli və Əbdülrəhman Əli Bayramovu 
faytonda apardılar. Babayev qaldı. 
Şəxsən nazir müavini Şəfibəy Rüstəmbəyova müraciət etdim ki, 
istintaqa mane olduğuna görə Mirzəyevi tutmaq lazımdır. Rüstəmbəyov mənə 
acıqlanıb töhmət etdi ki, sən daxili işlər nazirliyinə qarşı iş açırsan. Əmr etdi ki, 
bu işə burnumu soxmayım! Məsələ prokurorluğa verilibdir. İki gündən sonra 
Vəkilov, nazir gələndə yanına, kabinetə getdim. Hadisəni ona danışdım və 
Mirzəyevi tutmağı xahiş etdim. Bu vaxt, Rüstəmbəyov nazirin yanına gəldi və 
işi başa düşəndə, acıqlı-acıqlı söhbətə qarışıb dedi: «Heç belə şey yoxdur. 
Bunlar hamısı sənin şəxsi fantaziyandır». 
Mən tutuldum. Vəkilovdan xahiş etdim ki, mənə təklikdə danışmağa 
imkan yaratsın. Rüstəmbəyov çıxıb getdi. Vəkilov məni dinlədi. Sözümü axıra 
kimi dedim və bütün sübutları söylədim və xahiş etdim ki, özümlə gətirdiyim 
qaradovoy Məşədibrahim Məşədabas oğlunu şəxsən dindirsin. Vəkilov 
Məşədibrahimi təklikdə dindirdi. Mirzəyevi tutmaq barədə əmr verdi. Şəhər 
polismeysteri təyin olunmuş Kabulov əmri sabahı gün saat 12-də yerinə yetirdi. 
Mirzəyevi kaupvaxta
*
,  İçərişəhərə   gətirdilər. Mən  Bayıl qazamatına salmağı 
əmr etdim. Şəfibəy Rüstəmbəyov mane oldu. 
General-qubernator Tlexasın yanına getdim, işin gedişini, Əli 
Bayramovun tələf edildiyini ona da danışdım. Mirzəyevi zorla tutublar. Əjdəri 
və Qədir oğlunu tutmurlar. Cinayətin əsl israçıları şəhərdə gəzir. 
Qubernator mənə dedi: «Əli Bayramovun ölümü haqqında mənə heç 
kim şikayət etməyibdir», Və həmin günün səhərisi qəzetdə əmr dərs etdirdi ki, 
bu barədə heç kəsi tutmaq olmaz. Bunu da mənə mane olmaq məqsədilə 
etmişdi ki, Əjdər Əminov və Hüseyn Qədir oğlu tutulmasın, cinayətin əsl izi 
aşkara çıxmasın». 
 
Bayram oğlu! 
Məhbus hanədəyəm, 
Məhbus hanədə qəlbimin 
                                                          
* Kaupvaxt - İçərişəhərdə Qoşa qala qapısının girəcəyində məsul məmurların 
dustaq saxlandığı səkili bina. 
230 
 
qanıyan çılpaq ayaqları 
nə zaman çox uzun bulsa yolunu, 
xatırladım bilməm nədən 
Azəri yoldaşım Bayram oğlunu. 
 
Nazim   Hikmət 
 
Məşədibrahim Məşədabas oğlu: (qaradovoy) Baş qaradovoy Babayev 
məni budkanın yanına aparıb dedi ki, «Burdakı ermənini möhkəm saxla, 
qaçmasın (şəkildə göstərdiyiniz adam idi). Bir az keçdi dustaqla söhbət etdim. 
Dedi ki, evində telefon tapıldığına görə onu tutublar, özü də müsəlmandır. Mən 
inanmadım, dedim ki, «fındıq»da görüm. Düz   dedi.  İnandım ki, müsəlmandır. 
Gecə yarıya az qalmışdı, saat 11-12-də növbədə idim, Babayev gəldi, 
yanında da üç qaradovoy: Vəli, Həbib, bir də Əbdülrəhman, dedi ki, dustağı 
polismeyster Mirzəyev yanına çağırır, mənzilinə aparacayıq. 
Qaradovoylar dustağı apardılar küçəyə, fayton çağırıb oturtdular, 
özləri də əyləşib, yollandılar Qaraşəhər tərəfə. Babayev gedib uzanıb yatdı. 
Dustağı aparan qaradovoylar üç-dörd saatdan sonra gəlib çıxdılar. 
Həbibin xəncərində, Vəlinin isə patrondaşında qan ləkələri vardı. Səhərisi 
öyünürdülər ki, o adamı necə öldürüblər. 
«Bəs  bunların  hamısını   prokurora  niyə  deməmisən?». 
«Ona görə ki, prokuror sorğu-sualı polismeyster idarəsində aparırdı. 
Qapının dalındakı qaradovoylar polismeysterin adamıdır, qulaq asırdılar. Çox 
güman ki, Mirzəyev özü də orada idi. Addımbaşı məni güdürdülər. Eşitmişəm 
ki, məni öldürəcəklər.» 
Yaremçuk Nikolayeviç Yakov (9-cu polis şöbəsinin okolodoçnisi): 
1920-ci il mart ayının 23-də iki nəfər süd satan malakan arvadı səhər tezdən 
şəhərə gedəndə yolun kənarında çuxurda başsız bir meyit görürlər, səs-küy 
salıb adamları yığırlar. Hadisə yerinə getdim. 9-cu Zavağzal ilə 11-ci Zavağzal 
küçələrinin arasında, yerdə bir adam başı gördüm. Tatara da oxşayırdı, 
yəhudiya də. Olardı 25-30 yaşlarında, üzü qırxılmamış; yeddi-səkkiz 
addımlıqdakı çuxurda ayaqları yamacda başsız bədən uzanırdı. Əynində üst 
köynək, göy mahud şalvar, ağ corab, bir də jilet vardı. Jilet və şalvarın cibləri 
boş idi. Palto, pencək və papaq yox idi.    Cənazədən azca aralı yerdə qan izi 
görünürdü. Torpaq tapdanmışdı. Belə təsəvvür oyanırdı ki, cəsədi 
sürükləyiblər. Qan ləkələri olan yerdə torpağa sancılmış xəncər və ya da digər 
iti silahın izi aydın görünürdü. Yerdə iki parça kəndir də vardı.    Cənazə soyuq 
olsa da təzə idi. Yaxınlıqdakı daxmalarda fəqir-füqəra  ermənilər yaşayır, 
qorxularından  gündüzlər də qapını daldan bağlayıb  bərkidirdilər. Sorğu-sual 
apardım, heç nə deyə bilmədilər. 
231 
 
Xatisovun mərmi zavodundakı (indiki l. Şmidt) gözətçini də 
dindirdim, o da heç nə görmədiyini və eşitmədiyini söylədi. Cənazə tapılan 
cinayət yeri zavoddan min addımlıqdadır. 
Mən bir köhnə palaz və kisə tapıb cənazənin üstünə sərdim. Yoldan 
ötən arabanı saxladım, meyiti qoyub polis şöbəsinə gətirdim. Pristavın əmri ilə 
cəsədi aparıb universitetin anatomiya teatrına təhvil verdim, ordan da 
müstəntiqin yanına yollandım. 
Kabulov (sabiq şəhər polismeysteri): Aprel ayının 7-də məni 
Balaxanı-Sabunçu polismeysterliyindən şəhərə köçürdülər. General-qubernator 
əmr vermişdi. Ayın 9-da, ya da 10-da məni Tiflis vağzalına, daxili işlər naziri 
Vəkilov olan vaqona çağırdılar. Qalabəyi Yusifov və general-qubernator 
Tlexas da yanında idilər. Hər ikisini vaqondan çıxartdı. Qaldıq ikimiz. Nazir 
mənə tapşırdı ki, Ömər Faiqin verəcəyi siyahıda olan adamları tutub həbsə 
salarsan. Heç kəsin sözünə qulaq asmazsan, heç kimin əmrini yerinə 
yetirməzsən, heç bir təzyiqə, hədə-hərbəyə baxmazsan. İş son dərəcə vacib və 
mürəkkəbdir. Qarabağa gedirəm, mən qayıdana qədər heç birini həbsdən 
buraxmazsan. 
Ömər Faiqdən siyahını alan kimi Mirzəyevi tutub saldım kauptvaxta. 
Üç qaradovoyu da silahlı gözətçilər Bayıl dustaqxanasına apardılar. Dördüncü 
qaradovoyu tapa bilmədim, qaçmışdı Gəncəyə, Qoçu Əjdəri tutmaq mümkün 
olmadı. 4-cü polis şöbəsinin pristavı (Mirzəyevin yaxın qohumu) Seyidov və 
onun müavini Süleymanbəy mane oldular. Hər ikisini işdən xaric etmək barədə 
binagüzarlıqda oldum, qalabəyi Yusifov yol vermədi, ancaq yerlərini dəyişdirib 
Balaxanıya göndərdi. 
Aprelin ortalarında Roman Şalvaşvili mənə müraciət etdi ki, onu 
öldürmək istəyirlər, təqibçilərdən xilas edim. Ona lazımi təlimat verib yola 
saldım. 
Əli Bayramovun ölümü haqqında, hamıya məlum olanlardan başqa 
heç nə bilmirəm. 
Belə vəhşiçəsinə öldürülmənin səbəbi, məncə, siyasi məqsəd üçün 
müəyyən planla olmuşdur. 
Ceyran Bayramova: Əlini tapmaq üçün daha açmadığım qapı, baş 
salmadığım idarə, güman gələn yer qalmamışdı. Axır getdim «Müsavat» 
firqəsinin yerləşdiyi Haşımovun evinə. Girdim müsavatın lideri Məhəmməd 
Əmin Rəsulzadənin kabinetinə, ikinci mərtəbədə, qapı ilə üz-üzə oturmuşdu. 
Otaq iri idi. Orta boylu, dolu, enlikürək kişi idi. 
Məni hörmətlə qəbul etdi, oturmağa yer göstərdi; parlamandan 
tanıyırdı. Onda azərbaycanlı qızlarının idarədə işləməyi nadir hadisə idi. Nəql 
etdim ki, Əli Bayramovu hökumət tutub, yerini bilmək istəyirəm, xörək 
aparmalıyam. Üstündə pul yoxdur. hökumət tutub, taxsırı nədir qanunla cəza 
232 
 
verərlər. Yerini mənə söyləsinlər. Cavab verdi ki, Ceyran xanım, Əlinin 
tutulmağından mənim xəbərim yoxdur. 
Aprelin 5-də axşam saat 9-a yaxın evdə idim. Ömər Faiq gəldi bizə, 
soruşdu ki, «Əlini tanıya bilərsən?», «Bəli, tanıyaram, - dedim, - niyə 
tanımıram?!». «Onda dur gedək mənimlə». 
Qapıda fayton dayanmışdı. Minib getdim Çəmbərə kənd 
qəbristanlığına. Küçələr bərbad, atlar faytonu zorla çəkirdilər, tez-tez 
büdrəyirdilər, yoxuşu qalxdıqca  tövşüyür,  fınxırırdılar.  Faytonçu  tez-tez  
atlara acıqlanırdı: «Ay çər dəysin sizə!.. Hə, kürən! Tərpən!». 
Hər yer bomboş idi. Əhali qorxu və ehtiyatdan gün batanda, hələ 
qaranlıq düşməmişdən ev-eşiyinə çəkilib, darvazaları arxadan lomlamışdılar. 
Az evdə, qırılmaqda, üzülməkdə olan ümidi xatırladan zəif işıq görünürdü, elə 
bir təsəvvür oyanırdı ki, indi, bir azdan sönəcək. Hər addımda küçə uzunu o 
tay-bu tayda xaraba daxmalar, evlər, viranə məhəllələrin acınacaqlı görkəmi 
göz ağrıdır, ürək yandırırdı. Qəbiristanlığın ətrafında əsl mənada məzar, ölüm 
sükutu vardı. 
Ürəyimdən qara qanlar axırdı. 
Fayton dayandı. Düşdük. Milyonçu Şəmsi Əsədullayevin təmtəraqlı 
qəbirindən xeyli aralı olan daxmaya tərəf getdik. Küçələrdən yığılıb gətirilən 
sahibsiz meyitlər bu xaraba daxmada saxlanılırdı. 
Ömər Faiq əlində fanar qabaqda, mən də onun dalıyca xaraba 
daxmaya girdim. Brezent parçasını qaldırdı, fanarı yaxınlaşdırıb cənazəni mənə 
göstərdi. Tez əyilib üzünə baxmağa cəhd etdim. Başı yox idi, başsız bədən. 
Qırmızı uzun boyun çıxıb dəridən. Diksindim. Dedim: «Mən başsız adamı necə 
tanıya bilərəm...». Az qaldı qəşş edim. O yazıq da meyitin başsız olduğunu 
yəqin ki, bilmirmiş (bəlkə də bilirmiş). Meyitin əynindəki ağ tuman-
köynəyində qan quruyub qalmışdı. 
«Tanımıram, Ömər Faiq əfəndi»,    təkrar etdim. Gəzlərim qalmışdı 
başsız, yarım üryan meyitdə. 
Birdən yadıma düşdü, dedim: «Dayanın, onun sağ əlində nişan var». 
Aldım əlini ovsuma. Əl parça-parça, xəncər yarası, sağ əlinin baş barmağında 
tikiş yeri vardı, dırnağı da haça bitirdi. Kapitan olan zaman tufana düşür. 
Maşınxanaya enəndə baş barmağı zədələnir. Xeyli vaxt sarıqlı qalmışdı. O da 
yadıma düşdü ki, boyunlu idi, boyunla bədən birləşən yerdə iri bir qara xal da 
vardı... Onu da tapdım... Özü idi... 
Ömər Faiq meyitin üstünü brezentlə örtdü, fanarı yuxarıya qaldıranda 
gördüm ki, kənarda bir baş var. Dəhşətə gəldim: «A!.. - dedim, - Odur, baş 
orda...». Gedib başı gətirdim qoydum cəsədin yanına, üstünü örtdüm...». 
Evimizdə məhşər qopmuşdu. Anam özünü öldürürdü. 
Səhərisi Əliheydər Qarayev başda olmaqla yoldaşları gəldilər. 
233 
 
Həyətdə pərdə asıldı, meyit yuyuldu. Yuyanda Səadət nənəm pərdəni 
aralayır ki, baxsın, birdən tək başı Həsənbala dayımın yuduğunu görəndə 
yıxılıb özündən gedir. Nənəm tezliklə öldü. 
Yas quruldu. Aprelin 7-də dəfn mərasimi oldu. 
Çox adam gəlmişdi. Mədənlərdən, zavodlardan, fabriklərdən fəhlələr, 
qulluqçular axışıb gəlirdilər. Dənizçilər daha çox idi. Səhərdən gəlmişdilər. 
Kəmilərdə, mədənlərdə, dəmir yolunda, depolarda, tərsanələrdə, zavodlarda 
matəm fiti bir-birinə qarışmışdı. 
İki orkestr qəmli, yanıqlı matəm havası çalırdı. Dənizçilər səs-səsə 
verib mübariz inqilab şərqiləri oxuyurdular. 
Tabutu qaldırıb Spaski (Qasım İsmayılov) küçəsi ilə qəbiristana 
yollandılar. Bu küçə düz gedib parlamanın  qabağına çıxırdı. Camaat tabutu  
çiyinlərində aparırdı. 
Parlamanın qabağına çatanda ayaq saxladılar. Matəm mitinqini 
Əliheydər Qarayev açdı. Dənizçilərdən iki kapitan, firqəçilərdən qocaman 
kommunist Şəmsəddin Musaxanov danışdı. Əliheydər Qarayev öz atəşin 
çıxışında qəzəblə dedi: «Ey cəlladlar, insan başı kəsənlər, siz elə bildiniz ki, Əli 
Bayramovun başını kəsməklə hakimiyyəti əlinizdə saxlaya biləcəksiniz, tarixin 
çərxini geri çevirib çəkəcəksiniz, bu mümkün olmayacaq». 
Tabutu qaldırıb dəfn namazını qılmaq üçün Təzəpir məscidinə 
apardılar. İnsan sel təki axırdı, küçələr darısqallıq edirdi. Məscid həyətində də 
mitinq oldu. Bir nəfər fəhlə neftə bulaşmış qara libasda qışqıra-qışqıra 
izdihama müraciətlə, əlilə tabutu göstərərək xitab etdi: «Camaat, görürsüz də! 
Pullular, dövlətlilər füqəra kasibənin adamlarına nə divan tuturlar. Bu gün 
füqərayi kasibənin matəmidir. Qanundan, ədalətdən danışanlar haqq yolunda 
çalışanların başını kəsib qana qərq edirlər...». 
Birdən minarənin eyvanından başdan-ayağa matəm libası geymiş, qara 
əmmaməli bir molla sözləri uzada-uzada kədərli fəryad qopartdı: «Qətlil 
Hüseyn...» 
 
BİR NEÇƏ MƏLUMAT 
 
Nəriman Nərimanov 1919-cu ilin iyulunda Həştərxandan əksinqilabçı 
Müsavat hökumətinin baş naziri Nəsibbəy Yusifbəyova yazır: «Bütün 
siyasətiniz üçün Zaqafqaziya müsəlman fəhlə və kəndlilərinin məhkəməsi 
qarşısında cavab verməli olacağınız müdhiş saat yaxınlaşır...». 
* * * 
Bazarda qiymətlər - Ağ çörəyin girvənkəsi (400 qram) - 30 manat, 
qarışıq çörək - 23 manat, kəpəkli çörək - 18 manat, arpa çörəyi - 8 manat, 
234 
 
qoyun əti - 36 manat, pendir - 80 manat, yağ - 140 manat, qənd və şəkər - 110 
manat, manpası - 130 manat, soğan - 16 manat, kartof - 15 manat, süd - 15 
manat, səbzə-kişmiş - 30 manat, düyü – 20-25 manat, yumurta - 10 manat. 
Fəhlənin gündəlik əmək haqqı isə 35 manatdır. İndi kasıb, gəl külfət saxla. 
* * * 
Mədənlərdə. Bibiheybətdə bir neçə fəhlənin söhbəti: «İki gündür evə 
getməmişəm, balalarım yalvarıb ət istəyirlər». «Bizimkilər çörəyə həsrətdirlər, 
ətin dadı çoxdan yaddan çıxıb. Özüm azarlı; işə çıxmasam olmur». «Əh, mən 
özüm acından ölürəm, o ki, arvad-uşaq ola? Sahibkarlar günümüzə 30 manat 
verirlər. Onun da beşini mirzə çıxır, üçünü podratçı kəsir, ələ gələni də kara 
gəlmir», «A kişi, pulu o qədər gec verirlər ki, qiymətdən düşür olur zibil». 
* * * 
Bir  nəfər  Bibiheybətə  nəzir aparırdı.  Fəhlələr onu dayandırıb 
yalvarırlar ki, sən allah, sən peyğəmbər, bizim adımızdan da Bibini ziyarət elə 
və xahiş elə ki, bu qarnıyoğun xozeyinlərin ürəyinə rəhm salsın, olmasa neft 
quyularına od salsın. 
Suraxanıda. Gündüzlər də bayıra çıxmaq olmur. Hərc-mərclik hökm 
sürür. Evləri qarət edirlər; qışqır-bağır, yalvarmaq kömək etmir. Polis 
məmurları özü qarət edənlərdir. 
* * * 
Dağıstan neçə aydır ki, od içində yanır, məmləkət puç olur. 
* * * 
Şibayevin Ağ şəhərdəki zavodundan domna sobasındakı platin kasa 
oğurlanıb. Əhvalat belə baş verib: gecə saat 3-də bir dəstə adam zorla həyətə 
soxulub, silah gücünə növbədə olan gözətçilərin hamısının əl-qollarını sarıyıb, 
sexə keçib ocağı (farsunkanı) söndürüb, platin kasanı çıxarmışlar. Küçədə də 
üç nəfərin əl-qolu sarınıbmış. Qapıçını qarnından 2 güllə ilə yaralayıblar. 
Yaralı, telefonla çapqın barədə polisə xəbər verməyə macal tapıb, sonra ölüb. 
Mütəxəssislərin fikrinə görə platin kasanın dəyəri ağlasığmaz dərəcədə bahadır. 
Hazırkı qiymətlərlə hesaba gələn deyil; əgər zavodda ehtiyat platin kasa yoxsa 
iş dayanacaq. 
* * * 
Fatmayıda kəndxuda kor Rəhman bir «malades» üçün Dadaş 
Bünyadzadəni tutub pristava vermişdir. 
İngilislər iyirmiyə qədər adamı,  günahsız  olduqları halda, əsassız, bir 
ildən beş ilə qədər həbsə məhkum edib  dustaqxanalarda  saxlayırdılar. Ortada 
heç bir sənəd-sübut yoxdur.  
* * * 
Nikolay və Kerenski pullarının qiyməti gündən-günə aşağı düşür. 
Birjada çaxnaşma, maliyyəçilər, dəllallar, alverçilər başlarını itirib. 
* * * 
235 
 
Quba (Füzuli) meydanında və Şamaxı yolunda (Cəfər Cabbarlı küçəsi) 
qoçular bəhsə-bəhslə at çapanda atların ayaqları altında bir arvad və üç uşaq 
qalıb, bir uşaq ölüb, ikisi yaralanıb, arvad da yarımcandır. 
Üç dövlətli bəhsə-bəhs fayton çapanda qabağa ötən faytona dalda 
qalanlar güllə atıblar, atışma düşüb, ölən və yaralananlar var, yoldan ötən iki 
nəfər cavan da ölüb. 
 
* * * 
Ey gül bədənim, sən nə üçün böylə mükəddər,  
Halada tulu etmədimi fəsli baharın?  
Ey canlı çiçək, örtülü qalsınmı üzarın?  
Aç  çöhrəni!  Ey  çöhrayi   məstur  və  füsunkar. 
 
Məhəmməd  Hadi 
 
* * * 
Bir tabor əsgər hərbi musiqi təranələri altında təlimdən Salyan 
qışlalarına qayıdanda, bir qoçu onları Quba (Füzuli) meydanında dayandırıb, 
musiqiçilərə «Azərbaycan» havası çaldırtdırıb, özü oynayıb; əsgərlər və 
meydanda olan adamlar əl çalıblar. Sonra da qoçu əsgərləri pitiyə qonaq edib, 
hər əsgərə 50 manat bağışlayıb. 
 
SABAHA AÇILAN PƏNCƏRƏ 
 
Hava korpusu - Bakı sahil radio stansiyası. Bolşeviklərdən bir radist 
1919-cu ilin axırlarından başlayaraq Bayıldakı stansiyadan gizli surətdə əvvəl 
Həştarxan, sonrada Moskva ilə necə əlaqə yaradıldığından danışırdı: «Rabitə 
çox zəif idi, lakin təşkilat Moskvaya ardıcıl məlumat verib, tapşırıq almalı idi. 
Həştərxana bolşeviklərin xüsusi ekspedisiyası vasitəsilə göndərilən xəbərlər 
çox vaxt gecikir, əhəmiyyətini itirir, həm də gündən-günə çətinləşirdi. Bütün 
yolları ağlar mühasirəyə almışdılar, ekspedisiyanın qayıqlarını tutur, 
komandaya olmazın işgəncə verib, axırda da güllələyir, ya da ki, diri-diri 
çuvala salıb dənizə atırdılar. Bünyad Sərdarov, F. Qubanov, Səməd Cəfəroğlu, 
Kuznetsov, İvan Saraykin, Roqov və başqalarını bu yolla öldürmüşdülər. 
Mərkəz xeyli götür-qoy edəndən sonra qət etdi ki, radio ilə rabitə 
yaratmaq lazımdır: başqa çarə yox idi. 
Bu çətin, ağır və çox qorxulu iş idi. İlk günlərdə heç nə çıxmadı. 
Axırda birtəhər Həştərxan radio stansiyasına salandıq. Birinci radioqramı gecə 
saat 4-də verdik və cavab da aldıq. İnanılmış matroslardan biri aparatlara, birisi 
də radistə baxırdı, həm də əhvalatdan xəbərdar olmayan qulluqçuları gözdən 
qoymurdular. 
236 
 
Rəhbərlik mənə göstəriş verdi ki, radio ilə, aldığımız cavabı Persidski 
(Poluxin) küçəsindəki Çolax Ağabala Quliyevin mülkünə aparım. Binanı tapıb 
zəngi çaldım. Qapıda bir arvad göründü və nəzəkətlə soruşdu: «Kimi istəyirsiz? 
Sizə nə lazımdır?». Mən də nəzakətlə xəbər aldım: «Mariya İvanovna 
evdədir?» Qadın qapını aralayıb məni təmtəraqlı geniş bir dəhlizə buraxdı: 
«Buyurunuz salona!»,  - dedi. 
Salon şərq üslubunda bəzənmişdi. Tavan döşəmədən gözəl, döşəmə 
divarlardan. Divarlar isə əfsanəvi bir aləm idi. Nəqşlər, qızıl təki par-par bərq 
vurur. Adam özünü itirir. Həqiqətdən çox əfsanəyə oxşayan bir aləm... 
Görməsən  təsəvvür edə bilməzsən. Büllur çilçırağın   hər biri elə bil iri brilyant 
parçasıdır. Çox güman ki, çilçırağın nəqşli metal hissələri gümüşdən idi. 
Küçəyə baxan pəncərələrin arasında tavana çatan əzəmətli daş  güzgünün 
həşiyələri inkrustatsiyalı,  naxışlı-bəzəkli gümüşdən idi. Hər şey həqiqətdən 
çox xəyala oxşayırdı. Mat-məəttəl salonun qeyri-adi zəngin bəzək-düzəyinə 
tamaşa edirdim ki, baş qapının məxmər pərdələri aralandı, qırx yaşlarında, 
sarışın bir kişi çıxdı. Əynində türk xalatı, ayaqlarında ev çustu, başında qara 
qotazlı, tünd sumağı fəs. Siması sərt, hərəkətləri cəld və çevik. Gözlərindən 
zəka yağırdı, tünd-kəskin baxışı, burma, qəşəng bığı, üst-başı, duruşu-oturuşu, 
hərəkət tərzi, üzündəki cizgilər, hər şey, hər şey onun türk olduğunu göstərirdi. 
Xalis türk paşası idi. Yaxınlaşıb əlini uzatdı, mən də əl verdim;  barmaqlarım 
elə bil məngənəyə girdi. «Siz radio stansiyasındansınız?» deyə soruşdu. Başımı 
təsdiq işarəsi ilə tərpədib dedim: «Bəli!» Paşa oturmağa  yer   göstərdi. Taxtın 
arxa və baş tərəflərində xara üzlü mütəkkələr vardı. 
Paşa da əyləşdi. Mən Həştərxandan aldığım radioqramı qoltuq 
cibimdən götürüb ona uzatdım. Paşa sevindi və lütfkar bir təbəssümlə, xoş 
baxışla mənə nəzər saldı, təşəkkür edib durdu ayağa. Mən də durdum. Əlini 
mənə uzatdı. Ehtiyatla əl verdim. Vidalaşdıq. 
Arvad məni yola salıb qapını bağladı. 
Bu minvalla efirin elektromaqnit dalğaları Bakıya yeni-yeni xəbərlər, 
əmrlər, göstərişlər və məsləhətlər gətirir, Bakıdan isə görülən işlər barədə 
raportlar aparırdı. 
Bu aylarda fəhlə-kəndli Qızıl Ordusu Denikinin ordusu ilə vuruşa-
vuruşa cənuba tərəf irəliləyirdi. 
Radio stansiyası işçiləri canlarını əsirgəmədən, ölüm təhlükəsindən 
belə qorxmayaraq Müsavat hökumətindən məvacib alıb başlarının üstündən    
Moskvaya xidmət edirdilər. Bəzən gecələr radioqram vermək mümkün 
olmayanda, risk edib, gündüzlər rəqəm şrifti ilə məlumat verirdilər. Bir dəfə 
gündüz günorta çağı qəfildən poçt-teleqraf kantorunun rəisi gəlib girir içəri və 
soruşur ki, radioqramı hansı şriftlə verirsiz. Radist özünü itirmir, cavab verir ki, 
Yerevanı çağırıram. Xoşbəxtlikdən onda Yerevanla əlaqə rəqəm şrifti ilə 
saxlanırdı. Yenə xoşbəxtlikdən o zamanlar ağqvardiyaçı könüllü donanmada 
237 
 
işləyən radistlərin çoxu sovetlərə hüsn-rəğbət bəsləyirdilər. Bakıdan tutduqları 
radioqramları denikinçilərdən gizlədirdilər. Onlar hətta Bakı ilə əlaqəyə girib 
xəbərdar edirdilər. 
İş o yerə çatmışdı ki, Bakı hər an, istədiyi vaxt Həştərxan və Moskva 
ilə əlaqə saxlaya bilirdi. 
Birdən hökumətin yarım rəsmi orqanı «Azərbaycan» qəzeti öz 
səhifələrində elan etdi ki, Türkmənistandan gələnlər xəbər verirlər ki, Bakı 
radiostansiyası hər gecə Həştərxandakı bolşeviklərlə calanır, məlumat verir, 
göstəriş alır. Radiostansiya bolşeviklərin casusluq ocağıdır. 
Görünür Xəzərin o tayında denikinçilərin radiostansiyası Bakıdan 
verilən radioqramları tuturmuş. Hər an intizarla gözləyirdik ki, gəlib bizi tutub 
həbs edəcəklər, ağır cəza verəcəklər. 
Həftənin axırında tezə əngəl çıxdı. Gecə saat 12-də radiostansiyaya iki 
nəfər türk radioteleqrafçısı təyin etdilər. Birinin adı Vəli, o birisininki Əziz 
Xəlil. Rusca pis danışırdılar. Əziz əsasən telefon olan yerdə otururdu. 
Rəisimizə dedilər ki, poçt-teleqraf naziri səni telefona çağırır. İşin nə 
yerdə olduğunu başa düşür, gecənin bu aləmində, şübhəsiz ki, söhbətin ancaq 
gizli verilişlər barədə olacağını duyur. Həyəcanla, əli əsə-əsə telefon dəstəyini 
götürür, rəsmi bir dildə deyir: «Cənab nazir, qulaq asıram». Nazir bərkdən 
qışqıra-qışqıra düşür onun üstünə: «O nədir, orda casus ocağı açmısız? Bu 
dəqiqə qaç şöbə müdirinin yanına, de ki, radiostansiyanı bağlayıb möhürləsin. 
Gözətçi qoysun. Heç kəsi  stansiyaya yaxın buraxmasın». 
Qapı şarappıltı ilə açıldı, şöbə rəisi kandarda göründü. Qəm dəryasına 
batmışdı. Yaxınlaşıb telefon dəstəyini yoldaşımızın əlindən alıb, özünü o yerə 
qoymayaraq başladı nazirlə danışmağa:  «Heç ola bilməz ki, bizim işçilərimiz 
casusluq eləsin. Özüm hər şeyi yoxlayıb, günahkarları verərəm məhkəməyə...». 
Radist pəncərə qabağında dayanıb, dənizə baxır, özü isə qəm dəryasındadır, 
işin nə ilə qurtaracağını götür-qoy edir. Fikrindən bir-birindən qorxulu min bir 
ehtimal keçir. Nə etmək? Nə qədər ki, tutub həbs etməyiblər qaçıb aradan 
çıxmaqmı? Yoxsa qalıb gözləməkmi? 
Şöbə rəisi nazirlə danışıb qurtardı, dəstəyi yerinə qoydu, dönüb 
pəncərə qabağındakı radistə dedi: «Gedək, radio stansiyasını bağlayıb 
möhürləyək. Əsgərlər də, gözətçilər də şahid kimi akta qol çəkərlər». 
Elə də elədilər. Bütün gecəni gözlədilər ki, gəlib onları həbsxanaya 
aparacaqlar. 
Sabahı gün radiostansiyaya dörd nəfər poçt-teleqraf işçilərindən 
nəzarətçi təyin etdilər. Yoxlama aparmağı nazirliyin işlər müdiri sol eserə 
tapşırdılar. O da Müsavat hökumətinin son günləri olduğunu, onun tezliklə 
yıxılacağını güman edib, işi təxirə saldı. Nazirin özü də, çox güman ki, o 
fikirdə imiş. 
238 
 
Görünür radiostansiyanın öz qulluqçularından kim isə intiqam almaq 
məqsədilə nazirə şeytanlıq etmişdi. Qızıl Ordu Petrovskini (Mahaç-Qala) azad    
edib Azərbaycan sərhədlərinə yaxınlaşırdı. 
Mərkəz bizə tapşırmışdı ki, üsyan vaxtı birdən hökumət Tiflisə, gürcü 
menşeviklərinə müraciət edib yardım istəsə radiostansiyanı xarab edin. 
Müsavatçılarla gürcü menşevikləri arasında qarşılıqlı hərbi yardım müqaviləsi 
vardı. 
Üsyan vaxtı Moskvadan radio ilə kömək istəməyi həyata keçirə 
bilmək üçün türk radistlərini, Vəli və Əziz Xəlili  Bakıdakı  Mustafa  Kamal  
tərəfdarları  olan mərkəzə aparıb başa saldılar ki, Sovet Rusiyası ilə Türkiyə 
azadlıq hərəkatı rəhbərləri arasında dostluq münasibətləri   var. Zaqafqaziyada 
Sovet hakimiyyəti qurmağı Mustafa Kamalın başçılıq etdiyi yeni Türkiyə 
hökuməti də istəyir.   Kamalçıların Antantaya qarşı mübarizəsini davam 
etdirmək üçün yardımı ancaq Zaqafqaziya vasitəsilə göndərmək   mümkündür. 
Fransız və ingilis qoşunlarını Türkiyədən ancaq bu yolla qovmaq olar.  
Kamalçılar  Əziz  Xəlilə  və  Vəliyə lazımi təlimat vermişdilər. 
Aprelin 26-dan 27-sinə keçən  gecə radio ilə Moskvaya xəbər verməli 
idik ki, Bakıda silahlı üsyan olacaq. Xahiş olunur Qızıl Ordu köməyə gəlsin. 
Xəlil araq alıb, hökumət nəzarətçilərini yataqxanaya apardı. Vəli isə 
Xəlili əvəz etməyə getdi; onlar bir-birinə yaman inanırdılar. 
1920-ci il aprelin 27-də Azərbaycan İnqilab Komitəsi dərhal kömək 
üçün radio ilə Moskvaya - V. İ. Leninə müraciət etdi. Müraciətnamədə deyilirdi 
ki, Bakı proletariatı üsyan edərək Müsavat hökumətini yıxmışdır. İnqilab 
Komitəsi Gəns Rusiya Sovet Respublikası hökumətinə qardaşlıq ittifaqı 
bağlamağı təklif edir. Xarici və daxili əksinqilabın birləşmiş qüvvələrinə qarşı 
öz gücü ilə müqavimət göstərməyə imkanı olmayan İnqilab Komitəsi kömək 
üçün dərhal Qızıl Ordu hissələrinin göndərilməsini xahiş edir. 
Qızıl Ordunun Qafqaz cəbhəsinin sərkərdəsi M. N. Tuxaçevskinin 
əsgərləri Denikinin könüllü ağqvardiyaçı dəstələrini tar-mar edib 
Zaqafqaziyaya yaxınlaşmışdı. XI Qızıl Ordu artıq Dağıstanı təmizləyib 
Azərbaycan sərhədlərində idi. 
Bakı proletariatı var qüvvəsilə silahlı üsyana hazırlaşırdı. Mədən və 
zavodlarda, fabrik və emalatxanalarda, dəmir yolunda və donanmada, xüsusən 
hərbi gəmilərdə və əsgərlər arasında əlahiddə dəstələr yaradılmışdı; 
təbliğatçılar əhali arasında qızğın fəaliyyət göstərirdilər. 
Milyonçular - Bakının neft sahibkarları, böyük tacirlər, sərmayə 
sahibləri Novruz bayramı şənlikləri tamam olan kimi dəstələrlə vəzndən 
yüngül, qiymətdən ağır var-yoxlarını götürüb Batuma, ya da Ənzəliyə 
qaçırdılar. Biletin qiyməti çox baha idi. Dəmir yolu vağzalında adam əlindən 
tərpənmək olmurdu. Körpülərdə basabas idi. Varlılar artıq anbarlara da 
doluşurdular. Göyərtələrdə ayaq qoymağa yer yox idi. 
239 
 
Ayaq altında qalanlar da az deyildi. 
Proletariat cəbhəsində sinfi həmrəylik tam qüvvəsilə özünü göstərir, 
hamı silahlı üsyana hazırlaşırdı. 
Hərbi İnqilab qərargahı xaricdə və daxildə lazımi yerlərlə əlaqə 
yaratmışdı. 
Hadisələr ildırım sürətilə bir-birini əvəz edirdi. 
Hələ 1920-ci il mart ayının 15-də Zaqafqaziya zəhmətkeşləri gənc 
Sovet   Rusiyasına, Leninə müraciət edir. 
Martın 17-də, Zaqafqaziya xalqlarının bu müraciətini alandan iki gün 
sonra V. İ. Lenin Qafqaz Cəbhəsi İnqilabi hərbi şurası İ. T. Smilqaya və Q. K. 
Orconikidzeyə teleqram göndərir. «Bakını almaq bizə olduqca və olduqca 
zəruridir. Bütün səylərinizi buna verin...»
*
 
Qafqaz cəbhəsinin komandanı M. N. Tuxaçevski operativ əməliyyat 
planı tərtib edir. Aprelin 25-də M. Q. Yefremov Qızıl Ordunun İnqilab 
Şurasına çağırılır. Ona Bakıya hərəkət etmək əmri verilir. 
Aprelin 26-da Azərbaycan Kommunist (bolşevik) Partiyasının və 
RK(b)P-nin Qafqaz Ölkə Komitəsinin Bakı bürosu ilə birgə təcili iclasında 
əksinqilabçı Müsavat hökumətini silahlı üsyan yolu ilə yıxmaq üçün operativ 
plan tərtib edilir. Qaraşəhər və Bayıldakı gizli anbarlardan fəhlələrə silah 
paylanır, Çingiz İldırım, Mirzə Davud Hüseynov, Həmid Sultanov və başqa 
bolşeviklərin topladıqları silahlar proletar inqilabına xidmət edəcəkdi. 
Eynilə Balaxanı, Sabunçu, Ramana, Binəqədi və sair mədənlərdə, 
Ağşəhər və Qaraşəhərdəki zavodlarda, dəmir yolu deposu və emalatxanalarında 
əhaliyə silah paylanır. Gəmilərdə, körpülərdə və tərsanələrdəki fəhlələrə isə 
Çingiz İldırımın göstərişilə silah verilir. 
Mədən və zavodlarda törədilə biləcək təxribat və yanğının qabağını 
almaq məqsədiylə xüsusi silahlı gözətçilər təyin edilir. 
Aprelin 26-da Azərbaycan Kommunist (b) Partiyası MK 
nümayəndələri Q. Musabəyov, H. Cəbiyev və sairələri Dağıstan - Azərbaycan 
sərhədinə gəlirlər. 
Aprelin 27-si səhər AK(b)P MK Müvəqqəti İnqilab Komitəsi yaradır 
və Nəriman Nərimanov Komitəyə sədr seçilir. 
Hərbi donanmanı  üsyana   hazırlamaq  Çingiz İldırıma tapşırılır. 
Donanmada 7   hərb gəmisi vardı. Onlara güclü toplar qoyulmuşdu. 
Hərb gəmilərinin heyəti bütünlüklə kommunistlərdən və onların 
tərəfində olan adamlardan ibarət idi. Aprelin 26-dan 27-nə keçən gecədə, 
Çingiz İldırım gəmilərə top güllələri yollayır. 
Bayılda, ən hündür yerdə uzaqvuran sahil topları qoyulmuşdu. 
                                                          
*
 V. İ. Lenin. Əsərlərinin tam külliyyatı,  51-ci cild, səh. 191. 
240 
 
Aprelin 27-də səhər tezdən, Çingiz İldırım bir dəstə dənizçi ilə 
gözlənilmədən Bakı hərbi yunker məktəbinə daxil olub, bütün kursantları 
tərksilah etmişdilər. Bir az sonra fəhlələrlə bərabər birinci şəhər polis şöbəsini 
tutub və hökumətin Bayıldakı silah anbarını zəbt edirlər. Limanı tutandan sonra 
Bayıl həbsxanasındakı siyasi məhbusları azad edirlər. Dadaş Bünyadzadə, 
Rəhim Hüseynov, Qasım İsmayılov və digər bolşeviklər həbsdən xilas olurlar. 
Azərbaycan K(b)P MK-nın sərəncamı ilə Xəzər hərbi donanması əmrə 
hazır idi. Bütün gəmilərdən aypara və səkkiz guşəli ulduz və üç (qırmızı, abı və 
yaşıl) rəngli müsavat bayraqları çıxardılıb əvəzinə Sovet Azərbaycanının çəkic-
oraqlı, ay-ulduzlu qırmızı bayraqları sancılır. 
Aprelin 27-də səhər saat 10-da Çingiz İldırımın komandası altında 
limandakı hərb gəmiləri top lülələrini Parlamentin binasına tuşlamışdı. 
Bakıda çox gərgin, qeyri-adi, təhlükəli vəziyyət yaranmışdı, hərbi 
donanma bütünlükdə, ordunun bir hissəsi, dəmir yolu, poçt, teleqraf, radio artıq 
bolşeviklərin əlində idi. Müsavat hökumətinin başçısı Nəsibbəy Yusifbəyov, 
hərbiyyə naziri Mehmandarovdan soruşur: «Müsavat ordusu düşmənin 
qarşısını saxlaya bilərmi?» Hərbi nazir Səmədbəy suala sualla cavab verir: «Siz 
hansı düşməndən danışırsız?» - Və özü də cavab verir. - «Əgər daşnakları və 
menşevikləri deyirsinizsə, buna ümid etmək olar, lakin Qızıl Ordunu nəzərdə 
tutursunuzsa, bu mənasızdır, cənab baş nazir. Onlara qarşı bir an belə gücümüz 
çatmaz! Biz bolşeviklərlə döyüşməyəcəyik!» 
Hərbiyyə naziri Səmədbəy Mehmandarovun oğlu şahidi olduğu son 
günü belə təsvir edir: «On iki yaşım var idi. Atam aprelin 27-də parlaman 
iclasından qayıdıb özümüzlə aparmaq üçün anamın hazırladığı çamadanları 
gördükdə dedi ki, bunları boşalt, heç yerə gedəsi deyilik. Anam: «Nə 
danışırsan? Necə gedəsi deyilik? Bilmirsən ki, səni güllələyəcəklər?». 
Atam cavab verdi ki, «Parlamanın son iclası qurtaranda «Hümmət» 
fraksiyası  lideri  Əliheydər  Qarayev mənə yaxınlaşıb əmin etdi ki, 
«Səmədbəy, getmə, qal! Heç yerə getmə. Söz verirəm ki, başınızdan bir dənə 
də tük əskik olmayacaq. Qal bizimlə işlə...». 
Anam dilləndi: «Ola bilər ki, sənə heç nə eləməzlər, amma oğlunun 
taleyi, gələcəyi, mənim vəziyyətim?;.» Atam qəti səslə: «Heç yerə 
getməyəcəyik», dedi. Anam mızıldadı: «Axı qatar Biləcəridə gözləyir...». 
Atam: «Bizsiz də gedərlər. Vətəndən ayrılmağa heç bir əsasım, haqqım 
yoxdur». 
Doğrudan da Biləcəridə Müsavat hökumətinin başçılarını Tiflisə 
aparacaq qatar atama görə saat yarım gözləmişdi. 
Aprelin 28-i səhər Hər günkü təki yuxudan qalxdıq. Çay içdik, çörək 
yedik. Atam general libasını geydi, başladı maşını gözləməyə. Şoferdən xəbər 
yox idi. Telefonda zəng çaldı, cavab verən olmadı. Məni göndərdi ki, get gör 
241 
 
Əşrəf niyə maşını gətirmir. De bir az tələssin, gedib nazirliyi təhvil 
verməliyəm». 
Qaraj indiki «Azneft» binasının arxasındakı birmərtəbəli binaların 
birində idi. Müsavat hökumətinin baş nazirliyi də indiki «Azneft» binasında 
yerləşirdi. 
Mirbabayev o binanın yarısını hökumətə verib kirayə də almırdı. 
«Getdim gördüm ki, qarajı, o ətrafda olan mülkləri silahlı adamlar 
araya alıblar, heç kəsi girib çıxmağa qoymurlar. Şofer də uzaqda dayanıb. 
Dedim ki, Əşrəf, atam maşını gözləyir, niyə gəlmirsən?» Silahlı adamları 
göstərib dedi ki, «bunlar məni qaraja yaxın qoymurlar». 
Qayıdıb əhvalatı atama xəbər verdim. Çıxdım küçə tərəfdəki eyvana. 
Dor ağacında oraq-çəkic ulduzlu bayraq yellənən bir barkaz sahilə yaxınlaşırdı. 
Otağa girib gördüyümü atama xəbər verdim. O dedi: «Bilirəm, məlum 
məsələdir...». Anama baxıb əlavə etdi: «Gedib nazirliyi təhvil verməliyəm». 
Anam mənə baxdı: «Sən də geyin, atanla get, - dedi. - Bu qarışıqlıqda, 
allah bilir, nə baş verə bilər...» 
Geyindim. Düşdük küçəyə, yollandıq nazirliyə. «Qafqaz-Merkuri» 
körpüsünün (indiki Kukla Teatrının) qabağında adamlar əllərində Qırmızı 
bayraq nümayişə çıxmışdılar. Atam general libasında onların yanından keçdi. 
Heç kəs dinmədi». 
«Nazirliyə (Maliyyə nazirliyi olan bina) çatanda gördük ki, tünlükdür, 
çoxlu silahlı adam var. Atamı uzaqdan görəndə bir neçə nəfər yaxınlaşıb 
hörmətlə görüşdülər. Sovet Azərbaycanının hərbi Dəniz İşləri komissarı Çingiz 
İldırım qolundan yapışıb içəriyə aparanda, atam dönüb mənə dedi ki, get anana 
çatdır ki, hər şey qaydasındadır». 
Sonralar general Səmədbəy Mehmandarov Sovet hökumətinin Bakıda 
açdığı hərbi məktəbdə dərs demiş, Moskvada Qızıl Ordu komandiri olmuşdur. 
Vəziyyəti müzakirə etmək üçün aprelin 27-də səhər saat 10-da 
parlamanın fövqəladə iclası çağırılır. Hamı toplanır. Birdən salona başda 
Həmid Sultanov olmaqla üç nəfər daxil olur. Həmid Sultanov cəld addımlarla 
yaxınlaşıb içində ultimatum olan zərfi parlamanın sədrinə verir. 
Salonda hamı özünü itirir, hamı susur. 
Parlamanın sədri ultimatumu oxuyur: «Azərbaycan İnqilab Komitəsi 
parlamanı buraxıb Müsavat hökumətinin dərhal inqilabi komitəyə təslim 
olmağını tələb edir!» 
Səmədağa Ağamalı oğlu yerindən qalxıb bərkdən deyir: «Vəssalam! 
Bazar bağlandı» 
Elə bu vaxt, Çingiz İldırımın hərbi Qızıl Donanma adından Müsavat 
hökumətinə və parlamana göndərdiyi ultimatumu gətirdilər. 
242 
 
Parlaman sədri ultimatum gətirənlərə müraciət edərək dedi: 
«Quracağınız hökumətin siyahısını verin, məsələni fraksiyalarda müzakirə 
edək!» 
Həmid Sultanov Azərbaycan inqilabi komitəsinin siyahısını təqdim 
edir. 
Müzakirə başlandı. 
Şəhərdə dövlətlilər arasına neçə gün əvvəl çaxnaşma düşmüşdü. 
Dəmir yolu vağzalında, bina qarşısındakı meydanda, perronlarda adam əlindən 
tərpənmək olmurdu. Dəniz qırağında da körpülərdə eyni vəziyyət idi. 
Bolşeviklərə «Yardım alayı» dəstələrində şəhərdəki idarə və 
dövlətlilərin imarətlərini, Bank və ticarət müəssisələrini, zəngin mağazaları 
qorumaq, yanğına, soyğunçuluğa yol verməmək tapşırılmışdı. 
«Təzəpir» məscidindəki «Yardım alayı» dəstəsində məşq edən 
kommunist Məhərrəm Sultanov nəql edirdi ki, komandirimiz türk kommunisti 
Məmməd Tahir bizi «Tacirlər» bankı, «Volqa - Kama» bankı və «Şimal bankı» 
yerləşən binaların dövrəsində gözətçi qoydu və dedi: «Şurası müdafiə 
məntəqəsi. Sayıq bulunun!» Çox sərt və fikirli idi, adi vaxtlardakı mülayim 
rəftardan əsər-əlamət yox idi. Özü də silahlanmışdı. Danışanda səsi zəhmli, 
danışıq tərzi sərt idi. 
Qonşuluqdakı damı uçmuş, divarları dağılmış müsəlman teatrının 
xarabalığı adamın ürəyini göynədirdi. Küçələrdə də, ətrafda da qeyri-adi bir 
səs-küy, bir qarışıqlıq başlayırdı. Silahlı fəhlələrlə dolu maşınlar sürətlə 
şütüyürdü... Birdən vağzal tərəfdən parovozun və yardıma gəlmiş «III 
İnternasional», «Ulyantsov» zirehli qatarlarının sürəkli, qorxulu fit səsləri 
ucaldı... Hərb gəmilərinin fit sədaları da onlara qoşuldu. 
Aprelin hələ 27-də axşam qaranlığı düşəndə ultimatumu müzakirə 
etmiş fraksiyaların qərarını parlaman sədri elan etmişdi: «Azərbaycan 
parlamanı bu gündən öz fəaliyyətini dayandırır və müsavat hökuməti bütün 
hakimiyyəti doktor Nəriman Nərimanovun sədrliyi altında qurulmuş 
Azərbaycan inqilabi komitəsinə təslim edir». 
Qaranlıq tündləşirdi. Minarələrdən ucalan azan səsləri qızıllı kilsədə 
çalınan boğuq zəng səslərinə qarışırdı. 
* * * 
Bu yaz səhərindən qoca Şərqin qapısı, Odlar yurdu Sovet 
Azərbaycanının paytaxtı, əfsanəvi, tükənməz sərvət xəzinəsi qədim Bakının 
tarixində yeni -  xoşbəxt bir dövr başlanır. 
  
 
  
243 
 
Манаф Фарадж оглы Сулейманов 
ДНИ МИНУВШИЕ 
(на азербайджанском языке) 
 
Redaktorları:  Ayna Hüseynova,  Telman Nəzərli 
Rəssamı: F. Əfəndiyev 
Bədii redaktoru: B. Xananyev 
Texniki redaktoru: T. Əliyeva 
Korrektorları: Z. Məmmədova, B. Ayvazlı 
 
İB 3835 
Yığılmağa verilmiş 14.07.86. Çapa imzalanmış 26.01.87. FQ 18549.  
Formatı 84x108
1/
32. Mət. kağızı № 1. Jurnal qarnituru. Yüksək çap üsulu ilə. 
Şərti çap vərəqi 17,43. Şərti rəngli surəti 17,75. Uçot  nəşr  vərəqi 18,2.  
Tirajı 50.000. Sifariş   6980.   Qiyməti 1  man. 30 qəp. 
Azərbaycan SSR Dövlət Nəşriyyat, Poliqrafiya 
və Kitab Ticarəti İşləri  Komitəsi. 
Xalqlar  Dostluğu ordenli  Azərbaycan  Dövlət  Nəşriyyatı, 
Bakı - 370005, Hüsü Hacıyev küçəsi, № 4, 
Azərbaycan KP MK-nın «Kommunist» nəşriyyatının mətbəəsi. 
 
Государственный   комитет   Азербайджанской   ССР   по   делам 
издательств,  полиграфии  и  книжной торговли. 
Азербайджанское  ордена  Дружбы   народов   государственное 
здательство   «Азернешр». Баку — 370005, ул.   Гуси  Гаджиева, 4. 
'ипография   издательства   «Коммунист»   ЦК   КП   Азербайджана. 
  
244 
 
Bakı qalası 
Bakının mənzərəsi 
  
245 
 
Bakının köhnə tiplərindən 
Bakının köhnə tiplərindən 
  
246 
 
Atəşgah 
Sahil küçəsi 
 
  
247 
 
Qaraşəhər 
Sahildə 
 
248 
 
Balaxanı 
Buruqda 
  
249 
 
KITABIN İÇİNDƏKİLƏR 
 
BİR NEÇƏ SÖZ ................................................................................................. 3 
BAKININ KÖHNƏ MƏHƏLLƏLƏRİ .............................................................. 5 
VƏ  TİCARƏT  MƏRKƏZLƏRİ ...................................................................... 5 
NEFT SƏNAYESİNİN  İNKİŞAFI ................................................................. 49 
QAFQAZ MÜSƏLMAN MÜƏLLİMLƏRİNİN 1-Cİ QURULTAYI ........... 104 
BİRİNCİ DÜNYA MÜHARİBƏSİ ................................................................ 124 
1916-1920-ci İLLƏRDƏ BAKIDA BAŞ VERƏN HADİSƏLƏR ................ 127 
LƏNKƏRANDA AÇILAN BİR GÜLLƏNİN BAKIDAKI..........................135 
ƏKS-SƏDALARI........................................................................................... 135 
BAKI YENƏ DƏ ƏLDƏN-ƏLƏ KEÇİRDİ .................................................. 168 
XƏSTƏ BİR MƏHƏLLƏNİN AZARI VƏ DƏRDLƏRİ .............................. 179 
BİR NEÇƏ MƏLUMAT ................................................................................ 233 
SABAHA AÇILAN PƏNCƏRƏ .................................................................... 235 
 
 
