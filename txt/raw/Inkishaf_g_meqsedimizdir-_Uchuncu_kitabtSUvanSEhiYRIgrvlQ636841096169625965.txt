 
 
İNKİŞAF –  
MƏQSƏDİMİZDİR 
 
 
ÜÇÜNCÜ KİTAB 
————— 
 FEVRAL 2004 - APREL 2004 
 
 
 
 
AZƏRNƏŞR  
BAKI - 2009 
 
2 
 
 
 
 
ÇIXIŞLAR * NİTQLƏR 
 
BƏYANATLAR * MÜSAHİBƏLƏR 
 
MƏKTUBLAR * MƏRUZƏLƏR 
 
MÜRACİƏTLƏR * FƏRMANLAR 
 
 
 
 
 
 
 
 
AZƏRNƏŞR  
BAKI - 2009 
3 
 
 
BBK 32 
Ə 56                 
 
Buraxılışına məsul 
akademik 
 
        RAMİZ MEHDİYEV 
 
 
 
  ƏLİYEV İLHAM 
Ə 56  İnkişaf – məqsədimizdir. B., Azərnəşr, 2009, 416 səh. 
 
Azərbaycan Respublikasının prezidenti İlham Heydər oğlu Əliyevin bu cildində müstəqil 
Azərbaycan dövlətinin möhkəmləndirilib inkişaf etdirilməsinə, respublikamızın sürətli iqtisadi tərəq-
qisi və yüksəlişi, xalqımızın rifahının yaxşılaşdırılması üçün aparılan islahatlara həsr olunmuş 
materiallar toplanmışdır. 
Kitabda prezident İlham Əliyevin Rusiya Federasiyasına, Qazaxıstan Respublikasına, Türkiyə 
Cümhuriyyətinə rəsmi səfərləri zamanı, həmçinin ölkəmizə gələn xarici dövlət və hökumət rəhbərləri, 
siyasi xadimlər, nümayəndə heyətləri ilə görüşləri, dərin məzmunlu söhbətləri, nitq və çıxışları, 
nüfuzlu mətbuat orqanlarına verdiyi bəyanat və müsahibələri, müraciət və məktubları geniş yer 
tutmuşdur. 
Bütün bu görüşlərdə və danışıqlarda dünyanın aparıcı dövlətləri ilə ikitərəfli münasibətlərin 
vəziyyəti və perspektivləri müzakirə olunmuş, Azərbaycanın ən ağrılı  problemi olan Dağlıq Qarabağ 
məsələsinin həllində, münaqişənin nizamlanmasında prezident İlham Əliyevin prinsipial mövqeyi öz 
əksini tapmışdır.  
 
 
 
İSBN  978-9952-8100-7-3 
 
     BBK-32
 
 
  © Azərnəşr, 2009 
 
 
12 
 
 
RUSİYA FEDERAL MƏCLİSİ FEDERASİYA 
ŞURASININ SƏDRİ SERGEY MİRONOV  
İLƏ GÖRÜŞ 
 
6 fevral 2004-cü il 
 
Azərbaycan Respublikasının prezidenti İlham Əliyev fevralın 6-da Rusiya Federasiyası Federal Məcli-
sinin Federasiya Şurasının sədri Sergey Mironov ilə görüşmüşdür. 
Respublikamızın rəhbəri söhbət zamanı vurğuladı ki, Rusiya ilə Azərbaycan arasında dostcasına və meh-
riban münasibətlər mütləq davam etdirilməlidir. Azərbaycan və Rusiya strateji tərəfdaşlardır və ölkələrimizin 
parlamentləri ikitərəfli münasibətlərin inkişafında böyük rol oynamışlar. Sergey Mironovu Azərbaycana səfərə 
dəvət edən prezident İlham Əliyev ümidvar olduğunu bildirdi ki, müntəzəm təmaslar, səfərlər xalqlarımız 
arasında qarşılıqlı anlaşmanın yaxşılaşmasına daha çox kömək edəcəkdir.  
Sergey Mironov görkəmli dövlət xadimi Heydər Əliyevin vəfatı ilə əlaqədar prezident İlham Əliyevə bir daha 
başsağlığı verdi və bildirdi ki, Azərbaycanın ümummilli liderinin ölkələrimiz arasında əlaqələrin inkişafında 
son dərəcə böyük xidmətləri olmuşdur və bu  heç vaxt unudulmayacaqdır.  
Federasiya Şurasının sədri Rusiya və Azərbaycanın qanunvericilik orqanları arasında əməkdaşlığın səviyyə-
sindən çox razı olduğunu və bunun gələcəkdə inkişaf etdirilməsi üçün əlindən gələni edəcəyini söylədi.  
Azərbaycan prezidenti İlham Əliyev Moskva metrosunda törədilmiş terror aktı nəticəsində insanların həlak 
olması ilə əlaqədar Federasiya Şurasının sədri Sergey Mironova başsağlığı verdi və zərərçəkənlərin tezliklə 
şəfa tapmasını arzuladı.  
Söhbət zamanı "Qafqaz dördlüyü" çərçivəsində parlament sədrlərinin iştirakı ilə keçirilən görüşlərin əhə-
miyyətindən danışıldı və bu görüşlərin gələcəkdə də davam etdirilməsinin zəruriliyi vurğulandı.  
Prezident İlham Əliyev Federasiya Şurasının üzvləri ilə tanış oldu, onlarla səmimi söhbət etdi.  
Səmimilik şəraitində keçən görüşdə müvafiq beynəlxalq təşkilatlar çərçivəsində əməkdaşlıq, Ermənistan–
Azərbaycan, Dağlıq Qarabağ münaqişəsinin sülh yolu ilə aradan qaldırılması prosesi, ölkələrimizi ma-
raqlandıran beynəlxalq və regional məsələlər barədə fikir mübadiləsi aparıldı.  
 
 
 
 
13 
 
 
RUSİYA HÖKUMƏTİNİN SƏDRİ  
MİXAİL KASYANOV  
İLƏ GÖRÜŞ 
 
6 fevral 2004-cü il 
 
Azərbaycan Respublikasının prezidenti İlham Əliyev Rusiya Federasiyası hökumətinin sədri Mixail 
Kasyanov ilə görüşmüşdür.  
Söhbət zamanı xatırladıldı ki, son illər Azərbaycanla Rusiya arasında iqtisadi əlaqələr daim inkişaf edir və 
hazırda bir sıra layihələr həyata keçirilir. Ölkələrimiz arasında əməkdaşlıq üçün baza yaradılmışdır. İndiyədək 
100-dən artıq sənəd imzalanmışdır ki, bunların da 70-dən çoxu dövlətlərarası və hökumətlərarası sazişdir. 
Azərbaycan Rusiyanın bir sıra subyektləri ilə də iqtisadi əlaqələr saxlayır.  
Məmnunluqla vurğulandı ki, ötən il Azərbaycanla Rusiya arasında əmtəə dövriyyəsi 489,3 milyon dollara 
çatmışdır və gələcəkdə bunu daha da artırmaq üçün real imkanlar var. Azərbaycanın ümumi əmtəə dövriyyəsin-
də Rusiyanın payı 40 faizdir. İndi Azərbaycanda Rusiya kapitalının iştirakı ilə 350-dən çox müəssisə və təşkilat 
yaradılmışdır ki, onların da 151-i müştərək, 83-ü 100 faiz Rusiya kapitalı olan qurumlardır. Bundan əlavə, 116 
nümayəndəlik və filial fəaliyyət göstərir.   
Prezident İlham Əliyev hökumətlərarası iqtisadi komissiyanın fəaliyyətindən razı olduğunu bildirdi və 
gələcəkdə onun işini daha da gücləndirməyin zəruriliyini vurğuladı. Dövlətimizin başçısı bildirdi ki, bu ilin 
birinci rübündə Bakıda iri müəssisələrin rəhbərlərinin iştirakı ilə "Rusiya–Azərbaycan iqtisadi münasibətləri: 
yekunlar, vəziyyət və perspektivlər" mövzusunda iqtisadi forum təşkil ediləcəkdir. Ölkələrimiz arasında yana-
caq-energetika kompleksində müxtəlif layihələr uğurla həyata keçirilir. Ötən il Bakı–Novorossiysk boru kəməri 
ilə 2,6 milyon ton Azərbaycan nefti nəql edilmişdir, Rusiyadan alınan təbii qazın həcmini isə 6 milyard kub-
metrə çatdırmaq nəzərdə tutulur. 
Mixail Kasyanov Azərbaycanla iqtisadi-ticarət əlaqələrinin genişlənməsinə Rusiyanın böyük maraq gös-
tərdiyini bildirərək qeyd etdi ki, bu sahədə əməkdaşlığın genişləndirilməsi üçün yaxşı potensial var. Bundan 
istifadə edilməsi hər iki tərəf üçün faydalı ola bilər. Hökumətin sədri Rusiya Federasiyasının ayrı-ayrı subyektləri 
ilə Azərbaycan arasında birbaşa əlaqələrin olmasını müsbət hal kimi qiymətləndirdi. 
Rusiya hökumətinin sədri Azərbaycanın dövlət başçısının Moskvaya ilk rəsmi səfərinin ölkələrimiz arasında 
münasibətlərin daha da möhkəmlənməsi və dərinləşməsi baxımından böyük əhəmiyyəti olacağını vurğuladı.  
Söhbət zamanı qarşılıqlı maraq doğuran bir sıra məsələlər, xüsusilə, iqtisadi əlaqələrin perspektivləri ba-
rədə geniş fikir mübadiləsi aparıldı. 
 
14 
 
 
RUSİYA FEDERASİYASI DÖVLƏT DUMASININ SƏDRİ BORİS QRIZLOV  
İLƏ GÖRÜŞ 
 
6 fevral 2004-cü il 
 
Azərbaycan Respublikasının prezidenti Rusiya Federasiyası Dövlət Dumasının sədri Boris Qrızlov ilə gö-
rüşmüşdür.  
Səmimilik şəraitində keçən görüşdə son dövrdə Azərbaycan–Rusiya əlaqələrinin intensiv inkişafının hər iki 
ölkənin mənafelərinə uyğun olduğu vurğulandı. Belə bir ümumi fikir səsləndi ki, Azərbaycan dövləti başçısının 
Moskvaya ilk rəsmi səfəri qonşu və dost ölkələrimiz arasında münasibətlərin inkişafında yeni mühüm mərhələ 
açacaqdır. Daimi xarakter almış siyasi dialoq gələcəkdə də davam etdiriləcəkdir. 
İqtisadi-ticarət əlaqələrinin indiki səviyyəsindən razı qaldığını bildirən prezident İlham Əliyev dedi ki, bu 
sahədə əməkdaşlığı genişləndirmək üçün yaxşı perspektivlər var.  
Söhbət zamanı Azərbaycan Milli Məclisi ilə Rusiya Dövlət Duması arasında əlaqələrə də toxunuldu.  
Boris Qrızlov Azərbaycan–Rusiya münasibətlərinin inkişafında ölkələrimizin qanunverici orqanlarının 
əməkdaşlığının genişləndirilməsinin əhəmiyyətini vurğuladı.  
Görüşdə beynəlxalq və regional xarakterli bir sıra məsələlər, o cümlədən terrorizmlə mübarizəni gücləndir-
məyin zəruriliyi haqqında ətraflı fikir mübadiləsi aparıldı.  
Görüş başa çatdıqdan sonra prezident İlham Əliyev Rusiya Dövlət Dumasının fəxri qonaqları kitabına ürək 
sözlərini yazdı. 
 
                                  
 
Azərbaycan prezidenti İlham Əliyevin  və  
Rusiya Dövlət Dumasının sədri Boris Qrızlovun jurnalistlərin suallarına cavabı 
 
S u a l: Cənab Prezident, Siz bu görüşdə terrorizmlə mübarizə məsələsini müzakirə etdinizmi? 
İ l h a m   Ə l i y e v: Terrorizmlə mübarizə ümumi işimizdir. Bu gün Rusiya və Azərbaycan rəhbərliyi ara-
sında belə bir tam qarşılıqlı anlaşma var ki, həmin mübarizəni ancaq birlikdə səmərəli aparmaq olar. Əlbəttə, 
parlamentlər ölkələrin dövlət hakimiyyətinin mühüm orqanlarıdır. Hesab edirəm ki, həm müvafiq qanunların 
qəbul olunması, normativ baza yaradılması çərçivəsində, həm də parlament üzvlərinin beynəlxalq konfranslarda, 
seminarlarda iştirakı çərçivəsində belə bir həqiqəti geniş beynəlxalq ictimaiyyətə çatdırmaq olar ki, bu bəlaya – 
terrorizmə ancaq birlikdə, bütün dünya ictimaiyyətinin iştirakı ilə qalib gəlmək mümkündür. 
B  o r i s   Q r ı z l o v: Mən bu cavaba əlavə etmək istəyirəm: beynəlxalq təşkilatlarda bu və ya digər 
hadisəyə dair öz baxışlarımızın müdafiə olunması işində razılaşdırılmış və birgə mövqedən çıxış etmək çox 
vacibdir. Beynəlxalq təşkilatlarda, məsələn, Avropa Şurası Parlament Assambleyasında bizim belə qarşılıqlı 
fəaliyyət təcrübəmiz artıq olmuşdur. Orada Rusiya və Azərbaycan nümayəndələri ümumi mövqe tutmuş və 
deputatlarımızın qaldırdıqları məsələləri uğurla müdafiə etmişlər. Maksimum dərəcədə ahəngdarlaşdırılmış 
qanunvericiliyi, xüsusilə terrorizmlə mübarizə ilə bağlı qanunvericiliyi razılaşdırmaq da çox vacibdir. Bu mə-
sələlər hüquq mühafizə orqanları ilə dəfələrlə müzakirə edilmişdir, parlamentlər isə dövlətlərimizin qanunlarının 
bir-birinə maksimum yaxınlaşdırılması üçün onları nəzərdən keçirmək imkanına malikdir. 
S u a l: Cənab Əliyev, jurnalistlərlə görüşdə cənab Qrızlov dedi ki, bizim ümumi cəhətlərimiz çoxdur. 
Bu, doğrudanmı belədir? 
İ l h a m   Ə l i y e v: Ümumi cəhətlər, həqiqətən, çoxdur. Mən əminəm ki, ən əsas ümumi cəhət öz xalqına 
şərəflə, sədaqətlə, vicdanla xidmət etmək istəyidir. Zənnimcə, bu bizim hamımızı birləşdirir. Mən Boris 
Vyaçeslavoviçi çoxdan tanıyıram, bir-birimizə dostluq hissləri bəsləyirik. Mən çox şadam ki, bu gün Dövlət 
Dumasına belə bir adam başçılıq edir. Düşünürəm ki, xalqlarımıza xidmət etmək, Rusiya ilə Azərbaycan 
arasında qarşılıqlı fəaliyyəti möhkəmləndirmək – məhz bunlar əsas birləşdirici amillərdir.  
 
15 
 
 
RUSİYANIN MÜDAFİƏ NAZİRİ  
SERGEY İVANOV 
İLƏ GÖRÜŞ 
 
6 fevral 2004-cü il 
 
Azərbaycan Respublikasının prezidenti İlham Əliyev onun üçün ayrılmış rəsmi iqamətgahda RF-in 
Müdafiə naziri Sergey İvanovu qəbul etmişdir. 
Görüşdə iki ölkə arasında hərbi-texniki əməkdaşlığa dair müqavilənin yerinə yetirilməsi barədə ətraflı fikir 
mübadiləsi aparıldı. 
Prezident İlham Əliyevlə görüşdən sonra Rusiyanın Müdafiə naziri Sergey İvanov jurnalistlərə verdiyi 
müsahibəsində bildirdi ki, Azərbaycanın yeni seçilmiş prezidenti ilə hərbi və hərbi-texniki əməkdaşlığın indiki 
səviyyəsi və perspektivləri, bu sahədə əməkdaşlığın daha da möhkəmləndirilməsi, sabit və ardıcıl xarakter 
alması məsələləri müzakirə edildi. O dedi ki, Cənubi Qafqaz regionunda təhlükəli qaynar nöqtələrdə vəziyyətin 
sabitləşdirilməsi də söhbətin əsas mövzularından biri oldu. Sergey İvanov ötən il Bakıya səfər etdiyini 
xatırladaraq bildirdi ki, Azərbaycana bu il də gəlmək niyyətindədir.  
 
AZƏRBAYCAN PREZİDENTİNİN ŞƏRƏFİNƏ 
RƏSMİ QƏBUL 
 
Fevralın 6-da axşam Böyük Kreml sarayının Qırmızı salonunda Azərbaycan Respublikasının prezidenti İlham Əliyevin 
və xanımı Mehriban Əliyevanın Rusiya Federasiyasının prezidenti Vladimir Putin və xanımı Lyudmila Putina ilə qısa 
görüşü oldu. 
Görüş başa çatdıqdan sonra Rusiya Federasiyasının prezidenti Vladimir Putinin adından Azərbaycan Res-
publikasının prezidenti İlham Əliyevin şərəfinə Böyük Kreml sarayının Aleksandr salonunda rəsmi qəbul təşkil 
edildi. 
 
 
      
İTAR-TASS AGENTLİYİNDƏ RUSİYA FEDERASİYASINA RƏSMİ SƏFƏRİNİN 
YEKUNLARINA DAİR MƏTBUAT KONFRANSI   
 
M i x a i l   Q u s m a n (agentliyin Baş direktorunun  birinci müavini):  Biz Rusiyaya rəsmi səfərini başa 
çatdıran İlham Heydər oğlu Əliyevi salamlamağa ürəkdən şadıq. Sözün düzü, deməliyəm ki, vaxt amansızcasına 
ötüb-keçir, bu sanki dünən olmuşdur, halbuki biz qələm əhlinə – jurnalistlərə həmişə diqqətlə yanaşan 
Azərbaycan prezidenti Heydər Əlirza oğlu Əliyevi bu salonda salamlamaqdan şərəf duyduğumuz vaxtdan artıq 
iki il keçmişdir. Nə gizlədim, biz jurnalistlər də ona məhəbbətlə yanaşırdıq. Biz ürəkdən şadıq ki, İlham Heydər 
oğlu da bizimlə görüşməyi mümkün bildi. 
Yeri gəlmişkən deyim və bu da sirr deyil ki, o vaxt hələ Azərbaycan Milli Olimpiya Komitəsinin prezidenti 
olan İlham Heydər oğlu Moskvada ilk mətbuat konfransını da bu binada keçirmişdi. Əgər etirazınız yoxdursa, 
İlham Heydər oğlundan Rusiyaya səfərinin yekunları barədə qısaca bir neçə kəlmə danışmağı xahiş edək, sonra 
isə, zənnimcə, suallarımıza lütfkarlıqla cavab verəcəkdir.  
İ l h a m   Ə l i y e v: Çox sağ olun, mən, ilk növbədə, buraya gəlmək və jurnalistlərlə görüşmək dəvətinə 
görə İTAR-TASS-ın rəhbərliyinə təşəkkür etmək istərdim. Mixail Solomonoviçin dediyi kimi, bu mənim burada 
jurnalistlərlə ikinci görüşümdür və təbii olaraq, belə bir fikirdəyəm ki, bu cür ənənə gələcəkdə də davam etdiri-
ləcəkdir. Əlbəttə, mətbuat baş verən hadisələr barədə ilk mənbələrdən məlumat almalıdır. 
Mən Rusiyaya ilk rəsmi səfərimin yekunlarını çox yüksək qiymətləndirirəm. Ölkələrimizin əməkdaşlığımızı 
inkişaf etdirmək, dərinləşdirmək, ölkələrimizin və xalqlarımızın bir-birinə daha da yaxınlaşmasına çalışmaq 
niyyəti bu səfər çərçivəsində bir daha təsdiq olundu. Bizim aramızda çox yüksək səviyyədə siyasi dialoq, 
ikitərəfli münasibətlərlə, regional siyasətlə bağlı məsələlərdə qarşılıqlı anlaşma var, qlobal siyasətin bir çox 
məsələlərinə baxışların oxşarlığı müşahidə edilir. 
İqtisadi əməkdaşlıq çox uğurla inkişaf edir, əmtəə dövriyyəsi ilbəil çox sürətlə artır və hər iki dövlət bunun 
iki dəfə artırılmasını istəyir. Bu bizim məqsədimizdir və düşünürəm ki, buna nail olacağıq. Humanitar sahədə də 
əlaqələr çox yaxşı inkişaf edir. Azərbaycan ilə Rusiya arasında həmişə dostluq, qardaşlıq münasibətləri 
olmuşdur. Azərbaycanda çoxlu rus vardır.  Azərbaycan vətəndaşları kimi onlar bütün hüquqlardan istifadə 
edirlər. Azərbaycanda rus mədəniyyətinin, rus dilinin qorunmasına böyük diqqət yetirilir və bu siyasət davam 
16 
 
etdiriləcəkdir. Rusiyada da böyük Azərbaycan diasporu mövcuddur. Odur ki, əlbəttə, humanitar xarakterli 
məsələlər də kifayət qədər müfəssəl müzakirə olunmuşdur.  
Mən məmnunluqla deməliyəm ki, Rusiya və Azərbaycan rəhbərliyinin yekdil fikrincə, ölkələrimiz arasındakı 
münasibətlər qonşuların münasibətlərinə nümunə ola bilər. Bizim aramızda həll olunmamış heç bir məsələ 
yoxdur. Əvvəllər Rusiya və Azərbaycanın müxtəlif cür yanaşdıqları  məsələlər öz həllini tapmışdır. Beləliklə, 
əminəm ki, artıq baş tutmuş bu səfər ikitərəfli münasibətlərimizin daha da möhkəmlənməsinə kömək edəcəkdir. 
Mən vaxtınızı çox almaq istəmirəm. İstəyirəm ki, sizi maraqlandıran suallara da vaxt qalsın və mən onları 
dinləməyə hazıram. 
S u a l: Cənab Prezident, bu, dövlət başçısı kimi, Sizin Rusiyaya ilk rəsmi səfərinizdir. Moskvada 
apardığınız danışıqların ikitərəfli əlaqələrin inkişafı üçün nə kimi nəticələri olacaqdır? Moskva və Bakı 
terrorizmlə mübarizədə, o cümlədən Qafqazda terrorizmlə mübarizədə qarşılıqlı fəaliyyətin hansı 
formalarını nəzərdə tuturlar? 
C a v a b: Düşünürəm ki, nəticələr çox müsbət olacaqdır. Bu gün mövcud olan qarşılıqlı anlaşma kifayət 
qədər yüksək səviyyədədir. Son 3 ildə Rusiya ilə Azərbaycan arasında, əsl mənada, mehriban qonşuluq, dostluq 
münasibətləri yaranmışdır. Bizim vəzifəmiz ondan ibarətdir ki – bu bizim həyati mənafelərimizə uyğundur – 
həmin münasibətlər gələcəkdə də inkişaf etsin, o cümlədən beynəlxalq terrorizmlə mübarizə sahəsində də.  
Dövlətlərimizin müvafiq orqanları bu mübarizə çərçivəsində qarşılıqlı fəaliyyəti uğurla həyata keçirirlər, biz çox 
fəal əməkdaşlıq edir, bir-birimizə kömək göstəririk. Bu fəal əməkdaşlıq çox ciddi əməli nəticələr vermişdir. 
Təəssüflər olsun ki, Rusiya da, Azərbaycan da terrorçu qruplaşmaların hücumlarına məruz qalan ölkələrdir. 
Bu bizi bir daha əmin edir ki, həmin bəlaya qarşı birgə mübarizə aparmaq lazımdır. Beynəlxalq birlik bu 
istiqamətdə bütün səylərini birləşdirməli və heç bir istisna etməməlidir.  
Terrorçu heç də təkcə sənin ölkənə ziyan vuran deyildir, terrorçunun milliyyəti yoxdur. Odur ki, dünyanın 
istənilən nöqtəsində törədilən terror aktı eyni dərəcədə pislənməlidir. 
S u a l: Rusiya–Azərbaycan hərbi və hərbi-texniki əməkdaşlığı hansı əsas istiqamətlərdə inkişaf edə 
bilər? 
C a v a b: Bu məsələ burada keçirilən görüşlər çərçivəsində ətraflı müzakirə olunmuşdur. Hərbi-texniki 
sahədə əməkdaşlığımızda yaxşı təcrübə toplanmışdır. Bildiyiniz kimi, Azərbaycanın Qəbələ rayonundakı 
radiolokasiya stansiyasının statusunun uzun illər həll edilməməsi müəyyən problemlər yaradırdı. Lakin mən 
artıq giriş sözümdə dedim ki, keçmişdə mövcud olan problemlər, o cümlədən bu məsələ də bu gün öz həllini 
tapmışdır. Biz hərbi-texniki əməkdaşlığı inkişaf etdirmək istəyirik. Artıq bu mövzuda ümumi istək ifadə olun-
muşdur və yaxın zamanlarda əməli xarakter daşıyan müəyyən addımlar atılacaqdır. 
S u a l: Son günlər belə bir informasiya yayılmışdır ki, Azərbaycan kollektiv təhlükəsizlik haqqında 
müqavilədə iştirak etmək məsələsində öz mövqeyinə yenidən baxa bilər. Siz bu suala aydınlıq gətirə 
bilərsinizmi? Rəsmi Bakı bunun mümkünlüyünü nəzərdən keçirirmi?  
C a v a b: Bu məsələ nə keçirilmiş görüşlər çərçivəsində, nə də bundan əvvəl müzakirə edilmişdir. Buna 
görə də mən müzakirə olunmayan məsələləri şərh etmək istəmirəm.  
S u a l: Son dövrlərdə Azərbaycanın, eləcə də Gürcüstanın prezidentləri dəyişilmişdir. Necə bilirsiniz, 
bu, GUÖAM birliyinin fəaliyyətinə necə təsir göstərə bilər?  
C a v a b: Belə fikirləşirəm ki, hər iki dövlətdə – həm Azərbaycanda, həm də Gürcüstanda ikitərəfli əsasda, 
habelə regional planda əməkdaşlığın zəruriliyi başa düşülür. Ona görə də hesab edirəm ki, rəhbərliyin dəyişmə-
sinin GUÖAM təşkilatı üçün mənfi nəticələri olmayacaqdır.  
S u a l: Azərbaycan Xəzəryanı dövlətlərin ikinci zirvə görüşünə dənizin statusunun 
müəyyənləşdirilməsinə dair hansı konkret təklifləri çıxarmaq niyyətindədir? Yüksək səviyyədə bu 
görüşün nə vaxt və harada keçirilməsi planlaşdırılır, Moskvanın və Bakının bu problemə dair mövqeləri 
üst-üstə düşürmü? 
C a v a b: Bakının və Moskvanın mövqeləri tamamilə üst-üstə düşür. Bunun özü də siyasi iradə olduqda 
istənilən məsələni həll etməyin mümkünlüyünü əyani şəkildə göstərən nümunələrdən biridir. Bilirsiniz ki, bu 
məsələdə uzun müddət, 1990-cı illərin əvvəllərindən bəri Rusiya ilə Azərbaycan arasında fikir ayrılığı mövcud 
idi. Lakin hər iki tərəf məmnundur ki, ölkələrimiz bu məsələni həll etdilər. Bu gün Rusiya ilə Azərbaycan ara-
sında sektorlarımızı bölən müvafiq müqavilə mövcuddur. Hesab edirik ki, bu müqavilə, habelə Rusiya ilə 
Qazaxıstan, Qazaxıstanla Azərbaycan arasında bağlanmış müqavilələr  Xəzərə dair hərtərəfli sazişin əsasını 
təşkil etməlidir, çünki onlar beynəlxalq hüquqa, ədalət  prinsiplərinə və beynəlxalq təcrübəyə əsaslanır. 
Əlbəttə, biz bütün Xəzəryanı ölkələri əhatə edən hərtərəfli sazişin bağlanması yolunda tərəqqinin mümkün 
qədər tez əldə olunmasına çalışırıq. Lakin özünüz bilirsiniz ki, bu təkcə bizdən asılı deyildir. Amma Azərbaycan 
danışıqlar prosesinin uğurla davam etdirilməsi üçün bundan sonra da maksimum səy göstərəcəkdir. 
17 
 
S u a l: Rusiyada bir çoxları belə hesab etməyə meyllidir ki, Bakı–Tbilisi–Ceyhan neft kəmərinin tikin-
tisinin gerçəkləşdirilməsi Moskvanın Cənubi Qafqazdakı coğrafi-strateji və iqtisadi maraqlarına ziyan 
vura bilər. Bu, əslində belədirmi və Sizcə, Xəzər nefti ətrafında vəziyyət necə olacaqdır? 
C a v a b: Zənnimcə, Bakı–Tbilisi–Ceyhan boru kəməri heç kəsə ziyan vura bilməz. Boru kəməri layihəsi 
sırf iqtisadi layihədir, heç bir siyasi məqsəd daşımır. Bu gün Azərbaycan neftini dünya bazarına nəql edən iki 
boru kəməri vardır,  onlardan biri Rusiya ərazisindən keçir və çox uğurla fəaliyyət göstərir. Əminik ki, Bakı–
Novorossiysk boru kəməri bundan sonra da və hətta daha səmərəli fəaliyyət göstərəcəkdir. 
Bakı–Tbilisi–Ceyhan boru kəmərinə gəldikdə isə, o, Xəzərin Azərbaycan sektorundan böyük həcmdə nefti 
alternativ marşrutla nəql etmək üçün vacibdir. Öz neftini dünya bazarına çıxarmaq üçün Azərbaycanın nə qədər 
çox alternativ yolları olsa, bizim üçün bir o qədər sərfəli olacaqdır, təbii ki, tarif siyasəti və digər məsələlər 
baxımından da. Biz hesab edirik ki, Bakı–Tbilisi–Ceyhan boru kəmərinin istifadəyə verilməsinin qonşularımız 
üçün heç bir mənfi nəticəsi olmayacaqdır. Əksinə, ola bilsin, gələcəkdə Rusiyada hasil olunan neft də bu boru 
kəməri sistemi ilə nəql ediləcəkdir.  
S u a l: Rusiya prezidenti Vladimir Putin Kremldəki çıxışında dedi ki, Rusiya Dağlıq Qarabağ 
probleminin həllində öz rolunu fəallaşdırmağa hazırdır. Rusiyanın bu prosesdə rolunun fəallaşmasını 
necə təsəvvür edirsiniz? 
C a v a b: Bu məsələ müzakirə edilmişdir və bu təbiidir, çünki Rusiya birbaşa vasitəçilik funksiyasını yerinə 
yetirən ATƏT-in Minsk qrupunun həmsədridir. Minsk qrupu çərçivəsində prosesin fəallaşmasına da çox ümid 
bəsləyirik. Ermənistanda və Azərbaycanda seçkiqabağı dövrdə bu proses müəyyən səbəblər üzündən bir qədər 
ləngimişdi. İndi o yenidən bərpa olunmuşdur və əlbəttə, biz Rusiyanın bu prosesdə iştirakının məsələnin həllini 
tapmaqda hər iki tərəfə kömək edəcəyinə ümid bəsləyirik. Biz ümidvarıq ki, qonşumuz kimi, böyük dövlət kimi 
və Minsk qrupunun həmsədri kimi, Rusiya gələcəkdə də belə təsirli səylər göstərəcəkdir.  
S u a l: Rusiya mətbuatının verdiyi xəbərə görə, Siz Xəzər dənizinin silahsızlaşdırılmasının fəal 
tərəfdarısınız. Sizin fikrinizcə, bütün digər Xəzəryanı dövlətlərin də bu məsələdə razılığa gəlməsinə necə 
nail olmaq mümkündür? Azərbaycan ilə İran arasındakı münasibətləri necə qiymətləndirirsiniz? 
C a v a b: Düşünürəm ki, silahsızlaşdırma ideyası hər hansı sazişlərin əldə olunmasına zidd deyil, bəlkə də 
əksinə, buna kömək edəcəkdir. Biz Xəzəri sülh zonasına çevirmək istəyirik, eləcə də bütövlükdə Qafqaz 
regionunun da silahsızlaşdırılmasına tərəfdarıq. Axı ölkələrin hərbi potensialı – o cümlədən də Xəzərdə – 
artırması silahlanmanın artması təhlükəsini də gücləndirəcəkdir. Odur ki, sürətlə silahlanma heç kimə sərfəli 
deyil, bu vəsaitləri ölkələrimizin inkişafına yönəltmək daha yaxşı olardı.  
Azərbaycan ilə İran arasında münasibətlər uğurla inkişaf edir. Prezident Heydər Əliyevin 2002-ci ildə İrana 
səfəri və bir sıra sazişlərin imzalanması bu münasibətlərin inkişafına çox böyük təkan vermişdir. Bizim dostluq 
münasibətlərimiz var, ümumi sərhədimiz 700 kilometrdən çoxdur, qarşılıqlı anlaşmanın indiki səviyyəsi bizi 
qane edir. Zənn edirəm ki, bu əlaqələrin gələcəkdə möhkəmlənməsi xalqlarımızın mənafelərinə cavab 
verəcəkdir.  
S u a l: Ölkədə neft hasilatının özəlləşdirilməsinin mümkünlüyünə münasibətiniz necədir?  
C a v a b: Bizdə neft sərvətləri dövlətin mülkiyyətindədir, yerin təki, neft və qaz yataqları da bizim mül-
kiyyətimizdir. Yerin təkinin özəlləşdirilməsi məsələsi, əlbəttə, gündəlikdə durmur, çünki bu, Azərbaycanın milli 
sərvətidir. Bu, demək olar ki, indi də, yəqin ki, gələcəkdə də ölkəmizin potensialının möhkəmlənməsinin əsas 
mənbəyidir.  
Neft infrastrukturuna, neft sənayesi obyektlərinə gəldikdə isə, burada artıq özəlləşdirmə gedir və neft 
şirkətinin bir çox qurumları artıq özəlləşdirilməkdədir və özəlləşdirilmişdir. Biz burada yerin təkini və 
infrastrukturu bir-birindən dürüst fərqləndiririk.  
S u a l: Mən bakılı Yaxşıbəy Aruşanovam. İlham Heydəroviç, nə vaxt elə imkan olacaq ki, biz 
bakılılar, heç olmazsa, turist kimi öz vətənimizə gəlib, bu müddət ərzində vəfat etmiş əcdadlarımızın, 
habelə son dövrdə vəfat etmiş dostlarımızın, yoldaşlarımızın qəbirlərini ziyarət edə bilək?  
C a v a b: Bütün dünyada çoxlu bakılı yaşayır və onlar rahatca Bakıya gəlirlər. Yoxsa sizin nə isə xüsusi 
probleminiz var? 
S u a l: Vətəninə baş çəkmək istəyən bir çox başqa bakılılar kimi, mən də rəsmən turist qismində 
Bakıya gələ billərəmmi?  
C a v a b: Biz demokratik dövlətik. Azərbaycan insan hüquqlarına riayət olunmasını tənzimləyən bir sıra 
konvensiyaları imzalamışdır. Biz 3 ildir ki, Avropa Şurasının üzvüyük, buna görə də heç vaxt heç bir 
məhdudiyyət qoymuruq. Bizim hamımız uzun illər yerdəyişmə sarıdan müəyyən məhdudiyyətlər qoyulmuş 
Sovet İttifaqının tərkibində yaşamışıq və buna görə də sərbəst yerdəyişmənin nə demək olduğunu bilirik. Bizdə 
demokratik, hüquqi dövlət qurulur, odur ki, heç bir məhdudiyyət yoxdur. Kim istəyir, arxayın gələ bilər.  
S u a l: Siz seçkilərdən sonra baş vermiş hadisələr haqqında "Human Rights Watch" təşkilatının 
hesabatını necə şərh edərdiniz? 
18 
 
C a v a b: Azərbaycanda keçirilmiş seçkilərə gəldikdə, Avropa Şurası, ATƏT kimi beynəlxalq təşkilatlar, 
digər müşahidəçilər seçkidən dərhal sonra çox müsbət ilkin hesabat verdilər. Təbii ki, seçkilər demokratiyaya 
doğru yolda böyük addım hesab edildi, xüsusən də seçkilərin nəticələri heç kimdə şübhə doğurmadı. 
Seçkilərdən dərhal sonra baş verən iğtişaşların, yəni nümayişçilərin maşınları sındırması, polisə basqın etməsi, 
onu daşa tutması və asayiş keşikçilərinə çoxsaylı xəsarət yetirməsi hallarının qarşısını, əlbəttə, hüquq-mühafizə 
orqanlarımız aldılar. Müstəqillik illərində Azərbaycan özünü müdafiə edə bilən dövlətə çevrilmişdir və 
müxalifətin müəyyən hissəsi tərəfindən törədilən belə vəhşilik, xuliqanlıq hərəkətlərinə son qoyulmalıdır.    
Seçkilərdən dərhal sonra baş verən hadisələr 1990-cı illərin əvvəllərində olmuş bu cür hadisələri dəqiqliyi ilə 
xatırladırdı. Onda eynilə bu cür ssenari, eynilə bu cür rejissorluqla Azərbaycanda hakimiyyət zorakılıqla 
dəyişdirildi. 90-cı illərin əvvəllərindəki və indiki fərq yalnız ondadır ki, dövlətimiz artıq formalaşıb və haki-
miyyətin zorakılıqla dəyişdirilməsi üçün göstərilən hər cür qəsdlərdən özünü qorumağa qadirdir.  
Haqqında soruşduğunuz hesabata gəldikdə, mən bu hesabatı tamamilə qeyri-obyektiv, real vəziyyəti əks 
etdirməyən, birtərəfli və ancaq yeganə bir məqsəd – Azərbaycanın gənc rəhbərliyinə təsir göstərmək məqsədi 
daşıyan hesabat sayıram. Təbii ehtiyatlarla zəngin olan Azərbaycan coğrafi-siyasi mövqeyi baxımından 
müəyyən dairələr üçün böyük maraq doğurur. Amma xəbərdarlıq etmək istəyirəm ki, bu cür siyasi güc təzyiqi 
üçün göstərilən bütün cəhdlər uğursuzluğa məhkumdur. Biz öz siyasətimizi müstəqil surətdə aparırıq, seçkilərdə 
demokratik yolla öz seçimini etmiş Azərbaycan xalqının iradəsinə arxalanırıq və bu yoldan dönməyəcəyik. 
S u a l: Siz dediniz ki, Bakı–Novorossiysk neft kəmərindən daha səmərəli istifadə etmək olar və 
gələcəkdə Rusiya neftini Bakı–Ceyhan neft kəməri ilə nəql etmək mümkündür. Siz bu layihələr barədə 
daha ətraflı məlumat verə bilərsinizmi? 
C a v a b: Müxtəlif variantlar vardır. Mən Bakı–Novorossiysk neft kəmərindən daha səmərəli istifadə edilə 
biləcəyini deyəndə, təbii, onu nəzərdə tuturdum ki, gələcəkdə, Azərbaycan neftinin həcmi artanda onun bu 
kəmərlə nəqli də arta bilər. Eyni zamanda, heç kimə sirr deyildir ki, əvvəlcədən neft kəmərinin Rusiyadan 
Azərbaycana çəkilməsi nəzərdə tutulmuşdu. Çünki sovet dövründə də, indi də Azərbaycanda hər birinin istehsal 
gücü 20 milyon tondan çox olan 2 neft emalı zavodu vardır. Azərbaycanda neft hasilatı isə 13–14 milyon tondan 
çox deyildi, ona görə də neft Rusiyadan bizim zavodlara göndərilir, emal edilir və satılırdı. Gələcəkdə ehtiyac 
olarsa, belə iqtisadi məqsədəuyğunluq meydana çıxarsa, bu boru kəmərinin istiqamətini dəyişmək olar. Lakin 
bu, əlbəttə, indinin məsələsi deyil, danışıqların mövzusu ola bilər. Lakin biz ondan hazırda mövcud həcmdə 
səmərəli istifadə etməyə və gələcəkdə, imkan daxilində, həcmi artırmağa hazırıq.  
S u a l: Azərbaycan iqtisadiyyatının dirçəlməsində Rusiya iqtisadiyyatının və Rusiya müəssisələrinin 
imkanlarını necə qiymətləndirirsiniz? Çünki, məlum olduğu kimi – bunu seçki qabağı mən özüm də 
müşahidə etmişəm – Azərbaycan iqtisadiyyatı indi çətin vəziyyətdədir. 
C a v a b: Bilirsiniz, müxtəlif ölkələrdə iqtisadi vəziyyəti cürbəcür qiymətləndirmək olar, lakin statistikaya 
müraciət etsək, mən sizə bir neçə rəqəm deyə bilərəm. Azərbaycanda ümumi daxili məhsulun artımı son 7 il 
ərzində orta hesabla 10 faizdən az deyildir, həmin müddətdə inflyasiyanın səviyyəsi ildə 2 faizdən çox 
olmamışdır. Adambaşına xarici sərmayələrin həcminə görə ölkəmiz MDB dövlətləri arasında liderdir.  
Sənayenin, kənd təsərrüfatının illik artımı, ticarətin sərbəstləşdirilməsi və ÜDM-də özəl sektorun payının 74 
faiz olması faktı sübut edir ki, bazar iqtisadiyyatı prinsipləri Azərbaycanda tamamilə tətbiq olunur. Çox böyük 
sosial, iqtisadi problemlərin olması isə başqa məsələdir. Təəssüf ki, Azərbaycan əhalinin sayına nisbətdə qaçqın-
köçkünlərin sayı kimi göstərici üzrə dünyanın bütün ölkələri arasında liderdir. Ermənistanın təcavüzü 
nəticəsində bizdə 8 milyon əhalinin bir milyonu qaçqın və köçkündür. Ona görə də bu, vətəndaşlarımızın 
iqtisadi vəziyyətinə, sosial vəziyyətinə çox ciddi təsir göstərir. Bu, iqtisadiyyat barəsində. Hesab edirəm ki, 
gələcəkdə, biz öz energetika layihələrimizi tamamilə həyata keçirdikdən sonra Azərbaycanda iqtisadi inkişaf 
daha uğurlu olacaqdır.  
O ki qaldı Rusiya şirkətlərinin iştirakına, mən sizin kimi buna "dirçəliş" deməzdim, adətən, dirçəliş həyatın, 
bir növ, qurtardığı yerdə baş verir. Azərbaycanda isə vəziyyət başqa cürdür. Biz qarşılıqlı surətdə faydalı əmək-
daşlıqda iştirakı alqışlayırıq. Bu gün Azərbaycanda Rusiya kapitalı var. Rusiyanın 300-dən çox şirkəti 
ölkəmizdə uğurla işləyir, Rusiya şirkətləri Azərbaycan iqtisadiyyatına, o cümlədən də energetika sektoruna yüz 
milyonlarla dollar məbləğində sərmayə qoymuşlar. Rusiya bankları fəal işləyirlər. Yaxın vaxtlarda Azər-
baycanda Rusiya biznes forumu keçiriləcəkdir. Biz bütün iri şirkətləri bazarımıza fəal cəlb etmək üçün onları bu 
foruma dəvət edirik. Ona görə də biz qarşılıqlı fayda və qarşılıqlı mənfəət prinsiplərinə əsaslanan əməkdaşlıq 
üçün açığıq. 
S u a l: Gürcüstanın yeni rəhbərliyi dövründə Azərbaycanla Gürcüstan arasında münasibətlər necə 
təşəkkül tapır? 
C a v a b: Bizim aramızda kökləri tarixin dərinliklərinə gedib çıxan ənənəvi dostluq və qardaşlıq münasibət-
ləri var. Müstəqil inkişaf dövründə də münasibətlərimizin uğurla inkişaf etməsini xalqlarımızın böyük nailiy-
yətləri sırasına aid etmək olar. Bizim aramızda heç bir problem, anlaşılmazlıq yoxdur, əksinə, bütün müstəqillik 
19 
 
illəri ərzində Gürcüstan və Azərbaycan həmişə əlbir, birgə hərəkət etmişlər. Gürcüstanda böyük Azərbaycan 
icması var, orada təxminən yarım milyon azərbaycanlı yaşayır. Əlbəttə ki, biz çox istəyirik ki, ikitərəfli 
əlaqələrimiz bundan sonra da inkişaf etsin. 
İndi vəziyyət elədir ki, Gürcüstan və Azərbaycan liderləri bizə keçmişdən mövcud olan bu müsbət prosesləri 
davam etdirmək əzmindədirlər. Müstəqillik illərində prezident Əliyev və prezident Şevardnadze ölkələrimiz 
arasındakı münasibətlərin daha da möhkəmlənməsi üçün çox iş görmüşlər. Əminəm ki, Gürcüstanın yeni 
rəhbərliyi və Azərbaycanın yeni rəhbərliyi bu ənənələrə sadiq qalacaqlar. 
M i x a i l   Q u s m a n: Hörmətli həmkarlar, çox sağ olun. İcazə verin, bizə diqqətinə görə, açıq söhbətə 
görə Azərbaycan prezidentinə sizin adınızdan təşəkkür edim. Biz onu burada hələ dəfələrlə görəcəyimizə ümid 
bəsləyirik. 
 
   * * * 
 
İTAR-TASS agentliyində mətbuat konfransından sonra prezident İlham Əliyev Rusiyanın aparıcı mətbuat 
orqanlarının baş redaktorları və televiziya kanallarının rəhbərləri ilə görüşmüşdür. 
Ümumdünya Rus Mətbuatı Assosiasiyasının prezidenti, İTAR-TASS-ın Baş direktoru Vitali İqnatenko və 
assosiasiyanın vitse-prezidenti, Kanadanın "Horizont" qəzetinin naşiri Semyon Pinçuk rusdilli mətbuatın 
inkişafına töhfəsinə görə Azərbaycan prezidenti İlham Əliyevə Ümumdünya Rus Mətbuatı Assosiasiyasının 
Fəxri nişanını təqdim etdilər. 
Prezident İlham Əliyev ölkəmizdə müxtəlif sahələrdə islahatların həyata keçirilməsi, Ermənistan–Azərbay-
can, Dağlıq Qarabağ münaqişəsinin sülh yolu ilə aradan qaldırılması prosesi, Xəzərin karbohidrogen ehtiyat-
larının dünya bazarına çıxarılması istiqamətində görülən işlər, o cümlədən Bakı–Tbilisi–Ceyhan əsas ixrac neft 
kəmərinin tikintisi,  beynəlxalq və regional məsələlər haqqında görüş iştirakçılarını maraqlandıran suallara 
ətraflı cavab verdi. 
 
20 
 
 
RUSİYANIN XARİCİ İŞLƏR NAZİRİ 
İQOR İVANOV  
İLƏ GÖRÜŞ 
 
7 fevral 2004-cü il 
 
Azərbaycan Respublikasının prezidenti İlham Əliyev Kremldə, onun üçün ayrılmış iqamətgahda Rusiya 
Federasiyasının Xarici İşlər naziri İqor İvanovu qəbul etmişdir. 
Prezident İlham Əliyev söhbət zamanı bildirdi ki, son illər Azərbaycan–Rusiya münasibətləri sürətlə inkişaf 
edir və onun Moskvaya səfəri zamanı aparılan danışıqlarda əməkdaşlığın bu perspektivləri geniş müzakirə 
olunmuşdur. Dövlətimizin başçısı vurğuladı ki, onun keçirdiyi görüşlərin əsas mövzularından biri beynəlxalq 
terrorizmə qarşı mübarizə ilə bağlı idi. 
Azərbaycan prezidenti son üç ildə ölkələrimizin xarici siyasət idarələrinin fəaliyyətinin əlaqələndirilməsində 
nəzərə çarpan müsbət meyli xüsusi vurğuladı. Dövlətimizin başçısı dedi ki, prezidentlər Heydər Əliyevin və 
Vladimir Putinin siyasi iradəsi sayəsində indi Azərbaycanla Rusiya arasında regional və beynəlxalq məsələlərdə 
heç bir fikir ayrılığı yoxdur. 
Səmimi görüşə görə minnətdarlığını bildirən Rusiyanın Xarici İşlər naziri İqor İvanov vurğuladı ki, fevralın 6-
da Moskvada törədilmiş terror aktı ölkələrimizin istər Qafqaz regionunda, Rusiyada, istərsə də beynəlxalq 
aləmdə terrorizmlə mübarizədə səylərini birləşdirməsinin vacibliyini bir daha təsdiqlədi.  
Söhbət zamanı beynəlxalq və regional problemlərə, habelə qarşılıqlı maraq doğuran digər məsələlərə də to-
xunuldu. 
 
 
 
 
21 
 
 
MOSKVA VİLAYƏTİNİN QUBERNATORU  
BORİS QROMOV  
İLƏ GÖRÜŞ 
 
7 fevral 2004-cü il 
 
    Azərbaycan Respublikasının prezidenti İlham Əliyev Kremldə, onun üçün ayrılmış iqamətgahda Moskva 
vilayətinin qubernatoru Boris Qromov ilə görüşmüşdür.  
Qubernatoru hörmətlə salamlayan Azərbaycan dövlətinin başçısı Rusiyaya ilk rəsmi səfərinin nəticələrindən 
razı qaldığını bildirdi. Prezident İlham Əliyev səfər zamanı Rusiya Federasiyasının prezidenti Vladimir Putinlə 
və ölkənin digər rəhbərləri ilə apardığı danışıqların səmərəli olduğunu vurğulayaraq dedi ki, Azərbaycan ilə 
Rusiya arasındakı münasibətlər qonşu dövlətlər üçün nümunə ola bilər. 
Dövlətimizin başçısı bildirdi ki, Moskva vilayəti ilə Azərbaycan arasında bir sıra sahələrdə, xüsusilə iqtisadi 
sahədə əməkdaşlığın geniş perspektivləri var. Hazırda Rusiyanın 89 regionundan 66-nın Azərbaycanla birbaşa 
işgüzar münasibətlər yaratması faktı buna əyani misaldır.  
Qubernator Boris Qromov prezident İlham Əliyevin Moskvaya ilk rəsmi səfərindən məmnunluq duyduğunu 
söyləyərək, bunu Rusiya və Azərbaycan xalqlarının daha da yaxınlaşmasında yeni mərhələ kimi qiymətləndirdi. 
O dedi ki, Moskva vilayəti hökumətində Azərbaycanla əməkdaşlığı, xüsusilə ticarət əlaqələrini, o cümlədən kənd 
təsərrüfatı məhsullarının göndərilməsini genişləndirməyə dair müxtəlif layihələr nəzərdən keçirilir. Səmimilik  
şəraitində keçən görüşdə bir sıra məsələlər barəsində fikir mübadiləsi aparıldı.  
22 
 
 
MOSKVA DÖVLƏT BEYNƏLXALQ MÜNASİBƏTLƏR İNSTİTUTUNDA 
(UNİVERSİTETİNDƏ) GÖRÜŞ 
 
7 fevral 2004-cü il 
 
A n a t o l i     T o r k u n o v (MDBMİ (U)-nun rektoru, Rusiya Elmlər Akademiyasının müxbir üzvü): 
Azərbaycan  Respublikasının çox hörmətli prezidenti İlham Heydər oğlu Əliyev!  
Çox hörmətli Mehriban Arif qızı!  
Hörmətli qonaqlar, əziz dostlar, həmkarlar!  
Çox hörmətli cənab Prezident! 
MDBMİ (U)-da və əmin olduğumuz kimi, peşəkarlıq və mənəvi cəhətdən, şəxsiyyət kimi formalaşma-
nızda rolu olmuş doğma universitetin divarları arasında Sizi səmimi- qəlbdən salamlamağa şadıq. Bu gün, tələbə 
kimi auditoriyaya ayaq basdığınız ilk gündən 25 il keçəndən sonra Siz indi doğma universitetinizin qapısından 
tələbə ikən öyrəndiyiniz dünya siyasi elitasının parlaq nümayəndəsi kimi daxil olursunuz. Əminik ki, Sizin 
sürətlə artmaqda olan bilik və təcrübəniz Azərbaycanın tərəqqisinə, Azərbaycan Respublikası ilə Rusiya 
Federasiyası arasında dostluğun və əməkdaşlığın,  habelə sülhün və beynəlxalq təhlükəsizliyin möhkəm-
lənməsinə kömək edəcəkdir. Universitetimizdən pərvazlananlar arasında həyatda öz layiqli yerini tutmuş, 
insanların, korporasiyaların, hökumətlərin taleyi etibar edilmiş, beynəlxalq problemlərin həllinin onlardan asılı 
olduğu xeyli məzun vardır. Bununla belə, hakimiyyətin və məsuliyyətin ən uca zirvəsinə belə sürətlə və belə 
layiqli yüksəlişin şahidi olmaq bizə az-az nəsib olur. Bunu  dərk etmək xüsusilə xoşdur ki, Azərbaycan 
Respublikasının prezidenti həyatının MDBMİ (U)-da keçən dövrünü, universitetimizin iki diplomuna layiq 
görülməsi barədə səmimi, həsrətli xatirələrini indiyədək davam edən şəxsi, qeyri-formal, mehriban əlaqələri və 
münasibətləri ilə də qoruyub saxlayır. Biz bir də onunla fəxr edirik ki, indi də Moskvaya gələndə Sizin üçün 
doğma olan mədəniyyət və dil mühitinin, dostlarınızın, Sizi xatırlayan və sevənlərin hamısının əhatəsində 
olursunuz. 
Bu həm Sizin, həm də bizim xidmətimizdir. Universitetimizin Elmi Şurasının tapşırığını yerinə yetirərək 
Sizə MDBMİ (U)-nun fəxri doktoru adının verilməsi haqqında qərarını elan etməkdən xüsusi məmnunluq 
duyuram. Bu ada layiq görülmüş parlaq şəxsiyyətlər sırasına Sizin simanızda daha bir layiqli insan da əlavə 
olunur. Şübhə etmirik ki, MDBMİ (U)-nun sadiq olduğu yüksək humanist məqsədlər Sizin həyat fəlsəfənizlə, 
mənəvi ideallarınızla həmahəngdir.  
Bu gün Sizə təqdim etdiyimiz diplom bizim belə bir inamımızın rəmzidir ki, bu ahəngdarlıq XXI əsrdə 
Azərbaycan–Rusiya münasibətlərində də öz əksini tapacaqdır. Bu münasibətlərin səviyyəsi, məzmunu, rənga-
rəngliyi bizim üçün son dərəcə vacibdir. Coğrafi, tarixi baxımdan bizə yaxın olan və mədəni cəhətdən böyük 
sürətlə inkişaf edən Azərbaycan Rusiyanın ümumi beynəlxalq siyasətində əzəldən öncül mövqe tutur. Belə 
güman etməyə əsasımız vardır ki, Sizin prezident vəzifəsinə başlamağınızla həmin ənənə daha da möhkəm-
lənəcəkdir. Sizə deyə bilərəm ki, Moskvada apardığınız danışıqlar, Vladimir Vladimiroviç Putinlə imzaladığınız 
sənədlər münasibətlərimizin gələcək inkişafı, dövlətlərimizin əməkdaşlığının möhkəmlənməsi və dünən 
Kremldə Sizin də, Vladimir Vladimiroviç Putinin də qeyd etdiyi kimi, Azərbaycan və Rusiya vətəndaşlarının 
bir-birinə daha da yaxınlaşması üçün çox böyük əhəmiyyətə malikdir. MDBMİ (U)-nun arxivlərində 16 yaşlı 
İlham Əliyevin qəbul imtahanları zamanı rus ədəbiyyatından yazdığı inşa yazısı durur. Bu yazıda Aleksandr 
Sergeyeviç Puşkinin Onegini yetişdirmiş cəmiyyətdə "sabah da dünənki kimidir" sözləri sitat gətirilir. Nə 
bilmək olar, bəlkə bu ibarə sabahın dünənkindən də yaxşı olması üçün zəhmət çəkəcək, qüvvəsini, istedadını, 
ilhamını əsirgəmədən işləyəcək gələcək Azərbaycan prezidentinin alın yazısı idi. Atanız və müəlliminiz, qeyri-
adi dərəcədə müdrik və uzaqgörən görkəmli dövlət xadimi Heydər Əlirza oğlu Əliyev bütün parlaq, şərəfli 
həyatını məhz buna – insanlara, böyük ideyalara fədakarlıqla xidmətə həsr etmişdir. Onun çox zəngin 
tərcümeyi-halı, nəhəng şəxsiyyəti, danılmaz nüfuzu öz-özlüyündə hər bir varis üçün böyük vəsiyyət və 
çağırışdır. Sizin bəxtinizə təkcə keçmişin nailiyyətlərinin və dərslərinin deyil, həm də Heydər Əlirza oğlunun 
ölkəniz üçün nəzərdə tutduğu gələcəyin də varisi olmaq düşmüşdür. Biz fəxr edirik ki, Heydər Əlirza oğlu 
universitetimizin fəxri doktoru idi və biz iki il bundan əvvəl universitetimizdə bu böyük şəxsiyyətlə görüşmək, 
onun parlaq nitqini dinləmək şərəfinə nail olmuşduq.  
İcazə verin Sizi əmin edim ki, MDBMİ (U)-nun fəxri doktoru bu xeyirxah və nəcib işdə bu gün müvafiq 
şəhadətnaməni ona təqdim edən müttəfiqlərinin, dostlarının sədaqətinə həmişə ümid bəsləyə bilər. Bununla da 
biz ağır hakimiyyət yükünü öz çiyinlərinə götürmüş və bu hakimiyyətdən sülh, xoşbəxtlik və xeyirxahlıq 
naminə istifadə etməyə hazır olan bir siyasətçiyə, insana və onun siyasətinə səmimi rəğbət hisslərimizi ifadə 
edirik. 
23 
 
Universitetimizin nizamnaməsinə uyğun olaraq, MDBMİ (U)-nun fəxri doktoru dərəcəsi verilməsinin dəqiq müəyyən 
edilmiş qaydası mövcuddur. Statusa uyğun olaraq, bu dərəcə beynəlxalq münasibətlərin inkişafına, sülhün və 
təhlükəsizliyin möhkəmlənməsinə, müxtəlif xalqlar və ölkələr arasında qarşılıqlı anlaşmanın dərinləşməsinə, 
mədəniyyətin və iqtisadiyyatın inkişafına böyük töhfəsi olan görkəmli siyasi və ictimai xadimlərə, xarici ölkələrin 
alimlərinə verilir. Çox hörmətli cənab Prezident, Sizə və bu salonda oturanlara böyük məmnuniyyət hissi ilə 
bildirirəm ki, Elmi Şura universitetin nizamnaməsini rəhbər tutaraq və öz səlahiyyətlərimə uyğun olaraq dünyada 
qarşılıqlı anlaşmanın möhkəmlənməsinə, ölkələrimiz arasında münasibətlərin inkişafına, təhsilin, mədəniyyətin və 
iqtisadiyyatın inkişafına töhfənizə görə 2003-cü il dekabrın 9-da Sizə MDBMİ (U)-nun fəxri doktoru adının verilməsi 
barədə yekdilliklə qərar qəbul etmişdir.  
Mən şuranın iradəsini yerinə yetirərək bu adın rəmzlərini – MDBMİ (U)-nun fəxri doktoru diplomunu, 
medalını və mantiyasını Sizə təqdim etmək istəyirəm.  
Mövcud prosedura uyğun olaraq mərasimin rəsmi hissəsi başa çatır və mən sözü fəxri doktora verirəm. 
Lakin bu gün bizim öz sürprizimiz var. Bu gün biz, ilk dəfə olaraq, Məzunlar Assosiasiyası  adından MDBMİ 
(U)-nun Məzunları Assosiasiyasının fəxri üzvü diplomunu İlham Heydər oğlu Əliyevə təqdim edirik. Özü də bu 
diplomda belə yazılmışdır: "Seriya – dövlət başçısı, nömrə – nömrə 1".  
Əminik ki, dövlət başçısı nümunəvi tələbə olmuşdur. Biz bu gün böyük məmnuniyyətlə içərisində qiymət 
kitabçanız və attestatınız olan mücrünü də Sizə təqdim edirik. Qiymət kitabçanızda ancaq beş və dörddür, 
attestatınızda isə bütün qiymətləriniz beşdir, bir dənə də dördünüz yoxdur. Mənə Sizin tələbə biletinizin də təqdim 
olunmasını təklif edirdilər. Lakin bu bilet muzeydə saxlanacaqdır. Ancaq Sizə göstərə bilərəm.  
Universitetin rektoru Anatoli Torkunov görüş iştirakçılarının gurultulu alqışları altında MDBMİ (U)-nun 
fəxri doktoru diplomunu, mantiyanı, medalı və içərisində qiymət kitabçası və attestat olan mücrünü Azərbaycan 
prezidenti İlham Əliyevə təqdim etdi. 
    İ l h a m   Ə l i y e v: Hörmətli Anatoli Vasilyeviç! 
Əziz dostlar! 
İcazə verin, ilk növbədə, mənə belə yüksək ad verilməsinə görə Sizə təşəkkürümü bildirim. Mən çox gözəl bilirəm 
ki, bu ada iqtisadiyyatın inkişafına böyük töhfə vermiş, siyasi proseslərdə fəal iştirak edən çox məşhur adamlar, böyük 
təcrübəyə malik və nailiyyətlərinin böyük tarixi olan insanlar layiq görülürlər. 
Mən yeni seçilmiş prezidentəm. Təbii ki, bütün bu rütbələri və fəxri adları gələcək fəaliyyətim üçün avans kimi 
qəbul edirəm. Əziz dostlar, sizi əmin edə bilərəm ki, Azərbaycan prezidenti kimi, bütün fəaliyyətimlə doğma 
institutumuzu layiqincə təmsil etməyə, MDBMİ-nin məzunu adına layiq olmağa çalışacağam və ümidvaram, hətta 
əminəm ki, bu institutda aldığım biliklər, qazandığım təcrübə, tapdığım dostlar, bir sözlə, burada əldə etdiklərimin 
hamısı mənim bu fəaliyyətimdə çox mühüm rol oynayacaqdır. Bu gün burada olmaq mənim üçün çox xoşdur. 
MDBMİ-nin binasına yaxınlaşdıqda məni həyəcanlı hisslər bürüdü. Axı ömrümün xeyli hissəsi burada keçmişdir. 
MDBMİ-də təhsil də, aspiranturada təhsil də, sonra universitetdə işləmək də ömrümün o çağlarına daxildir. Bu 
müddət ərzində mən burada nəinki biliklərə yiyələndim, dünyagörüşümü genişləndirdim, həm də və ən başlıcası, çox 
etibarlı, sadiq dostlar tapdım. Mən təhsilimi bitirdikdən, MDBMİ-də işdən getdikdən sonra da onlarla uzun müddət 
ərzində əlaqə saxlayıram. Ümidvaram ki, əlaqələrimiz gələcəkdə də davam edəcəkdir. Mən buna əminəm. Bu gün 
mən bu salonda çox tanışlarımı və mənə əziz olan simaları görürəm. Çox ümid edirəm ki, mərasim başa çatdıqdan 
sonra biz görüşüb söhbət edəcəyik. Fürsətdən istifadə edib bütün dostlarımı – onlar kimləri nəzərdə tutduğumu 
bilirlər – Azərbaycana gəlməyə, qonağımız olmağa dəvət etmək istərdim. Düşünürəm ki, bu, dostluğumuzun yaxşı 
davamı olardı.  
Bu gün mən, Azərbaycan prezidenti kimi, Rusiyaya rəsmi səfərimi başa çatdırdım. Bu, ilk rəsmi səfər idi və ölkələrimiz 
arasında ikitərəfli münasibətlərin inkişafı üçün böyük əhəmiyyəti var. 
Sovet İttifaqı dağıldıqdan sonra müstəqil dövlət olaraq Azərbaycan çox çətinliklərə məruz qaldı, çox mürəkkəb 
problemlərlə – iqtisadi və siyasi böhranla, cəmiyyətdə xaos və anarxiya, müharibənin nəticələri, vətəndaş müharibəsi 
ilə qarşılaşdı. Bütün bunları aradan qaldırmaq üçün Azərbaycan rəhbərliyindən, ilk növbədə, prezident Heydər 
Əliyevdən çox böyük, titanik səylər göstərmək tələb olunurdu. 1993-1996-cı illər dövründə ölkə daim gərgin 
vəziyyətdə idi – daxili problemlər, sosial məsələlərin həll edilməmiş qalması, Azərbaycan ərazisinin Ermənistan 
tərəfindən işğal olunması. Əlbəttə ki, bütün bunlar vətəndaşlarımızın vəziyyətini ağırlaşdırırdı. Lakin siyasi, 
iqtisadi və sosial sahələrdə qətiyyətlə islahatlar aparılması sayəsində 1996–1997-ci illərdən başlayaraq ölkə 
iqtisadi inkişafın bir çox göstəricilərində nəzərəçarpacaq dərəcədə irəlilədi. 1996-cı ildən iqtisadiyyatımızın ar-
tım sürəti ildə, orta hesabla, 10 faiz təşkil edir, inflyasiyanın səviyyəsi isə 2 faizdən yuxarı deyildir. Azərbaycan 
regional layihələrin fəal iştirakçısıdır. Azərbaycan iqtisadiyyatına çox böyük məbləğdə xarici sərmayələr 
qoyulmuşdur və bu göstəricidə ölkəmiz MDB dövlətləri arasında liderdir. Gələcək üçün çox yaxşı 
perspektivlərimiz var. Biz həyata keçirilən regional layihələrə böyük əhəmiyyət veririk. İndi Azərbaycanda, 
ekspertlərin rəyincə, dünyada ən möhtəşəm energetika layihələri çox uğurla həyata keçirilir.    
24 
 
Bütün nailiyyətlərimiz, planlarımız ancaq bir şeyə – Azərbaycan vətəndaşlarına daha layiqli həyat yaratmağa, sosial 
problemləri, qaçqınların və məcburi köçkünlərin məsələlərini həll etməyə yönəldilmişdir. Bununla da ölkə 
möhkəmlənmiş olar. 
Belə siyasət çərçivəsində Azərbaycanın öz qonşuları ilə münasibətləri xüsusi əhəmiyyət kəsb edir. Ölkə-
lərimiz – Rusiya ilə Azərbaycan arasında münasibətlərin yüksələn xətlə inkişaf etməsini müşahidə etmək bu gün 
bizim üçün çox xoş və sevindiricidir. Bəli, ölkələrimizin münasibətləri tarixində mürəkkəb, bəzən də dramatik 
dövrlər olubdur. Xoşbəxtlikdən, bunların hamısı keçmişdə qalmışdır. Azərbaycan və Rusiya prezidentlərinin – 
Heydər Əliyevin və Vladimir Putinin siyasi iradəsi, müdrikliyi və uzaqgörənliyi sayəsində qarşılıqlı anlaşmanın, 
qarşılıqlı hörmət və etimadın belə yüksək səviyyəsinə nail olmuşuq və indi ikitərəfli əməkdaşlıqda uğurları, 
əsasən, bu müəyyənləşdirir. 
İndiki səfər bir daha aydın göstərdi ki, ölkələrimiz arasında heç bir həll edilməmiş problem yoxdur. Mürək-
kəb və həllolunmaz görünən problemlər həll edilmişdir. Bu sıraya Xəzər regionuna, hərbi-texniki əməkdaşlığa 
dair məsələləri, iqtisadi xarakterli məsələləri də aid etmək olar. Ona görə də biz gələcəyə böyük nikbinliklə 
baxırıq. 
Uğurlarımızı təsdiqləyən bir neçə konkret misal çəkə bilərəm. Bu uğurlar Xəzər dənizinin statusu ilə əlaqədar Ru-
siya ilə Azərbaycan arasında siyasi qarşılıqlı anlaşma və qarşılıqlı əməkdaşlıq ruhu sayəsində mümkün olmuşdur. Bu 
məsələ barəsində 1990-cı illərdə, daha dəqiq desək, 1994-1996-cı illərdə ziddiyyətlər, fikir ayrılıqları vardı, 
beynəlxalq hüquq normaları müxtəlif cür yozulurdu. Lakin tərəflərin səyləri ilə, qarşılıqlı fayda və qarşılıqlı anlaşma 
zəminində bu məsələ həllini tapdı və indi Rusiya ilə Azərbaycan arasında milli sektorlarımızı müəyyənləşdirən 
müvafiq saziş imzalanmışdır. Bu sənəd Rusiyanın da, Azərbaycanın da mənafelərinə tam uyğundur. 
Regional təhlükəsizliyin təmin edilməsində son dərəcə mühüm rol oynayan Qəbələ radiolokasiya stansiyasının 
statusu barədə məsələnin həll olunmaması, ümumiyyətlə, əməkdaşlığımızın yolunda çəkindirici amil olan mühüm 
məsələ idi. Bu məsələ də həllini tapdı və Rusiya ilə Azərbaycan arasında müvafiq saziş imzalandı. 
İndi Azərbaycan nefti Rusiyanın Novorossiysk limanına nəql edilir. Ölkəmizə Rusiya ərazisindən qaz və 
elektrik enerjisi göndərilir. Ölkələrimiz arasında əmtəə mübadiləsi xeyli artmışdır. Əmtəə dövriyyəsi 2002-ci ildə 
70 faiz, ötən il isə 40 faiz çoxalmışdır. Bu gün iki ölkə arasında əmtəə dövriyyəsi təxminən yarım milyard dollar 
təşkil edir. Bizim vəzifəmiz bunu iki dəfə artırmaqdır. Bunun üçün potensial mövcuddur, çünki ölkələrimiz iqtisadi 
cəhətdən uğurla inkişaf edir. Arzu və istək də var, siyasi münasibətlər elə yüksək səviyyədədir ki, bu məqsədlərin 
həyata keçirilməsi üçün yaxşı zəmin yaradır. 
Humanitar sahədə əməkdaşlıq həmişə, hətta iqtisadi əməkdaşlığın yenicə başlandığı dövrlərdə də yüksək 
səviyyədə olmuşdur. Biz rus mədəniyyətinə, rus dilinə çox böyük əhəmiyyət verir və çox qayğı ilə yanaşırıq. 
Biz bu ənənəni qayğı ilə qoruyub saxlayırıq. Sizə deyim ki, indi Azərbaycanda 400-dən çox məktəbdə təhsil rus 
dilində aparılır. Müstəqillik illərində onlardan heç biri bağlanmamışdır. 21 dövlət ali məktəbindən 20-də təhsil 
həm də rus dilində aparılır. Bizdə bu baxımdan heç bir məhdudiyyət yoxdur və  Azərbaycanda yerli rusdilli 
mətbuat da çox fəal inkişaf edir. 
Sovet İttifaqının dağıldığı vaxtdan bəri Azərbaycanda rus dilində qəzetlərin sayı azalmamış, əksinə, art-
mışdır. Ümumdünya Rus Mətbuatı Konqresinin ötən ilin sentyabrında məhz Bakıda keçirilməsi faktı daha əyani 
şəkildə sübut edir ki, bu sahədə çox yaxşı ənənələrimiz var.  
Biz ikitərəfli münasibətlərimizi ənənələrimiz, çoxdankı dostluq əlaqələrimiz və əlbəttə ki, qarşılıqlı fayda 
əsasında qururuq. İndi bütün sahələrdə əməkdaşlıq Rusiyaya da, Azərbaycana da sərfəlidir. Qeyd etdiyim kimi, 
ikitərəfli əməkdaşlıq məsələlərində bizim aramızda tam qarşılıqlı anlaşma var. Regional siyasət məsələlərində 
çox fəal qarşılıqlı anlaşma var, beynəlxalq siyasətin bir çox məsələlərində baxışlarımız uyğun gəlir.  
Regional layihələr, regional əməkdaşlıq baxımından biz çox istərdik ki, Rusiya bu istiqamətdə aparıcı rolunu 
davam etdirsin. Biz böyük ümid bəsləyirik ki, ATƏT-in Minsk qrupunun həmsədrlərindən biri kimi, Rusiya 
Dağlıq Qarabağ məsələsi ilə əlaqədar Ermənistanla Azərbaycan arasındakı münaqişənin nizama salınmasında 
bundan sonra da fəal iştirak edəcəkdir. Bu münaqişə bütün regionda çox böyük təhlükə və gərginlik mənbəyidir. 
Ona görə də Azərbaycan bu münaqişənin dincliklə nizama salınmasına tərəfdar olduğunu dəfələrlə bəyan 
etmişdir. Təbii ki, bu nizamasalma beynəlxalq hüququn prinsip və normalarına əsaslanmalıdır. Günün reallığı 
belədir ki, Azərbaycan ərazisi Ermənistan silahlı birləşmələrinin işğalı altındadır. Azərbaycanın keçmiş Dağlıq 
Qarabağ Muxtar Vilayəti və onun hüdudlarından kənarda olan digər yeddi rayonu 10 ildən çoxdur işğal 
altındadır. Ölkəmizin ərazisinin bir hissəsinin işğal edilməsi nəticəsində 1 milyon insan öz ev-eşiyini itirmişdir. 
Təəssüf ki, Azərbaycan əhalinin sayı ilə nisbətdə qaçqın-köçkünlərin sayına görə dünyada birinci yeri tutur – 8 
milyon əhalinin bir milyonu qaçqın və məcburi köçkündür. Əlbəttə ki, beynəlxalq birlik bu məsələyə 
münasibətini dəfələrlə bildirmişdir, BMT Təhlükəsizlik Şurasının 4 qətnaməsi qəbul olunmuşdur. Bu sənədlərdə 
erməni işğal qüvvələrinin ərazimizdən dərhal çıxarılması tələb edilir. Avropa Şurası çərçivəsində də müvafiq 
sənədlər qəbul olunmuşdur və bu faktlar burada da öz əksini tapır. 
25 
 
ATƏT-in Minsk qrupu həmsədrlərinin bəyanatları var və bu bəyanatlarda ərazilərimizin işğal edilməsi məsə-
lələri öz əksini aydın şəkildə tapmışdır. Təəssüf ki, bu amillərin heç biri hələ də münaqişənin nizama salınmasına 
gətirib çıxarmamışdır. Ölkəmizə qarşı təcavüzkar siyasət davam edir. Biz münaqişənin sülh yolu ilə həll 
olunmasını istəyirik. Lakin biz, eyni zamanda, ərazilərimizin işğal altında qalması faktı ilə də razılaşa bilmərik. 
Ümid edirəm ki, beynəlxalq birliyin, Rusiya, Fransa və ABŞ-ın həmsədrlər olduğu ATƏT-in Minsk qrupunun 
səyləri ilə münaqişənin beynəlxalq hüquq normaları əsasında ədalətli həlli yolları tapılacaqdır.  
Bu məsələdə birtərəfli görünməmək üçün əks tərəfin dəlillərini nəzərinizə çatdıra bilərəm. Onlar isə bundan 
ibarətdir ki, guya Dağlıq Qarabağın erməni əhalisi öz müqəddəratını təyinetmə hüququna malikdir. Lakin 
MDBMİ-nin divarları arasında, yəqin, məni başa düşmək sizə asan olar ki, millətlərin öz müqəddəratını 
təyinetmə hüququ danılmazdır. Amma millət öz müqəddəratını yalnız bir dəfə təyin edə bilər. Bu isə Ermənistan 
dövləti çərçivəsində baş vermişdir və bu dövlətin vətəndaşları artıq öz müqəddəratlarını təyin etmişlər. Əks 
tərəfin, məntiqə əsaslansaq, öz müqəddəratını təyinetmə prinsipi sonsuzluğadək davam edə bilər. Hamılıqla 
qəbul edilmiş beynəlxalq hüquq normaları mövcuddur və bu normalara görə, hər bir dövlətin ərazi bütövlüyü 
toxunulmazdır. Biz bu ərazi bütövlüyünə hörmətlə yanaşırıq və əlbəttə, özümüzə qarşı da eyni münasibət göz-
ləyirik. Yenə də təkrar edirəm, biz ümidvarıq ki, sülh prosesi fəallaşacaq və problemin həlli tapılacaqdır. 
Əngəl törədən bu çox ağrılı, faciəli amilə baxmayaraq, Azərbaycan bütün bu illər ərzində uğurla inkişaf 
etmişdir. İndi bizim böyük iqtisadi inkişaf perspektivlərimiz vardır, bu da, ilk növbədə, enerji potensialımızdan 
tam miqyasda istifadə edilməsi ilə əlaqədardır. Biz Rusiya ilə fəal əməkdaşlıq edirik və işlək Bakı–
Novorossiysk boru kəməri bir daha sübut edir ki, bizim niyyətlərimiz bu istiqamətdə əməkdaşlığın fəallaşdırıl-
ması ilə bağlıdır.  
Xəzər dənizi regionu təbii ehtiyatlarla zəngindir. Əlbəttə, bu ehtiyatları dünya bazarlarına çıxarmaq üçün 
kommunikasiyalar lazımdır. Belə kommunikasiyalar vardır və biz bu imkanların artırılmasını istəyirik. 
Biz regionda gedən proseslərin də fəal iştirakçısıyıq. Bu gün inamla demək olar ki, Azərbaycanın regional 
miqyasda münasibətləri çox müsbət şəkildə təşəkkül tapır. Biz böyük İpək yolu, Şərq–Qərb layihələrinin fəal 
iştirakçısıyıq, eyni dərəcədə cəlbedici olan Şimal–Cənub layihəsinə də Rusiyanın yaxından dəstəyi ilə fəal 
surətdə qoşulmaq niyyətindəyik. Biz bu dəstəyi dünən keçirilən görüşlər zamanı aldıq. Başqa sözlə desək, 
irimiqyaslı regional layihələr ölkəmizin iştirakı ilə həyata keçirilir və bu, dünya miqyasında mövqeyimizi 
möhkəmləndirir. 
Biz beynəlxalq təşkilatların fəaliyyətində də yaxından iştirak edirik. Məmnunluqla deyə bilərəm ki, biz bu 
təşkilatlarda Rusiya nümayəndələri ilə çox fəal, səmərəli və səmimi əməkdaşlıq edirik. Üç il ərzində mən 
Azərbaycanın Avropa Şurası Parlament Assambleyasındakı nümayəndə heyətinə başçılıq etmişəm. Bu 
proseslərin iştirakçısı kimi deyə bilərəm ki, Rusiya və Azərbaycan nümayəndə heyətlərinin AŞ PA çərçivəsində 
qarşılıqlı dəstəyi çox mühüm rol oynamışdır. Elə bir məsələ olmurdu ki, nümayəndə heyətlərimiz birgə 
mövqedən çıxış etməsinlər. Bizi əsassız olaraq tənqid etməyə cəhd göstərildikdə həmişə bir-birimizi dəstəkləyir-
dik. Bu ənənə indi də davam edir. Çox sevindirici haldır ki, nümayəndə heyətlərimiz fəal əməkdaşlıq edirlər. Bu 
bizim üçün də, digər təşkilatların üzvləri üçün də vacibdir. Çünki onlar bizim həmrəyliyimizi, fəal əməkdaşlıq 
etdiyimizi görürlər. Bu, digər tərəflər üçün də çox yaxşı işarədir. Belə əməkdaşlıq davam etdiriləcəkdir. 
Prezident Heydər Əliyev azad Azərbaycanın siyasətini tam müstəqil surətdə aparırdı. Bu siyasət ölkələ-
rimizin ehtiyaclarını tam dolğunluğu ilə əks etdirirdi və etdirir. Heydər Əliyevin siyasi təcrübəsini və dünyada 
nüfuzunu nəzərə alsaq, ona manevr etmək, hansısa başqa yollar axtarmaq lazım deyildir. Onun bütün işləri 
səmimi idi, bu işlərdə özünün haqlı olduğuna inam vardı. O cümlədən, ilk növbədə, ikitərəfli münasibətlə-
rimizin çərçivəsində görülən işlərdə. Rusiya ilə strateji tərəfdaşlığa yönəldilmiş xətt aşkar bəyan edildikdə 
Azərbaycan xalqı bunu bəyəndi. İndi biz bu strateji tərəfdaşlığın real, əməli bəhrələrini görürük. Bu münasi-
bətlər indiki səfər çərçivəsində də təsdiqləndi. Əminəm ki, bu tərəfdaşlıq bütün istiqamətlərdə davam 
etdiriləcəkdir. 
İki prezident arasındakı belə yaxşı qarşılıqlı anlaşmadan, mehriban və səmərəli şəxsi əlaqələrdən bütün 
istiqamətlərdə əməkdaşlığımızı genişləndirmək üçün istifadə etməmək insafsızlıq olardı. Öz tərəfimdən sizə 
deyə bilərəm ki, biz bu siyasəti həyata keçirəcəyik və Rusiyanın da buna eyni münasibət göstərdiyini və 
mövqelərimizin oxşarlığını görmək mənim üçün çox xoş idi.  
Dünən və bu gün mən Rusiya Federasiyasının, demək olar ki, bütün rəhbərləri ilə görüşdüm. Çox mehriban, 
səmimi və qonaqpərvər qəbulla yanaşı – buna görə mən çox minnətdaram – bizim hamımız belə bir yekdil fikrə 
gəldik ki, münasibətlərimiz qonşular arasında münasibətlərə, eləcə də böyük və kiçik dövlətlər arasındakı münasi-
bətlərə örnək ola bilər. Bu çox mühümdür, ərazisinə və əhalisinin sayına görə kiçik olan dövlətlərin bəzən mürəkkəb 
vəziyyətə düşdüyü bugünkü dəyişən dünyada xüsusilə əhəmiyyətlidir. İndiki halda dövlətlərimiz arasında 
bərabərhüquqlu münasibətlərin qurulması çox vacibdir. Hesab edirəm ki, burada çox dərin məna və Rusiya rəhbər-
liyinin çox dəqiq siyasəti özünü büruzə verir. Yalnız hüquq bərabərliyi, qarşılıqlı hörmət əsasında ikitərəfli müna-
sibətlərdə əsl dialoq qurmaq mümkündür. Hazırda bu, baş verir. 
26 
 
Münasibətlərimizin nümunəviliyi – bu isə gəlişigözəl sözlər deyil – reallıqdır. Biz məmnuniyyətlə bildiririk 
ki, bu gün aramızda fikir ayrılığı doğuran məsələlər yoxdur. Aramızda problem mövcud deyildir. Mən bunu 
dəfələrlə demişəm, bizim yalnız bir problemimiz vardır – necə edək ki, münasibətlərimiz daha da inkişaf etsin, 
daha böyük məna kəsb etsin, daha da genişlənsin. Mən əminəm ki, bu belə də olacaqdır. Bunun üçün yaxşı 
zəmin vardır. 
Müstəqil Azərbaycanın prezidenti kimi, mən dövlətimin mənafelərinə əsaslanan siyasət yeridəcəyəm. Mən 
məmnunluqla deyə bilərəm ki, bu mənafelər Rusiya ilə ikitərəfli münasibətlərin inkişafı mənafeləri ilə üst-üstə 
düşür. Bu bizim üçün çox vacibdir. Biz bunu çox qiymətləndiririk və düşünürəm ki, gələcəkdə hər iki ölkə bu 
əlaqələrin daha da dərinləşməsi üçün öz səylərini əsirgəməyəcəkdir. 
Dediyim kimi, bu gün çox həyəcanlı gündür. Mən burada olmağımdan qarışıq hisslər keçirirəm. Həyatımın 
təxminən 15 ilini MDBMİ-də keçirmişəm. Özü də bu illər həyatımın ən yaxşı çağları – tələbəlik illəri, gənclik 
illəri idi. Bu illərin ən yaxşı illər olduğunu onlar arxada qaldıqdan sonra başa düşürsən. O vaxtlar adama elə 
gəlirdi ki, həmişə belə olacaqdır. Odur ki, mən o illəri xüsusi səmimiyyətlə xatırlayıram və mənə dərs 
deyənlərin, mənimlə oxuyanların hamısı, bütün professor-müəllim heyəti yadımdadır. Mən Bakıdan gələndə – 
Anatoli Vasilyeviç dedi ki, 16 yaşım vardı – lakin onda, instituta qəbul olanda cəmi 15 yaşında idim, 16 yaşım 
iki aydan sonra tamam oldu. Təbii ki, atamın o vaxt da Azərbaycana başçılıq etdiyini nəzərə alaraq Bakıdan, 
məktəbdən gəlib tamam başqa bir mühitə düşdükdə çox tezliklə dərk etdim ki, düzgün seçim edilmişdir. 
Moskvada, MDBMİ-də təhsil almaq həyat məktəbi idi. Mən burada özümə dostlar, tanışlar tapdım. Artıq 25 ildən 
çox tarixi olan bu əlaqələr indiyədək mövcuddur. Əlbəttə, bütün bu amilləri nəzərə alaraq dünən də, bu gün də 
maşında gedərkən və hər bir tanış evi görərkən Moskvada keçirdiyim illəri xatırlayırdım. Bu illər heç zaman 
unudulmayacaq, hafizədən silinməyəcək, xüsusən ona görə ki, məni çox səmimi insanlar əhatə edirdilər. Mən insti-
tuta, dostlarıma, müəllimlərimə, həmkarlarıma çox minnətdaram ki, ailəmiz üçün hətta ən ağır vaxtlarda, 1980-ci 
illərin axırlarında da heç bir soyuq münasibət hiss etmirdim. Əksinə, atamın siyasi karyerası ilə bağlı vəziyyət nə 
qədər ağırlaşırdısa, bu salonda gördüyüm həmkarlarım və dostlarım tərəfindən bir o qədər böyük qayğı və diqqət 
duyurdum. Bu hissləri heç vaxt unutmaq olmaz, onlar həmişə insanın qəlbində qalır. Bu imkandan istifadə edərək 
tələbə olduğum 1977-ci ildən 1982-ci ilədək və sonralar aspiranturada oxuduğum illərdə mənə təhsil verənlərə 
təşəkkür etmək istərdim. Yeri gəlmişkən, biz Anatoli Vasilyeviçlə bir kafedrada işləyirdik. Eşitdim və mənə bildir-
dilər ki, demə, mən MDBMİ-nin prezident seçilən ilk məzunuyam. Əlbəttə, bu mənim üçün çox xoşdur. MDBMİ-
dəki ənənələri və təhsilin səviyyəsini nəzərə alaraq, əmin olduğumu bildirmək istəyirəm ki, bizim hələ çox həmkar-
larımız öz ölkələrinə, xalqlarına xidmət edəcəklər və təbii ki, onlardan heç kim burada keçirdiyi illəri unutma-
yacaqdır.  
Mən sizin hamınıza bir daha təşəkkür edirəm. Fürsətdən istifadə edərək burada rastlaşdığım dostlarımı Azərbaycana 
gəlməyə, qonağım olmağa dəvət edirəm, qoy bu əlaqələr heç vaxt qırılmasın. Söz verirəm, Moskvaya gələndə buraya 
mütləq gələcəyəm, amma öz tərəfimdən, mən də sizi Azərbaycanda görmək istərdim.  
Mənə göstərdiyiniz səmimiyyətə, qonaqpərvərliyə, xoş münasibətə görə bir daha təşəkkürümü bildirirəm. 
Sizi əmin edə bilərəm ki, bu mantiyanı və bu adı bütün ömrüm boyu şərəflə daşıyacağam. 
A n a t o l i   T o r k u n o v: Əziz və çox hörmətli Prezident! 
Əziz İlham, zənnimcə, parlaq və çox maraqlı, mühüm çıxışınıza görə çox sağ olun. Siz elə mühüm, ciddi 
məsələlərə toxundunuz ki, bizi mütəəssir etdiniz. Sizin keçmiş, xalqlarımız arasındakı qarşılıqlı anlaşma, 
dostluq barədə sözləriniz xüsusilə maraqlı idi. Çünki məhz bunlar dövlətlər arasında münasibətlərin, bütövlükdə 
beynəlxalq münasibətlərin əsasıdır. Deməliyəm ki, bu gün aldığınız diplomun praktik dəyəri vardır. 100 ildən 
sonra mühüm dövlət işlərindən uzaqlaşdıqda əmin ola bilərsiniz ki, burada professor karyeranızı tapacaqsınız.  
 
 
 
27 
 
 
RUSİYADAKI  AZƏRBAYCAN  DİASPORUNUN NÜMAYƏNDƏLƏRİ İLƏ  
GÖRÜŞDƏ ÇIXIŞ 
 
Moskva, Azərbaycan səfirliyi 
 
7 fevral 2004-cü il  
  
Hörmətli xanımlar və cənablar! 
Əziz həmvətənlər! 
Mən sizin hamınızı ürəkdən salamlayıram və bu görüşə gəldiyinizə görə öz minnətdarlığımı bildirirəm.  
Bu gün mənim Rusiyaya rəsmi səfərim başa çatır. İki gün ərzində aparılmış ikitərəfli danışıqlar zamanı çox 
mühüm məsələləri müzakirə etdik. Biz Azərbaycanla Rusiya arasında olan münasibətlərə dair bütün məsələləri 
konstruktiv şəkildə müzakirə etdik və bir daha əmin olduq ki, mövcud olan dostluq və mehribanlıq əlaqələri 
güclənir və inkişaf edir. Bu, prezident seçkilərindən sonra mənim Rusiyaya ilk rəsmi səfərimdir. Bildiyiniz kimi, 
oktyabrın 15-də Azərbaycanda prezident seçkiləri keçirilmişdir və tam əksəriyyət bu seçkilərdə Heydər Əliyevin 
siyasi xəttinə səs vermişdir. Azərbaycanda son on ildə aparılmış bu siyasət ölkəmizə böyük uğurlar gətirmişdir. 
Respublikamız siyasi cəhətdən güclənmiş, iqtisadi cəhətdən öz potensialını böyük səmərə ilə işə salmışdır. İqtisadi 
göstəricilərimiz bir daha sübut edir ki, makroiqtisadi sabitlik mövcud olan yerdə sosial problemlərin həlli də 
mümkündür. Azərbaycan bütün iqtisadi göstəricilər üzrə MDB ölkələri arasında liderdir. Ümumi daxili məhsulun, 
inflyasiyanın səviyyəsi, xarici sərmayələrin həcmi və digər göstəricilər üzrə ölkəmiz öncül mövqedədir. Bütün 
bunlara nail olmaq üçün ilk növbədə, sabitlik, əmin-amanlıq, qayda-qanun tələb  olunurdu. Azərbaycanda bu 
sabitliyi Heydər Əliyevin siyasəti təmin etmişdir. Əgər bu sabitlik olmasaydı, hər hansı bir iqtisadi inkişafdan 
söhbət gedə bilməzdi.  
Bizim hamımızın vəzifəsi bu sabitliyi qorumaqdan ibarətdir. Azərbaycan xalqı rahat və firavan yaşamalıdır. 
Ölkəmizdə qayda-qanun bərpa olunmuşdur və bu siyasət davam etdirilməlidir.   
Əminəm ki, hamımız – bütün Azərbaycan xalqı birlikdə buna nail olacağıq. Biz Azərbaycanın müstəqilliyini 
qoruyacaq, ölkəmizin iqtisadi potensialını gücləndirəcəyik. Bütün bunlar xalqımızın daha firavan və rahat yaşamasına 
xidmət edir.   
Problemlərimiz çoxdur, sosial problemlər də mövcuddur. İlk növbədə, Azərbaycanda çətin vəziyyətdə 
yaşayan qaçqın və məcburi köçkünlərin vəziyyəti bizi daha çox düşündürür. Heydər Əliyev bu istiqamətdə 
mühüm işlər görmüşdür. Bu kateqoriyadan olan insanların vəziyyətinin yaxşılaşdırılması üçün müvafiq 
fərmanlar əsasında mühüm addımlar atılmış, yeni qəsəbələr salınmış, infrastruktur yaradılmışdır. 
Mən bu siyasəti davam etdirirəm. Bir neçə gün əvvəl bu sahədə növbəti sərəncam imzalanmışdır və onun 
əsasında mövcud çadır düşərgələrindən bəziləri ləğv ediləcək, yeni evlər tikiləcək, qəsəbələr salınacaqdır. 
Düzdür, maliyyə resurslarımız bu məsələni dərhal həll etmək üçün hələ ki, bizə böyük imkanlar vermir. Amma 
imkanlar yarandıqca, bu məsələ öz həllini tapacaqdır.  
Əminəm ki, bizim xaricdə, o cümlədən Rusiyada yaşayan soydaşlarımız da bu məsələdə iştirak edəcəklər və 
bu işə öz töhfələrini verəcəklər.  
Digər sosial məsələlər də mövcuddur, amma bütün bu məsələlərin həlli Azərbaycanın iqtisadi potensialı 
gücləndikcə mümkün olacaqdır. Həyata keçirdiyimiz irimiqyaslı layihələr nəticəsində ölkəmizə gələcəkdə 
böyük həcmdə vəsait daxil olacaqdır ki, bu da öz növbəsində qarşımızda duran bütün problemlərin həllinə gözəl 
zəmin yaradacaqdır. 
Bir sözlə, Azərbaycan uğurla inkişaf edir. Biz bu inkişaf yolunu seçmişik. Xalqımız bu siyasəti dəstəkləyir 
və heç kim bizi bu yoldan döndərə bilməz.  
Azərbaycanın xoşbəxt gələcəyi üçün Heydər Əliyevin siyasəti davam etdirilməlidir və hamınızla birlikdə 
mən bu siyasəti davam etdirəcəyəm.  
Əziz dostlar! 
Dediyim kimi, bu gün mən Rusiyaya ilk rəsmi səfərimi başa çatdırıram. Odur ki, ikitərəfli münasibətlərə dair 
məsələlərə də toxunmaq istərdim. Mənim üçün çox dəyərli idi ki, prezident vəzifəsinə seçildikdən dərhal sonra 
Rusiya prezidenti Vladimir Vladimiroviç Putindən Rusiyaya rəsmi səfər etmək barədə dəvət aldım. Mən bu 
dəvəti məmnuniyyətlə qəbul etdim və indi Moskvadayam.  
Rusiya prezidenti ilə bizim aramızda çox mehriban, səmimi münasibətlər yaranmışdır. Bu bizim ilk 
görüşümüz deyildir. Vladimir Vladimiroviçlə biz o, 2001-ci ildə Azərbaycanda rəsmi səfərdə olarkən 
görüşmüşdük. Deməliyəm ki, Azərbaycanda hamı və əminəm ki, Rusiyada yaşayan azərbaycanlılar da Rusiya 
prezidentinin Azərbaycana səfər etməsi faktını böyük razılıqla qarşıladılar. Bu, Rusiya prezidentinin ölkəmizə 
ilk səfəri idi. Sonra mən artıq Azərbaycanın Baş naziri vəzifəsini yerinə yetirərkən, MDB-nin zirvə toplantısında 
28 
 
bizim görüşlərimiz oldu. Daha sonra Vladimir Vladimiroviç özünün yüksək şəxsi keyfiyyətlərini bir daha 
göstərərək, prezident Heydər Əliyevin vəfatı ilə əlaqədar Azərbaycanda matəm mərasimində iştirak etdi. 
Bununla o, Azərbaycan xalqının məhəbbətini daha da çox qazandı. 
Dünən və srağagün keçirdiyimiz görüşlər də bizi bir daha inandırdı ki, qarşılıqlı anlaşmanın səviyyəsi elə 
yüksəkdir ki, qarşıya qoyulan bütün məsələləri həll etmək mümkündür. İndi Rusiya ilə Azərbaycan arasında ən 
yüksək səviyyədə qarşılıqlı anlaşma, siyasi dialoq və məsləhətləşmələr mövcuddur və biz bunu yüksək 
qiymətləndiririk. Bu bizə iqtisadi əməkdaşlığı fəal inkişaf etdirməyə imkan verir. Son iki ildə əmtəə 
dövriyyəsinin həcmi böyükdür və bu, iqtisadi əməkdaşlığın inkişafına parlaq misaldır. 2002-ci ildə əmtəə döv-
riyyəsi 70 faiz, 2003-cü ildə 40 faiz artmışdır və təxminən yarım milyard dollar təşkil edir. Ümumi məqsədimiz 
ikitərəfli əlaqələrin bu mühüm göstəricisini daha da yüksəltməkdir.  
Biz humanitar sahədə əməkdaşlıq məsələlərinin müzakirəsinə xeyli vaxt ayırdıq. Siz hamınız bilirsiniz ki, 
Azərbaycanda rus mədəniyyətinə, rus dilinə, rus millətindən olan vətəndaşlara necə qayğı ilə yanaşılırdı və 
yanaşılır. Zənnimcə, Azərbaycan məhz bu göstəricidə bütün MDB məkanında nümunədir və şübhəsiz, bu 
siyasət davam etdiriləcəkdir. Söhbətlərimizdə Rusiyadakı azərbaycanlıların həyatına da böyük diqqət veril-
mişdir. Ümumrusiya Azərbaycan Konqresinin rəhbəri bir rəqəm gətirdi, bu rəqəmi mən də eşitmişəm, görünür, 
söhbət burada daimi yaşayan azərbaycanlılardan, yəni Rusiya vətəndaşlarından gedir. 
Əgər burada yaşayan, lakin Rusiya vətəndaşları olmayan azərbaycanlıların sayını nəzərə alsaq, görərik ki, 
onlar daha çoxdur. Bizim aramızda tam anlaşma var, gözəl başa düşürük ki, Rusiya ilə Azərbaycan arasında 
ikitərəfli münasibətlərin səviyyəsi Rusiyada yaşayan azərbaycanlıların fəaliyyətinə, həyatına, firavanlığına da 
çox ciddi təsir göstərir. Bəli, Rusiyada yaşayan azərbaycanlıların bir qismi Rusiya Federasiyasının 
vətəndaşlarıdır – başqa dövlətin vətəndaşlarıdır. Amma bu o demək deyil ki, onlar bizim üçün kənar şəxslərə 
çevrilirlər. Xalqımızın öz ənənələri var, vətəndən nə qədər uzaqlarda olsalar da, vətəndə uzun müddət olmasalar 
da onların öz evinə, doğma torpağına, doğma şəhərinə, rayonuna məhəbbəti qəlblərində həmişə yaşayır. Ona 
görə də hesab edirəm ki, Rusiyadakı həmvətənlərimizin daha uğurlu, sakit, normal işi üçün ikitərəfli əlaqələrin 
səviyyəsi çox vacibdir. 
Bu gün böyük məmnunluqla deyə bilərəm ki, Vladimir Vladimiroviç Putinlə mənim aramda çox səmimi, 
etibarlı və xoş münasibətlər yaranmışdır və mən bunu çox əziz tuturam. Biz bütün istiqamətlərdə əməkdaşlığın 
inkişaf etdirilməsinə çalışacağıq. Bu bizim tərəfimizdən bəyan olundu, imzalanmış sənədlərdə – həm iqtisadi 
sənədlərdə, həm də humanitar sahəyə aid sənədlərdə, habelə əməkdaşlığımızın əsas istiqamətlərinin əks etdirildiyi 
mühüm birgə siyasi  bəyannamədə öz təsdiqini tapmışdır. Rusiya ilə Azərbaycan arasında, demək olar, bütün 
məsələlər həll edilmişdir. Qarşılıqlı razılığa əsasən, Xəzər dənizinin sektorlara bölünməsi məsələsi, hərbi-texniki 
əməkdaşlıq məsələləri həll olunmuşdur. İndi Azərbaycan Rusiya ərazisi ilə dünya bazarına neft göndərir, Rusiya 
ərazisindən Azərbaycana təbii qaz gəlir. Beləliklə, bizim daha çox vətəndaşlarımızı qazla təmin etməyə imkanımız 
var və deyə bilərəm ki, hazırda Azərbaycanın, əslində, bütün rayon mərkəzləri qazla təmin olunur. Düzdür, bu, 
istədiyimiz həcmdə deyildir. Lakin biz əməkdaşlığı inkişaf etdirəcəyik. Yəni bizim hələ həll edəcəyimiz heç bir 
məsələ yoxdur. Bizim görməli olduğumuz yeganə iş müsbət təcrübədən istifadə etmək və əməkdaşlığı genişlən-
dirməkdir. 
Heç kimə sirr deyil ki, ölkələrimiz arasında kifayət qədər mürəkkəb dövrlər, anlaşılmazlıq, qarşılıqlı iddialar 
dövrləri olmuşdur. Biz keçmişi qurdalamaq istəmirik, görünür, bunun üçün əsaslar vardı. Lakin Azərbaycan və 
Rusiya rəhbərliyinin, ilk növbədə, Heydər Əliyevin və Vladimir Putinin siyasi iradəsi bizi narahat edən nə vardısa, 
hamısına 2000-ci ildən başlayaraq son qoydu. Odur ki, 2000-ci ildən etibarən biz əlaqələrimizin yalnız 
möhkəmləndiyini görürük. Əminəm ki, bunu Rusiyada yaşayan azərbaycanlılar da hiss edirlər. Çünki ölkələr 
arasında münasibətlər, təbii olaraq, bu və ya digər ölkənin, indiki halda Azərbaycanın ayrı-ayrı nümayəndələrinə 
münasibətə də təsir göstərir. Ona görə də biz bütün işləri görəcəyik ki, sizin burada həyatınız mümkün qədər daha 
firavan, sakit olsun, burada özünüzü yaxşı hiss edəsiniz.  
Müxtəlif fikirlər var, bu mövzuda mənə də sual verirlər ki, Azərbaycan vətəndaşlarının Rusiyada yaşama-
sına, oraya işləməyə getməsinə Siz necə baxırsınız? Şəxsən mən buna müsbət yanaşıram. Dəfələrlə bildirmişəm 
ki, keçmişdə, Sovet İttifaqında bizim bu və ya digər yerlərə getmək imkanlarımız məhdud idi. İndi Azərbaycan 
və Rusiya demokratik dövlətlərdir, demokratik dövlətlərdə isə buna heç bir məhdudiyyət ola bilməz. Əgər 
Rusiya sizin üçün yaxşıdırsa, burada iş, məişət sarıdan vəziyyət daha yaxşıdırsa, burada artıq öz biznesiniz 
varsa, mən bunu ancaq alqışlayıram. Çünki siz Rusiya vətəndaşları olmaqla yanaşı, həm də Azərbaycan 
vətəndaşlarısınız, öz ölkənizin vətənpərvərlərisiniz və təbii ki, dövlətinizin inkişafına böyük töhfə verəcəksiniz. 
Fürsətdən istifadə edərək, iki məqamı – Azərbaycanın Rusiyadakı səfirliyinin və səfir Ramiz müəllimin 
fəaliyyətini xüsusi vurğulamaq istərdim. O bu funksiyaları çox məsuliyyətlə yerinə yetirir, öz fəaliyyəti ilə 
Rusiya və Azərbaycan arasında mehriban münasibətlərin inkişafına böyük töhfə verir, burada onun nüfuzu çox 
yüksəkdir. Mən Moskvada olarkən bunu bir daha yəqin etdim. Ona görə də səfirlik çox mühüm amildir, 
diasporumuzun fəaliyyətini istiqamətləndirən və birləşdirən strukturdur. Mən bundan çox razıyam və onlara 
29 
 
yeni-yeni uğurlar arzulaya bilərəm. Ümumrusiya Azərbaycan Konqresinin fəaliyyətindən də çox razıyam. Məm-
məd müəllimin rəhbərliyi ilə Konqres qısa müddətdə çox güclü, qüdrətli struktura – tez bir zamanda nüfuz qa-
zanmış struktura çevrilmişdir. Əlbəttə, burada Konqresin rəhbəri, bu strukturun prezidenti Məmməd Əliyevin, 
habelə vitse-prezidentlərin böyük xidməti var. Mən bu istiqamətdə fəal işləyən vitse-prezidentlərin işini ayrıca 
qeyd etmək istərdim. Mən burada İsgəndər Xəlilovu, Telman İsmayılovu, Elman Bayramovu, Aras Ağalarovu, 
başqalarını görürəm. Əlbəttə, hamının adını çəkə bilmərəm, lakin ikitərəfli əlaqələrimizə də böyük töhfə vermiş 
olan Aydın Qurbanovu yada salmaq və eyni zamanda, onun xatirəsini anmaq istərdim. O mənim yaxın dostum idi, 
onun vəfatı məni çox kədərləndirdi. 
Siz bunu bilirsiniz, məhz onun iştirakı və maliyyə yardımı ilə Bakıda rus pravoslav kilsəsi tamamilə bərpa 
edilmişdir. Bunun özü də əməkdaşlığın əyani sübutudur. Əminəm ki, bizim Ümumrusiya Azərbaycan Kon-
qresinin fəaliyyəti bundan sonra da əlaqələrimizin möhkəmlənməsinə, qarşılıqlı faydalı əməkdaşlığa, Rusiyada 
yaşayan azərbaycanlıların həyatının daha rahat, daha firavan olmasına yönələcəkdir. Azərbaycanın dövlət 
siyasəti baxımından, siz bizim köməyimizə həmişə bel bağlaya bilərsiniz. Prezident kimi mən buna zəmanət 
verirəm və bizdən asılı olan hər şeyi edəcəyik.  
Bir məsələni də qeyd etmək istəyirəm: bu gün mən burada Aida Quliyevanı görürəm. Aida çox nəcib bir işlə 
məşğul olur. O hələ ötən əsrin 90-cı illərinin əvvəllərində Moskvada Azərbaycan məktəbinin yaradılmasının 
təşəbbüskarı olmuşdur. Mən də fəxr edə bilərəm ki, bu işdə müəyyən qədər iştirak etmişəm. Mən bu gün 
icmamızı bu prosesə fəal surətdə kömək etməyə çağırmaq istəyirəm, istəyirəm ki, bizim məktəb, doğrudan da, 
mükəmməl təhsil ocağı olsun və azərbaycanlı uşaqlar burada  tariximizi, mədəniyyətimizi, dilimizi öyrənsinlər, 
bu da bizim gənc nəslin formalaşmasına kömək etsin.   
Mən isə dövlət tərəfindən məktəbin bazasının möhkəmləndirilməsində də, tədris prosesinin təşkilinə yardım 
göstərilməsində də iştirak etməyə hazıram. Bu, nəcib işdir. Belə işlər olduqca çoxdur. Mən bunu ondan-bundan 
eşitməmişəm, çünki Ümumrusiya Azərbaycan Konqresinin rəhbərliyi və onun üzvləri ilə çoxdan əlaqə 
saxlayıram. Buna görə də onların necə çox kömək etdiklərini bilirəm. Sadəcə olaraq, istəyirəm ki, bunu hamı 
bilsin, bu barədə mətbuat səhifələrində yazsınlar, televiziya ilə göstərsinlər, o cümlədən Rusiyanın kütləvi 
informasiya vasitələri ilə xəbər versinlər. 
Əziz dostlar!  
Mən hələ çox danışa bilərdim və bu gün sizinlə görüşmək mənim üçün olduqca xoşdur. Mən xoş sözlərinə 
görə Nikolay Konstantinoviçə çox minnətdaram. Mən Sizdən nümunə götürəcəyəm. Mən bilmirəm, prezidentin 
bir ili neçə il sayılır, lakin dəqiq bilirəm ki, bir il bir ilə bərabər deyildir. Bu kitaba görə də Sizə çox minnətda-
ram. Sizi, öz yurdunun vətəndaşı, böyük vətənpərvəri, Heydər Əlirza oğlunun dostu kimi çox yüksək 
qiymətləndirirəm. Allahdan arzu edirəm ki, 200 illiyinizi qeyd edək.  
Rusiyada bizim şan-şöhrətli elçimiz, Azərbaycan xalqının haqlı olaraq fəxr etdiyi, Rusiyada və SSRİ-də neft 
yataqlarının mənimsənilməsinə böyük töhfə vermiş Fərman müəllimi də salamlayıram. Biz, əlbəttə ki, Sizi 
görməyə çox şadıq. Mən onun yanında dünya miqyaslı görkəmli alim Əhməd müəllim İsgəndərovu görürəm. 
Biz onunla hələ o vaxt yaranmaqda olan Azərbaycan Vətəndaş Assambleyası çərçivəsində bir yerdə işləmişik. 
Burada vaxtilə ilk addımlarımızı birlikdə atdığımız çoxlu tanışlarımı, dostlarımı görürəm. 
Mən sizin ailələrinizə firavanlıq, uğurlar və səadət arzulamaq istəyirəm. Bilin ki, Azərbaycanda sizi yaddan 
çıxarmırlar. Azərbaycanlıların burada yaşaması ilə əlaqədar mövzu bütün səviyyələrdə, siyasi rəhbərlik 
səviyyəsində, müvafiq qurumların, orqanların əməkdaşlığı səviyyəsində ikitərəfli münasibətlərimizin daim 
gündəliyindədir və bu həmişə diqqət mərkəzindədir. Ölkələrimiz arasında ikitərəfli münasibətlərin bugünkü 
səviyyəsi sizdən ötrü yaxşı, əlverişli imkan yaradır. Odur ki, firavan yaşayın, lakin Vətəni də unutmayın, gəlib-
gedin və biz sizi görməyə həmişə şad olacağıq. Sağ olun. 
 
 
30 
 
 
RUSİYAYA RƏSMİ SƏFƏRİ BAŞA ÇATDIQDAN SONRA MOSKVADAN BAKIYA 
QAYIDARKƏN BİNƏ HAVA LİMANINDA JURNALİSTLƏRİN SUALLARINA CAVAB   
 
7 fevral  2004-cü il 
 
S u a l: Cənab Prezident, belə məlumat yayılıb ki, ABŞ-ın dövlət katibi Kolin Pauell Moskvaya 
səfəri zamanı Rusiyanın Xarici İşlər naziri İvanovla görüşündə Dağlıq Qarabağ münaqişəsinin 
tənzimlənməsinə dair hansısa təkliflər barədə söhbət olmuşdur. Siz İvanovla görüşmüsünüz, hər 
hansı təklif varmı? 
C a v a b: Əlbəttə, biz görüşdük, münaqişə barədə də söhbətlərimiz oldu. Təkliflər, yəqin ki, olmalıdır. Bilir-
siniz ki, bu problemin həll edilməsi istiqamətində işlər bir növ lazımi səviyyədə qurulmayıbdır. Biz istəyirik ki, bu 
proses daha da intensivləşsin. Əlbəttə, təkliflər olmalıdır. Mən bu dəfə də öz mövqeyimi bildirdim və bəyan etdim 
ki, Minsk qrupu öz mövqeyini bildirməlidir, yeni təkliflərlə çıxış etməli, özünü müşahidəçi kimi aparmamalıdır. 
Ola bilər ki, yaxın zamanlarda hansısa təkliflər olsun. Amma bu məsələ ilə bağlı elə konkret söhbətimiz 
olmayıbdır. 
S u a l: Cənab Prezident, 5 rayonun qaytarılması məsələsi Avropa Parlamentində də səslənir. Rusiya 
prezidenti ilə Dağlıq Qarabağ problemi müzakirə olunarkən belə bir məsələyə toxunuldumu?  
C a v a b: Bu, yeni məsələ deyildir. Avropa İttifaqı bu məsələni haradasa, 3–4 il bundan əvvəl irəli sürmüş-
dü. O vaxt Ermənistan buna razılıq verməmişdi. Ermənistanın təbliğat kampaniyası ona yönəlib ki, guya 
Azərbaycan onu mühasirəyə alıbdır. Ancaq bu belə deyildir. Siz deyən yeni məsələ deyil, müzakirə oluna bilər. 
Biz özümüz müəyyən etməliyik ki, bu nə dərəcədə məqbuldur. Hələlik bu barədə danışmaq bir qədər tezdir. Əgər 
rəsmi şəkildə təklif edilərsə – biz Minsk qrupunu gözləyə bilərik, mandat Minsk qrupundadır – o vaxt ona 
münasibət bildirmək olar. Amma hesab edirəm ki, bütün mümkün olan variantlar nəzərdən keçirilməlidir. Biz 
baxmalıyıq ki, bunu necə həll edək. Amma mən öz mövqeyimi bir daha açıq-aydın bildirdim. Azərbaycanın ərazi 
bütövlüyü bərpa olunmalıdır. İşğalçı qüvvələr zəbt olunmuş torpaqlardan çıxmalıdır. Bu problem, Ermənistan–
Azərbaycan münaqişəsi konstruktiv prinsiplər əsasında öz həllini tapa bilər. Bu məsələ ilə bağlı bizim söhbət-
lərimiz olubdur. Mən Azərbaycanın mövqeyini bütün səviyyələrdə bildirmişəm. 
S u a l: Cənab Prezident, Bakı–Novorossiysk kəməri ilə Azərbaycan neftinin bundan sonra nəql 
olunması barədə nə deyərdiniz? 
C a v a b: Bəyannamə yəqin ki, sizə də təqdim ediləcəkdir. Görəcəksiniz, orada belə bir niyyət ifadə 
olunubdur ki, bu məsələ uzunmüddətli əsaslarla öz həllini tapmalıdır. Azərbaycan nefti şimal marşrutu ilə dünya 
bazarlarına çıxarılmalıdır. Eyni zamanda, Azərbaycana təbii qazın ötürülməsi də təmin edilməlidir. Amma orada 
hər hansı bir öhdəlik yoxdur. Orada niyyət şəklində göstərilir. Bildiyiniz kimi, bu marşrut fəaliyyətdədir. Uzun 
müddətdir ki, Azərbaycan nefti bu marşrut ilə göndərilir. Biz maraqlıyıq ki, Bakı–Novorossiysk neft kəməri 
işləsin. Neft kəməri nə qədər işlək vəziyyətdə olarsa, o qədər sərfəlidir. 
S u a l: Cənab Prezident, biz Sizin mövqeyinizi bilmək istəyirik. Azərbaycan prezidenti hansı variantın 
tərəfdarıdır? Dağlıq Qarabağ probleminin ciddi kompromislər yolu ilə indiki məqamda həllinin, yoxsa 
gözləməyin tərəfdarıdır?    
C a v a b: Mən bu məsələdə kompromislərin tərəfdarı deyiləm. Mən hesab edirəm və öz mövqeyimi açıq-
aydın bildirmişəm ki, beynəlxalq hüquq normaları bizim tərəfimizdədir. Haqq-ədalət bizim tərəfimizdədir. 
Zaman dəyişir, əgər biz ölkələrə iqtisadi potensial baxımından qiymət versək, o da bizim tərəfimizdədir. Ona 
görə də mən hesab edirəm ki, biz gərək tələskənliyə yol verməyək.  
Mən tələsmirəm. Hesab edirəm ki, məsələni həll etmək üçün gərək gözləyək. Əminəm ki, Azərbaycanın 
iqtisadi potensialı güclənir və bundan doğan digər məsələlər öz həllini tapdıqca, ölkəmiz istədiyinə nail 
olacaqdır. Bizim heç kimin torpağında gözümüz yoxdur. Biz istəyirik ki, Azərbaycan torpaqları ölkəmizə 
qaytarılsın, münaqişə sülh yolu ilə öz həllini tapsın. Eyni zamanda, bu məsələ yalnız dediyim prinsiplər 
çərçivəsində öz həllini tapa bilər. Bu mövqeyimiz bu dəfə də çox aydın şəkildə Moskvada bildirildi.  
S u a l: Cənab Prezident, Siz ATƏT-in üzvü olan iki dövlətə səfər etmisiniz. Necə düşünürsünüz, bu 
səfərlərdən sonra ATƏT vasitəçilərinin işində fəallıq müşahidə olunacaq, ya yox? 
C a v a b: Mən ümid edirəm ki, olacaq. Həm Fransanın prezidenti, həm də Rusiyanın prezidenti mənə 
bildirdilər ki, onlar münaqişənin həll olunmasında maraqlıdırlar. Mən gözləyirəm ki, ATƏT-in yeni təklifləri 
olacaqdır. Bu barədə demək hələlik bir az tezdir, olmalıdır. ATƏT bu məsələ ilə məşğuldur və şübhəsiz ki, 
münaqişənin həllində fəal iştirak etməlidir. Yenə də deyirəm, özünü müşahidəçi kimi aparmamalıdır. Yeni 
təkliflər verməlidir. Bilirsiniz ki, bu təkliflərin irəli sürülməsi istiqamətində çox gözəl şərait yaranıbdır. Avropa 
İttifaqının məruzəsində artıq müsbət məqamlar səslənibdir. Avropa Şurasının sənədlərində artıq bizi qane edən, 
ədaləti əks etdirən məqamlar öz əksini tapıbdır. Yəni, bütün bunlar zəmindir. Biz Avropa Şurasında üç il bundan 
31 
 
əvvəl, bu fəaliyyətə başlayanda, bəziləri buna, necə deyərlər, ciddi yanaşmırdı. Hesab edirdilər ki, bu, sadəcə 
olaraq, siyasi gedişlərdir. Halbuki həyat göstərir ki, bütün bu məsələlər danışıqların istiqaməti üçün gözəl 
zəmindir. Mən əminəm ki, bu zəmində münaqişə öz həllini tapar. Əgər siz Rusiyanın qəzetlərinə nəzər salsanız, 
görərsinz ki, onların səhifələrində erməni işğalı haqqında artıq açıq-aydın bildirilir. Halbuki, bir neçə il əvvəl bu 
barədə heç deyilmirdi. Yəni, bu bizim diplomatik uğurumuzdur. Əminəm ki, bunun əsasında bizi qane edən bir 
variant ortaya çıxa bilər.  
32 
 
 
NAXÇIVAN MUXTAR RESPUBLİKASININ  
80 İLLİK YUBİLEYİNİN  
KEÇİRİLMƏSİ HAQQINDA 
 
2004-cü il fevral ayının 9-da Naxçıvan Muxtar Respublikasının yaradılmasının 80 ili tamam olur. Naxçıvan 
Muxtar Respublikasının yaradılmasının Azərbaycan xalqının həyatında böyük tarixi-siyasi əhəmiyyətini nəzərə 
alaraq, Azərbaycan Respublikasının prezidenti Heydər Əliyev 1999-cu il fevralın 4-də «Naxçıvan Muxtar 
Respublikasının 75 illiyinin keçirilməsi haqqında» geniş məzmunlu fərman imzalamışdı. Fərmana əsasən 
yaradılmış Dövlət Komissiyası yubiley tədbirləri hazırlayaraq onların həyata keçirilməsini təmin etmişdir. 
Naxçıvanda və Azərbaycanın başqa şəhər və rayonlarında Naxçıvan Muxtar Respublikasının 75 illiyinə həsr 
edilmiş çoxsaylı yubiley tədbirləri, o cümlədən elmi-praktik konfranslar, festival, müsabiqə və sərgilər 
keçirilmiş, «Naxçıvan Ensiklopediyası»nın, digər elmi, ədəbi və publisistik əsərlərin nəşri təmin edilmiş, 
Azərbaycan Milli Elmlər Akademiyasının Naxçıvan bölməsi yaradılmış, Naxçıvanın tarixinə, maddi mədəniy-
yətinə və memarlıq məktəbinə həsr edilmiş televiziya verilişləri hazırlanmış və sair mühüm işlər həyata 
keçirilmişdir. 
Naxçıvan Muxtar Respublikasının 75 illiyinin qeyd olunması ilə bağlı həyata keçirilmiş tədbirlərin təhlili 
göstərir ki, bu olduqca mühüm və səmərəli işin davam etdirilməsinə ehtiyac vardır. Ermənistanın apardığı 
təcavüzkarlıq siyasəti nəticəsində Azərbaycandan qismən təcrid olunmuş vəziyyətdə, blokada  şəraitində 
yaşamaq məcburiyyətində qalan, tez-tez bədnam qonşuların ərazi iddiaları obyektinə çevrilən Naxçıvanın 
tarixinin hələ də tədqiq edilməyə ehtiyacı olan səhifələri açılmalı, Azərbaycanın qədim və zəngin tarixə, 
mədəniyyətə və çoxəsrlik dövlətçilik ənənələrinə malik olan bu diyarının tam dolğun, obyektiv tarixi xalqımıza, 
habelə dünya ictimaiyyətinə olduğu kimi çatdırılmalı, erməni siyasətçilərinin tarixi saxtalaşdırmaq cəhdlərinə 
tutarlı cavab verməlidir. 
Naxçıvan Muxtar Respublikasının yaradılmasının Azərbaycanın, habelə bölgənin tarixində böyük 
əhəmiyyət kəsb etdiyini və onun 80 illiyinin xalqımızın həyatında əlamətdar hadisə olduğunu nəzərə laraq 
qərara alıram:  
1. Naxçıvan Muxtar Respublikasının yaradılmasının 80 illik yubileyi ölkəmizdə geniş qeyd olunsun. 
2. Naxçıvan Muxtar Respublikasının 80 illik yubileyinin keçirilməsi üçün hazırlanmış tədbirlər planı 
təsdiq edilsin. 
3. Azərbaycan Respublikasının Nazirlər Kabineti bu sərəncamdan irəli gələn məsələləri həll etsin. 
 
İLHAM ƏLİYEV 
Azərbaycan Respublikasının Prezidenti 
 
Bakı şəhəri, 9 fevral 2004-cü il 
 
33 
 
 
LİTVA RESPUBLİKASININ PREZİDENTİ  
ZATİ-ALİLƏRİ  
CƏNAB ROLANDAS PAKSASA 
 
Hörmətli cənab Prezident! 
Litva Respublikasının milli bayramı – Müstəqillik günü münasibətilə Sizi və dost xalqınızı öz adımdan və 
Azərbaycan xalqı adından səmimi-qəlbdən təbrik edirəm. 
Ümidvaram ki, Azərbaycan Respublikası ilə Litva Respublikası arasındakı münasibətlər xalqlarımızın mə-
nafeyinə uyğun olaraq daim dostluq və əməkdaşlıq zəminində inkişaf edəcəkdir. 
Sizə möhkəm cansağlığı, işlərinizdə uğurlar, dost Litva xalqına sülh və tərəqqi arzulayıram. 
 
Hörmətlə, 
 
İLHAM ƏLİYEV  
Azərbaycan Respublikasının Prezidenti  
 
Bakı şəhəri, 12 fevral 2004-cü il 
 
 
34 
 
 
ESTONİYA RESPUBLİKASININ PREZİDENTİ ZATİ-ALİLƏRİ  
CƏNAB ARNOLD RÜYTELƏ  
 
Hörmətli cənab Prezident! 
Estoniya Respublikasının milli bayramı – Müstəqillik günü münasibətilə Sizi və xalqınızı öz adımdan və 
bütün Azərbaycan xalqı adından ürəkdən təbrik edirəm. 
Əminəm ki, Azərbaycan ilə Estoniya arasındakı ənənəvi dostluq və əməkdaşlıq münasibətləri xalqlarımızın 
mənafeyinə uyğun olaraq daim inkişaf edəcək və genişlənəcəkdir. 
Sizə möhkəm cansağlığı, işlərinizdə uğurlar, dost Estoniya xalqına sülh və firavanlıq arzulayıram. 
 
Hörmətlə, 
 
İLHAM ƏLİYEV 
Azərbaycan Respublikasının Prezidenti  
 
Bakı şəhəri, 12 fevral 2004-cü il 
35 
 
 
QAMBİYA RESPUBLİKASININ PREZİDENTİ 
ZATİ-ALİLƏRİ 
CƏNAB YƏHYA CAMMEYƏ 
 
Hörmətli cənab Prezident! 
Qambiya Respublikasının milli bayramı – Müstəqillik günü münasibətilə Sizi və bütün Qambiya xalqını 
öz adımdan və Azərbaycan xalqı adından ürəkdən təbrik edirəm. 
Ümidvaram ki, Azərbaycan ilə Qambiya arasında təşəkkül tapmış dostluq və əməkdaşlıq münasibətləri 
xalqlarımızın istək və məramına uyğun olaraq daim inkişaf edəcək və genişlənəcəkdir. 
Sizə möhkəm cansağlığı, işlərinizdə uğurlar, dost Qambiya xalqına sülh və firavanlıq arzulayıram. 
 
Hörmətlə, 
İLHAM ƏLİYEV 
Azərbaycan Respublikasının Prezidenti 
 
Bakı şəhəri, 12 fevral 2004-cü il 
 
36 
 
 
KÜVEYT DÖVLƏTİNİN ƏMİRİ  
ƏLAHƏZRƏT ŞEYX CABİR ƏL-ƏHMƏD  
ƏL-CABİR ƏS-SABAHA 
 
Əlahəzrət! 
Küveyt dövlətinin milli bayramı – Milli gün münasibətilə Sizi və Sizin simanızda bütün Küveyt xalqını 
şəxsən öz adımdan və Azərbaycan xalqı adından ürəkdən təbrik edirəm. 
Əminəm ki, Azərbaycan ilə Küveyt arasında yaranmış möhkəm dostluq, sıx əməkdaşlıq münasibətlərini 
xalqlarımızın iradəsinə uyğun olaraq inkişaf etdirmək üçün bundan sonra da səylərimizi davam etdirəcəyik. 
Sizə möhkəm cansağlığı, işlərinizdə uğurlar, dost Küveyt xalqına əmin-amanlıq və tərəqqi arzulayıram. 
 
Hörmətlə, 
İLHAM ƏLİYEV 
Azərbaycan  Respublikasının Prezidenti 
 
Bakı şəhəri, 12 fevral 2004-cü il 
 
37 
 
 
BRUNEY DƏRUSSALAMIN SULTANI  
ƏLAHƏZRƏT  
HƏSSƏNAL BOLKİAHA 
 
Əlahəzrət! 
Bruney Dərussalamın milli bayramı – Milli gün münasibətilə Sizi və Sizin simanızda bütün xalqınızı 
şəxsən öz adımdan və Azərbaycan xalqı adından səmimi-qəlbdən təbrik edirəm. 
Əminəm ki, xalqlarımızın rihafı naminə ölkələrimiz arasındakı dostluq və əməkdaşlıq münasibətlərinin 
inkişafı üçün səylərimizi bundan sonra da ardıcıl şəkildə davam etdirəcəyik. 
Sizə möhkəm cansağlığı, işlərinizdə uğurlar, dost Bruney xalqına əmin-amanlıq və firavanlıq arzulayıram.  
 
Hörmətlə, 
 
İLHAM ƏLİYEV 
Azərbaycan Respublikasının Prezidenti 
 
Bakı şəhəri, 12 fevral 2004-cü il 
38 
 
 
RUSİYA FEDERASİYASININ PREZİDENTİ  
ZATİ-ALİLƏRİ  
CƏNAB VLADİMİR PUTİNƏ 
 
Hörmətli Vladimir Vladimiroviç!  
Moskva şəhərindəki "Transvaal" akvaparkında tavanın çökməsi nəticəsində çoxsaylı insan tələfatı xəbəri 
məni son dərəcə kədərləndirdi. 
Baş vermiş faciə ilə əlaqədar Sizə, həlak olanların ailələrinə və yaxın adamlarına dərin hüznlə başsağlığı 
verir, yaralananların və xəsarət alanların tezliklə sağalmasını arzulayıram. 
 
Hörmətlə, 
 
İLHAM ƏLİYEV 
Azərbaycan Respublikasının Prezidenti 
 
Bakı şəhəri, 16 fevral 2004-cü il 
 
39 
 
 
«AZƏRBAYCANDA 10 İLLİK HUMANİTAR FƏALİYYƏT: TƏSİR,  
QAZANILMIŞ TƏCRÜBƏ, GƏLƏCƏK İSTİQAMƏTLƏR»  
MÖVZUSUNDA BEYNƏLXALQ KONFRANSDA NİTQ 
 
«Gülüstan» sarayı  
 
17 fevral 2004-cü il 
 
Hörmətli xanımlar və cənablar! 
Hörmətli konfrans iştirakçıları! 
Əziz qonaqlar!  
Mən sizin hamınızı salamlayır və konfransa uğurlar arzulayıram. 
Bu konfransın Azərbaycanda keçirilməsi ölkəmiz üçün çox mühüm bir hadisədir. Bu konfrans 10 il ərzində 
görülən işlərə qiymət verəcək və eyni zamanda, gələcək perspektivlər haqqında təhlillər aparacaqdır. On il 
ərzində görülən işlər göz qabağındadır. Təkcə onu demək kifayətdir ki, donor ölkələr, beynəlxalq humanitar 
təşkilatlar, müxtəlif yerli və xarici şirkətlər bu istiqamətdə fəaliyyət göstərərkən 600 milyon dollar səviyyəsində 
humanitar yardım etmişlər. Bu çox böyük rəqəmdir, bunu hamımız bilməliyik. Əgər on il ərzində bu yardım 
göstərilməsəydi, ağır vəziyyətdə yaşayan insanlarımız, xüsusilə, məcburi köçkünlər və qaçqınlar çox çətin 
vəziyyətdə qala bilərdilər. Keçən il müxtəlif mənbələrdən bu istiqamətə 36 milyon dollar vəsait yönəldilmişdir. 
Mən əminəm ki, bu ənənələr gələcəkdə də davam edəcəkdir. 
Ermənistanın Azərbaycana qarşı təcavüzü nəticəsində, işğalçılıq, etnik təmizləmə siyasəti nəticəsində bir 
milyondan artıq soydaşımız qaçqın və köçkün vəziyyətinə düşübdür. Əfsuslar olsun ki, dünyada bu göstəriciyə 
görə Azərbaycan, demək olar, yeganə ölkədir. Səkkiz milyon əhalinin bir milyonu qaçqın və köçkündür. Bu çox 
böyük humanitar fəlakətdir. Əlbəttə, əgər bütün əlaqədar orqanlar, beynəlxalq humanitar təşkilatlar, Azərbaycan 
dövləti bu məsələ ilə ciddi məşğul olmasa, çətin vəziyyətdə yaşayan insanlarımızın vəziyyəti daha da ağır ola 
bilər. Demək olar, onlar bu gün ən çətin vəziyyətdə yaşayan insanlardır. Ona görə mən hesab edirəm ki, 
humanitar təşkilatların fəaliyyətinin öncül istiqaməti qaçqınlara və köçkünlərə göstərilən yardım olmalıdır. Bu, 
keçmişdə də belə olubdur, bu gün də belədir. Azərbaycan dövlətinin də mövqeyi məhz belədir. 
Heydər Əliyevin apardığı siyasətin nəticəsində Azərbaycanda böyük uğurlar əldə olunub, o cümlədən də 
iqtisadi sahədə, sosial məsələlərin həllində. Amma Azərbaycan üçün ən ağır sosial məsələ qaçqınların və 
köçkünlərin çətin vəziyyətdə yaşamasıdır.   
Donor ölkələr, beynəlxalq humanitar təşkilatlar, neft şirkətləri, yerli təşkilatlar bu istiqamətdə çox böyük 
işlər görüblər. Mən Azərbaycan Respublikasının prezidenti kimi, bu işlərə görə dərin minnətdarlığımı bildirmək 
istəyirəm.  
Eyni zamanda, Azərbaycan dövləti də bu istiqamətdə işlər görür. Düzdür, 1993-cü ildə Azərbaycanda 
yaranmış ictimai-siyasi vəziyyət, böhran, o cümlədən iqtisadi böhran dövlətin bu məsələ ilə lazımi səviyyədə 
məşğul olmasına imkan vermirdi. Çünki xəzinə boş idi, Azərbaycanda müharibə gedirdi, ölkə daxilində gedən 
proseslər də bizə imkan vermirdi ki, Azərbaycanda iqtisadi islahatlar aparılsın. Yalnız Azərbaycanda ictimai-
siyasi sabitlik yaranandan sonra, 1996-cı ildən etibarən Azərbaycanda iqtisadi islahatlar başlandı və bu 
islahatların nəticəsində ölkə qısa müddət ərzində iqtisadi baxımdan çox böyük uğurlara nail olubdur. Bu uğurlar 
haqqında kifayət qədər danışılıbdır. Bunu iqtisadi göstəricilərimiz də təsdiqləyir.  
Yeddi il ərzində ümumi daxili məhsulun orta illik artımı, təxminən, 10 faiz təskil edir. İnflyasiyanın səviyyə-
si uzun illərdir ki, 2–3 faizdən yuxarıya qalxmır. Əhalinin pul gəlirləri ildən-ilə artır. Əminəm ki, gələcəkdə də 
keçiriləcək islahatların nəticəsində, görülən digər tədbirlərin nəticəsində Azərbaycan iqtisadi cəhətdən çox güclü 
ölkəyə çevriləcəkdir. 
Beləliklə, yalnız və yalnız ölkədə maliyyə resursları yaranandan sonra dövlətimiz bu məsələyə daha böyük 
diqqət göstərməyə başladı. Yəni imkanlar yarandı. Bilirsiniz ki, Azərbaycanda Heydər Əliyevin neft strate-
giyasının nəticəsi olaraq yaranmış Neft Fondunda yığılan ilk vəsait məhz qaçqınların və köçkünlərin həyat 
səviyyəsinin yaxşılaşdırılmasına yönəldilmişdir. Çünki bu bizim üçün öncül məsələdir. Bu insanlar sosial ba-
xımdan ən az müdafiə olunan insanlardır. Təbii ki, bu vəsaitlər, ilk növbədə, onların həyat səviyyəsinin yaxşı-
laşdırılmasına yönəldilmişdir. Bu gələcəkdə də belə olacaqdır. 
Azərbaycan iqtisadi cəhətdən daha da güclənəcəkdir. Azərbaycanda aparılan böyük işlər, neft strategiyasının 
nəticələri yaxın zamanlarda özünü daha da çox göstərəcək və qaçqınların, köçkünlərin, digər aztəminatlı 
insanların yaşayış səviyyəsini yaxşılaşdırmağa imkan verəcəkdir. Bu, bizim məqsədimizdir.  
Azərbaycan bazar iqtisadiyyatı prinsipləri ilə inkişaf edən ölkədir. Azərbaycanda bazar iqtisadiyyatını təcəssüm 
etdirən, demək olar ki, bütün amillər mövcuddur. Azərbaycanın ümumi daxili məhsulunun 74 faizi özəl sektorun 
40 
 
payına düşür. Bu çox aydın göstərir ki, Azərbaycanda bazar iqtisadiyyatı prinsipləri olduqca geniş yayılıbdır. 
Bununla yanaşı, Azərbaycanda sosial məsələlərin həllinə böyük diqqət göstərilir. Əgər biz büdcəmizə nəzər salsaq 
görərik ki, onun tam əksəriyyəti sosial məsələlərin həllinə yönəlibdir. Bu tarazlıq bizə imkan verir ki, ölkə həm 
iqtisadi cəhətdən güclənsin, eyni zamanda, vətəndaşlar da iqtisadi islahatların bəhrəsini görsünlər. Bu siyasət 
bundan sonra da davam edəcəkdir. 
Mən öz çıxışlarımda bu barədə fikirlərimi dəfələrlə bildirmişəm. Bu gün də o fikirdə qalıram ki, ilk növbədə, 
bizim hamımızın vəzifəsi çətin vəziyyətdə yaşayan insanlarımıza kömək etməkdən, onların həyat səviyyəsini 
yaxşılaşdırmaqdan ibarətdir. Ümumiyyətlə, Azərbaycanda yaşayan bütün vətəndaşların həyat səviyyəsi 
qaldırılmalıdır və bu belə də olacaqdır. Ümummilli lider Heydər Əliyevin sərəncamları ilə son illər əmək 
haqları, pensiyalar artırılmışdır və bu istiqamətdə işlər davam etdiriləcəkdir. İmkan yarandıqca, biz bunu 
edəcəyik. 
Amma hələlik maliyyə resurslarımız bizə bu məsələləri istədiyimiz formada həll etməyə imkan vermir. Bu 
baxımdan beynəlxalq humanitar təşkilatların yardımına ehtiyac var və mən əminəm ki, onlar tərəfindən 
göstəriləcək yardımın həcmi də azalmayacaqdır.  
Onu da qeyd etmək istəyirəm ki, Azərbaycanın öz iqtisadi inkişafına hələ təzə-təzə başlamasına baxmayaraq, 
2003-cü ildə dövlət tərəfindən qaçqınlara və məcburi köçkünlərə göstərilən yardımın həcmi 120 milyon dollar 
təşkil etmişdir. On il ərzində prezident tərəfindən bu sahəyə aid 26 fərman və sərəncam imzalanmışdır. Milli 
Məclis tərəfindən 13 qanun qəbul olunmuşdur. Nazirlər Kabineti tərəfindən 147 sərəncam imzalanmışdır. Bütün 
imzalanmış bu fərmanlar, sərəncamlar, qəbul olunmuş qanunlar qaçqınların və məcburi köçkünlərin sosial 
müdafiəsi məsələlərinə aiddir. Bu bir daha onu göstərir ki, dövlətin öncül vəzifəsi qaçqınlara və köçkünlərə 
diqqət göstərməkdən ibarətdir. 
Bu gün Azərbaycan uğurla inkişaf edən ölkədir. Azərbaycanın gözəl perspektivləri, çox böyük potensialı, o 
cümlədən intellektual potensialı var. Bütün bu amillər bizə imkan verəcək ki, yaxın zamanlarda ölkəmiz daha 
yüksək pilləyə qalxa bilsin, müasirləşsin, zənginləşsin, Dünya Birliyində özünə daha möhkəm yer tuta bilsin. 
Mən əminəm ki, bu belə olacaqdır. Çünki son on il ərzində aparılan bütün siyasət, iqtisadi, siyasi islahatlar bizə 
çox gözəl imkan yaradıbdır. Biz bu imkandan istifadə edirik və edəcəyik. Ən önəmlisi isə xalqın inamı var. 
Xalqın inamı var ki, Azərbaycan daha da inkişaf edəcək, daha da güclənəcəkdir.  
Amma qarşımızda duran bütün məqsədlərə nail olmaq üçün, əlbəttə, Azərbaycanda ictimai-siyasi sabitlik 
davam etməlidir. Bu, gələcək inkişafın, necə deyərlər, təməlidir, onu müəyyən edən gözəl bir amildir. Əlbəttə, bu 
belə də olmalıdır.  
Regionda ən böyük təhlükə mənbəyi Ermənistan və onun işğalçı siyasətidir. Bu siyasətin nəticəsində Azər-
baycan torpaqlarının 20 faizi işğal altına düşmüş, bir milyondan artıq qaçqın, köçkün yaranıbdır. Baxmayaraq 
ki, beynəlxalq ictimaiyyət bu məsələ ilə məşğul olur, böyük dövlətlər, bilavasitə vasitəçilik missiyasını öz 
üzərlərinə götürüblər, ancaq uzun illərdir bu məsələ öz həllini tapmır. Hesab edirəm ki, bu məsələnin tezliklə 
həll olunması üçün, ilk növbədə, problemə yanaşmalarda fərqlər olmalıdır. İşğalçı ilə işğalın qurbanı bir 
səviyyəyə qoyulmamalıdır. Əgər belə olarsa, mən əminəm ki, bu məsələ, bu münaqişə tezliklə öz həllini tapar.  
Azərbaycan heç kimin torpağını işğal etməyib, heç kimin ərazi bütövlüyünü pozmayıbdır. Əksinə, bizim 
torpaqlarımız işğal altındadır, ərazi bütövlüyümüz pozulubdur. Bizim heç kimin torpağında gözümüz yoxdur. 
Ancaq, eyni zamanda, öz torpağımızı da heç kimə verən deyilik. Mən əminəm ki, əgər bütün beynəlxalq 
ictimaiyyət, bilavasitə bu məsələ ilə məşğul olan Minsk qrupu və onun həmsədrləri bu yanaşmanı əsas 
tutarlarsa, problem tezliklə öz həllini tapa bilər. Dünyada ikili standartlara son qoyulmalıdır. İşğalçı işğalçı kimi 
göstərilməlidir və ondan tələb edilməlidir ki, işğal etdiyi torpaqlardan çıxsın. Çünki biz artıq XXI əsrdə 
yaşayırıq. Biz hamımız Avropa strukturlarına inteqrasiya edirik və bu bizim siyasətimizdir. Belə olan halda, 
əlbəttə, indiki vəziyyət dözülməzdir.  
Mən ümid edirəm ki, danışıqlar yolu ilə bu məsələ öz həllini tapa bilər və məhz buna görə də danışıqlara 
üstünlük veririk. Əminik ki, bu məsələ ilə məşğul olan vasitəçilər də öz missiyasını uğurla başa çatdıracaqlar.  
Amma bu məsələ, yəni, Ermənistan–Azərbaycan, Dağlıq Qarabağ məsələsi həll olunmayana qədər, 
qaçqınlar, köçkünlər öz doğma torpaqlarına qayıtmayana qədər, əlbəttə, onlara diqqət göstəriləcəkdir, onların 
problemləri həmişə gündəlikdə birinci sırada olacaqdır. Bu, dövlətin siyasətidir. Biz bunu edirik və edəcəyik. 
Azərbaycanda qaçqınlar və məcburi köçkünlər üçün salınmış yeni qəsəbələr, şəhərciklər bunun bariz 
nümunəsidir. Bu siyasət davam etdiriləcəkdir.  
Mən demişdim, məqsədimiz budur ki, Azərbaycanda bir dənə də olsun, çadır şəhərciyi qalmasın. Çətin 
vəziyyətdə yaşayan insanlarımız normal şəraitlə təmin olunsunlar. Bu istiqamətdə işlər görülür. Baxmayaraq, bu 
çox böyük maliyyə resursları tələb edən tədbirlərdir, biz bunu edəcəyik. Amma biz bununla kifayətlənməmə-
liyik. Hesab edirəm ki, çətin vəziyyətdə yaşayan digər qaçqınlar, məcburi köçkünlər üçün də tədbirlər 
görüləcəkdir. Yataqxanalarda, yararsız binalarda, köhnə pansionatlarda yaşayanlar üçün də biz tədbirlər görə-
cəyik. Bu məsələ ilə əlaqədar artıq müvafiq göstərişlər verilibdir. Onların yaşadığı binalar təmir olunacaqdır. 
41 
 
Mən bu fürsətdən istifadə edib demək istəyirəm ki, Azərbaycanda fəaliyyət göstərən qurumlar, strukturlar 
mütləq və mütləq humanitar təşkilatlara kömək göstərməlidirlər. Çünki biz istədiyimizə ancaq birlikdə nail ola 
bilərik. Xüsusilə icra orqanları yerlərdə fəaliyyət göstərən strukturlara, beynəlxalq humanitar təşkilatlara, donor 
təşkilatlara kömək göstərməli, onlara problemlər yaratmamalıdırlar. Təəssüflər olsun ki, məndə olan məlumata 
görə, bəzi hallarda problemlər yaradılır. Buna son qoyulmalıdır. Mən də bu məsələni şəxsi nəzarətimdə 
saxlayacağam.  
Mən məmnunluq hissi ilə burada, Azərbaycanda fəaliyyət göstərən xarici neft şirkətlərinin fəaliyyətini qeyd 
etmək istəyirəm. Çox məmnunam və şadam ki, Azərbaycanda işləyən, Azərbaycana sərmayə qoyan, burada 
bizneslə məşğul olan şirkətlər bu məsələlərə böyük diqqət göstərirlər. 
Ümumiyyətlə – mən dəfələrlə bunu bildirmişəm – bizim böyük nailiyyətimiz ondadır ki, bizimlə bərabər 
ölkəmizin təbii sərvətlərini dünya bazarlarına çıxaran şirkətlər Azərbaycan cəmiyyətinə o dərəcədə inteqrasiya 
olunublar ki, artıq biz bir-birimizi, necə deyərlər, vahid bir ailə kimi hesab edirik. Bu baxımdan neft şirkətlərinin 
yardımları məni çox sevindirir. Hesab edirəm ki, bu çox xeyirxah bir missiyadır. Əminəm ki, bu fəaliyyət 
bundan sonra da davam edəcəkdir. 
Azərbaycanın gələcəyi, əlbəttə, onun iqtisadi potensialının güclənməsi ilə bağlıdır. Azərbaycanın iqtisadi 
potensialı isə, öz növbəsində, aparılan uğurlu neft strategiyası ilə bağlıdır. Bu baxımdan Azərbaycanda fəaliyyət 
göstərən neft şirkətlərinə daim böyük diqqət göstərilmişdir. Onların fəaliyyəti üçün, hesab edirəm, çox gözəl 
şərait yaradılmışdır. Əlbəttə, bizi də çox sevindirir ki, onlar da burada həm Azərbaycanın iqtisadi potensialını 
gücləndirirlər, eyni zamanda, sosial məsələlərin həllində çox fəal rol oynayırlar.  
Yerli təşkilatlara öz minnətdarlığımı bildirmək istəyirəm. Məhdud maliyyə resurslarına baxmayaraq, onların 
fəaliyyəti çox təqdirəlayiqdir. Mən hesab edirəm, bu fəaliyyət davam etməlidir. Azərbaycanda biznes mühitinin 
yaxşılaşdırılması istiqamətində önəmli addımlar atılıbdır. Əminəm ki, Azərbaycanda tezliklə və daha böyük 
sürətlə sanballı sahibkarlar təbəqəsi formalaşacaqdır. Orta təbəqə formalaşmalıdır. Biz hamımız bilirik ki, ölkə 
təbii ehtiyatlarla nə qədər zəngin olsa da, bunsuz iqtisadi uğurlardan söhbət gedə bilməz. Əgər orta təbəqə 
yoxdursa, ölkənin gələcək inkişaf perspektivləri ürəkaçan ola bilməz. 
Bu baxımdan əminəm ki, Azərbaycanda yerli biznes qurumlarının fəaliyyəti gücləndikcə, onlar da bu 
məsələyə daha böyük həvəslə, yeni imkanlarla qoşulacaqlar. Çünki bu bizim hamımızın məsələsidir. Bu, təkcə 
dövlətin, yaxud da beynəlxalq humanitar təşkilatların məsələsi deyildir. Hər bir Azərbaycan vətəndaşının 
vəzifəsi və borcudur ki, qaçqınlara və məcburi köçkünlərə kömək göstərsin. Çünki onlar ədalətsiz təcavüzdən 
əziyyət çəkən, ən çətin vəziyyətdə yaşayan insanlardır. Öz torpaqlarını itirmiş insanlardır və onların problemləri 
bizim hamımızın problemləridir.  
Mən beynəlxalq humanitar təşkilatların fəaliyyətini qeyd etdim və bir daha demək istəyirəm ki, əgər 1990-cı 
illərin əvvəllərində onların fəaliyyəti olmasaydı, bu humanitar fəlakət çox acı nəticələrə gətirib çıxara bilərdi. 
Məhz o illərdə onların fəaliyyəti həlledici oldu. Düzdür, qeyd olundu ki, Azərbaycan artıq iqtisadi cəhətdən 
güclənir və bəlkə də xarici yardıma olan böyük ehtiyaclar da azalır. Amma buna baxmayaraq, beynəlxalq 
humanitar təşkilatlar bütün bu illər ərzində kömək göstəriblər, bu gün də göstərirlər. Burada səsləndi ki, artıq bu 
yardımın yeni istiqamətləri, növləri axtarılır. Yəqin ki, bu da çox vacibdir. Çünki bu ənənələr müxtəlif 
istiqamətlərdə inkişaf edə bilər. Əlbəttə, yeni mühitin, şəraitin yaranması, yeni iş yerlərinin yaradılması çox 
mühüm bir istiqamətdir. Amma bütün bunlara baxmayaraq, beynəlxalq humanitar təşkilatların bilavasitə 
yardımları davam etdirməsi çox təqdirəlayiq bir haldır.  
Mən bir daha demək istəyirəm ki, bu istiqamətdə dövlətin siyasəti dəyişməz olaraq qalır. Qaçqınların və 
məcburi köçkünlərin problemləri dövlətin bir nömrəli problemləridir. Mən ümidvaram ki, hamımız birlikdə – 
Azərbaycan dövləti, burada fəaliyyət göstərən şirkətlər, beynəlxalq humanitar təşkilatlar bundan sonra da uğurlu 
fəaliyyətimizi davam etdirəcəyik və çətin vəziyyətdə yaşayan insanlarımıza daha yaxşı şərait yaradacağıq.  
Mən konfransın işinə bir daha uğurlar arzulayıram. Sizin hamınıza cansağlığı, xoşbəxtlik diləyirəm. Sağ 
olun. 
42 
 
 
İRAN İSLAM RESPUBLİKASININ PREZİDENTİ ZATİ-ALİLƏRİ  
CƏNAB SEYİD MƏHƏMMƏD  
XATƏMİYƏ  
 
Hörmətli cənab Prezident! 
Xorasan vilayətinin Nişapur şəhəri yaxınlığında baş vermiş dəmir yolu qəzası nəticəsində çoxsaylı insan 
tələfatı xəbəri məni son dərəcə kədərləndirdi.  
Bu faciə ilə əlaqədar dərdinizə şərik çıxır, Sizə, həlak olanların ailələrinə, bütün xalqınıza öz adımdan və 
Azərbaycan xalqı adından dərin hüznlə başsağlığı verirəm. Yaralananlara və xəsarət alanlara şəfa diləyirəm.  
 
Hörmətlə, 
                                                             
İLHAM ƏLİYEV 
Azərbaycan Respublikasının Prezidenti 
 
Bakı şəhəri, 18 fevral 2004-cü il 
43 
 
 
BÖYÜK BRİTANİYANIN  
"GENEZİS İNİŞİEYTİV" TƏŞKİLATININ NÜMAYƏNDƏ HEYƏTİ İLƏ  
GÖRÜŞDƏ SÖHBƏT 
 
Prezident sarayı 
 
19 fevral 2004-cü il 
 
   İ l h a m   Ə l i y e v: Hörmətli qonaqlar, sizi səmimi-qəlbdən  salamlayıram və sizin son iki gün ərzində 
Bakıda keçirdikləriniz görüşlərin ikitərəfli iqtisadi əlaqələrin inkişafı baxımından əhəmiyyətli olduğunu 
məmnunluqla qeyd edirəm.  
L o r d   R e n d a l l (nümayəndə heyətinin başçısı, "Genezis İnişieytiv" təşkilatının sədri): Təşəkkür edirəm, 
cənab Prezident. Britaniyanın Baş naziri Toni Bleyerin salamlarını və məktubunu Sizə  çatdırıram.  
Mən 22 ildir siyasətlə məşğul olan adam kimi, Azərbaycanla Britaniya arasında əlaqələrin yüksək səviyyə-
sindən xeyli məmnunam və belə gözəl ölkəyə səfər etməyimdən də çox şadam. Mən səfər müddətində Azər-
baycanda keçirdiyim görüşlərdən razı qaldığımı və burada böyük qonaqpərvərlik gördüyümü bir daha qeyd 
etmək istəyirəm.   
İ l h a m   Ə l i y e v: Səmimi və xoş sözlərə görə sizə  təşəkkürümü bildirirəm. Mənim salamlarımı Baş nazir 
Toni Bleyerə çatdırmağınızı xahiş edirəm. Məmnunluğumu bildirirəm ki, iki ölkə arasında münasibətlər yüksək 
səviyyədədir. Birləşmiş Krallığın sərmayəçilərinin Azərbaycan iqtisadiyyatında fəal iştirakını xüsusilə vurğulamaq 
istəyirəm. Böyük Britaniya şirkətlərinin ölkəmizdə ən böyük sərmayəçi olduğunu xatırladıram. Britaniyalı iş 
adamlarının neft sektorundan tutmuş xidmət sahələrinədək müxtəlif sahələrdə iştirak etdiklərini, onların cəmiyyəti-
mizin üzvünə çevrildiklərini qeyd edirəm. Əmin olduğumu bildirirəm ki, ikitərəfli əlaqələr bundan sonra da yüksələn 
xətlə inkişaf edəcəkdir.  
L o r d   R e n d a l l: Cənab Prezident, mən Sizin yeni iş yerlərinin açılması və iqtisadi islahatların davam 
etdirilməsi sahəsində qarşınıza qoyduğunuz məqsədləri yüksək qiymətləndirirəm. Prezidentliyiniz dövründə bu 
məqsədlərin Sizin xalqınızın daha xoşbəxt yaşamasına xidmət edəcəyinə əminəm. 
İ l h a m   Ə l i y e v: Sizə məlumat verərək bildirim ki, ölkəmizdə iqtisadiyyatın inkişafına xidmət edəcək 
irimiqyaslı layihələr həyata keçirilir, bu sahədə inkişaf etmiş ölkələrin təcrübəsi də geniş şəkildə tətbiq olunur. 
Mən Azərbaycanda siyasi vəziyyətin sabitliyini, böyük intellektual potensialın və təbii ehtiyatların mövcudlu-
ğunu ölkə iqtisadiyyatının çiçəklənməsi üçün mühüm amillər kimi səciyyələndirirəm. Xüsusilə neft və qaz 
sektorunda ölkəmizin dünya təcrübəsini geniş surətdə öyrəndiyini və tətbiq etdiyini qeyd edirəm.  
Azərbaycan Böyük Britaniyanın Baş naziri Toni Bleyerin hasilat sənayelərinin şəffaflığı təşəbbüsünə dərhal 
qoşularaq ötən ilin iyununda bununla əlaqədar Londonda keçirilmiş konfransda təmsil olunmuşdur. Bütün 
bunlar – Yohannesburqda davamlı inkişafa dair keçirilmiş dünya sammitinin qərarları əsasında aparılan işlər, 
habelə ölkəmizdə yaradılmış və şəffaf şəkildə fəaliyyət göstərən Neft Fondu iqtisadiyyatın daha da inkişafı 
məqsədlərinə xidmət edəcəkdir.     
44 
 
 
XOCALI SOYQIRIMININ İLDÖNÜMÜ İLƏ ƏLAQƏDAR AZƏRBAYCAN XALQINA 
MÜRACİƏT 
 
Əziz həmvətənlər! 
Hörmətli soydaşlar! 
Bu gün sizə xalqımızın tarixində kədərli və faciəli bir səhifə, insanlığa qarşı ən qəddar və amansız kütləvi 
terror hadisələrindən olan Xocalı soyqırımı münasibətilə müraciət edirəm. 
Xocalı faciəsi iki yüz ilə yaxın bir müddət ərzində erməni millətçilərinin və onların havadarlarının xalqımıza 
qarşı apardığı etnik təmizləmə və soyqırımı siyasətinin davamı və qanlı səhifəsi idi. Bu mənfur siyasət 
xalqımıza saysız-hesabsız müsibətlər və əzab-əziyyətlər gətirmişdir. 
Ötən əsrin 80-ci illərinin ikinci yarısında təcavüzkar erməni millətçilərinin xalqımıza qarşı irəli sürdüyü yeni 
ərazi iddiaları azərbaycanlıların doğma torpaqlarından kütləvi surətdə zorla qovulmasına, çoxsaylı terror aktları 
ilə müşayiət olunan genişmiqyaslı amansız müharibəyə gətirib çıxardı. Nəticədə on minlərlə insan həlak oldu, 
yüz minlərlə soydaşımız qaçqın və məcburi köçkün vəziyyətinə düşdü. 1992-ci il fevralın 26-da Ermənistan 
hərbi birləşmələri tərəfindən qədim Xocalı şəhərinin misli görünməmiş qəddarlıqla məhv edilməsi, onun 
müdafiəçilərinə və dinc sakinlərə qanlı divan tutulması bu faciələrin ən dəhşətlisi idi. Yüzlərlə insan – qadın, 
uşaq, qoca xüsusi vəhşiliklə qətlə yetirildi və işgəncələrlə öldürüldü. Xocalı faciəsi öz qəddarlığına, 
kütləviliyinə və törədilən cinayətlərin ağırlığına görə bəşəriyyətə qarşı ağır cinayətlər sırasına daxil olmuşdur. 
Xocalı soyqırımını törətməklə erməni millətçiləri məkrli məqsədlər güdürdülər: xalqımızı qorxutmaq, vahi-
mə yaratmaq, onun mübarizə əzmini qırmaq, torpaqların işğalı faktı ilə barışmağa məcbur etmək. Lakin hiyləgər 
və amansız düşmən məqsədinə çata bilmədi. Xocalı müdafiəçiləri qəddar düşmənlə mübarizədə əyilmədilər, 
qəhrəmanlıqla vuruşaraq vətənə sədaqət nümunəsi göstərdilər. 
Xocalı faciəsindən danışarkən o zamankı rəsmi Azərbaycan rəhbərliyinin və ölkədə vəziyyətə ciddi təsir 
edən siyasi qüvvələrin acizliyini, səriştəsizliyini, xalqın taleyinə biganəliyini xüsusi qeyd etmək lazımdır. 
Dövlət rəhbərliyi xalqın qəzəbindən qorxaraq hadisənin miqyasını kiçiltməyə cəhd etmiş, bu qanlı cinayət barə-
də beynəlxalq ictimaiyyətə operativ və ətraflı məlumat vermək üçün heç bir iş görməmişdi. O zamankı müxa-
lifət isə faciədən xalqın narazılıq dalğası üzərində hakimiyyətə gəlmək üçün istifadə etdi. O zaman Azər-
baycanda hökm sürən hərc-mərclik, hakimiyyətin nüfuzsuzluğu, lidersizlik bu qanlı fəlakətin baş verməsinə 
şərait yaratdı. 
1994-cü ildən ümummilli liderimiz Heydər Əliyevin təşəbbüsü ilə Azərbaycan hökuməti və parlamenti er-
məni millətçilərinin azərbaycanlılara qarşı törətdiyi cinayətlər, o cümlədən Xocalı soyqırımı haqqında həqiqət-
ləri bütün miqyası və dəhşətləri ilə dünya dövlətlərinə və beynəlxalq ictimaiyyətə çatdırmaq, bunların soyqırımı 
siyasəti kimi tanınmasına nail olmaq üçün inadlı və  ardıcıl fəaliyyət göstərir. Məqsəd Xocalı faciəsinə 
beynəlxalq hüquqi-siyasi qiymət verilməsinə, onun təşkilatçılarının, ideoloqlarının və icraçılarının dünya 
ictimaiyyətinin gözündə ifşasına və cəzalandırılmasına nail olmaqdır. Bu, bir tərəfdən, Xocalı müdafiəçilərinin 
və şəhidlərinin ruhu qarşısında bizim insanlıq və vətəndaşlıq borcumuzdur. Digər tərəfdən isə, insanlığa qarşı 
yönəlmiş bu cür qəddar cinayətlərin gələcəkdə təkrar olunmaması üçün mühüm şərtdir. 
Hazırda Azərbaycan rəhbərliyi Ermənistan–Azərbaycan, Dağlıq Qarabağ münaqişəsinin beynəlxalq hüquq 
normalarına uyğun, Azərbaycanın suverenliyi və ərazi bütövlüyü çərçivəsində həll olunması üçün ardıcıl 
fəaliyyət göstərir. Aparıcı dünya dövlətləri, nüfuzlu beynəlxalq təşkilatlar getdikcə daha artıq dərəcədə 
Azərbaycanın ədalətli mövqeyini qəbul edir, ərazilərimizin işğalı faktını etiraf edir, Ermənistandan Azərbaycan 
torpaqlarını azad etməyi tələb edirlər. Biz dövlətimizin iqtisadi, siyasi qüdrətinə və qazanılmış təcrübəyə  arxa-
lanaraq problemin ədalətli həlli istiqamətində səylərimizi inadla davam etdirəcəyik. 
Vətəndaşlarımız, soydaşlarımız unutmamalıdırlar ki, erməni millətçilərinin anti-Azərbaycan təbliğatı getdik-
cə daha incə, daha mənfur formalarda davam etdirilir, ərazi iddialarını əsaslandırmaq üçün yeni-yeni əsassız 
tezislər uydurulur. Buna görə də belə ideoloji təxribatlara qarşı ayıq olmalı, onları vaxtında ifşa etməliyik. 
Hazırda Azərbaycan dövləti, vətəndaşlarımız, xaricdəki soydaşlarımız Xocalı həqiqətlərinin dünyaya 
çatdırılması, onun əsl soyqırımı aktı kimi tanıdılması istiqamətində ardıcıl tədbirlər görürlər. Belə tədbirlər hər il 
daha əhatəli və peşəkar səviyyədə keçirilməli, xaricdəki soydaşlarımız isə öz fəallığını daha da artırmalıdırlar. 
 Bu kədərli matəm günlərində Xocalı şəhidlərinin və qəhrəmanlarının əziz xatirəsini bir daha dərin hüznlə 
yad edərək Allahdan rəhmət diləyir, onların yaxınlarına, bütün xalqımıza başsağlığı verirəm. Uğrunda çalışdı-
ğımız müstəqil, güclü, firavan Azərbaycan onların ruhu üçün ən böyük təsəlli olacaqdır. 
 
İLHAM ƏLİYEV 
Azərbaycan Respublikasının Prezidenti 
Bakı şəhəri, 24 fevral 2004-cü il 
45 
 
 
MAKEDONİYA RESPUBLİKASI MƏCLİSİNİN SƏDRİ ZATİ-ALİLƏRİ 
LYUPÇO YORDANOVSKİYƏ 
 
Hörmətli cənab sədr! 
Makedoniya Respublikasının prezidenti cənab Boris Traykovskinin təyyarə qəzası nəticəsində faciəli 
həlakı xəbəri məni son dərəcə kədərləndirdi. 
Bu ağır itki ilə əlaqədar Sizə, bütün Makedoniya xalqına şəxsən öz adımdan və Azərbaycan xalqı adından 
dərin hüznlə başsağlığı verirəm. 
 
Hörmətlə, 
 
İlham ƏLİYEV 
Azərbaycan Respublikasının Prezidenti 
 
Bakı şəhəri, 26 fevral 2004-cü il 
46 
 
 
AVROPA ŞURASI PARLAMENT ASSAMBLEYASININ SİYASİ İŞLƏR KOMİTƏSİNİN ÜZVÜ, 
BU QURUMUN ERMƏNİSTAN–AZƏRBAYCAN, DAĞLIQ QARABAĞ MÜNAQİŞƏSİ ÜZRƏ 
MƏRUZƏÇİSİ TERRİ DEVİS İLƏ GÖRÜŞDƏ SÖHBƏT 
 
Prezident sarayı 
 
26 fevral 2004-cü il 
 
İ l h a m   Ə l i y e v: Hörmətli cənab Devis, Azərbaycana xoş gəlmisiniz. Mən Sizi ürəkdən salamlayıram. 
Avropa Şurası Ermənistan–Azərbaycan, Dağlıq Qarabağ münaqişəsi ilə bağlı artıq ilk addılar atmışdır. 
Xüsusi məruzəçi təyin edilmişdir və biz çox şadıq ki, məruzəçi kimi, Siz bu məsələ ilə çox fəal məşğul 
olursunuz. Doğrudur, bu məsələ müzakirə olunanda Ermənistan tərəfi buna razılıq vermək istəmirdi və məsələni 
arxa plana çəkmək istəyirdi. Buna baxmayaraq, Avropa Şurasının qəti qərarı bundan ibarət oldu ki, məsələ 
gündəliyə salınsın və Siyasi Komitədə müzakirə olunsun, eyni zamanda, xüsusi məruzə hazırlansın. 
Əlbəttə, biz ümidvarıq ki, bu məruzədə Ermənistan–Azərbaycan, Dağlıq Qarabağ münaqişəsi haqqında real 
həqiqətlər ondan ibarətdir ki, Ermənistan Azərbaycana təcavüz etmiş, torpaqlarımızın 20 faizini işğal etmiş və 
bu işğalın nəticəsində bir milyondan artıq insan öz doğma torpaqlarından didərgin  düşmüşdür. Dağlıq Qarabağ 
və  onun ətrafında yerləşən 7 rayon işğal altındadır və bu faktlar Avropa Şurasının rəsmi sənədlərində  öz əksini 
tapmışdır. 
Dünya ictimaiyyətin bu məsələyə böyük diqqət göstərməsi bizi çox sevindirir. Avropa Şurası bilavasitə bu 
məsələ ilə məşğuldur, eyni zamanda, Avropa İttifaqı çərçivəsində müzakirələr aparılır. Hesab edirəm ki, bunlar 
müsbət istiqamətdə atılmış addımlardır. Eyni zamanda, bildiyiniz kimi, Birləşmiş Millətlər Təşkilatının da bu 
münaqişə ilə bağlı 4 qətnaməsi vardır və həmin qətnamələrdə göstərilir ki, Ermənistanın işğalçı qüvvələri qeyd-
şərtsiz Azərbaycan torpaqlarından çıxmalıdır. Digər tərəfdən, ATƏT-in Minsk qrupu bu məsələ ilə bilavasitə 
məşğul olur və vasitəçilik missiyasını öz  üzərinə götürmüşdür. Ən əlamətdar hal ondan ibarətdir ki, son 
görüşlərimizdə Minsk qrupunun həmsədrləri Ermənistanın Azərbaycan torpaqlarını işğal etməsi barədə elə bu 
otaqda açıq-aşkar bəyanat vermişlər. 
Əlbəttə, biz Avropa Şurasının bu məsələ ilə bağlı ATƏT-in Minsk qrupunu əvəz etməsini istəməzdik. Lakin 
hesab edirik ki, Avropa Şurası tərəfindən, o cümlədən məruzədə bu münaqişəyə siyasi qiymət verilməlidir. 
Əminəm ki, bu siyasi qiymət veriləcəkdir və həqiqət öz yerini tapacaqdır. Mən bu çətin işdə sizə uğurlar 
diləyirəm.  
T e r r i   D e v i s:  Cənab Prezident, bu mənim Sizinlə ötən ilin sentyabrından bəri ilk görüşümdür və 
fürsətdən istifadə edərək atanızın vəfatı ilə əlaqədar şəxsən Sizə dərin hüznlə başsağlığı verirəm. Yəqin ki, 
bilirsiniz, bu gün mən onun məzarını ziyarət etmişəm.  
Mən habelə Sizi Azərbaycan prezidenti seçilməyiniz münasibətilə də təbrik etmək istəyirəm.  
Bildiyiniz kimi, mənim vəzifəm ATƏT-in Minsk qrupunun həmsədrlərini əvəz etmək deyildir. Mənim işim 
Dağlıq Qarabağ münaqişəsinin nizama salınmasına dair məruzə hazırlamaqdan ibarətdir. Sizin də qeyd etdiyiniz 
kimi, bu heç də asan iş deyildir. Bir il əvvəl mən Sizin atanızla görüşərkən o bildirmişdi ki, Dağlıq Qarabağ 
haqqında bir sıra beynəlxalq təşkilatların nümayəndələri hesabat hazırlayır. Lakin onların heç biri orada 
olmayıbdır. O vaxt mən Heydər Əliyevə söz verdim ki, münaqişə zonasına səfər edəcəyəm və bu sözümü yerinə 
yetirdim. 
Deyə bilərəm ki, bu problemin tezliklə həll olunması zəruridir, çünki münaqişə bir çox insanlara – qaçqın və 
köçkün vəziyyətinə düşmüş adamlara ciddi təsir edir. Həm Azərbaycanda, həm Ermənistanda, həm də Dağlıq 
Qarabağın özündə adamlarla söhbət edərkən bir daha şahidi oldum ki, onların vəziyyəti çox ağırdır. Çox yaxşı 
haldır ki, indi açıq qarşıdurma olmadığından insanlar həlak olmur və münaqişənin dinc yolla həlli üçün hələ 
imkanlar mövcuddur. Avropa Şurasının üzvləri kimi, həm Azərbaycan, həm Ermənistan, eyni zamanda, Avropa 
Şurası özü də münaqişəni dinc yolla həll etmək yollarını axtarmalıdır.  
Britaniyanın nümayəndəsi kimi, mən bu məsuliyyəti üzərimə götürmüşəm və biz keçmişi yada salaraq 
çalışmalıyıq ki, gələcəkdə münaqişə qurbanları olmasın, ailələr başçılarını itirməsinlər. Bu məsuliyyəti üzərimə 
götürərkən bir çoxları mənə problemin ağır olması ilə əlaqədar məsləhətlər verirdilər. Eyni zamanda, mən həm 
Azərbaycanın, həm də Ermənistanın Avropa Şurasına üzv qəbul olunmasında fəal iştirak etmişəm və indi də 
çalışacağam ki, tez bir zamanda obyektiv məruzə hazırlayım. Siz bilirsiniz ki, münaqişə zonasına səfər zamanı 
hava şəraitinin pisləşməsi ucbatından bizim bir çox problemlərimiz oldu. Lakin məruzəni hazırlamaq üçün mən 
orada olmalı idim.  
47 
 
Bir daha bildirirəm ki, mən məruzənin tez bir zamanda hazır olmasına çalışacağam və onun obyektiv olması 
üçün əlimdən gələni edəcəyəm. Ən vacibi odur ki, biz səylərimizi problemin tezliklə həllinə yönəldək və 
bununla da Cənubi Qafqaz regionunda yaşayan bütün xalqların daha yaxşı gələcəyini təmin edək. 
 
 
 
 
 
48 
 
 
MƏRAKEŞİN MƏLİKİ ƏLAHƏZRƏT  
VI MƏHƏMMƏDƏ 
 
Əlahəzrət! 
Mərakeş məmləkətinin milli bayramı – Müstəqillik günü münasibətilə Sizi və bütün xalqınızı şəxsən öz 
adımdan və Azərbaycan xalqı adından səmimi-qəlbdən təbrik edirəm. 
Ümidvaram ki, Azərbaycan ilə Mərakeş arasında yaranmış dostluq və əməkdaşlıq münasibətləri xalqları-
mızın rifahı naminə daim inkişaf edəcək və genişlənəcəkdir. 
Sizə möhkəm cansağlığı, işlərinizdə uğurlar, dost Mərakeş xalqına sülh və tərəqqi arzulayıram. 
 
Hörmətlə, 
İLHAM ƏLİYEV 
Azərbaycan Respublikasının Prezidenti 
 
Bakı şəhəri, 26 fevral 2004-cü il 
 
49 
 
 
BOLQARISTAN RESPUBLİKASININ 
PREZİDENTİ ZATİ-ALİLƏRİ 
CƏNAB GEORGİ PİRVANOVA 
 
Hörmətli cənab Prezident! 
Bolqarıstan Respublikasının milli bayramı münasibətilə Sizi və Sizin simanızda bütün Bolqarıstan xalqını 
şəxsən öz adımdan və Azərbaycan xalqı adından ürəkdən təbrik edirəm. 
Əminəm ki, Azərbaycan ilə Bolqarıstan arasında dostluq və əməkdaşlıq əlaqələrinin hərtərəfli inkişafı daim 
xalqlarımızın rifahına xidmət edəcəkdir.  
Sizə möhkəm cansağlığı, işlərinizdə uğurlar, dost Bolqarıstan xalqına əmin-amanlıq və firavanlıq arzu-
layıram.  
 
Hörmətlə, 
İLHAM ƏLİYEV 
Azərbaycan Respublikasının Prezidenti 
 
Bakı şəhəri, 26 fevral 2004-cü il 
 
50 
 
 
UKRAYNA ALİ RADASININ SƏDRİ  
VLADİMİR LİTVİN VƏ ONU MÜŞAYİƏT EDƏN ŞƏXSLƏRLƏ GÖRÜŞDƏ SÖHBƏT 
 
Prezident sarayı 
 
27 fevral 2004-cü il 
 
İ l h a m   Ə l i y e v: Hörmətli Vladimir Mixayloviç! 
Hörmətli qonaqlar, Azərbaycana xoş gəlmisiniz. 
Ölkələrimiz arasında ənənəvi dostluq, mehriban qonşuluq münasibətləri mövcuddur. Bu münasibətlər 
ölkələrimizin qarşılıqlı fəaliyyətinin bütün dövrlərində – biz bir dövlətdə yaşadığımız vaxtlarda da, ən əsası isə, 
müstəqillik qazandıqdan sonra da inkişaf etmiş və möhkəmlənmişdir. Ukrayna və Azərbaycan tərəfdaş və dost 
ölkələrdir. İkitərəfli münasibətlərimiz çox yüksək səviyyədədir, iqtisadiyyat sahəsində, humanitar sahədə yaxşı 
əməkdaşlıq edirik. Biz beynəlxalq təşkilatlar, o cümlədən GUÖAM kimi regional əməkdaşlıq təşkilatı 
çərçivəsində çox fəal əməkdaşlıq edirik.  
Bütün bu nailiyyətlər ölkələrimiz arasında münasibətlərin bundan sonra da belə müsbət istiqamətdə inkişaf 
edəcəyinə inanmağa böyük əsas verir. 
Bu əməkdaşlığımızın əsası xeyli dərəcədə prezidentlərimiz Leonid Kuçma və Heydər Əliyev arasında yaxın 
dostluq münasibətləri ilə qoyulmuşdur. Onların arasındakı şəxsi dostluq və qarşılıqlı hörmət bu gün Ukrayna ilə 
Azərbaycanın dost və tərəfdaş olmasında böyük rol oynamışdır.  
Biz Azərbaycanda bu siyasəti davam etdiririk və etdirəcəyik. Hörmətli prezident Leonid Kuçma ilə 
keçirdiyimiz görüşlər qətiyyətlə deməyə imkan verir ki, münasibətlərimiz bundan sonra da belə uğurla inkişaf 
edəcəkdir.  
Bu baxımdan parlamentlərimizin üzvləri arasında əlaqələr də mühüm yer tutur. Fərəhli haldır ki, bu 
istiqamətdə də qarşılıqlı fəaliyyətimiz çox yaxşı səviyyədədir. Parlamentlərimizin üzvləri Avropa təşkilatlarında 
fəal əməkdaşlıq edirlər, mən özüm də Avropa təşkilatları çərçivəsində belə səmərəli əməkdaşlığın iştirakçısı və 
şahidi olmuşam. 
Əlbəttə, parlament rəhbərləri arasında ikitərəfli əlaqələr çox vacibdir. Mən bilirəm ki, sizinlə Azərbaycan 
parlamentinin sədri cənab Ələsgərov arasında çox yüksək səviyyədə qarşılıqlı anlaşma mövcuddur. Biz bunu 
alqışlayırıq. Ümidvaram ki, ölkəmizə səfəriniz yaddaşınızda qalacaq və ikitərəfli münasibətlərimizin daha da 
inkişaf etməsinə kömək edəcəkdir. Bunda həm Azərbaycan xalqı, həm də Ukrayna xalqı maraqlıdır.  
Sizi bir daha salamlayıram və ümid edirəm ki, vətənə xoş təəssüratla qayıdacaqsınız.  
V l a d i m i r   L i t v i n:  Çox sağ olun, cənab Prezident! 
İlk növbədə, mən və həmkarlarım Ukrayna parlamentinin nümayəndə heyəti ilə görüşə vaxt ayırdığınıza görə 
Sizə minnətdarlığımızı bildirmək istəyirik. Bura gələn kimi biz dərhal Heydər Əliyevin məzarını ziyarət etdik, 
gül-çiçək qoyduq. Mən bu imkandan istifadə edərək bu əvəzsiz itki ilə əlaqədar Sizə şəxsən başsağlığı vermək 
istərdim. Bu heç də təkcə Sizin ölkənizin xalqı üçün itki deyildir. Heydər Əliyev Krıma gələrkən mənə bir neçə 
il onu müşayiət etmək, onunla çox maraqlı söhbətlər etmək xoşbəxtliyi nəsib olmuşdur. Bu mənim üçün dərs idi 
və bunu həyatımın sonunadək unutmayacağam. Çünki onun həyatı tarixin bütöv bir qatıdır, sovet və postsovet 
tarixinin böyük bir bölməsidir. Mən bilirəm ki, Heydər Əliyevin ölkəmizin prezidenti ilə sırf insani müna-
sibətləri var idi. Ən ağır məqamlarda, o cümlədən iqtisadi xarakterli məsələlərdə həmişə biz onun dəstəyini hiss 
etmişik. Yadımdadır, prezident Kuçma telefonla Heydər Əlirza oğluna müraciət edərək, yanacaq məsələsində 
kömək göstərməyi xahiş edəndə bu dərhal həll olundu. Belə bir hərəkəti yalnız dahi insan edə bilərdi. Çünki 
dahi insan kiçik işlərdə də, böyük işlərdə də dahidir.  
Mən həm də prezident seçilməyiniz münasibətilə Ukrayna parlamenti adından Sizi təbrik etmək istəyirəm. 
Bu, varisliyi və atanızın həyata keçirdiyi xəttin dəstəklənməsini sübut edir. Siz seçkilərdə yüksək səs topladınız. 
Bizim nümayəndə heyəti də seçkiləri müşahidə edirdi və onun üzvləri bu prosesin demokratikliyini və xalqın 
Sizə inandığını gördülər. Biz buna şadıq. Çünki ölkələrimiz arasında əməkdaşlığın yüksələn xətlə davam və 
inkişaf etməsini istəyirik.  
Burada, parlamentdə biz bu istiqamətdə işləməyə hazırıq. Cənab Ələsgərovla da gözəl insani münasibətləri-
miz vardır. Bu gün biz həm ikitərəfli əlaqələrimizlə, həm də regional və beynəlxalq məsələlərlə bağlı bir sıra 
mürəkkəb məsələləri müzakirə etdik. Bütün bu məsələlərdə aramızda tam anlaşma var və əminik ki, bu, sabah 
müsbət nəticələr verəcəkdir. 
Biz Azərbaycanda olmağımızdan çox şadıq və əminik ki, iqtisadi potensialımız gücləndikcə ölkələrimizin 
inkişaf dinamikası da artacaqdır. Sağ olun. 
 
51 
 
 
BÖYÜK İPƏK YOLUNUN BİR HİSSƏSİ OLAN ƏLƏT–QAZIMƏMMƏD AVTOMOBİL 
YOLUNUN TƏNTƏNƏLİ AÇILIŞI MƏRASİMİNDƏ NİTQ 
 
28 fevral 2004-cü il 
 
Hörmətli xanımlar və cənablar! 
Əziz dostlar! 
Bu gün Ələt–Qazıməmməd avtomobil yolunun açılışını qeyd edirik. Mən bu münasibətlə sizin hamınızı 
ürəkdən təbrik edirəm.  
Bu, tarixi İpək yolunun bir hissəsidir və artıq bu gün istismara verilir. Burada qeyd olundu ki, bu yolun tikin-
tisinin həyata keçirilməsində prezident Heydər Əliyevin müstəsna xidmətləri olmuşdur. Məhz onun təşəbbüsü 
ilə bu yolun tikintisinə başlanmış və bundan ötrü çox böyük hazırlıq işləri görülmüşdür. İlk növbədə, yolun 
tikintisi üçün maliyyə mənbələri tapılmalı idi və bu iş uğurla başa çatdı. Bu fürsətdən istifadə edərək, yolun 
tikintisinə maliyyə dəstəyi vermiş qurumlara, Küveyt Ərəb İqtisadi İnkişaf Fonduna, İslam İnkişaf Bankına öz 
minnətdarlığımı bildirirəm. Əmin olduğumu bildirmək istəyirəm ki, bu qurumlar yolun qalan hissəsinin maliyyə 
problemlərinin həll edilməsi istiqamətində də öz dəstəyini verə biləcəklər.  
Yol iqtisadiyyatın, iqtisadi inkişafın əsas amillərindən biridir. Əgər müasir infrastruktur, yol olmasa, 
iqtisadiyyat inkişaf edə bilməz. Xüsusilə, regional iqtisadiyyat çox böyük çətinliklərlə üzləşə bilər. Bizim 
məqsədimiz isə ondan ibarətdir ki, Azərbaycanın hər bir bölgəsi, hər bir regionu sürətlə və hərtərəfli inkişaf 
etsin. Əlbəttə, bu məqsədə çatmaq üçün, ilk növbədə, müasir yollar olmalıdır. Bu gün istismara verilən bu yol 
ən yüksək müasir standartlara cavab verir. Demək olar ki, dünyanın ən yüksək standartları səviyyəsindədir. 
Buna görə, yolun tikintisi ilə bilavasitə məşğul olan "Turan Xəzinədaroğlu" inşaat-ticarət anonim şirkətinə, 
eyni zamanda, yerli şirkətlərə öz minnətdarlığımı bildirmək istəyirəm. 
Çox sevindirici haldır ki, bu yolun tikintisində yerli şirkətlər də iştirak edirdilər. Onlar müasir təcrübə 
əldə edirlər və görülən işlər də onu deməyə əsas verir ki, Azərbaycanda artıq yüksək dünya standartları 
səviyyəsində çalışa bilən şirkətlər mövcuddur. Bizim vəzifəmiz bu şirkətlərə daha gözəl şərait yaratmaqdan 
ibarətdir. Mən hesab edirəm, son müddət ərzində, ümumiyyətlə, sahibkarlığın inkişafına verilən dəstək bu 
məqsədlərə çatmağımıza imkan yaradacaqdır. 
Bu yolun digər hissələrində də inşaat başlanıbdır. İndi istismara verilən yol Bakıdan Gürcüstan sərhədinədək 
olan yolun bir hissəsidir. Həmin yolun Azərbaycan ərazisindəki digər hissələri də tezliklə inşa ediləcəkdir. 
Beləliklə, Azərbaycanı şərqdən qərbə doğru birləşdirən yeni müasir yol istismara veriləcəkdir. Ancaq eyni 
zamanda, digər istiqamətlərdə də işlər getməlidir və gedəcəkdir. Bu, regional inkişaf proqramında da öz əksini 
tapıbdır. Bakıdan Rusiya və İran sərhədləri istiqamətlərindəki yollar da ən yüksək səviyyədə çəkilməlidir.  
Beləliklə, Azərbaycanın çox əlverişli coğrafi vəziyyəti bizə imkan verəcək ki, ölkəmizin ərazisi ilə daha 
böyük həcmdə yüklər daşınsın.  
Azərbaycanın çox böyük təbii ehtiyatları var. Azərbaycanın çox gözəl gələcəyi var. Amma eyni zamanda, 
nəqliyyat sahəsində də böyük perspektivlər vardır. Şimal–Cənub və Şərq–Qərb dəhlizləri də məhz Azərbaycan-
dan keçir. Əlbəttə, biz bu imkandan səmərəli istifadə etməliyik. Əminəm ki, belə də olacaqdır.  
Ümumiyyətlə, Azərbaycanda nəqliyyat infrastrukturu sürətlə inkişaf edir. Yeni yollar salınır, dəmir yolu 
infrastrukturu yeniləşir, yeni vaqonlar alınır və Azərbaycanın özündə də vaqonlar təmir olunur. Yeni təyyarələr, 
gəmilər, tankerlər alınır. Bu isə onu göstərir ki, Azərbaycanda nəqliyyat sektoru çox sürətlə inkişaf edir və bu, 
Azərbaycan prezidenti kimi, məni çox sevindirir.  
Azərbaycanın nəqliyyat infrastrukturu güclənməlidir. Azərbaycan regionun mərkəzinə çevrilməlidir. Bunu 
etmək üçün bütün əsaslar vardır. Təbii sərvətlər vardır. Azərbaycanın intellektual potensialı çox yüksək 
səviyyədədir. Bizim coğrafi vəziyyətimiz bu məqsədə nail olmaq üçün gözəl şərait yaradır.  
Eyni zamanda, yolların salınması Azərbaycanda yeni iş yerlərinin açılması baxımından çox böyük rol 
oynayır. Bildiyiniz kimi, bizim iqtisadi proqramımızın əsas vəzifələrindən biri odur ki, Azərbaycanda minlərlə, 
yüz minlərlə yeni iş yerləri açılsın. Bu proqram artıq həyata keçirilir. Yeni iş yerlərinin açılması üçün müvafiq 
fərmanlar, sərəncamlar verilir, qanunlar qəbul ediləcəkdir.  
Əlbəttə, yol inşaatında da yeni iş yerlərinin açılması mümkün olacaqdır. Mənə verilən məlumata görə, təkcə 
Bakı–Gürcüstan istiqamətində çəkiləcək yolun tikintisində 3500 yeni iş yeri açılacaqdır. 
Ümumiyyətlə, bu layihələr bundan sonra da davam etdiriləcəkdir. Azərbaycanın digər yolları da, şəhərlər-
arası, rayonlararası yollar da təmir olunmalı və yüksək səviyyəyə çatdırılmalıdır.  
Ölkəmiz güclənir, yeniləşir, müasirləşir. Əlbəttə, biz istərdik ki, Azərbaycanda hər bir sahədə görülən və 
görüləcək işlər ən yüksək dünya standartları səviyyəsində olsun. 
Əziz dostlar! 
52 
 
Bu gün bu yolun açılışı Azərbaycanın müasir tarixində əlamətdar bir hadisədir. Mən bu hadisə münasibətilə 
sizi bir daha təbrik edir, hamınıza uğurlar arzulayıram.  
Xeyirli olsun, uğurlu olsun! 
 
 
 
Mərasim başa çatdıqdan sonra  
jurnalistlərə müsahibə 
 
S u a l: Cənab Prezident, fevralın 19-da Macarıstanda baş vermiş hadisə ilə əlaqədar nə deyə 
bilərsiniz?  
C a v a b: İstintaq gedir. İstintaq qurtarsın, ondan sonra bəlli olacaqdır. Hələ heç kimi təqsirləndirmək lazım 
deyil. İstintaq göstərəcəkdir.  
S u a l: Cənab Prezident, vəkilin təyin olunması üçün rəsmi olaraq hansı addımlar atılıbdır?  
C a v a b: Bizim Xarici İşlər naziri bu məsələ ilə məşğul olur. Mən hadisə baş verəndən sonra Xarici İşlər 
nazirinə tapşırıq vermişdim. Bilirsiniz ki, bizim Avstriiyadakı konsulumuz oraya ezam olunmuşdur. Xarici İşlər 
Nazirliyi bu məsələ ilə məşğuldur. Nə kimi kömək lazımdırsa, o da ediləcəkdir.  
S u a l: Cənab Prezident, xaricdə fəaliyyət göstərən erməni təşkilatları və Ermənistan rəhbərliyi 
çalışırlar ki, bu hadisədən gələcək danışıqlar prosesində öz məqsədləri üçün istifadə etsinlər. Sizcə bu, 
danışıqlar prosesinə təsir göstərə bilərmi?  
C a v a b: Mən hesab etmirəm ki, təsir etsin. Düzgün qeyd edirsiniz, Ermənistan və ermənipərəst qüvvələr 
bundan istifadə etmək istəyirlər. Amma sizə deyə bilərəm ki, beynəlxalq təşkilatlar da Ermənistan tərəfindən 
aparılan kampaniyaya çox mənfi münasibət bildirirlər.  
Bu günlərdə mənim Terri Devislə söhbətim olubdur. Ona bildirdim ki, hər il təmas xəttində belə hadisələr 
çox olur. Ona görə bu hadisəni şişirdib şou yaratmaq heç kimə şərəf gətirmir. Mən məsləhət görərdim ki, bu 
məsələdən istifadə etmək istəyənlər bundan əl çəksinlər. Bu, adi bir hadisədir. Fərdi qaydada baş vermiş 
hadisədir. Deməyə əsas var ki, bu məişət zəminində baş vermiş hadisədir. Buna başqa bir siyasi don geyin-
dirmək düzgün deyildir.  
S u a l: Cənab Prezident, dəfələrlə bəyan etmisiniz ki, əgər sülh danışıqları nəticə verməsə və 
torpaqlarımız danışıqlar nəticəsində azad olunmasa, Azərbaycan öz torpaqlarını güc yolu ilə geri 
alacaqdır. Bu baxımdan danışıqlara hansısa bir vaxt həddi qoymaq olarmı?  
C a v a b: Müddət qoymaq çətindir. Əlbəttə, elə ən asanı o olardı ki, müddət qoyulsun. Amma hər şey 
danışıqların gedişindən asılı olacaqdır. Hələlik ümidlər var ki, danışıqlar hansısa bir nəticəyə gətirib 
çıxaracaqdır. Bilirsiniz ki, beynəlxalq ictimaiyyət son aylar ərzində bu məsələyə çox ciddi yanaşmağa 
başlayıbdır. Avropa Şurası, Avropa Birliyi, digər qurumlar artıq bu məsələ ilə əlaqədar öz qəti fikirlərini 
bildirirlər. O fikirlər də reallığı, həqiqəti, beynəlxalq hüquq normalarını əks etdirir. Bizim də məqsədimiz odur 
ki, bu münaqişəyə yalnız beynəlxalq hüquq normaları prizmasından baxılsın. Hesab edirəm ki, hazırda 
Azərbaycan üçün əlverişli şərait yaranır. Ona görə münaqişənin həlli istiqamətində yeni addımlar da olacaqdır. 
Mən ümid edirəm ki, biz buna danışıqlar yolu ilə nail ola bilərik.  
S u a l: Cənab Prezident, Xocalı faciəsi ilə bağlı Azərbaycan parlamentində hansı addımlar atılmalıdır 
ki, bu faciəni başqa dövlətlərin parlamentlərində tanınmasına nail ola bilək. Bunun üçün bizim 
parlamentdə, demək olar ki, heç bir praktiki addım atılmayıbdır.  
C a v a b: Bilirsiniz, gərək bununla bütün ictimaiyyət məşğul olsun. Əgər Ermənistanın iddia etdiyi uydurma 
“soyqırımı” ilə analogiya aparsaq, görərik ki, bunun bəzi parlamentlərdə müzakirəsində, yanlış qərarların qəbul 
olunmasında heç də Ermənistan parlamentinin rolu olmayıbdır. Ermənistanın müxtəlif qurumlarının, qeyri-
hökumət təşkilatlarının, lobbi təşkilatlarının, ictimai təşkilatlarının fəaliyyəti olubdur. Əgər bizim qeyri-
hökumət təşkilatları bu vəzifəni öz üzərlərinə götürsələr, hesab edirəm, bu daha yaxşı olardı. Təəssüf edirəm ki, 
onların bəzilərinin fəaliyyəti digər istiqamətə yönəlibdir. Düşünürəm ki, ilk növbədə, ictimai təşkilatlar, 
ictimaiyyət, qeyri-hökumət təşkilatları və xaricdə yaşayan azərbaycanlılar  bu istiqamətdə fəal olmalıdırlar.  
S u a l: Cənab Prezident, ABŞ Dövlət Departamentinin hesabatında Azərbaycanla bağlı tənqidi 
fikirlər  vardır. Bununla əlaqədar nə deyə bilərsiniz?  
C a v a b: Hesabatla tanış oldum, mənə məruzə elədilər. Burada elə bir böyük problem görmürəm. Eyni 
zamanda, digər ölkələrə aid olan hissələri də oxudum. Deyə bilərəm ki, orada MDB ölkələri və digər ölkələr 
tənqid olunur. Mən buna böyük önəm verməyi məsləhət görməzdim. Bu hər il baş verən bir hadisədir. Demək 
olar ki, hər il hesabatdakı fikirlər təkrarlanır və təkcə biz tənqid olunmuruq, digər ölkələr də tənqid edilir. Əgər 
bu tənqid əsaslıdırsa, əlbəttə, hər bir ölkə özü üçün nəticə çıxarmalıdır. Yox, əgər qərəzlidirsə, əlbəttə, buna 
əhəmiyyət verilməyəcəkdir. Mən məsələyə bu prizmadan yanaşıram. Sağ olun.  
53 
 
 
QAZAXISTAN RESPUBLİKASINA  
YOLA DÜŞMƏZDƏN ƏVVƏL  
BİNƏ BEYNƏLXALQ HAVA LİMANINDA  
JURNALİSTLƏRƏ MÜSAHİBƏ  
 
1 mart  2004-cü il 
 
S u a l: Cənab Prezident, Qazaxıstana səfəriniz zamanı danışıqlar, əsasən, hansı məsələlər ətrafında 
aparılacaqdır? 
C a v a b: Əlbəttə, ikitərəfli münasibətlər haqqında danışıqlar gedəcəkdir. Bilirsiniz ki, iqtisadi əməkdaşlıq 
ildən-ilə artır. Azərbaycan Qazaxıstan üçün, Qazaxıstan da Azərbaycan üçün vacib ölkələrdir. Energetika 
sahəsində əməkdaşlıq, regionda vəziyyət haqqında da söhbət aparılacaqdır. Ümumiyyətlə, orada geniş səpkidə 
müzakirələr gedəcəkdir. 
S u a l: Cənab Prezident, Qazaxıstanın Bakı–Tbilisi–Ceyhana qoşulmasının 2010-cu ilə qədər 
ləngiyəcəyi barədə bu ölkənin rəsmiləri  məlumatlar vermişdilər. Bu məsələ müzakirə olunacaqmı, 
ümumiyyətlə, Qazaxıstanın bu layihəyə qoşulmasının perspektivləri necədir? 
C a v a b: Hesab edirəm, əlbəttə, müzakirə olunacaqdır. Çünki bilirsiniz ki, son illər ərzində bu məsələ çox 
müzakirə edilir. Halbuki biz dəfələrlə bildirmişdik ki, Bakı–Tbilisi–Ceyhanı ancaq Azərbaycan neftinin 
daşınması üçün inşa edirik. Buna baxmayaraq, regionun coğrafi vəziyyəti, əlbəttə, belə müzakirələri ortaya 
çıxarır. Şübhəsiz ki, səfər zamanı bu məsələ də müzakirə olunacaqdır.  
Biz istərdik ki, digər ölkələrin nefti Azərbaycan ərazisi ilə nəql edilsin və Azərbaycan bu baxımdan tranzit 
ölkəyə çevrilsin. Ancaq eyni zamanda, əminik ki, Bakı–Tbilisi–Ceyhanın səmərəli fəaliyyəti üçün 
Azərbaycanda hasil olunan neft kifayət edəcəkdir.     
Bilirsiniz ki, yeni yataqlar kəşf olunur. Gələcəkdə böyük həcmdə neft hasilatı gözlənilir. Ancaq hesab 
edirəm, əlbəttə, Qazaxıstan üçün də mühüm olardı ki, onun da alternativ ixrac marşrutları olsun. Artıq bizim iki 
marşrutumuz var. Üçüncüsü inşa edilir və hamımız görürük ki, bunun nə qədər böyük önəmi var. 
S u a l: Cənab Prezident, Xəzərin hüquqi statusu ilə bağlı söhbət aparılacaqmı? 
C a v a b: Xəzərin statusu məsələsi iki ölkə arasında həll olunub, Qazaxıstanla Azərbaycan arasında saziş 
bağlanıbdır. Amma biz hamımız istəyirik ki, məsələnin hərtərəfli həlli mümkün olsun. Bu məsələ ilə bağlı 
Qazaxıstanın, Azərbaycanın və Rusiyanın mövqeyi üst-üstə düşür. Biz bu məsələdə müttəfiqik. Əlbəttə, bu 
məsələyə də toxunulacaqdır.  
S u a l: Cənab Prezident, vaxtilə prezident Nursultan Nazarbayev OPEK-ə alternativ bir təşkilat 
yaradılması haqqında təklif irəli sürmüşdü. Buna Sizin münasibətiniz necədir? 
C a v a b: Buna baxmaq lazımdır. Əgər Xəzər hövzəsindən çıxarılan və çıxarılacaq neftin həcminə nəzər 
yetirsək, görərik ki, bu, OPEK-lə rəqabət aparmaq səviyyəsində deyildir. Amma gələcəkdə yeni yataqlar kəşf 
olunarsa, hasilatın həcmi artarsa, yəqin Xəzər regionu ölkələri də dünya neft bazarına təsir göstərə bilərlər. 
S u a l: Cənab Prezident, Cenevrədə mühüm beynəlxalq təşkilatlar yerləşir. Amma orada bir 
müddətdir Azərbaycanın nümayəndəsi yoxdur. Yaxın vaxtlarda təyinat gözlənilirmi? 
C a v a b: Bəli, gözlənilir. Mən bu barədə demişdim, bir neçə ölkədə, o cümlədən beynəlxalq təşkilatlarda 
Azərbaycan nümayəndəlikləri açılacaqdır. Bu, xarici siyasətimizin uğurla aparılması üçün lazımdır. O 
cümlədən, Cenevrədə, digər beynəlxalq təşkilatlarda nümayəndəliklər, eləcə də başqa ölkələrdə, ola bilər ki, 
səfirliklər açılsın. 
S u a l: Cənab Prezident, Terri Devis Azərbaycanda səfərdə olanda parlamentdəki çıxışında belə bir 
ifadə işlətdi ki, Azərbaycan və Ermənistan Avropa Şurasına üzv olarkən üzərinə öhdəlik götürdüyünə 
görə müharibə variantı istisnadır. Bu doğrudanmı belədir? 
C a v a b: Belə bir öhdəlik var və bu öhdəliyi Azərbaycan və Ermənistan hökumətləri, eyni zamanda, bu 
ölkələrdə fəaliyyət göstərən bütün siyasi partiyalar da öz üzərinə götürmüşdülər. Bu həqiqətdir və ölkələrimizin 
Avropa Şurasına qəbul olunması üçün şərt idi.  
Bizim də mövqeyimiz belədir və dəfələrlə bildirmişik, biz məsələni sülh yolu ilə həll etmək niyyətindəyik. 
Amma, əlbəttə, bunun müəyyən müddəti olmalıdır. Yəni biz istəməzdik ki, bu proses əbədi xarakter daşısın. Hər 
bir danışıqların aparılmasının həddi var. Ümid edirik ki, yaxın zamanlarda yeni təkliflər olacaq və biz bu 
məsələni ədalətli, beynəlxalq normalara əsaslanaraq həll edə biləcəyik. 
S u a l: Cənab Prezident, Terri Devis Sizinlə söhbətində bunun qurumda müzakirəyə nə vaxt 
çıxarılacağı barədə bir söz dedimi? 
54 
 
C a v a b: Xeyr, demədi. Hətta biz soruşduq ki, məruzə nə vaxt hazır olacaqdır. Çünki bilirsiniz ki, bu məsələyə, 
ilk növbədə, Avropa Şurasının Siyasi Komitəsində baxılmalıdır, ondan sonra sessiyaya çıxarılmalıdır. Bu barədə bir 
söz demədi. 
S u a l: Cənab Prezident, Böyük İpək yolu dəhlizində yük daşımalarının həcmində azalma müşahidə 
olunur. Amma alternativ yollarda, məsələn, İranda və digər yollarda artım müşahidə olunur. Bunun 
səbəbi nədir, bu məsələyə baxılacaqmı?  
C a v a b: Ola bilər azalmalar olsun. Amma inanmıram ki, bu belə bir ənənə xarakteri alsın. Çünki son illərin 
təhlili göstərir ki, daşınan yüklərin həcmi ildən-ilə artır. O da deməyə əsas verir ki, bu dəhliz səmərəli işləyir. 
Ancaq, əlbəttə, istərdik, daha da səmərəli işləsin, potensial da böyükdür. Azərbaycanın coğrafi-siyasi vəziyyəti 
də bizə əlverişli imkanlar yaradır. Hər  halda, bir ilin göstəricisinə görə hansısa nəticə çıxarmaq düzgün 
olmazdı. Amma təhlil etmək lazımdır ki, hansı səbəblərə görə bu azalma müşahidə olunur.  
Əgər digər dəhlizlər işə salınarsa, inanıram ki, Azərbaycan bunlardan da kənarda qalmayacaqdır. Biz indi 
çalışırıq ki, Şimal–Cənub dəhlizinə də qoşulaq. Ümidvaram ki, belə də olacaqdır. Bu halda, Azərbaycan üçün 
bəlkə də böyük bir fərq etməz ki, yüklər hansı dəhlizlə daşınsın. Təki Azərbaycan ərazisindən daşınsın.     
S u a l: Cənab Prezident, son zamanlar bir neçə kadr dəyişikliyi etdiniz. Bunlar hansı zərurətdən irəli 
gəlirdi və belə bir nəticə çıxarmaq mümkündürmü ki, onlar həqiqətən də işlərinin öhdəsindən 
gəlmirdilər? 
C a v a b: Hesab edirəm, bu dəyişikliklər lazım idi. Çünki ölkə yeniləşir, qarşımıza yeni vəzifələr çıxır. Yeni 
sahələr yaranır və o sahələrdə gərək Azərbaycan mövqelərini gücləndirsin. Amma, eyni zamanda, çoxlu 
vakansiyalar da var idi. O vakansiyalar çoxdandır boş qalmışdı və kadrların təyin edilməsi lazım idi. Mən də 
bunu etdim. Əlbəttə, gələcəkdə zərurət yaranarsa, bu proses gedəcəkdir. Sağ olun. 
55 
 
 
QAZAXISTANIN ASTANA HAVA LİMANINDA  
QARŞILANMA MƏRASİMİ 
 
Azərbaycan Respublikasının Prezidenti İlham Əliyev Qazaxıstan Respublikasının prezidenti Nursultan 
Nazarbayevin dəvəti ilə martın 1-2-də bu ölkədə dövlət səfərində olmuşdur.  
Azərbaycanın və Qazaxıstanın dövlət bayraqları ilə bəzədilmiş Astana hava limanında dövlətimizin 
başçısının şərəfinə fəxri qarovul dəstəsi düzülmüşdü. 
Azərbaycan prezidenti İlham Əliyevi Qazaxıstanın rəsmi şəxsləri səmimiyyətlə qarşıladılar. 
Milli geyimli qızlar İlham Əliyevə  və onun xanımı Mehriban Əliyevaya gül dəstəsi təqdim etdilər. 
Hərbi orkestrin ifasında Azərbaycanın və Qazaxıstanın dövlət himnləri səsləndi.  
Prezident İlham Əliyev fəxri qarovul dəstəsinin qarşısından keçdi. Fəxri qarovul dəstəsinin rəisi Azərbaycan 
dövlətinin başçısına raport verdi. 
Azərbaycan prezidenti İlham Əliyev hava limanından Astanada onun üçün ayrılmış iqamətgaha yola düşdü. 
 
56 
 
 
QAZAXISTAN PREZİDENTİNİN  
İQAMƏTGAHINDA TƏNTƏNƏLİ  
QARŞILANMA MƏRASİMİ 
 
Martın 1-də Qazaxıstan Respublikası prezidentinin iqamətgahında Azərbaycan Respublikasının prezidenti 
İlham Əliyevin təntənəli qarşılanması mərasimi oldu.  
Hər iki ölkənin dövlət bayraqları ilə bəzədilmiş sarayın önündə dövlətimizin başçısının şərəfinə fəxri qarovul 
dəstəsi düzülmüşdü. 
Sarayın qarşısında Azərbaycan prezidenti İlham Əliyevi və onun xanımı Mehriban Əliyevanı Qazaxıstan 
prezidenti Nursultan Nazarbayev və qızı Dariqa Nazarbayeva səmimiyyətlə, böyük hörmət və ehtiramla 
qarşıladılar.  
Mərasimdə İlham Əliyev Qazaxıstanın yüksək vəzifəli şəxsləri və Astanada akkreditə olunmuş xarici 
ölkələrin səfirləri ilə səmimiyyətlə görüşdü. 
 
 
57 
 
 
LEV QUMİLYOV ADINA QAZAXISTAN  
DÖVLƏT AVRASİYA UNİVERSİTETİNDƏ GÖRÜŞ 
 
1 mart 2004-cü il 
 
Azərbaycan prezidenti İlham Əliyevi universitetin binası önündə bu ali məktəbin rəhbərləri səmimiyyətlə 
və mehribanlıqla qarşıladılar. İlham Əliyev universitetdə türkdilli xalqların mədəniyyəti və əlyazmaları muzeyi 
ilə ətraflı tanış oldu. Azərbaycan prezidentinə məlumat verildi ki, muzeydə mədəniyyət nümunələri, o cümlədən 
əlyazmaları, qədim Türk Xaqanlığının abidələri toplanmışdır. Muzeyin eksponatları bu mədəniyyət ocağına 
gələn bir çox dövlətlərin rəhbərlərində böyük maraq doğurur. Belə bir məlumat da verildi ki, Xaqanlığın 
banilərinin abidəsinin üçüncü nüsxəsini Qazaxıstan prezidenti Nursultan Nazarbayevin təşəbbüsü ilə Yaponiya 
heykəltəraşları yaratmışlar. Bu muzeydə XI əsrin məşhur filoloq-türkoloqu Mahmud Kaşqarinin "Divani-lüğət-
it-türk", orta əsrin filosof şairi Yunus Balasaqunlunun əsərləri, habelə müxtəlif dövr əlifbalarının ilkin 
variantları saxlanılır.  
Azərbaycan dövlətinin başçısı bu maraqlı muzeylə tanışlıqdan məmnunluğunu bildirərək qeyd etdi ki, bu 
qədim ərazilər türk tayfalarının ilk yurdları olmuşdur. 
S a r s e n q a l i   A b d e m a n a p o v: Hörmətli İlham Heydər oğlu!  
Axşamınız xeyir, əziz qonaqlar! 
Avrasiya Milli Universitetinin kollektivi adından Azərbaycan Respublikasının prezidentini bu tarixi salonda 
salamlayıram. Burada bir çox dövlət xadimləri və ictimai xadimlər çıxış etmişlər. Biz çox şadıq ki, bu gün 
qonağımız Sizsiniz – dost və qardaş Azərbaycanın prezidenti İlham Heydər oğludur. Xoş gəlmisiniz!  
Hörmətli İlham Heydər oğlu, Siz universitetlə qısa tanış oldunuz və artıq bilirsiniz ki, Avrasiya Universiteti 
Qazaxıstan elitasının yeni nəslini hazırlamaq üçün prezident Nursultan Nazarbayevin fərmanı ilə yaradılmışdır. 
Universitetimiz bu gün aparıcı ali məktəbdir və burada ölkənin müxtəlif regionlarından istedadlı gənclər təhsil 
alırlar. Qazaxıstan məktəblərini qızıl medalla bitirənlərin dörddə bir hissəsi Avrasiya Universitetinin tələbəsi 
olmuşdur. Kollektivimiz bununla fəxr edir. Universitetin fəaliyyətinin əsasını elə əvvəldən Avrasiya ideyası, 
inteqrasiya ideyası təşkil etmişdir. Prezident universitetimizə Avrasiyanı öyrənən görkəmli alim, tarixçi-
türkoloq Lev Nikolayeviç Qumilyovun adını vermişdir. Bu il universitetin 8 yaşı tamam olur. İndi olduğumuz 
korpus 2000-ci ildə ölkə prezidentinin iştirakı ilə açılmışdır. Bir il bundan əvvəl yenə də prezident Nazarbayevin 
iştirakı ilə daha bir müasir tədris və laboratoriya korpusu istifadəyə verilmişdir. Qazaxıstan hökuməti universi-
tetin maddi-texniki bazasının beynəlxalq standartlara uyğun olmasına çalışır. Bizim üçün hər cür şərait yaradılır.  
Hörmətli İlham Heydəroviç, Sizin zəngin tərcümeyi-halınızda ali məktəbdə – yüksək nüfuzlu Moskva Dövlət 
Beynəlxalq Münasibətlər İnstitutunda iş dövrü də var. Ona görə də müasir təhsil problemləri Sizə tanışdır. 
Azərbaycan Respublikasının prezidenti kimi, Siz mədəniyyətin, elm və təhsilin inkişafına böyük diqqət 
yetirirsiniz. 2003-cü il oktyabrın 15-də prezident seçkilərində qazandığınız qələbə bütün qardaş Azərbaycan 
xalqının qələbəsidir. 
Möhtərəm Prezident, icazə verin, xoş bir vəzifəni yerinə yetirim və universitetin Elmi Şurası adından Sizin 
L.Qumilyov adına Avrasiya Universitetinin fəxri professoru adına layiq görüldüyünüzü elan edim. 
                                  
(Universitetin rektoru Sarsenqali Abdemanapov görüş iştirakçılarının alqışları altında fəxri professor 
diplomunu və mantiyanı dövlətimizin başçısına təqdim etdi.) 
58 
 
     İ l h a m   Ə l i y e v: Əziz dostlar!  
İlk növbədə, belə yüksək qiymətə görə – fəxri professor adına layiq görüldüyümə görə Avrasiya 
Universitetinin rəhbərliyinə təşəkkür etmək istərdim. Qeyd edildiyi kimi, tərcümeyi-halımda ali məktəbdə dərs 
dediyim dövr olmuşdur və təbii ki, bu dövr mənə əzizdir. Çünki gənc nəsillə ünsiyyət, öz bilik və təcrübəni ona 
öyrətmək xeyirxah, eyni zamanda, çox xoş işdir. Ona görə də bu gün belə yüksək şərəfə layiq görülməyim mənə 
ikiqat xoşdur. Sizi əmin edə bilərəm ki, bu fəxri adı doğruldacağam, artıq indən belə bütün işlərimdə Avrasiya 
Universitetini də layiqincə təmsil edəcəyəm. 
Bu gün mənim qardaş Qazaxıstana səfərim başlanmışdır. Mən buna çox böyük əhəmiyyət verirəm. 
Ölkələrimiz arasında münasibətlər ən yüksək səviyyəyə çatmışdır. Yüksək səviyyədə siyasi məsləhətləşmələr 
aparılır, ikitərəfli məsələlər, regional siyasət problemləri barəsində qarşılıqlı anlaşma var. Bir çox beynəlxalq 
məsələlərin həllinə yanaşmalarımız eynidir. Qazaxıstanla Azərbaycan dost, qardaş, tərəfdaşdırlar. Bunun 
nəticəsi olaraq ölkələrimizin yaxınlığı, regionda səylərimizin əlaqələndirilməsi sabitlik, sülh və xalqlarımızın 
tərəqqisi üçün möhkəm təminatdır.  
Başlıca vəzifə bundan ibarətdir. Biz vətəndaşlarımızın daha yaxşı yaşamasını təmin etməli, müstəqilliyimizi 
daha da möhkəmlətməli, onu dönməz etməliyik.  
Qarşılıqlı iqtisadi fəaliyyət çərçivəsində ölkələrimizi həyata keçirilən və keçiriləcək böyük layihələr bir-
birinə bağlayır. Mən məmnunam ki, bu gün hörmətli Qazaxıstan prezidenti Nursultan Abişoviç Nazarbayevlə 
keçirdiyimiz görüşlər və danışıqlar çərçivəsində enerji dəhlizi problemləri, neft və qaz layihələri, nəqliyyat və 
kommunikasiya proqramları sahəsində əməkdaşlıq barədə baxışlarımızda tam uyğunluq əldə edildi. Qazaxıstana 
dost və qardaş ölkə olan Azərbaycan Qazaxıstanın karbohidrogen ehtiyatlarının nəql ediləcəyi etibarlı və 
təminatlı məkana çevriləcəkdir. Bu layihələr həm ölkələrimiz üçün, həm də bütövlükdə, region üçün, bəlkə də 
bütün dünya üçün əhəmiyyətlidir. Çünki Qazaxıstanda və Azərbaycanda həyata keçirilən layihələr dünyada çox 
iri energetika layihələridir. 
Ölkələrimizi birləşdirən bir də budur ki, iqtisadi islahatların səmərəliliyinin sürəti baxımından – bugünkü 
görüşlərimizdə bu da qeyd edildi – Qazaxıstan və Azərbaycan bütün MDB məkanında yəqin ki, liderlərdir. 
İqtisadiyyatda, sosial sahədə, iqtisadi münasibətlərin sərbəstləşdirilməsi çərçivəsində bütün islahatlar artıq çox 
ciddi nəticələrə gətirib çıxarmışdır. Ölkələrimiz öz iqtisadi potensialını, demək olar, eyni sürətlə artırırlar. Əgər 
iqtisadiyyatın və ümumi daxili məhsulun artım dinamikası və statistikasını izləsək, görərik ki, Qazaxıstan və 
Azərbaycan hamıdan öndə, sanki çiyin-çiyinə irəliləyir.  
Bu, xarici sərmayəçilərin ölkələrimizə yönəltdikləri birbaşa sərmayələrin adambaşına düşən həcminə də 
aiddir. Qazaxıstan və Azərbaycan burada da təkcə MDB çərçivəsində deyil, hətta Şərqi Avropanın bir çox 
ölkələri arasında iki öncül yeri tuturlar. Bu, ilk növbədə, onu göstərir ki, ölkələrimizin rəhbərliyinin iqtisadiyyatı 
sərbəstləşdirmək xətti artıq öz bəhrələrini vermişdir. Ən başlıcası budur ki, ölkələrimizdə iqtisadi uğurun əsas 
amillərindən biri, yəni ictimai-siyasi sabitlik mövcuddur. Sözsüz ki, bu sabitlik olmasaydı, sərmayəçilərdən heç 
biri öz kapitalı ilə risk etməzdi və ölkələrimizin iqtisadiyyatına milyardlarla dollar qoymazdı. Bunda Qazaxıstan 
prezidenti Nursultan Abişoviç Nazarbayevin və Azərbaycan dövlətinin inkişafının ən mürəkkəb dövründə 
ölkəmizə 10 il başçılıq etmiş prezident Heydər Əlirza oğlu Əliyevin böyük xidməti var. Ölkələrimiz bu uğurlara 
məhz iki liderin səyləri ilə nail olmuşlar. Əlbəttə ki, yeni seçilmiş prezident kimi, mənim vəzifəm bu xətti 
davam etdirməkdir. Çünki bu, real və yeganə düzgün siyasətdir, öz düzgünlüyünü sözdə deyil, işdə sübut 
etmişdir. 
Ölkələrimiz arasında humanitar sahədə çox sıx qarşılıqlı əlaqələr mövcuddur. Bizi ümumi tarix, mədəniyyət, 
mənşə, dəyərlər birləşdirir. Əlbəttə ki, bütün bu amillər ikitərəfli münasibətlərin daha da inkişaf etdirilməsi və 
möhkəmləndirilməsi üçün çox ciddi və möhkəm təməldir. Artıq bu gün mədəniyyət, elm xadimlərinin, digər 
ziyalıların bir-birinin işlərində daha fəal iştirak etmələri haqqında razılaşmalar əldə olunmuşdur. Qarşılıqlı 
səfərlər, mədəniyyət günləri nəzərdə tutulur. Düşünürəm ki, onlar xalqlarımızı daha da yaxınlaşdıracaqdır. 
Təbii ki, çətinliklər də, həllini gözləyən çoxsaylı məsələlər də var. Azərbaycana gəldikdə, bizim üçün əsas 
çətinlik Ermənistan–Azərbaycan, Dağlıq Qarabağ münaqişəsinin həll edilməmiş qalmasıdır. Ermənistanın 
Azərbaycana qarşı təcavüzü nəticəsində ölkəmizin ərazi bütövlüyü pozulmuşdur. Azərbaycan ərazilərinin 20 
faizi indiyədək Ermənistan silahlı qüvvələrinin işğalı altındadır. Bu təcavüz nəticəsində bir milyon azərbaycanlı 
qaçqın və məcburi köçkün vəziyyətində yaşayır.  
Təbii ki, bu münaqişənin nizama salınması prosesinin uzanması bizi çox narahat edir. Təəssüflər olsun, 
vasitəçilik fəaliyyəti göstərmək mandatı olan ölkələrin səyləri real nəticələrə gətirib çıxarmamışdır. Ümidvarıq 
ki, bu münaqişə həll ediləcəkdir, lakin onun həlli ancaq hamılıqla qəbul olunmuş beynəlxalq hüquq normaları 
gözlənilməklə, yəni Azərbaycanın ərazi bütövlüyünün tamamilə bərpa edilməsi, bütün işğalçı qüvvələrin 
ərazilərimizdən çıxarılması və qaçqın-köçkünlərin öz daimi yaşayış yerlərinə qayıtması təqdirində mümkündür. 
Fürsətdən istifadə edərək, bu məsələdə prinsipial mövqe tutduğuna görə, Qazaxıstan rəhbərliyinə bir daha 
təşəkkür və minnətdarlığımızı bildirmək istəyirəm. Təcavüzkar separatizm siyasəti pislənilir və prezident 
59 
 
Nursultan Abişoviç Nazarbayevin bugünkü bəyanatı bir daha göstərir ki, Azərbaycanın ərazi bütövlüyünün 
bərpası məsələsində Qazaxıstanın prinsipial mövqeyi dəyişməz qalır. Biz buna görə çox minnətdarıq. 
Ölkələrimiz arasında qarşılıqlı münasibətlərin bir cəhəti də vardır və zənnimcə, biz burada, heç də sadə 
olmayan məsələləri necə həll etməyin mümkünlüyü barədə başqalarına nümunə göstəririk. Qazaxıstanla 
Azərbaycan arasında Xəzər dənizinin sektorlara bölünməsinə dair saziş əldə olunması iki ölkənin belə 
məsələləri həll edə bilməsinə sübutdur. Təəssüf ki, Xəzər dənizinin bölünməsi məsələsinin tammiqyaslı həlli 
hələlik tapılmamışdır. Lakin əgər Qazaxıstanla Azərbaycan, Qazaxıstanla Rusiya, Rusiya ilə Azərbaycan 
arasında artıq mövcud olan sazişlər əsas kimi götürülsə, zənnimcə, biz Xəzər dənizinin milli sektorlara 
bölünməsində tezliklə ümumi razılığa gələ bilərik. Biz bunu istəyirik və düşünürəm ki, Xəzər hövzəsinin bütün 
qalan ölkələri də istəyir. Bununla belə, əminliklə deyə bilərəm ki, hətta Xəzərin statusunun qlobal planda həll 
edilməməsi də xarici sərmayəçilərin dənizin Azərbaycan sektorundakı neft yataqlarının işlənilməsinə 
milyardlarla dollar vəsait qoymasına mane olmamışdır. Lakin, əlbəttə, regionda təhlükəsizliyi 
möhkəmləndirmək üçün Xəzərin statusunun bütün sahilyanı dövlətlər tərəfindən həlli çox müsbət amil ola 
bilərdi. 
Bu gün iqtisadi əməkdaşlığın sürətləndirilməsi məsələləri də müzakirə olundu və bu da, öz növbəsində, 
ölkələrimiz arasında münasibətlərin daha sıx olmasına gətirib çıxaracaqdır. Artıq konkret təkliflər və layihələr 
vardır və onlar yaxın vaxtlarda ölkələrimiz arasında əmtəə dövriyyəsini xeyli artırmağa imkan yaradacaqdır. 
Müvafiq qurumlar bu istiqamətdə fəal işləyirlər və əminəm ki, yaxın vaxtlarda iqtisadi sahədə daha böyük 
fəallıq baş verəcəkdir. Bir-birimizə təklif etməli çox şey, məsələn, hər iki ölkənin ehtiyac duyduğu mallar 
vardır. Əminəm ki, lazımi infrastruktur yaradılarsa və müəyyən tədbirlər görülərsə, yaxın vaxtlarda biz bu 
sahədə də böyük tərəqqinin şahidi olacağıq.  
Sizin vaxtınızdan sui-istifadə etmək istəməzdim. Qarşılıqlı münasibətlərimizin hər sahəsində hadisələrin 
yalnız müsbət inkişafını görürük. Bu gün elə bir məsələ yoxdur ki, ölkələrimizin münasibətləri bir-birindən 
fərqlənsin, elə bir problem yoxdur ki, bizi onun həlli üzərində fəal surətdə işləməyə vadar etsin. Yalnız bir 
problem vardır – necə edək ki, bu münasibətlər dolğunlaşsın, möhkəmlənsin və qarşılıqlı surətdə faydalı 
istiqamətə yönəlmiş yeni qərarların qəbul edilməsinə gətirib çıxarsın. Əminəm ki, bütün ölkələr arasında 
münasibətlər Qazaxıstan ilə Azərbaycan arasındakı kimi səmimi dostluq, qardaşlıq münasibətləri olsaydı, dün-
yada əmin-amanlıq, təhlükəsizlik, firavanlıq hökm sürərdi. Biz istəyirik ki, regionumuz qəti surətdə sülh və 
təhlükəsizlik zonasına çevrilsin. Biz istəyirik ki, vətəndaşlarımız sülh şəraitində yaşasınlar, ölkələrimizin indiki 
və gələcək nəsillərini heç nə təhdid etməsin.  
Mənə belə yüksək ad verdiyinizə görə bir daha sizə təşəkkürümü bildirirəm. Burada, Qazaxıstanda yenidən 
görüşəcəyimizə ümid bəsləyir, universitetin professoru kimi, həmkarlarımı Azərbaycana dəvət etmək istəyirəm. 
Sizinlə görüşməyə və əlaqələrimizi davam etdirməyə çox şad olarıq. Bir daha çox sağ olun.  
S a r s e n q a l i   A b d e m a n a p o v: Cənab Prezident, maraqlı çıxış üçün çox sağ olun. Biz 
universitetimizdə yaranmış ənənəni davam etdirərək, digər dövlət başçılarına olduğu kimi, Sizə də Avrasiya 
Universitetinin medalını təqdim etmək istərdik. "Qızıl döyüşçü" adlanan bu medal Avrasiyanın və daim irəliyə – 
Şərqdən Qərbə hərəkətin rəmzidir.  
 
Görüş iştirakçılarının gurultulu alqışları altında "Qızıl döyüşçü" medalı dövlətimizin başçısına təqdim 
olundu.  
 
Prezident İlham Əliyev universitetə Azərbaycan rəssamı Mahmud Tağıyevin "Dədə Qorqud" tablosunu 
hədiyyə etdi. 
60 
 
 
QAZAXISTAN PREZİDENTİ  
NURSULTAN NAZARBAYEV İLƏ  
TƏKBƏTƏK GÖRÜŞ 
 
1 mart 2004-cü il 
 
Qazaxıstan prezidentinin sarayında Azərbaycan Respublikasının prezidenti İlham Əliyev ilə Qazaxıstan 
Respublikasının prezidenti Nursultan Nazarbayev arasında təkbətək görüş oldu.  
Səmimi dostluq şəraitində keçən görüşdə prezident Nursultan Nazarbayev Azərbaycanla bütün sahələrdə 
əməkdaşlığın genişləndirilməsinə böyük əhəmiyyət verdiyini söylədi və bu baxımdan prezident İlham Əliyevin 
Qazaxıstana ilk dövlət səfərinin qarşılıqlı surətdə faydalı ikitərəfli münasibətlərin daha da möhkəmlənməsinə 
xidmət edəcəyini vurğuladı.  
Prezidentlər ölkələrimiz arasında əlaqələrin yüksək səviyyədə olmasından məmnunluqlarını ifadə etdilər və 
gələcəkdə əməkdaşlığın daha yüksək səviyyəyə qalxması üçün səylərin artırılmasının vacibliyini bildirdilər.  
Prezident İlham Əliyev və prezident Nursultan Nazarbayev iqtisadi münasibətlərə, xüsusilə Xəzərin 
karbohidrogen ehtiyatlarının dünya bazarına nəql edilməsi sahəsində əməkdaşlıq məsələlərinə dair geniş fikir 
mübadiləsi apardılar. Hər iki dövlət başçısı neft və qaz sektorunda həyata keçirilən irimiqyaslı layihələrin, 
xüsusilə Bakı–Tbilisi–-Ceyhan layihəsində Qazaxıstanın iştirakının böyük əhəmiyyətə malik olduğunu söylədilər. 
Qeyd olundu ki, gələcəkdə Qazaxıstan təbii qazının da Azərbaycan ərazisindən Avropaya çatdırılması nəzərdə 
tutulur. 
Görüşdə beynəlxalq və regional əməkdaşlıq məsələləri də geniş müzakirə olundu. Mərkəzi Asiya və Cənubi 
Qafqaz ölkələrinin gələcək inkişafı üçün regional münaqişələrin, xüsusilə Ermənistan–Azərbaycan, Dağlıq 
Qarabağ probleminin tezliklə və beynəlxalq hüquq normaları əsasında həll olunmasının zəruriliyi vurğulandı.  
Prezidentlər Xəzərin statusu məsələsində Qazaxıstanla Azərbaycan arasında tam razılıq əldə olunmasından 
məmnunluqlarını ifadə edərək bildirdilər ki, bu problemin tezliklə həll olunması üçün digər Xəzəryanı ölkələrlə 
birlikdə səylər daha da artırılmalıdır. 
   * * * 
Təkbətək görüşdən sonra Qazaxıstan prezidentinin sarayının Qızıl salonunda dövlət başçıları İlham Əliyevin 
və Nursultan Nazarbayevin geniş tərkibdə görüşü oldu.  
Prezident Nursultan Nazarbayev görüşü açaraq dedi ki, qardaş Qazaxıstan və Azərbaycan xalqlarını onların 
ümumi mədəni-tarixi, vahid coğrafi-siyasi məkana malik olmaları, həll edilən məsələlərin oxşarlığı 
doğmalaşdırır. O vurğuladı ki, müstəqil Azərbaycan dövlətinin təşəkkülündə və Qazaxıstan-Azərbaycan 
münasibətlərinin möhkəmlənməsində Qazaxıstanda böyük hörmət bəslənilən prezident Heydər Əliyevin böyük 
töhfəsi olmuşdur.  
İkitərəfli iqtisadi əlaqələrdən söhbət açan prezident Nursultan Nazarbayev bildirdi ki, bu il Qazaxıstanla 
Azərbaycan arasında əmtəə dövriyyəsi artmalıdır.  
İqtisadi münasibətləri inkişaf etdirmək üçün hələ istifadə edilməmiş potensial olduğunu vurğulayan tərəflər 
fevralın 27–28-də Astanada ikinci iclasını keçirmiş iqtisadi əməkdaşlıq üzrə  Qazaxıstan–Azərbaycan 
hökumətlərarası komissiyasının işinin səmərəli olacağına ümidvar olduqlarını bildirdilər.  
Cənab Nursultan Nazarbayev dedi ki, biz Azərbaycan şirkətlərinin Qazaxıstan bazarında fəaliyyətinin 
genişləndirilməsinə kömək etməyə hazırıq. Müştərək müəssisələrin, o cümlədən kənd təsərrüfatı sahəsində 
müəssisələrin yaradılmasında əməkdaşlıq da səmərəli ola bilər.  
Qazaxıstan rəhbəri siyasi sahədə əməkdaşlıqdan danışaraq vurğuladı ki, hər iki ölkə dünya siyasətinin əksər 
məsələlərinə münasibətdə oxşar mövqe tutur və BMT, İslam Konfransı Təşkilatı kimi beynəlxalq təşkilatlar 
çərçivəsində səmərəli qarşılıqlı fəaliyyəti bunu sübut edir. Qazaxıstan xalqı qitədə təhlükəsizliyin təmin edilməsi 
üçün universal strukturun – Asiyada Qarşılıqlı Fəaliyyət və Etimad Tədbirləri üzrə Müşavirənin (AQFETM) 
yaradılması təşəbbüsünün Azərbaycan tərəfindən dəstəklənməsini minnətdarlıqla qarşılayır. Qazaxıstan 
prezidentinin fikrincə, Astanada Azərbaycan səfirliyinin açılması respublikalar arasında hərtərəfli əməkdaşlığın 
daha da möhkəmlənməsinə kömək edəcəkdir.  
Azərbaycan prezidenti İlham Əliyev Qazaxıstana dövlət səfərinə dəvətə və yüksək qonaqpərvərliyə görə 
prezident Nursultan Nazarbayevə minnətdarlığını bildirərək ölkələrimiz arasında münasibətlərin hərtərəfli 
inkişafının Azərbaycan və Qazaxıstan xalqlarının ümumi mənafelərinə uyğun olduğunu, mövcud dostluq və 
qardaşlıq əlaqələrinın bundan sonra daha da genişlənəcəyi və möhkəmlənəcəyinə əminliyini vurğuladı. 
Prezident İlham Əliyev bildirdi ki, Xəzərin statusu barədə Qazaxıstanla Azərbaycan arasında tam razılığın 
əldə olunması böyük nailiyyətdir və Qazaxıstanın karbohidrogen ehtiyatlarının dünya bazarlarına, Avropaya 
61 
 
çatdırılması üçün Azərbaycan çox əlverişli və təhlükəsiz ölkə olacaqdır. Dövlətimizin başçısı əmin olduğunu 
söylədi ki, yaxın gələcəkdə ölkələrimiz Avropa bazarlarının təbii qazla əsas təchizatçıları olacaqdır.  
Azərbaycan prezidenti humanitar sahədə də əlaqələrin dinamik inkişafından məmnunluğunu bildirərək hər 
iki ölkənin mədəniyyət, elm, incəsənət xadimlərinin görüşləri haqqında razılıq əldə edildiyini vurğuladı. 
Görüşdə bir sıra digər məsələlər barədə də fikir mübadiləsi oldu. 
 
SƏNƏDLƏRİN İMZALANMASI MƏRASİMİ 
 
Geniş tərkibdə görüş başa çatdıqdan sonra Azərbaycan Respublikası ilə Qazaxıstan Respublikası arasında 
sənədlərin imzalanması mərasimi oldu. 
İlk olaraq, prezidentlər İlham Əliyev və Nursultan Nazarbayev "Azərbaycan Respublikası və Qazaxıstan Res-
publikası arasında dostluq münasibətləri və strateji tərəfdaşlıq haqqında Bəyannamə" imzaladılar.  
“Azərbaycan Respublikası hökuməti ilə Qazaxıstan Respublikası hökuməti arasında hərbi sahədə əməkdaşlıq 
haqqında saziş”, "Azərbaycan Respublikası hökuməti və Qazaxıstan Respublikası hökuməti arasında hökumət 
rabitəsi sahəsində əməkdaşlıq haqqında saziş", "Azərbaycan Respublikası hökuməti və Qazaxıstan Respublikası 
hökuməti arasında elmi-texniki əməkdaşlıq haqqında saziş", "Bakı Şəhəri İcra Hakimiyyəti və Astana Şəhəri 
Akimatı arasında ticarət-iqtisadi, elmi-texniki və mədəni əməkdaşlıq haqqında saziş", "Azərbaycan Respublikası 
hökuməti və Qazaxıstan Respublikası hökuməti arasında mədəniyyət, elm və turizm sahəsində uzunmüddətli 
əməkdaşlıq proqramı", "Azərbaycan Respublikasının və Qazaxıstan Respublikasının aviasiya idarələri arasında 
mülki aviasiya sahəsində əməkdaşlığın daha da inkişaf etdirilməsi haqqında protokol" sənədləri imzalandı. 
 
      
62 
 
 
SƏNƏDLƏRİN İMZALANMASI  
MƏRASİMİNDƏN SONRA PREZİDENTLƏR  
İLHAM ƏLİYEVİN VƏ  
NURSULTAN NAZARBAYEVİN  
BİRGƏ MƏTBUAT KONFRANSI VƏ  
JURNALİSTLƏRİN SUALLARINA CAVAB 
 
1 mart 2004-cü il 
  
Nursultan Nazarbayevin bəyanatı 
 
Hörmətli İlham Heydər oğlu! 
Hörmətli qonaqlar! 
Azərbaycan Respublikasının prezidenti İlham Heydər oğlu Əliyev mənim dəvətimlə ilk dəfədir ki, 
Qazaxıstana dövlət səfərinə gəlmişdir. Biz əziz qonaqlarımızı görməyə şadıq. 
Qazaxıstanla Azərbaycan arasında həmişə mehriban və qardaşlıq münasibətləri olmuşdur. Xalqlarımızı 
mədəni-tarixi ümumilik doğmalaşdırır. Dövlətlərimizin müstəqilliyi illərində biz Azərbaycanın sabiq prezidenti 
mərhum Heydər Əlirza oğlu Əliyevlə birlikdə çox böyük birgə iş görmüşük. Onun vəfatı ilə əlaqədar Qazaxıstan 
rəhbərliyi və xalqımız adından bir daha başsağlığı vermək istəyirəm.  
İndi yeni dövr başlanır. Azərbaycanın və Qazaxıstanın eyni coğrafi-siyasi vəziyyəti, ümumi vəzifələri və 
problemləri vardır. Mən əminəm ki, bu səfər münasibətlərimizi yeni səviyyəyə qaldıracaqdır. Bunun üçün heç 
bir – nə siyasi, nə də iqtisadi maneə yoxdur. Biz münasibətlərimizi bütün istiqamətlərdə, o cümlədən neft və qaz 
kompleksində möhkəmləndirmək barədə razılığa gəldik. Azərbaycan tərəfinin bu sahədə böyük təcrübəsi, yaxşı 
mütəxəssisləri var və biz birlikdə işləyib böyük nailiyyətlər əldə edə, qarşılıqlı surətdə təcrübə toplaya və yaxşı 
nəticələr əldə edə bilərik. Biz bu münasibətləri qaydaya salmağa çalışacağıq və Aktau–Bakı enerji dəhlizi işə 
salındıqdan sonra Qafqaz vasitəsilə beynəlxalq bazarlara alternativ marşrut aça biləcəyik. Görüşdə biz həm də 
yol-nəqliyyat məsələsinə və əlbəttə ki, Bakı–Tbilisi–Ceyhan neft kəməri ilə bağlı məsələyə toxunduq. Belə 
razılaşdıq ki, Qafqaz marşrutu vasitəsilə biz neftimizin nəqlini artıra bilərik. 
Biz humanitar əməkdaşlıq məsələlərini də müzakirə etdik. Bütün bu məsələlərdə, o cümlədən ATƏT, MDB, 
İslam Konfransı Təşkilatı, İqtisadi Əməkdaşlıq Təşkilatı kimi qurumlar çərçivəsində beynəlxalq əməkdaşlıq 
məsələlərində çox oxşar mövqe tuturuq və bir-birimizi dəstəkləyirik. 
İmzalanmış sənədlər əməkdaşlığın bütün sahələrində münasibətlərimizi daha yüksək səviyyəyə qaldırmağa 
və xalqlarımız arasında əlaqələri dərinləşdirməyə kömək etməlidir. 
İlham Heydər oğlu, biz Sizi Qazaxıstanda böyük məmnuniyyətlə qəbul edirik. Sizə bu səfərinizdə uğurlar 
arzulayırıq, səfərinizin uğurlu keçməsi üçün ölkəmizdə hər cür imkan olacaqdır. 
 
               İlham Əliyevin bəyanatı 
 
Sağ olun, hörmətli Nursultan Abişoviç!  
İcazə verin, ilk növbədə, dost və qardaş Qazaxıstana dövlət səfərinə gəlmək barədə dəvətinizə görə Sizə 
təşəkkür edim. Əminəm ki, bu səfər və onun gedişində imzalanmış sənədlər dövlətlərimiz arasında 
münasibətlərin inkişafında yeni dövr olacaqdır. 
Ölkələrimiz arasındakı tarixi, dostluq və qardaşlıq münasibətləri dövlətlərimiz müstəqillik əldə etdikdən 
sonra öz təsdiqini tapmışdır. Nursultan Abişoviç, Qazaxıstanda, əsasən, Sizin liderliyiniz və Azərbaycanda 
prezident Heydər Əliyevin liderliyi sayəsində ölkələrimiz demokratik və iqtisadi islahatların həyata keçirilməsi, 
dövlətlərimizin müstəqilliyinin və regionda təhlükəsizliyin möhkəmlənməsi yolunda böyük uğurlar qazanmışlar. 
Azərbaycan rəhbərliyinin bugünkü vəzifəsi bu siyasəti, ölkələrimizin və xalqlarımızın yaxınlaşdırılması xəttini 
davam etdirməkdən ibarətdir. Bundan ötrü xalqlarımızın yaxınlığı, mədəniyyətlərimizin ümumiliyi, iqtisadi 
zəmin kimi gözəl şərait var. Əminəm ki, bütün bunlar ölkələrimizin bundan sonra da inkişafına kömək edəcək 
və onlar bir-birinə daha da yaxın olacaqlar. İqtisadiyyatlarımız daha sıx bağlı olacaqdır. 
İndi gündəlikdə duran məsələlər nəinki ölkələrimiz arasında münasibətlərə, həm də regionda, bəlkə də daha 
böyük miqyasda vəziyyətə təsir göstərəcəkdir. Həyata keçirilən energetika, nəqliyyat, sərmayə layihələri 
regionda təhlükəsizliyi və əməkdaşlığı təmin etməyə xeyli dərəcədə imkan verəcəkdir. Əlbəttə, Qazaxıstanın 
energetika layihələrində iştirakı da Xəzər hövzəsindəki enerji ehtiyatlarının işlənilməsi üçün həlledici amildir. 
İqtisadi münasibətlərimiz inkişaf edir. Hökumətlərarası komissiyanın keçirilmiş iclasları göstərdi ki, əmtəə 
dövriyyəsini xeyli artırmağa gözəl imkanlar var. Hökumətlərarası komissiya çərçivəsində humanitar əlaqələr 
63 
 
sahəsində razılaşmalar əldə olunmuşdur. Biz xalqlarımızın bir-birini daha yaxşı tanıması üçün mədəniyyət və 
elm xadimlərimizin Qazaxıstanda, Qazaxıstan xadimlərinin isə Azərbaycanda bu proseslərdə daha fəal iştirakını 
təmin etmək niyyətindəyik. Biz yaxşı qonşular, qardaşlarıq. Bizim təkcə bir problemimiz var – necə edək ki, 
münasibətlərimiz daha yaxşı, xalqlarımızın həyatı daha gözəl olsun. Əminəm ki, biz birgə səylərlə, bir-birimizə 
yardım və kömək göstərməklə buna nail olacağıq.  
Möhtərəm Nursultan Abişoviç, dəvətə görə Sizə bir daha təşəkkür etmək istəyirəm. Bu mənim üçün 
əhəmiyyətlidir, mən bunu çox yüksək qiymətləndirirəm. Sizi əmin etmək istəyirəm ki, prezident Heydər 
Əliyevin xalqlarımızın yaxınlaşması üçün Azərbaycanda apardığı xətt davam etdiriləcəkdir. 
                                          * * * 
 
S u a l: Siz Böyük İpək yolu çərçivəsində nəqliyyat dəhlizinin perspektivini necə qiymətləndirirsiniz? 
İkinci sual, türkdilli ölkələrin ittifaqının yaradılması perspektivini necə təsəvvür edirsiniz? 
N u r s u l t a n   N a z a r b a y e v: Qazaxıstan Bakı–Tbilisi–Ceyhan boru kəməri layihəsini dəstəkləyir. 
Biz Qafqazdan keçən nəqliyyat dəhlizinin müstəsna əhəmiyyəti olduğunu başa düşürük və bu bizim üçün də çox 
vacibdir, çünki enerji daşıyıcılarımızın Azərbaycan ərazisi ilə nəqlinə böyük əhəmiyyət veririk. Hazırda 
komissiyalarımız bu məsələyə dair danışıqlar aparırlar. Əminəm ki, Qazaxıstanın nefti və qazı Azərbaycandan 
keçən boru kəmərləri vasitəsilə nəql olunacaqdır. Biz bu məsələləri İlham Heydəroviçlə müzakirə etdik və ilk 
vaxtlar neftin bir hissəsi Xəzər dənizi ilə tankerlərlə daşına bilər. Hasilatın həcmi 20 milyon tonu keçdikdə isə, 
boru kəməri barədə düşünmək lazım gələcəkdir.  
O ki qaldı türkdilli dövlətlərin əlaqələri çərçivəsində qarşılıqlı münasibətlərimizə, Qazaxıstan bu təşəbbüsü 
həmişə dəstəkləyir. İndi inteqrasiya prosesləri gedir və dünyada baş verən qloballaşma baxımından bu təşəbbüs 
xalqlarımızın yaxınlaşmasına kömək edəcəkdir. Ona görə də biz türkdilli ölkələr arasında əməkdaşlıq ideyasını 
qətiyyətlə dəstəkləyirik.  
S u a l: Mənim sualım Azərbaycan prezidenti İlham Əliyevədir. Siz sahilyanı dövlətlər tərəfindən 
Xəzərin bölünməsi məsələsinin həlli perspektivlərini necə qiymətləndirirsiniz?  
İ l h a m   Ə l i y e v: Hesab edirəm ki, bu məsələnin hərtərəfli həlli üçün çox yaxşı zəmin var. Qazaxıstanla 
Azərbaycan, Qazaxıstanla Rusiya və Rusiya ilə Azərbaycan arasındakı sazişlər beynəlxalq hüquq və beynəlxalq 
praktika normalarına əsaslanır. Bu ikitərəfli sazişlər çoxtərəfli sazişlərdə də əksini tapa biləcək bütün məsələləri 
tamamilə əhatə edir. İndi Xəzərin sektorlara bölünməsi prinsipi heç kimdə sual doğurmur. Bu prinsipə lap 
əvvəldən iki ölkə – Qazaxıstan və Azərbaycan tərəfdar olmuş, sonra digərləri də qoşulmuşlar. Əminəm ki, 
mövcud prinsiplər hərtərəfli saziş üçün əsas götürülərsə, biz birgə sazişə çox asanlıqla və ağrısız-acısız nail ola 
bilərik.  
S u a l: Cənab Nazarbayev, mənim sualım Dağlıq Qarabağla bağlı problem barədədir. Səhv 
etmirəmsə, münaqişə təzəcə başlananda Siz Qarabağa getdiniz və bu münaqişənin həllinə kömək etməyə 
çalışdınız. İndi bu məsələ ilə ATƏT-in Minsk qrupu məşğul olur və prezidentimiz İlham Əliyevin dəfə-
lərlə bəyan etdiyi kimi, bu qrupun fəaliyyətində hələlik heç bir irəliləyiş yoxdur. Qazaxıstanın bu 
münaqişənin tezliklə həll olunmasına kömək etmək fikri varmı? 
N u r s u l t a n  N a z a r b a y e v: Əlbəttə, mən bu hadisələrə elə başlandığı vaxtdan bələdəm. 1990-cı ilin 
sentyabrında biz Rusiyanın gələcək prezidenti Yeltsinlə münaqişə zonasına getdik və tərəfləri razılığa gətirməyə 
cəhd göstərdik. O  vaxtdan münaqişə davam edir və tərəflərə heç də xoşbəxtlik gətirmir. Bundan ermənilər də, 
Ermənistan dövləti də əziyyət çəkir, Ermənistanın iqtisadi inkişafı, əhalisinin həyat səviyyəsinin yaxşılaşması 
ləngiyir. Digər tərəfdən, Azərbaycanda bir milyon qaçqın-köçkün doğma torpaqlarını itirməkdən əziyyət çəkir.  
Qazaxıstanın mövqeyi bundan ibarətdir ki, ərazi bütövlüyü toxunulmazdır və mövcud sərhədlər təsdiq 
olunmuşdur, özü də bu fikir MDB-nin ilk sənədində və bütün beynəlxalq sənədlərdə öz əksini tapmışdır. MDB-
də hamı belə bir prinsiplə razılaşmışdır ki, respublikaların SSRİ dövründəki mövcud inzibati sərhədləri tam 
razılaşdırılmışdır. Odur ki, biz davakar separatizmin hər cür təzahürünün əleyhinəyik, ərazi bütövlüyü prinsipinə 
tərəfdarıq. Bu barədə Birləşmiş Millətlər Təşkilatının sənədləri var, ATƏT-in Minsk qrupu da bununla 
məşğuldur. Lakin xalqlar özləri çıxış yolunu tapmalıdırlar. Axı qonşunu seçmirlər. Buna görə də hər iki tərəf 
gələcək nəsillər naminə bu məsələdə razılığa gəlməlidir. Biz isə – buna ehtiyac olarsa – öz tərəfimizdən 
münaqişənin sülh yolu ilə həllinə kömək etməyə həmişə hazırıq. Mən bu prosesə dəfələrlə qoşulmuşam, prosesə 
təsir göstərmək üçün müxtəlif tərəflərlə söhbət aparmışam. Zənn edirəm ki, indi hər iki dövlətin prezidentləri bu 
məsələnin məqbul həllini tapacaqlar.  
Bu gün Qazaxıstan kimi, Azərbaycan da yaxşı sürətlə inkişaf edir. Bizdə ÜDM-in illik artımı 11 faizdən 
çoxdur. Azərbaycanın da imkanları çoxalır və bu imkanlar mövcud olan məsələlərin sülh yolu ilə həlli üçün 
istifadə edilə bilər. Millətlərarası münaqişələri tez həll etmək qeyri-mümkündür, məsələnin tərəflər üçün məqbul 
həllini tapmaq üçün tədricən irəliləmək lazımdır. Mən tərəflərə bu məsələnin tezliklə həll olunmasını 
arzulayıram. 
64 
 
S u a l: İlham Heydər oğlu, regional təhlükəsizliyin təmin olunmasında Qazaxıstanın rolunu necə 
qiymətləndirirsiniz? Bir də, əgər mümkünsə, hərbi sahədə əməkdaşlıq haqqında bu gün imzaladığınız 
saziş barədə bir neçə kəlmə deyin. Bu əməkdaşlıq konkret olaraq özünü nədə göstərəcəkdir? 
İ l h a m  Ə l i y e v: Qazaxıstan regionda əsas ölkədir. Təbiidir ki, ölkənin inkişaf sürətindən çox şey 
asılıdır. Regionda sabitliklə bağlı məsələlər, təəssüf ki, mürəkkəbdir. Asiya və Qafqaz regionlarında xeyli həll 
olunmamış məsələlər, ərazi iddiaları, habelə yeni potensial münaqişə ocaqları mövcuddur. Əlbəttə, Qazaxıstan 
rəhbərliyinin regionda sülhə nail olunmasına yönəldilmiş ardıcıl və müdrik siyasəti təhlükəsizliyin qorunub 
saxlanmasına xeyli kömək edir. Mən əminəm ki, gələcəkdə Qazaxıstanın potensialı daha da artdıqca, – bunun 
üçün isə hər cür imkan vardır – bu ölkə yaxın vaxtlarda çox qüdrətli bir dövlətə çevriləcəkdir. Təbiidir ki, 
regional xarakterli məsələlərin, o cümlədən regional təhlükəsizlik problemlərinin həllində də Qazaxıstanın rolu 
artacaqdır. Biz buna yalnız sevinə bilərik. Qazaxıstan bizim üçün dost və qardaş ölkədir. Qardaşımız nə qədər 
güclü olsa, biz də bir o qədər güclü olacağıq. Əminəm ki, gələcəkdə regional məsələlərdə və dünya 
məsələlərində Qazaxıstanın rolu və əhəmiyyəti  artacaq və bu da regionda yaşayan bütün xalqların xeyrinə 
olacaqdır. 
 
65 
 
 
QAZAXISTAN PARLAMENTİ SENATININ  
SƏDRİ  ORALBAY ABDIKARİMOV İLƏ 
GÖRÜŞ 
 
1 mart 2004-cü il 
 
Martın 1-də Azərbaycan prezidenti İlham Əliyev Qazaxıstana dövlət səfəri çərçivəsində ölkə parlamenti 
Senatının sədri Oralbay Abdıkarimov ilə görüşmüşdür.  
Senatın sədri ali qonağı salamlayaraq prezident Heydər Əliyevin vəfatı ilə bağlı başsağlığı verdi və dedi ki, 
Azərbaycan xalqının sədaqətli oğlunun xatirəsi qazaxıstanlıların qəlbində əbədi yaşayacaqdır. 
Görüşdə Senatın sədri Qazaxıstan parlamentinin fəaliyyətindən, hazırda müzakirə olunan yeni qanun 
layihələrindən danışdı. Hər iki ölkənin demokratik təsisatlarının inkişafı barədə açıq fikir mübadiləsi aparıldı. 
Prezident İlham Əliyev qanun yaradıcılığı sahəsində Qazaxıstanın təcrübəsini yüksək qiymətləndirdi və 
bildirdi ki, bu təcrübə Azərbaycan üçün çox faydalıdır. Dövlətimizin başçısı Azərbaycan tərəfinin bütün 
sahələrdə yaranmış qarşılıqlı münasibətlərin səviyyəsindən razı qaldığını söyləyərək dedi ki, əminəm, gələcəkdə 
Azərbaycan Qazaxıstanın enerji ehtiyatlarının beynəlxalq bazara daşınması üçün etibarlı nəqliyyat qovşağı 
olacaqdır. 
Prezident İlham Əliyev ümidvar olduğunu bildirdi ki, bu səfərdən sonra parlament üzvləri, mədəniyyət 
xadimləri, ziyalılar arasında əlaqələr genişlənəcəkdir. O, Azərbaycanın ərazi bütövlüyünün bərpa olunması 
məsələlərində Qazaxıstanın tutduğu prinsipial mövqeyə görə minnətdarlığını bildirdi.  
İkitərəfli münasibətlərin hüquqi bazasının Azərbaycanla Qazaxıstan arasında imzalanmış 68 sazişə və digər 
qanunvericilik aktlarına əsaslandığını xatırladan Oralbay Abdıkarimov dedi ki, bunda ölkələrimizin 
qanunverici orqanları nümayəndələrinin də böyük xidməti var.   
Görüşdə qarşılıqlı maraq doğuran bir sıra məsələlər barəsində geniş fikir mübadiləsi oldu. 
66 
 
 
AZƏRBAYCAN PREZİDENTİ  
İLHAM ƏLİYEVİN ŞƏRƏFİNƏ  
QAZAXISTAN PREZİDENTİ  
NURSULTAN NAZARBAYEVİN ADINDAN TƏŞKİL OLUNMUŞ RƏSMİ  
QƏBULDA NİTQ  
 
«Səltənət» sarayı  
 
1 mart 2004-cü il 
 
Hörmətli Qazaxıstan Respublikasının prezidenti Nursultan Abişoviç Nazarbayev! 
Hörmətli Dariqa xanım! 
Əziz dostlar! 
Qazaxıstan torpağında mənə və bütün nümayəndə heyətimizə göstərilən qonaqpərvərliyə görə 
minnətdarlığımı bildirmək istəyirəm. 
Azərbaycan prezidenti kimi Qazaxıstana ilk dövlət səfərimin mənim üçün böyük əhəmiyyəti var. Ölkələrimiz 
bir-birinə böyük hörmət bəsləyirlər, xalqlarımız ta qədimdən bir-birinə böyük məhəbbətlə yanaşmışlar.  
Təbiidir ki, qardaş Qazaxıstan torpağında olarkən mən sevinc hissi keçirirəm. Bu təkcə bizim aramızda 
yüksək səviyyədə qarşılıqlı anlaşmanın, siyasi dialoqun, iqtisadi əməkdaşlığın, bütövlükdə, müxtəlif sahələrdə 
sıx əlaqələrin olması ilə bağlı deyildir. Burada mən özümü evimdəki kimi hiss edirəm. Çünki mənim burada ən 
səmimi hörmət hissləri bəslədiyim qardaş və dostlarım vardır.  
İkitərəfli və regional münasibətlərdə bəzən çox şey rəhbərlərin, liderlərin münasibətlərindən asılı olur. 
Ölkələr arasında münasibətləri daha çox dövlətlərin liderləri arasında münasibətlər müəyyən edir. Tam 
əminliklə deyə bilərəm ki, Qazaxıstan və Azərbaycan arasında bugünkü münasibətlər vaxtilə Nursultan 
Abişoviç ilə Heydər Əlirza oğlu arasında olan münasibətlərə tam uyğundur. Azərbaycanın yeni seçilmiş 
prezidenti kimi, mən bu münasibətlərin inkişaf etməsi, möhkəmlənməsi və keyfiyyətcə yeni səviyyəyə qalxması 
üçün əlimdən gələni edəcəyəm. Bu, ölkələrimizin və xalqlarımızın mənafelərinə uyğundur. Bizim gücümüz 
birliyimizdədir. Bizim müstəqilliyin möhkəmləndirilməsi, bütün sahələrdə tərəqqiyə nail olunması kimi oxşar 
problemlərimiz var, olmuşdur və olacaqdır. Sevindirici haldır ki, Qazaxıstan kimi, Azərbaycan da bu vəzifələrin 
öhdəsindən uğurla gəlir. Ümidvaram ki, ikitərəfli münasibətlərimiz bundan sonra da yeni layihələrlə, ideyalarla 
zənginləşəcəkdir. Qarşımızda çox böyük perspektivlər var: ölkələrimiz mədəni və iqtisadi potensiallarını 
birləşdirərək, özlərini regional liderlər kimi təsdiq edə bilərlər.  
Prezident seçilməyimdən sonra məni Qazaxıstana dövlət səfərinə dəvət etdiyinə görə hörmətli Nursultan 
Abişoviç Nazarbayevə bir daha təşəkkürümü bildirmək istəyirəm. Çox şadam ki, bu səfər zamanı olduqca 
səmərəli danışıqlar aparılmış, görüşlər keçirilmişdir. Bu, dostların görüşü idi. Əlbəttə, mən Sizi tezliklə 
Azərbaycanda görmək istərdim. Sizi ölkəmizə səfərə dəvət edirəm və əminəm ki, gələcək əlaqələrimiz bizi daha 
da yaxınlaşdıracaqdır.  
Bu badəni qardaş Qazaxıstanın, onun prezidenti, Azərbaycan xalqının dostu Nursultan Abişoviç 
Nazarbayevin və hörmətli Dariqa xanımın sağlığına qaldırmaq istəyirəm.  
Sağ olun. 
 
67 
 
 
QAZAXISTANIN BAŞ NAZİRİ  
DANİAL ƏHMƏDOV İLƏ GÖRÜŞ 
 
2 mart 2004-cü il 
 
Qazaxıstan hökumətinin binasında keçirilən görüşdə Baş nazir ali qonağı salamlayaraq bildirmişdir ki, 
müstəqillik illərində əsası Heydər Əliyev və Nursultan Nazarbayev tərəfindən qoyulmuş Qazaxıstan–Azərbaycan 
münasibətləri xüsusilə iqtisadi sahədə çox uğurla inkişaf edir. Neft-qaz layihələri çərçivəsində əməkdaşlığın 
geniş perspektivləri mövcuddur.  
D.Əhmədov Qazaxıstanın Bakı–Tbilisi–Ceyhan layihəsinə qoşulmaq və Bakı–Aktau nəqliyyat dəhlizinin 
tezliklə başa çatdırılması istiqamətlərində işlər aparıldığını, başçılıq etdiyi nümayəndə heyətinin mart ayında 
Azərbaycana səfəri çərçivəsində hökumətlərarası komissiyanın işlədiyi bir sıra məsələlərin daha da 
dəqiqləşdiriləcəyini vurğuladı. 
Azərbaycan prezidenti İlham Əliyev Qazaxıstana dövlət səfərindən çox razı qaldığını, prezident Nursultan 
Nazarbayevlə keçirilən görüş zamanı nəqliyyat sahəsində, mal dövriyyəsinin artırılması və enerji daşıyıcılarının 
nəqli sahəsində tam razılıq əldə olunduğunu söylədi və dedi ki, gələcəkdə Bakı–Tbilisi–Ərzurum qaz kəməri işə 
düşdükdən sonra Qazaxıstan qazının bu kəmər vasitəsilə Avropaya nəql edilməsi də nəzərdə tutulur. Əminəm ki, 
yaxın gələcəkdə Qazaxıstan və Azərbaycan Avropaya qaz nəqli üzrə əsas ölkələr olacaqlar.  
Azərbaycan–Qazaxıstan hökumətlərarası komissiyasının işindən razılığını və onun fəaliyyətinin davam 
etdirilməsinin zəruriliyini vurğulayan prezident İlham Əliyev Qazaxıstan hökumət nümayəndə heyətinin Bakıya 
səfərinin böyük əhəmiyyəti olacağını bildirdi.          
Görüşdə hər iki ölkənin iqtisadi potensialının gələcək əməkdaşlıq üçün geniş imkanlar yaratdığı vurğulandı, 
qarşılıqlı maraq doğuran digər məsələlər ətrafında geniş fikir mübadiləsi aparıldı. 
 
* * * 
Azərbaycan prezidenti İlham Əliyev həmin gün Baş nazirlə görüşdən sonra Qazaxıstan Respublikası 
Prezidentinin Mədəniyyət mərkəzinə gəldi. 
Mədəniyyət mərkəzinin direktoru Uluqbəy İbrahimov məlumat verərək dedi ki, 2000-ci ilin oktyabrında 
açılmış mərkəzdə muzey, kitabxana, konsert salonu, təsviri və dekorativ tətbiqi sənət əsərləri nümayiş etdirilən 
qalereya fəaliyyət göstərir. Burada etnoqrafiya salonu və Qazaxıstanın müstəqillik illərindən bəhs edən guşə də 
yaradılmışdır.  
Azərbaycan prezidenti İlham Əliyev Mədəniyyət mərkəzi ilə tanışlıqdan sonra fəxri qonaqlar kitabına ürək 
sözlərini yazdı. Dövlətimizin başçısına Mədəniyyət mərkəzinin albomu təqdim olundu. 
İlham Əliyev Mədəniyyət mərkəzinə ümummilli liderimiz Heydər Əliyevin kitablarını və Bakının panoramı 
təsvir olunmuş rəsm əsəri hədiyyə etdi. 
 
* * * 
Azərbaycan prezidenti İlham Əliyev Astana şəhəri ilə tanışlığı zamanı Qazaxıstan paytaxtının baş planı 
hazırlanan "Astana Genplan" dövlət kommunal müəssisəsində oldu. 
Müəssisənin direktoru Bair Dosmaqobetov Azərbaycan dövlətinin başçısına şəhərin yerli və xarici memarlar 
tərəfindən hazırlanmış baş planı haqqında ətraflı məlumat verdi.  
Prezident İlham Əliyev Astana şəhərində tikiləcək müasir tipli binaların maketləri, memarların layihələri ilə 
tanış oldu. 
                                          
 * * * 
Prezident İlham Əliyev Qazaxıstan paytaxtının girəcəyində ucaldılmış "Bayterek" kompleksinə gəldi. Astana 
şəhərinin rəhbərləri Qazaxıstanın milli simvolu olan qüllə haqqında dövlətimizin başçısına ətraflı məlumat 
verdilər. 
Kompleksin direktoru Murat Saparqaliyev Azərbaycan prezidenti İlham Əliyevə bildirdi ki, "sehirli quş" 
demək olan "Bayterek" qazax xalqının qədim tarixi ilə bağlıdır. Ona görə də ölkənin yeni paytaxtında 
ucaldılmış bu kompleks bütün fəxri qonaqların böyük marağına səbəb olur.  
68 
 
 
QAZAXISTANIN "XƏBƏR" İNFORMASİYA  
AGENTLİYİNƏ MÜSAHİBƏ  
 
Astana,  
Azərbaycan prezidentinin iqamətgahı 
 
2 mart 2004-cü il 
 
S u a l: İlham Heydəroviç, Sizin Qazaxıstana dövlət səfəriniz təxminən bir saatdan sonra başa çatır. 
Bu səfərin əsas yekunlarından, xüsusən neft-qaz sahəsində əməkdaşlıqdan qısaca danışa bilərsinizmi? 
Bakı–Tbilisi–Ceyhan layihəsində Qazaxıstanın iştirakı barədə nə deyə bilərsiniz? 
C a v a b: Səfər çox uğurlu keçdi. Qazaxıstan prezidenti Nursultan Abişoviç Nazarbayevlə, digər rəsmi 
şəxslərlə aparılmış danışıqlardan çox məmnunam. Biz ikitərəfli əməkdaşlığın bütün məsələləri barədə, regional 
məsələlər haqqında fikir mübadiləsi apardıq. Baxışlarımız tam uyğun gəlir. 
Qazaxıstanla Azərbaycan dost və qardaş ölkələrdir və çox fəal surətdə qarşılıqlı fəaliyyət göstərirlər. İndi 
başlıca vəzifəmiz iqtisadi münasibətləri inkişaf etdirmək, əmtəə dövriyyəsini artırmaqdır. Bundan ötrü real 
imkanlar var. 
Təbii ki, danışıqların və görüşlərin əsas mövzularından biri energetika siyasətimiz idi. Qazaxıstan və 
Azərbaycan öz enerji ehtiyatlarını fəal inkişaf etdirir və adambaşına xarici sərmayələrin həcminə görə MDB 
ölkələri arasında liderlərdir. Hər iki dövlətin mövcud imkanlarından və potensialından daha dolğun istifadə 
edilməlidir. Əlbəttə, Bakı–Tbilisi–Ceyhan layihəsində Qazaxıstanın iştirakı həm Azərbaycanın, həm də 
Qazaxıstanın mənafelərinə uyğun olacaqdır və ümumən, regional təhlükəsizliyi möhkəmləndirəcəkdir. Bu gün 
Qazaxıstan tərəfinin öz enerji ehtiyatlarının – neftin və gələcəkdə, ola bilsin, qazın bizim şəbəkələrimiz 
vasitəsilə nəql olunması üçün infrastrukturumuzdan istifadə etmək istəyi var. Biz isə öz tərəfimizdən, 
Qazaxıstan neftinin Bakı–Tbilisi–Ceyhan boru kəməri ilə nəql olunması üçün hər cür şərait yaratmağa hazırıq. 
S u a l: Müstəqil Dövlətlər Birliyində Qazaxıstanın müxtəlif sahələrdə islahatlarının müsbət 
təcrübəsindən çox danışırlar. Hansısa islahat Sizi maraqlandırdımı və bundan Azərbaycanda istifadə 
edilə bilərmi? 
C a v a b: Bu doğrudan da belədir. Mənə əvvəllər də məlum idi ki, Qazaxıstan iqtisadi islahatların sürətinə 
görə MDB məkanında liderdir. Lakin iqtisadi islahatlar, özəlləşdirmə və iqtisadiyyatın bazar məcrasına 
yönəldilməsi Azərbaycanda da çox fəal həyata keçirilir. 
Bu gün bizim ÜDM-in 70 faizindən çoxunu özəl bölmə verir. Təbiidir ki, ölkələrimizin bu istiqamətdə ümumi 
cəhətləri çoxdur. Lakin elə sahə vardır ki, biz sizin təcrübənizi öyrənmək istərdik, prezident Nursultan Abişoviç 
Nazarbayevlə və Baş nazirlə görüşlərimizdə də bu barədə söhbət getmişdir. Bu, energetika sahəsində islahatlara 
aiddir. Azərbaycanda bu sektorda hələlik müəyyən problemlər – xüsusilə ödəməmələr, enerji ehtiyatlarının 
qiymətlərinin tarazlaşdırılmaması – mövcuddur. Biz bu sahədəki təcrübədən öyrənməyi çox istərdik. 
Burada mənə həmçinin aydın oldu ki, Qazaxıstanda pensiya islahatları çox fəal keçirilmişdir. Özəl pensiya 
fondları yaradılmışdır və əslində, bu yük dövlətin üzərinə düşmür. Azərbaycanda hələlik belə deyildir və biz 
Qazaxıstanın təcrübəsi ilə çox maraqlandıq. Biz razılaşdıq ki, mütəxəssislərimiz buraya gəlib həmin təcrübəni 
öyrənsinlər və biz də onu tətbiq edə bilək. Bütövlükdə, digər istiqamətlərdə, zənn edirəm ki, müxtəlif 
səviyyələrdə əlaqələrimiz nə qədər çox olsa, daha yaxşı qarşılıqlı fəaliyyət göstərəcək və bir-birimizə kömək 
edəcəyik.        
S u a l: Növbəti sual beynəlxalq siyasət haqqındadır. Vahid iqtisadi məkanın perspektivlərinə necə 
baxırsınız və buna hansı ölkələr qoşula bilər? 
C a v a b: Bu barədə danışmaq mənim üçün çətindir. Qazaxıstanın təşəbbüsündən xəbərimiz var və əlbəttə, 
onu alqışlayırıq. Hər şey iqtisadi amillərdən asılı olacaqdır. İş belə gətirib ki, Sovet İttifaqı dağıldıqdan sonra 
MDB ölkələri ağır vəziyyətdən təkbaşına çıxmışlar. Hərə bacardığı kimi çıxmışdır, birinin uğuru çox, digərinin 
az olub, lakin bütövlükdə ölkələrin əksəriyyətində müstəqilliyin və iqtisadi potensialın təşəkkül tapması və 
möhkəmlənməsi prosesi artıq başa çatmışdır. 
Təbiidir ki, bu gün qarşıda yeni vəzifələr – öz məqsədlərinə nail olmaq üçün səyləri necə birləşdirmək 
vəzifələri durur. Bu baxımdan vahid iqtisadi məkan barədə Qazaxıstanın və digər ölkələrin irəli sürdükləri 
təşəbbüslər mövcuddur. Azərbaycanda buna maraqla yanaşırlar, biz bu təşəbbüsləri öyrənirik. Əlbəttə, əgər 
iqtisadi mənafelərimizə uyğun olarsa, biz bu təşəbbüslərdə iştirak edəcəyik. 
S u a l: Azərbaycanın Kollektiv Təhlükəsizlik Müqaviləsi Təşkilatına daxil olmasının mümkünlüyü 
müzakirə edilirmi? 
69 
 
C a v a b: Xeyr, bunun mümkünlüyü müzakirə olunmur və bu mövzuda danışıqlar aparılmır. Ümumiyyətlə, 
heç bir yenilik yoxdur və əlavə heç nə deyə bilmərəm. Siz bilirsiniz ki, Azərbaycan Ermənistan tərəfindən 
təcavüzə məruz qalmışdır və ərazilərimizin bir hissəsi – 20 faizi Ermənistan silahlı birləşmələri tərəfindən işğal 
edilmişdir. Əlbəttə, Ermənistanın və Azərbaycanın bir müdafiə sazişində və təşkilatında olması yolverilməzdir. 
Ermənistan Kollektiv Təhlükəsizlik Müqaviləsinin üzvüdür, Azərbaycan isə yox. Bu münaqişə həll 
olunmayınca və erməni işğalçı qoşunları bizim əraziləri tərk etməyincə, təbiidir ki, biz Ermənistanla müdafiə 
xarakterli bir təşkilatda, sadəcə, ola bilmərik. Odur ki, bu mövzuda danışmaq hələlik tezdir. 
Fürsətdən istifadə edərək, qardaş Qazaxıstan xalqına uğurlar, tərəqqi arzulamaq istəyirəm. Bu iki gün ərzində 
mən yeni paytaxtı gördüm, tikinti işlərinin sürəti, burada yaradılan gözəllik böyük təəssürat buraxdı. Nursultan 
Abişoviç Nazarbayevin bu işdə xidmətləri böyükdür. O bütün qazax xalqının səylərini səfərbər edərək, əslində, 
yeni paytaxt, yeni şəhər yaratmışdır.  
            
Martın 2-də Azərbaycan prezidenti İlham Əliyevin Qazaxıstana ilk dövlət səfəri başa çatdı. Həmin gün 
prezident İlham Əliyev Astana hava limanından Bakıya yola düşdü. 
 
* * * 
Astana şəhərindən Bakıya qayıdarkən prezident  
İlham ƏliyevBinə beynəlxalq hava limanında jurnalistlərin suallarına cavab verdi. 
 
S u a l: Cənab Prezident, Qazaxıstana ilk səfəriniz çərçivəsində müzakirə olunan məsələlər Sizi razı 
saldımı?  
C a v a b: Bəli, razı saldı. Bir çox məsələ müzakirə olundu, ikitərəfli münasibətlər haqqında geniş fikir 
mübadiləsi aparıldı. Energetika sahəsində mövcud olan layihələr, onların perspektivləri müzakirə edildi. 
Müzakirə olunan bütün məsələlərdə bizim fikirlərimiz üst-üstə düşür. Qazaxıstan Azərbaycanla tərəfdaşdır, 
dost–qardaş ölkədir və mən də keçirilən danışıqlardan çox razıyam.  
S u a l: Prezident Nursultan Nazarbayev Xəzəryanı ölkələrin antiterror mərkəzinin yaradılması təklifi 
ilə çıxış etmişdir. Sizin buna münasibətiniz necədir, yəni buna zərurət varmı? Ümumiyyətlə, bu ilin 
sonunadək Xəzəryanı ölkələrin dövlət başçıları sammitinin keçirilməsi nəzərdə tutulurmu?  
C a v a b: Bu məsələ səfər çərçivəsində müzakirə olunmamışdır. Biz gərək bu təklifə hərtərəfli baxaq, təhlil 
edək. O ki qaldı sammitin keçirilməsinə, hələlik belə bir zərurət yoxdur. Yəqin ki, ekspertlər səviyyəsində işlər 
getməlidir, məsələlər hazırlanmalıdır. Bizimlə Qazaxıstan arasında bu məsələ ilə əlaqədar heç bir fikir ayrılığı 
yoxdur.  
Mən oradakı çıxışlarımda bildirdim ki, əgər bizim Qazaxıstanla və Rusiya ilə, eyni zamanda, Rusiya ilə 
Qazaxıstan arasında olan sazişlər əsas götürülsə, hərtərəfli sazişə tezliklə nail olmaq mümkündür. Mən hesab 
edirəm ki, bizim aramızda olan müqavilələr bunun üçün gözəl bir zəmin yaradır.  
S u a l: Cənab Prezident, ATƏT-in Minsk qrupunun rusiyalı həmsədri belə bir bəyanat vermişdir ki, 
Dağlıq Qarabağ münaqişəsinin həllinə dair danışıqlarda çıxılmaz vəziyyət yaranmışdır. Sizin buna 
münasibətiniz necədir? 
C a v a b: Mən hesab etmirəm ki, çıxılmaz vəziyyət yaranıbdır. Bəzən belə bəyanatlar səslənir. Necə 
deyərlər, bəzən belə bəyanatlar bir-birini təkzib edir, ziddiyyət təşkil edir. Bilirsiniz ki, Rusiya tərəfindən 
səslənən bəzi bəyanatlar çox ümidverici bəyanatlar idi. O cümlədən, həmsədrlər Bakıda səfərdə olarkən verilən 
bəyanatlar. İndi yeni bəyanatlar verilir. Bilmirəm, belə bəyanatların verilməsinə hansı əsas vardır.  
Mən düşünmürəm ki, çıxılmaz vəziyyətdir. Hesab edirəm ki, çıxış yolu var və o yol da hamı üçün aydındır. 
Bu da Azərbaycanın ərazi bütövlüyünün bərpa olunması yoludur. Pozulmuş ərazi bütövlüyünün bərpası 
yoludur. İşğalçı qüvvələrin işğal olunmuş torpaqlardan çıxması şərtidir. Bu yol beynəlxalq hüquq normalarına 
əsaslanır. 
Qazaxıstanda aparılan danışıqlarda da bu məsələ müzakirə olundu. Prezident Nazarbayev öz tərəfindən bir 
daha bəyan etdi ki, bütün ölkələr təcavüzkar separatizmin əleyhinə birgə fəaliyyət göstərməlidir. Ərazi 
bütövlüyü prinsipi əsas tutulmalıdır. Ona görə əgər bu prinsiplər əsas tutularsa, həmsədrlər də bu nöqteyi-
nəzərdən çıxış etsələr, çıxış yolu vardır.  
S u a l: Cənab Prezident, Siz Qazaxıstanda muzeyi gəzdiniz. Bu, ölkənin tarixini, milli dəyərlərini əks 
etdirən bir muzey idi. Amma təəssüf ki, Azərbaycanda muzeylər bölünüb və onların vəziyyəti yaxşı 
deyildir. Siz bir çox göstərişlər verirsiniz, yeni bir muzeyin tikilməsini gözləmək olarmı? Ümumiyyətlə, 
Azərbaycanda bu cür muzey yaradıla bilərmi?  
C a v a b: Mən bu barədə hələ oraya getməmişdən əvvəl fikirləşirdim. Ümumiyyətlə, düşünürdüm ki, 
Azərbaycanın muzeylərinin vəziyyəti o qədər də ürəkaçan deyildir. Bəlkə də hansısa qərarlar, proqramlar qəbul 
olunmalıdır. Əlbəttə, mövcud muzeylərimiz əsaslı təmir edilməlidir. Çünki onların böyük əksəriyyəti həm də 
70 
 
memarlıq abidələridir. Eyni zamanda, orada eksponatlar da nümayiş etdirilir. Baxmaq olar, hesab edirəm, əgər 
ehtiyac varsa, yeni muzey kompleksinin yaradılması yerinə düşər. Bu hər bir ölkə üçün vacibdir. Azərbaycanın 
böyük tarixi var, zəngin mədəniyyəti,  ənənələri var. Gərək onların hamısı həm ölkə vətəndaşlarının diqqət 
mərkəzində olsun, eyni zamanda, xaricdən gələn qonaqlar da onları görsələr, yaxşı olar. 
S u a l: Cənab Prezident, Xəzərin sularında üzən gəmilərə nəzarət edən birbaşa səlahiyyətli orqan 
yoxdur. Hətta bu gəmilərin hərəkətinin tənzimlənməsini həyata keçirən qanunlarda da boşluqlar 
mövcuddur. Elə bundan irəli gəlir ki, bir çox gəmilərimiz müsadirə olunur. Məsələn, vaxtilə Həştərxanda 
da olub, indi də Qazaxıstanda bizim "Kəpəz" balıqçı gəmimiz saxlanılıbdır. Yaxın müddətdə bu sahədə 
hansı yeniliklər ola bilər? 
C a v a b: Gərək gəmilər qanunsuz üzməsin. Qayda-qanun olmalıdır. Əlbəttə, burada qeyri-qanuni 
fəaliyyətlə məşğul olan qurumlar var, ayrı-ayrı fərdlər var. Müvafiq orqanlar bununla mübarizə aparmalıdır. 
Amma, əlbəttə, bu daha çox hüquq-mühafizə orqanlarının səlahiyyətindədir. Əminəm ki, birgə səylərlə bu 
məsələ də öz həllini tapar. Sağ olun.         
 
71 
 
 
GÜRCÜSTAN PREZİDENTİ  
MİXAİL SAAKAŞVİLİ İLƏ  
TƏKBƏTƏK GÖRÜŞ 
 
Prezident sarayı 
 
4 mart 2004-cü il 
 
Rəsmi qarşılanma mərasimindən sonra Azərbaycan prezidenti İlham Əliyev Gürcüstan prezidenti Mixail 
Saakaşvilini səmimiyyətlə salamlayaraq onun ölkəmizə səfərinin ikitərəfli əlaqələrin daha da dərinləşməsində 
yeni mərhələ olacağını bildirdi. Prezident İlham Əliyev dedi ki, o, Azərbaycan–Gürcüstan münasibətlərinin 
inkişafı sahəsində ümummilli liderimiz Heydər Əliyevin siyasətini davam etdirəcəkdir.  
Mehribanlıq və səmimilik şəraitində keçən görüş zamanı tərəflər siyasi-iqtisadi və mədəni sahələrdə 
əməkdaşlığın dərinləşdirilməsinə dair məsələlər ətrafında geniş fikir mübadiləsi apardılar.  
 
   * * * 
Təkbətək görüş başa çatdıqdan sonra Azərbaycan prezidenti İlham Əliyevin və Gürcüstan prezidenti Mixail 
Saakaşvilinin geniş heyətdə görüşü oldu.  
İ l h a m   Ə l i y e v:  Hörmətli cənab Prezident! 
Hörmətli dostlar! 
Sizi Azərbaycanda bir daha salamlamaq, sizə "Xoş gəlmisiniz!" demək və əmin olduğumu bildirmək 
istəyirəm ki, səfəriniz bir-biriylə tarixən həmişə çox sıx olmuş ölkələrimizi və xalqlarımızı daha da 
yaxınlaşdıracaqdır. 
Gürcüstanla Azərbaycan iki qonşu, qardaş ölkədir. Bizi qarşılıqlı münasibətlərin, mədəni əlaqələrin böyük 
bir tarixi, həyatımızın bütün istiqamətlərində çox fəal əməkdaşlıq birləşdirir. Xalqlarımız bütün dövrlərdə bir-
birinə qardaşlıq hissləri bəsləmişlər. Çox mühümdür ki, bu hisslər qorunub saxlanmış, ölkələrimiz müstəqilliyə 
qovuşduqdan sonra isə münasibətlərimiz daha da yaxşılaşmışdır. Bizi birləşdirən bütün müsbət cəhətləri 
qoruyub saxlaya, inkişaf etdirə bilmişik. Zənnimcə, bu gün ölkələrimiz arasındakı münasibətlər qonşular 
arasında münasibətlərin necə olmasına yaxşı örnəkdir. 
Bizi ümumi iqtisadi layihələr də birləşdirir. Hazırda Gürcüstanda və Azərbaycanda dünya səviyyəli layihələr 
həyata keçirilir. Beynəlxalq ictimaiyyətin diqqəti bu layihələrə dikilmişdir və onlar ölkələrimizdə iqtisadi 
yüksəliş üçün yaxşı zəmin yaradacaqdır. 
Siyasi əlaqələrimiz çox fəaldır. Biz regional və dünya xarakterli məsələlərə dair siyasi məsləhətləşmələr 
aparırıq və məmnunuq ki, baxışlarımız uyğun gəlir. 
İnsanların rifahının yaxşılaşdırılması, iqtisadi inkişaf, sosial məsələlərin həlli, habelə ərazi bütövlüyünün 
bərpası baxımından ümumi problemlərimiz də mövcuddur.  
Təəssüf ki, Gürcüstan və Azərbaycan ölkələrimizin ərazi bütövlüyünün pozulmasına gətirib çıxaran 
təcavüzkar separatizmə məruz qalmışlar. Lakin biz əminik ki, beynəlxalq hüquq normaları zəfər çalacaq və 
Gürcüstanın da, Azərbaycanın da ərazi bütövlüyü beynəlxalq normalara müvafiq surətdə bərpa ediləcəkdir. 
Bizim heç kimin torpağında gözümüz yoxdur, lakin öz ərazimizi də heç kimə verməyəcəyik. Ona görə bütün 
bu problemlər, ən əsası isə, müsbət amillər bizi bir-birimizə daha da yaxınlaşdırır.  
Cənab Prezident, mən çox şadam ki, Siz Azərbaycana rəsmi səfərə gəlmisiniz. Əminəm ki, görüşlərimiz və 
apardığımız danışıqlar, geniş tərkibdə görüş, habelə nümayəndə heyətlərimizin üzvləri arasındakı əlaqələr bizi 
bir-birimizə daha da yaxınlaşdıracaq, ölkələrimizin ümdə problemlərini həll etməyə imkan verəcəkdir. Sizinlə 
söhbətimizdə belə bir yekdil fikrə gəldik ki, bizim xoşbəxtliyimiz və tərəqqimiz yalnız birlikdə olmağımızdan 
asılıdır. Əminəm ki, bu, gələcəkdə də belə olacaqdır.  
Sizi bir daha salamlayıram. Ümidvaram ki, Sizin səfəriniz uğurlu, nəticələri isə faydalı olacaq və Siz buradan 
yaxşı təəssüratlarla qayıdacaqsınız.  
M i x a i l   S a a k a ş v i l i:  Hörmətli İlham Heydər oğlu!  
Hörmətli hökumət üzvləri! 
Mən burada rəsmi səfərdə olmaq kimi çoxdankı arzumu yerinə yetirdim. Əlbəttə, fərdi şəxs və parlamentin 
üzvü kimi, mən burada dəfələrlə olmuşam. Azərbaycanı və Bakını çox sevirəm. Buradan həmişə ən səmimi və 
xoş xatirələrlə qayıdıram. Bu gün burada hava da gözəldir və zənnimcə,  bu da təbiətin bir əlamətidir. Demək 
istəyirəm ki, Azərbaycan bizim strateji tərəfdaşımız və dostumuzdur və o heç vaxt, ən çətin anlarda da bizi 
darda qoymamışdır. Biz həmişə Sizin ölkənizə arxalanmışıq. Gürcüstan təkcə çətin günlər yaşayanda yox, 
ümumiyyətlə, həmişə bir yerdə olmuşuq.  
72 
 
Məni daha çox sevindirir ki, Azərbaycanda böyük inkişaf var, onun iqtisadiyyatı tərəqqi edir, dövlətçiliyi, 
hökumət qurumları möhkəmlənir, ölkənin müdafiə qüdrəti artır, beynəlxalq əməkdaşlıq layihələri inkişaf edir, 
buraya sərmayələr qoyulur. Təbiidir ki, Gürcüstan da bunu istəyir. Biz bir yerdə buna nail olmalıyıq ki, bütün 
region ümumi Avropaya inteqrasiya olsun və Avropa Birliyi, nəhayət, bizim hamımızı öz məkanının 
tamhüquqlu, mədəni, coğrafi hissəsi və Avropa İttifaqının siyasi hissəsi kimi tanısın. Biz istəyirik ki, 
əməkdaşlığımız bütün sahələrdə möhkəmlənsin. 
Biz Gürcüstan xalqının tərkib hissəsi, dövlətimizin tamhüquqlu vətəndaşları və bizim Gürcüstan 
cəmiyyətimizin üzvləri olan azərbaycanlı əhalimizi çox sevirik. Onları Gürcüstanın nəinki iqtisadi həyatına, 
həm də siyasi həyatına inteqrasiya etmək çox vacibdir. İlham Heydəroviçlə biz Azərbaycan mədəniyyəti və 
dilinin saxlanılması ilə yanaşı, azərbaycanlıların gürcü dilini də öyrənməsi üçün bu inteqrasiyanı 
sürətləndirməyin vacibliyindən danışdıq. Bizim üçün çox vacibdir ki, cəmiyyətimizin üzvü olaraq onlar bütün 
sahələrdə uğurlar əldə etsinlər. Onlar bizim strateji sərvətimizdir və öz azərbaycanlı vətəndaşlarımızla çox fəxr 
edirik.  
Biz konkret məsələlər barədə də razılığa gəldik. Düşünürəm ki, ölkələrimizin hökumətləri iqtisadi sahədə 
əməkdaşlıq məsələləri barədə razılığa gələcəklər. Bütün sədlərin aradan qaldırılması bizim üçün strateji 
məqsəddir. Azərbaycanla Gürcüstan arasında sərhəd sədləri olmamalıdır. Lakin bunun üçün, təbii olaraq, vaxt 
lazımdır. Biz hökumət komissiyası yaradılması barədə razılığa gəldik və düşünürəm ki, il yarım–iki ildən sonra 
biz sərhədimizdə gömrük sədlərinin və pasport nəzarətinin aradan götürülməsinə nail ola biləcəyik. Bütün bu 
proseslər Avropa Birliyi çərçivəsində həyata keçirilmişdir. İnsanların, əmtəənin, sərmayələrin hərəkəti üçün süni 
maneələr aradan qaldırılmalıdır. Gürcüstana kapital qoyan hər hansı sərmayəçi Azərbaycana və əksinə sərmayə 
qoymaq barədə də düşünməlidir. Bundan ötrü biz qanunvericilik məkanı yaratmalıyıq ki, sərmayələrin, 
müəssisələrin qeydiyyatında məhdudiyyətlər olmasın. Regionumuz vahid, bölünməzdir və sərmayələrin, 
müxtəlif iqtisadi layihələrin qarşılıqlı əlaqələri olmadan inkişaf edə bilməz.  
Zənnimcə, biz ümumi Qafqaz bazarı yaradılmasına çalışmalıyıq və bu prosesin ilk mərhələsində Gürcüstan–
Azərbaycan bazarı yaratmaq olar. Gürcüstan bu istiqamətdə işləyir və ümidvaram ki, bir müddətdən sonra 
Ümumqafqaz iqtisadi bazarı yaratmaq mümkün olacaqdır. Bu mənim ölkəmdə də mövcud olan bütün 
problemlərin dincliklə həlli yolu tapıldıqdan sonra baş verəcəkdir. Mən Azərbaycan prezidentinin belə fikri ilə 
şərikəm ki, bu problemlər həll edilməlidir.  
Söhbət əməkdaşlıqdan getdikdə, müəssisələrimizin Azərbaycan bazarına çıxması bizim üçün çox vacibdir. 
Həm də ona görə ki, hazırda bu bazar genişlənməkdədir. Biz istəyirik ki, azərbaycanlılar da Gürcüstanda həyata 
keçirilən layihələrdə fəal iştirak etsinlər. Bu sahədə heç bir problem yaranmayacaq və biz buna çox şad 
olacağıq.  
Biz, hər şeydən əvvəl, ölkələrimiz arasında münasibətlərdə əldə etdiyimiz nailiyyətləri unutmamalı, ilk 
növbədə, müstəqil Azərbaycan dövlətinin atası və banisi Heydər Əlirza oğluna öz ehtiramımızı bildirməliyik. 
Şübhəsiz, bu mənim üçün də, hər bir gürcü üçün də tamamilə aydındır ki, o nəinki Azərbaycan dövlətinin banisi 
olmuş, həm də Azərbaycanla Gürcüstan arasında tamamilə yeni münasibətlərin əsasını qoymuşdur.  
Zənn edirəm ki, bu baxımdan biz əvvəlki rəhbərliyin xəttini davam etdirəcək və eyni zamanda, 
münasibətlərimizi daha da genişləndirəcək və onu yeni məzmunla zənginləşdirəcəyik. İndi hər iki ölkədə yeni 
enerji və impuls meydana gəlmişdir. Mən ayrı-ayrı dövlət xadimlərindən İlham Əliyev barəsində yaxşı çox 
sözlər eşitmişəm. Buraya səfərə gələnə qədər mən kansler Şröderlə, prezidentlər Vladimir Putinlə, Corc Buşla 
görüşmüşdüm. Bu görüşlərdə də Azərbaycanla və digər qonşularımızla əlaqədar məsələlər müzakirə olunmuş-
dur. Bir neçə görüşdə biz Azərbaycan prezidenti barəsində danışdıq və mən onun barəsində çox yaxşı rəylər 
eşitdim. Demək istəyirəm ki, dünya liderləri olan bu siyasətçilərlə görüşlərdən və bugünkü görüşdən sonra 
məndə xoş bir heyranlıq yarandı ki, qonşuluğumuzda beynəlxalq səviyyəli və beynəlxalq miqyaslı belə bir lider 
vardır. Bu bizim üçün çox vacibdir. Çünki bu həm regionu, həm də bizim münasibətlərimizi tamamilə yeni 
səviyyəyə çıxarır, regionumuzun sülh yolu ilə inkişafı üçün tamamilə yeni perspektivlər açır. Biz buna çox şadıq 
və sevinirik.  
Biz bir çox konkret məsələləri müzakirə etdik. Əvvəllər bir çox işləri həyata keçirə bilmirdik. Biz iri 
layihələri həyata keçirirdik, iqtisadiyyatın digər sahələrinə gəldikdə isə, sadəcə, bir-birimizə iltifat göstərir və 
deyirdik ki, dostlaşmaq lazımdır, amma bəzən bunun arxasında konkret məzmun olmurdu. İndi yalnız konkret 
məsələ barədə danışmağı sevən rəhbərlər gəlmişdir. Biz bu gün bir sıra konkret məsələləri müzakirə etdik və 
zənn edirəm ki, bizim danışıqlarımızdan və görüşlərimizdən sonra həm Gürcüstanın, həm də Azərbaycanın 
iqtisadiyyatı güclü olacaqdır. Bu bizim üçün çox vacibdir. Təbiidir ki, biz digər sahələrdə də əlaqələrimizi 
möhkəmləndirəcəyik.  
Bu qəbula görə çox sağ olun. Bu, liderlərin böyük və gözəl dostluğunun yaxşı başlanğıcı və xalqlarımız 
arasında qardaşlıq münasibətlərinin davamıdır. Biz, həqiqətən, qardaşıq və mən bunu çox az xalq barəsində 
deyə bilərəm. Zənn edirəm ki, təkcə xalqlarımız qardaş olmamalıdır, nazirlərimizin də qardaşlıq münasibətləri 
73 
 
olmalıdır. Mən buraya təkcə öz dostumu yox, həm də qardaşımı tapmaq ümidi ilə gəlmişəm. Bunlar bir-birindən 
tamamilə fərqlənir. Mən buna çox şadam.  
İndi bizə həm Azərbaycanda, həm də Gürcüstanda insanlar baxır,  onlar da sevinirlər. Çünki bizi, ilk 
növbədə, insani münasibətlər birləşdirir. Hətta bir-birimizdən xoşumuz gəlməsəydi belə, onda da ölkələrimiz 
arasında münasibətləri qırmaq mümkün olmazdı. Bizim aramızda ilkin söhbətlər və fikir mübadilələri oldu. Bu 
səfərdən sonra bizim münasibətlərimiz daha çox inkişaf edəcək və möhkəmlənəcəkdir.  
İ l h a m  Ə l i y e v: Çox sağ olun, bəlkə də mən protokolu bir balaca pozacağam, çünki biz yalnız bəyanat 
verməliyik. Mətbuat nümayəndələrinin də burada iştirak etdiyini nəzərə alaraq demək istərdim ki, şəxsən mən 
belə ətraflı tanışlığa şadam. Dövlət rəhbərləri arasındakı münasibətlər bir çox cəhətdən ölkələr arasındakı 
münasibətləri də müəyyənləşdirir. Hörmətli Mixail Nikolayeviç, mən həm də şadam ki, Sizinlə mənim aramda 
dərhal belə dostluq və qardaşlıq münasibətləri yaranmışdır. Mən bunu çox qiymətləndirirəm.  
Mən fürsətdən istifadə edib prezident Heydər Əliyevin vəfatı ilə əlaqədar matəm mərasimində iştirak 
etdiyinizə, ona öz ehtiramınızı bildirdiyinizə görə Sizə bir daha minnətdarlığımı bildirmək istəyirəm. Sizin 
Heydər Əliyevin fəaliyyətinə verdiyiniz qiymət tamamilə düzgündür və prezidentimizi tanıyanların hamısı 
tərəfindən tam dəstəklənir. Deyə bilərəm ki, həm Azərbaycan xalqı, həm də, əminəm ki, Gürcüstanda yaşayan 
azərbaycanlılar onun xatirəsinə ehtiramınıza və onun fəaliyyətinə belə qiymət verdiyinizə görə Sizə minnət-
dardırlar. Mən əminəm ki, aramızda yaranmış şəxsi münasibətlər xalqlarımızın xeyrinə olacaq, ölkələrimizin 
daha da yaxınlaşmasına kömək edəcək və bununla da bizi daha da güclü edəcəkdir.  
 
 
74 
 
 
AZƏRBAYCAN–GÜRCÜSTAN SƏNƏDLƏRİNİN  
İMZALANMASI MƏRASİMİ 
 
Martın 4-də  geniş heyətdə Azərbaycan–Gürcüstan danışıqları başa çatdıqdan sonra Prezident sarayında 
Azərbaycan prezidenti İlham Əliyevin və Gürcüstan prezidenti Mixail Saakaşvilinin iştirakı ilə Azərbaycan–
Gürcüstan sənədlərinin imzalanması mərasimi oldu. 
Azərbaycan prezidenti İlham Əliyev və Gürcüstan prezidenti Mixail Saakaşvili "Azərbaycan Respublikasının 
və Gürcüstanın birgə bəyannaməsi"ni imzaladılar. 
Azərbaycan Respublikasının Təhsil Nazirliyi ilə Gürcüstanın Təhsil və Elm Nazirliyi arasında "Təhsil 
sahəsində əməkdaşlıq haqqında saziş", “Azərbaycan Respublikasının hökuməti ilə Gürcüstan hökuməti arasında 
informasiya sahəsində əməkdaşlıq haqqında saziş” sənədləri imzalandı. 
   
                        * * *  
Azərbaycan–Gürcüstan sənədləri imzalandıqdan sonra prezidentlər İlham Əliyevin və Mixail 
Saakaşvilinin birgə mətbuat konfransı  keçirmiş və jurnalistlərin suallarına cavab vermişlər. 
 
Azərbaycan prezidenti İlham Əliyevin bəyanatı 
 
Hörmətli cənab Prezident! 
Hörmətli xanımlar və cənablar! 
Qardaş Gürcüstanın prezidenti, hörmətli Mixail Nikolayeviç Saakaşvilini Azərbaycanda bir daha səmimi-
qəlbdən salamlamaq istərdim. Gürcüstan prezidentinin Azərbaycana rəsmi səfərinin böyük əhəmiyyəti var. 
Ölkələrimiz bütün sahələrdə – siyasi, iqtisadi, mədəni sahələrdə bir-biriylə tarixən çox sıx bağlıdırlar. 
Ölkələrimiz arasında münasibətlər ən yüksək səviyyədədir. Regionda sülhün və təhlükəsizliyin təmin edilməsi 
sahəsində birgə səylər, məsələlərin geniş spektrinə dair siyasi məsləhətləşmələr, iqtisadi əməkdaşlıq, ümumi 
energetika layihələri, habelə ölkələrimizi və xalqlarımızı birləşdirən tarixi dostluq və qardaşlıq hissləri bu gün 
inamla belə deməyə əsas verir ki, Gürcüstanla Azərbaycan strateji tərəfdaşlar, mehriban qonşular və qardaş 
ölkələrdir. 
Azərbaycanda biz Gürcüstanla münasibətlərə böyük əhəmiyyət veririk. Əminik ki, ölkələrimiz qarşıya 
qoyulmuş məqsədlərə, iqtisadi yüksəlişə, vətəndaşlarımızın rifahının yaxşılaşmasına ancaq birgə səylərlə nail 
ola bilərlər. Elə etmək lazımdır ki, vətəndaşlarımız daha yaxşı, daha təhlükəsiz şəraitdə yaşasınlar. 
Bizi bir-birimizə ümumi nailiyyətlər də, ümumi problemlər də bağlayır, bir-birimizi çox yaxşı başa düşürük. 
Gürcü və Azərbaycan xalqlarının qarşılıqlı münasibətlərinin bütün tarixi ərzində ölkələrimiz arasında həmişə 
qarşılıqlı hörmət, məhəbbət, qardaşlıq, həyanlıq hissləri olmuşdur. Tariximizin ən çətin anlarında biz həmişə 
bir-birimizə kömək etmişik və bundan sonra da belə olacaqdır. 
Çox mühümdür ki, Gürcüstan və Azərbaycan müstəqilliyə qovuşduqdan sonra ölkələrimiz arasında 
inteqrasiya prosesləri daha da möhkəmlənmişdir, halbuki Sovet İttifaqının süqutundan sonra yaranan digər 
müstəqil ölkələr inteqrasiyadan tam uzaq olmuşlar. Bizdə isə əks proses getmişdir. Biz daha sıx, daha fəal 
işləyərək aydın başa düşürdük ki, yalnız birgə, məqsədyönlü iş sayəsində böyük uğurlara nail ola bilərik. Bax, 
bunun nəticəsidir ki, indi qarşılıqlı münasibətlərimiz çox yüksək səviyyədədir.  
Əminik ki, gələcəkdə birgə fəaliyyət, xarici siyasət istiqamətində səylərimizi əlaqələndirmək sayəsində 
ölkələrimiz daha yaxın olacaq, ən başlıcası isə, ölkələrimizdə insanlar daha yaxşı yaşayacaqlar. 
Bu gün biz hörmətli Mixail Nikolayeviçlə qarşılıqlı münasibətlərimizi hərtərəfli təhlil etdik, məsələlərin həlli 
yollarını nəzərdən keçirdik. İkitərəfli, regional xarakterli məsələlərdə baxışlarımız tam uyğun gəlir. Gürcüstanın 
və Azərbaycanın yeni rəhbərliyi arasında, prezidentlər arasında belə etibarlı, səmimi münasibətlər yaranması 
çox vacibdir. Əminəm ki, bu, ölkələrimizin öz şanlı yolunu gələcəkdə də birlikdə, çiyin-çiyinə davam 
etdirməsinə fəal kömək göstərəcəkdir. Biz buna böyük əhəmiyyət veririk. Eyni zamanda, ona da böyük 
əhəmiyyət veririk ki, Gürcüstan prezidenti özünün ilk səfərlərindən birini Azərbaycana etmişdir. Bu bizim üçün 
çox mühüm, qiymətlidir. Düşünürəm ki, bu, xalqlarımız üçün də mühümdür. 
Azərbaycanda gürcü icması, Gürcüstanda isə Azərbaycan icması mövcuddur. Hər iki ölkədə buna böyük 
əhəmiyyət verilir ki, Gürcüstandakı azərbaycanlılar və Azərbaycandakı gürcülər özlərini evlərindəki kimi hiss 
etsinlər. Bu da məhz belədir. Əlbəttə, ölkələrimizdə yaşayan insanların həyat səviyyəsi də, rahatlığı da, təbii ki, 
ölkələrimiz arasındakı münasibətlərdən asılı olacaqdır. 
Mən hörmətli Gürcüstan prezidentini və Gürcüstan nümayəndə heyətinin bütün üzvlərini Azərbaycanda bir 
daha salamlamaq istərdim. Siz öz evinizdəsiniz, bura sizin evinizdir. Biz dostluq, qardaşlıq ənənələrinə həmişə 
sadiq olmuşuq və əminik ki, bu siyasət gələcəkdə də davam etdiriləcək və daha sıx əməkdaşlığa yönəldiləcəkdir. 
75 
 
Diqqətinizə görə təşəkkür edirəm. 
 
Gürcüstan prezidenti Mixail Saakaşvilinin bəyanatı 
 
Mən, öz tərəfimdən, İlham Heydəroviçə çox böyük təşəkkürümü bildirmək istəyirəm. Bir daha bildirirəm ki, 
bizim çox səmimi görüşümüz oldu. Əslində bütün məsələlər barəsində sinxron və vahid mövqe var, bu isə bir 
daha təsdiq edir ki, Azərbaycanın simasında bizim, həqiqətən, sadəcə, dost və yaxşı qonşumuz deyil, həm də 
qardaş dövlətimiz var. 
Bu dostluq son illər insanların şüuruna yeridilmişdir – biz qardaşıq və ayrılmazıq. Mən “Azərbaycan sizin 
evinizdir” sözlərinə görə İlham Heydəroviçə çox minnətdaram, çünki bu, həqiqətən ümumi evimizdir. 
Düşünürəm ki, belə sözləri elə-belə demirlər, heç yerdə dilə gətirmirlər. Biz dövlət münasibətlərindən, səmimi 
münasibətlərdən danışırıq. 
Əvvəla, biz bir-birimizlə inteqrasiya edəcəyik. Biz vahid tarif sistemi yaradacaq, vergi sistemimizi 
uyğunlaşdıracağıq, gömrük sədlərini, hüquqi sədləri ləğv edəcəyik ki, məsələn, Azərbaycanda qeydiyyata 
alınacaq müəssisələr avtomatik surətdə Gürcüstanda qeydiyyatdan keçmiş hesab olunsun və əksinə. 
Vətəndaşlarımız bir ölkədən digərinə gedərkən onlar əngəllərlə qarşılaşmasınlar. Bütün regional layihələr hər 
hansı maneələrlə rastlaşmasın. Ümidvaram ki, bu məkan bütün Cənubi Qafqazda genişlənəcəkdir. Bu, regionun 
Avropanın bir hissəsi olması üçün çox vacibdir. 
Biz Azərbaycanın Avropa Birliyinə inteqrasiyası üçün bütün işləri görəcək və bu sahədə bir-birimizə kömək 
edəcəyik. Biz Amerika Birləşmiş Ştatları ilə tamhüquqlu tərəfdaşlıq münasibətlərinin olmasını istəyirik. 
Ölkələrimizin Rusiya ilə münasibətlərinin əhəmiyyətini xüsusi vurğulamaq istəyirəm. Məmnunluqla qeyd etmək 
istəyirəm ki, Azərbaycanın Rusiya ilə çox səmimi və yaxın münasibətləri var. Biz Rusiya prezidenti Vladimir 
Putinlə bu barədə söhbət etdik. Prezident Putinlə bizim də yaxşı şəxsi münasibətlərimiz yaranır və mən bunu 
yüksək qiymətləndirirəm, dövlətlərarası münasibətlər də təşəkkül tapır. Təbii ki, bu illər ərzində yaranmış bütün 
problemləri bir gündə həll etmək olmaz. Rusiya hər iki  dövlət üçün çox mühüm tərəfdaşdır. Bu məsələdə 
fikirlərimiz oxşardır. Biz bu məsələni də müzakirə etdik. Prezident Putin haqqında və şəxsən onun baxışları 
barədə çox yaxşı fikirdəyik. Çox ümid edirik ki, onun bütün siyasəti həyata keçiriləcək və Rusiya bütün 
regionun mühüm, tamhüquqlu tərəfdaşı olacaqdır. Bu çox vacibdir. 
Zənnimcə, biz fəaliyyətimizi bu istiqamətdə də əlaqələndirməliyik. 
Bizim konkret iqtisadi layihələrimiz var. Münasibətlərimiz indiyədək də səmimi idi və neft kəmərinə 
əsaslanmışdır. İndi biz, ilk növbədə, çalışmalıyıq ki, yolumuzda hər hansı maneə olsa da – bunlar olacaqdır, bu 
barədə məlumat almışam – layihə həyata keçirilməlidir. Bu layihə Gürcüstan üçün həyati məsələdir. Biz bu 
layihəni axıradək gerçəkləşdirəcəyik. Bu çox mühüm, prinsipial məsələdir. Biz qaz kəməri layihəsini də axıra 
çatdıracağıq. Çünki qaz kəməri energetika təhlükəsizliyi üçün, bütün regionun müstəqilliyi üçün əlavə 
təminatlar verəcəkdir. Biz bu layihələrə təkcə dövlətlərimizin deyil, Qazaxıstanın və digər ölkələrin də 
qoşulacağına ümid edirik. Çünki bu regional əməkdaşlıqdan onlar da fayda götürməlidirlər. Bu layihələrin 
çoxtərəfli xarakter alması üçün Rusiyanın da onlara qoşulmasına tərəfdarıq. Mən bir daha vurğulamaq istəyirəm 
ki, bu layihələr ölkələrimizin energetika müstəqilliyi üçün çox böyük əhəmiyyətə malikdir. Kimin tərəfindən 
olursa-olsun, təzyiq göstərilməsinin mümkünlüyü ilə bağlı hər cür riski rədd edirik.  
Lakin münasibətlərimizi neft kəmərinin hüdudlarından kənara çıxarmaq çox vacibdir. Münasibətlərimiz 
yalnız bu sahədə əməkdaşlıqdan daha geniş olmalıdır. İnkişaf səviyyəsinə, iqtisadi mentalitetinə görə biz oxşar 
ölkələrik. Bütün bunların müxtəlif iqtisadi sahələrdə konkret layihələrə çevrilməsi çox vacibdir. Bu mənada 
Azərbaycan Gürcüstan üçün,  gürcü mallarının getdikcə artan bazarı üçün çox böyük maraq doğuran bir ölkədir 
və əksinə. Konkret layihələr var və biz onlara prezidentlər səviyyəsində lobbilik edəcəyik. Bütün bunlar 
vətəndaşlarımızın həyat səviyyəsinə təsir göstərəcəkdir. Siz doğru dediniz ki, bir-birinə kömək göstərmədən və-
təndaşlarımızın həyat səviyyəsini yüksəltmək çətin olacaqdır.  
Biz bildirdik ki, indi Gürcüstanda pensiya 11 dollara çatdırılacaqdır, Azərbaycanda isə 20 dollardır. Əlbəttə, 
bu, çox azdır. Əmək haqqı da artacaqdır. Lakin əmək haqqı azdır, odur ki, hər şey regionun potensialından asılı 
olacaqdır. Zənnimcə, potensial indikindən çox-çox genişdir. Biz çalışmalıyıq ki, Azərbaycanda hər hansı 
iqtisadi fəallıq Gürcüstanda iqtisadi fəallıq doğursun və əksinə. Bu bizim yeni mövqeyimizdir. Rəhbərliyə 
liderlərin yeni nəsli, yeni enerji, yeni qüvvə  gəlmişdir. 
Bir daha nəzərə çatdırmaq istəyirəm ki, Azərbaycanın yeni prezidentinin baxışlarının və təfəkkürünün 
miqyası məni heyran etdi. Düşünürəm ki, Azərbaycanın bəxti çox gətirmişdir. Çünki siz nəinki, sadəcə olaraq, 
regional liderə, həm də beynəlxalq miqyaslı liderə maliksiniz. Mənim müqayisə etmək üçün kifayət qədər 
təcrübəm var. Siz hər şeyi təkcə öz ölkəsinin mövqeyindən deyil, həm də bütün region, Avropa Birliyi 
miqyasında görən və əlbəttə ki, öz ölkəsinin mənafelərini qoruyan liderə maliksiniz. Bu məni çox sevindirir. 
Ona görə ki, meydana çıxan xırda-para məsələlər dərhal həll edilir. 
76 
 
Eyni zamanda, biz Gürcüstanın azərbaycanlı əhalisinin ölkənin siyasi və iqtisadi həyatına inteqrasiyasının 
tərəfdarıyıq. Çox vacibdir ki, onlar öz ənənələrini və mədəniyyətini qoruyub saxlamaqla yanaşı, gürcü dilini 
öyrənsinlər, Gürcüstanın da, bizim qardaşlığımızın da daha güclü olması üçün cəmiyyətimizin tamhüquqlu 
üzvünə çevrilsinlər. Biz çoxmillətli, inteqrasiya olunmuş, güclü Gürcüstanın tərəfdarıyıq. Bu bizim dövlətimizin 
sərvətidir. Biz istəyirik ki, güclü Gürcüstan qarşısında duran bütün vəzifələri həll etsin. Uğurumuzun alternativi 
yoxdur. Bizim uğurlu inkişafımızın alternativi yoxdur. Bizim qardaşlığımızın və əməkdaşlığımızın da alternativi 
yoxdur. Bu mənada biz hamıya minnətdarıq. Biz istəyirik ki, bu bütün Cənubi Qafqaz regionunu əhatə etsin. 
İstəyirik ki, bu regionda sülh olsun, biz məsələlərin zor gücünə həllinə tərəfdar deyilik. Lakin eyni zamanda, biz 
dövlətçiliyimizi gücləndirəcəyik və möhkəmləndirəcəyik. Biz Türkiyə ilə əməkdaşlığımızı da çox qiymət-
ləndiririk. Bu ölkə bizə çox kömək edir. Türkiyə bizim çox mühüm dostumuz və müttəfiqimizdir. Bu ölkə ilə 
münasibətlərimiz praqmatik məna daşımır, biz əbədi dostuq.  
Gürcüstan bütün Cənubi Qafqazda, Ermənistanla münasibətlərdə sülhməramlı rol oynamağa hazırdır. Rusiya 
ilə münasibətlərdə də birgə əməkdaşlığa ümid bəsləyirik.  
Mənə Bakıda olmaq çox xoşdur. Bu gün bizi hərarətlə qarşılayan təkcə hava deyildi. Mən küçələrdə dayanan 
və bizi salamlayan insanlara təşəkkür etmək istəyirəm. Bu, keçmiş vaxtlar deyil ki, insanları hansısa qonaqları 
salamlamaq üçün küçələrə çıxarsınlar. Bu, ürəkdən, qəlbdən gəlirdi.  
Mən buraya Azərbaycan üçün hüznlü günlərdə də gəlmişdim, onda ölkənin bütün vətəndaşları dünya 
miqyaslı, çox böyük dövlət xadimi Heydər Əliyevi son mənzilə yola salırdılar. O zaman mən Bakının küçələri 
ilə gedərkən azərbaycanlıların prezident nümayəndə heyətinin hər bir üzvünə mehriban və səmimi münasibətinə 
heyran qaldım. Bunu mən bu gün də hiss etdim. İnsanlar özləri küçələrə çıxmışdılar, təbii ki, iş vaxtı idi və onlar 
bizi salamlayırdılar. Bu, bir insan kimi, mənə çox xoş idi. Gürcüstan televiziyası da burada idi və Gürcüstan 
prezidentinin Bakıda necə səmimiyyətlə qarşılandığını yəqin ki, çəkmişdir. Düşünürəm ki, heç bir gürcü ailəsi 
buna laqeyd qalmayacaqdır. Zənnimcə, bu, iki ölkə prezidentləri arasındakı münasibətlərdən də artıqdır. Belə 
münasibət bir gündə yaranmır. Düzgün siyasət aparılarsa, bunları yüz ilə də məhv etmək olmaz. 
Mən buraya bütün Azərbaycan hökuməti ilə tanış olmaq üçün gəlmişəm və biz buna nail olduq. Mən buraya 
dost qazanmaq üçün gəlmişəm. Düşünürəm ki, mən dost deyil, qardaş qazandım, bu isə daha mühümdür. Çünki 
dostdan küsmək olar, qardaşla isə normal ailələrdə belə şeylər baş vermir. Düşünürəm ki, bu münasibətlər bizi 
salamlayan bütün insanlara sirayət edəcəkdir. Gürcüstanda da İlham Əliyevə bu cür münasibət bəsləyirlər. 
İnsanların Heydər Əliyevə haqlı olaraq necə münasibət bəslədikləri, ona necə hörmət etdikləri yadımdadır. Biz 
Bakıda son zamanlar aparılan tikinti işlərinin nəticələrini görürük. Mən burada baş verənlərə yaxşı mənada qibtə 
edirəm. Biz Gürcüstanda da belə tikinti işləri aparmaq, belə tərəqqiyə nail olmaq istəyirik. İstəyirik ki, 
insanlarımız belə nikbin olsunlar, gələcəyə böyük inamla baxsınlar, ümidsizlikdən, təsərrüfatsızlıqdan, 
intizamsızlıqdan danışmasınlar. Biz də demokratik dövlət çərçivəsində iqtisadi sabitliyə, nizam-intizama nail olmaq 
istəyirik. Təbii ki, biz çox şeyi Azərbaycandan öyrənmək istəyirik. Hər gəlişimizdə Bakının daha da gözəlləşdiyini 
görürük. Bilirəm ki, ölkənin bölgələri də inkişaf edir. Biz buna çox şadıq, çox sağ olun. Düşünürəm ki, bu gün çox 
yaxşı gündür. Sabah buradan yaxşı əhval-ruhiyyə ilə gedəcəyik.  
*  *  * 
S u a l: Cənab Əliyev, prezident Mixail Saakaşvilinin Gürcüstanla Azərbaycan arasında sərhədlərin 
iki il ərzində açılması ilə bağlı bəyanatı barədə fikrinizi bilmək istərdim. Sonra, Abxaziyada və 
Qarabağda münaqişələrin nizama salınması yolunu nədə görürsünüz?  
İ l h a m  Ə l i y e v: Biz hörmətli Mixail Nikolayeviçlə iqtisadi əməkdaşlığa dair bir çox məsələləri 
müzakirə etdik və belə bir yekdil fikrə gəldik ki, qarşılıqlı surətdə faydalı ticarət-iqtisadi əlaqələri inkişaf 
etdirmək üçün böyük potensial vardır. Təbiidir ki, bütün bu illər ərzində bizim iqtisadi münasibətlərimizdə 
Gürcüstan və Azərbaycan üçün həyati əhəmiyyətli məsələlər, xüsusilə Xəzər dənizinin enerji ehtiyatlarının nəql 
olunmasının əlaqələndirilməsi məsələləri üstünlük təşkil etmişdir. Çünki bu təkcə iqtisadi cəhətdən deyil, həm 
də regionda təhlükəsizliyin möhkəmlənməsi baxımından ölkələrimiz üçün qlobal xarakterli öncül məsələdir. 
Bununla yanaşı, iş elə gətirmişdir ki, energetika sektoru çərçivəsindən kənarda iqtisadi əməkdaşlıq məsələləri 
bir qədər kölgədə qalmış və arxa plana keçmişdir. Bəlkə də bunun bir əsası vardır, çünki bütün səylər məhz 
Bakı–Supsa, Bakı–Tbilisi–Ceyhan boru kəmərləri məsələsinin irəliləməsinə yönəldilmişdi. Bu boru kəmərləri 
layihələri çox ağır şəraitdə, bəzən ağır nəticələr verə biləcək mütəmadi hədə-qorxu və təzyiqlərin müşayiəti ilə 
həyata keçirilmişdir.  
Boru kəmərləri ilə bağlı məsələlərin öz həllini tapdığı və həyata keçirildiyi indiki şəraitdə isə, əlbəttə, yeni 
problemlər, yəni ticarət-iqtisadi münasibətlərimizin tarazlaşdırılması məsələləri meydana çıxır. Bu baxımdan biz 
aydın başa düşürük ki, Gürcüstan və Azərbaycan iqtisadi cəhətdən çox fəal surətdə inteqrasiya etməlidir. Mən 
Gürcüstan prezidentinin belə bir fikri ilə tam razıyam ki, Avropa ölkələri arasında iqtisadi sərhədlərin aradan 
götürüldüyü, vahid iqtisadi məkan yaradıldığı və artıq yarandığı bir vaxtda, əlbəttə, bütün tarixi, mədəni, 
77 
 
iqtisadi, siyasi amillər nəzərə alınmaqla, şübhə etmirəm ki, yaxın gələcəkdə ölkələrimizin daha fəal iqtisadi 
əməkdaşlığına bəzən mane olan bütün əngəllər – gömrük sədləri və digər sədlər aradan qaldırıla bilər. 
Bu mənada, söylənən fikirlə şərikəm və düşünürəm ki, birgə səylərlə buna nail olacağıq. Biz, hər iki 
prezident məsul işçilərə, nazirlərə müvafiq göstərişlər vermişik və onlar bu məsələ üzərində işləyəcəklər.  
Mən dedim ki, Dağlıq Qarabağda, Abxaziyada və digər yerlərdə yaranmış separatçılıq, təcavüzkar 
separatçılıq Gürcüstanın və Azərbaycanın ərazi bütövlüyünü pozmuşdur və bu bizim ümumi problemimiz, 
ümumi ağrımızdır. Bu problemlər bizi daha çox yaxınlaşdırır, çünki biz heç kimin ərazisinə göz dikməmişik, 
digər qonşularımızdan fərqli olaraq, heç kimə qarşı ərazi iddiası irəli sürmürük. Bizim yeganə tələbimiz odur ki, 
ölkələrimizin ərazi bütövlüyü bərpa edilsin, işğal olunmuş ərazilər azad olunsun, işğalçı qoşunlar bu ərazilərdən 
çıxarılsınlar. Çünki XXI əsrdə cəngəlliklər qanunu ilə yaşamaq, digər ölkələrin ərazilərini işğal etmək olmaz, 
həm Gürcüstanda, həm də Azərbaycanda yüz minlərlə qaçqının bu gün dünyada gedən qlobal proseslər anlayışı-
na tamamilə uyğun gəlməyən hansısa qüvvələrin təcavüzkar, ekspansionist, işğalçılıq, separatçılıq fəaliyyəti 
üzündən ağır şəraitdə yaşamasına yol vermək olmaz. Beynəlxalq hüquq Gürcüstanın və Azərbaycanın 
tərəfindədir, ədalət Gürcüstanın və Azərbaycanın tərəfindədir. Bütün regionda qeyri-sabitlik yaradan qüvvələr 
bunu nə qədər tez anlasalar, bir o qədər yaxşı olar. Gürcüstanın və Azərbaycanın ərazi bütövlüyü gec-tez bərpa 
ediləcəkdir. Biz bunun dinc yolla baş verməsini istəyirik. Mən əminəm ki, əgər bütövlükdə regionda, eləcə də 
vasitəçilik mandatı olan ölkələr arasında belə anlaşma olarsa, məsələ yaxın vaxtlarda öz ədalətli həllini tapa 
bilər.  
Biz bu məsələdə bir-birimizə kömək edəcək, bir-birimizi dəstəkləyəcəyik. Azərbaycan bütün beynəlxalq 
forumlarda Gürcüstanın ərazi bütövlüyünün bərpa edilməsinə birmənalı şəkildə tərəfdar çıxmışdır və çıxacaqdır. 
Gürcüstan rəhbərliyi tərəfindən də bu cür yanaşmanı görmək bizə çox xoşdur. 
S u a l: Cənab Saakaşvili, Siz dediniz ki, Bakı–Tbilisi–Ceyhan boru kəmərinin təhlükəsizliyini təmin 
etmək məsələsinin böyük siyasi və iqtisadi əhəmiyyəti var. Bununla əlaqədar Cavaxetiyadakı son 
hadisələr, xüsusilə yerli əhalinin muxtariyyətlə bağlı tələbləri narahatlıq doğurur. Gürcüstan həmin 
ərazidə boru kəmərinin təhlükəsizliyinin təmin edilməsi üçün hansı tədbirləri görür və Siz müəyyən 
qüvvələrin boru amilindən həm Gürcüstana, həm də Azərbaycana siyasi təzyiq vasitəsi kimi istifadə 
etməmələri üçün nə kimi işlər görəcəksiniz? 
M i x a i l   S a a k a ş v i l i: İlk növbədə onu demək istəyirəm ki, neft kəməri bizim üçün çox prinsipial 
məsələdir. Təhlükəsizliyin texniki təminatı məsələsinə gəldikdə isə, biz buna intensiv hazırlaşırıq. Neft 
kəmərinin mühafizəsini şəxsən prezidentə tabe olan, onu və digər vəzifəli şəxsləri mühafizə edən  Gürcüstanın 
xüsusi mühafizə xidməti təmin edir. Lakin biz, eyni zamanda, Qərbin xüsusi xidmət idarələri ilə də bu sahədə 
əməkdaşlıq edirik və qüvvələrimizin təlimi, təchizatı və hazırlığı sahəsində Birləşmiş Ştatlardan da yardım 
almaq niyyətindəyik. Biz öz qüvvələrimizlə təhlükəsizliyi təmin edəcəyik, bu sahədə amerikalılarla yaxşı 
əməkdaşlıq təcrübəmiz var. Mən Vaşinqtona səfərim zamanı bu məsələni çox ətraflı müzakirə etmişəm.  
Siyasi məsələlərə gəldikdə isə, təbiidir, mən də gözləyirəm ki, təxminən bir-iki aydan sonra – belə informasiya 
artıq var – əsasən, bizim ölkələrdən olmayan  bəzi siyasi qüvvələr ekoloji problem pərdəsi altında neft kəmərinin, 
əslində, baş tutmaması və ya inşasının bir-iki il dayandırılması məqsədi ilə onun tikintisinin qarşısını almağa cəhd 
göstərəcək, marşrutun kəskin surətdə dəyişdirilməsi barədə danışacaqlar. Mən hazırda bu məsələləri planlaşdıran 
adamlara bəri başdan demək istəyirəm ki, buna yol verməyəcəyəm və biz konsorsiumla intensiv danışıqlar 
aparacağıq. Orada həll olunası ekoloji mülahizələr var, bəzi düzəlişlər etmək lazımdır. Lakin bütün bunlar tikintiyə 
mane olmamalı, neft kəmərinin tammiqyaslı istismarının başlanması müddətinə təsir göstərməməlidir. Bu çox 
vacibdir. Biz normal narahatlıq doğuran məsələlər barədə danışacağıq. Lakin mən demək istəyirəm ki, Qara dənizin 
dibi ilə Rusiyadan Türkiyəyə çəkilən qaz kəməri layihəsi daha təhlükəli idi. Bu layihə bizdə şübhə doğururdu, çünki 
əslində bu layihə texniki cəhətdən həqiqətən çox təhlükəli idi, lakin bu barədə heç kim bir kəlmə danışmadı. 
Söhbət bizim layihədən gedəndə, nə üçünsə hamı, o cümlədən bəzi Gürcüstan təşkilatları səslərini qaldırır. 
Bizimkilərin bəziləri məsələni düzgün qoyur, bəziləri isə xaricin diktəsi ilə yanaşır. 
Erməni əhalimizlə münasibətlərimizə gəldikdə isə, Gürcüstanın Ermənistanla münasibətləri yaxşıdır. 
Düşünürəm ki, Ermənistan Gürcüstanda sabitliyin olmasının əhəmiyyətini çox yaxşı başa düşür və bunda 
maraqlıdır. Bu mənada heç bir problem yoxdur. Mən Yerevana getməyi və prezident Köçəryanla görüşməyi 
planlaşdırıram. Biz bu münasibətləri inkişaf etdirəcəyik. Gürcüstanın erməni əhalisi ilə münasibətlərimiz çox 
yaxşıdır, onlar Gürcüstan cəmiyyətinin tam hüquqlu üzvləridir. Gürcüstanda yaşayan ermənilər və 
azərbaycanlılar arasında da normal, yaxşı münasibətlər vardır, bu baxımdan problem yoxdur və olmayacaqdır. 
Gürcüstan ərazisinin hansısa hissəsinin statusunun dəyişdirilməsi məsələsi Gürcüstan əhalisinin tələbi deyil, bu 
həm Azərbaycana, həm Gürcüstana, deyərdim ki, həm də Ermənistana bədxah münasibət bəsləyən xarici 
mərkəzlərin eyhamları və müxtəlif tələbləridir. Çünki onlar vəziyyəti gərginləşdirmək, problem yaratmaq üçün 
Ermənistanın da mənafelərinə qarşı çıxacaqlar. Hazırda Gürcüstan rəhbərliyi ölkədə hakimiyyəti birləşdirir, 
qayda-qanun yaradır. Biz, eyni zamanda, hakimiyyətin mərkəzləşdirilməsini ləğv edəcəyik ki, bir sıra məsələlər 
78 
 
yerlərdə həll olunsun. Lakin biz bunları hansısa pozucu ünsürlərin sifarişi ilə etməyəcəyik. Əgər onlar bununla 
məşğul olsalar, layiqli cavab alacaqlar. Biz bir, yaxud yarım il bundan əvvəlki Gürcüstan deyilik. Bu daha möh-
kəm, əhalisi, o cümlədən erməni və azərbaycanlı əhalisi tərəfindən daha çox dəstəklənən tamamilə yeni 
hakimiyyət strukturudur. Düşünürəm ki, heç kim bizim üçün belə problem yarada bilməz. Bütün dünyada, o 
cümlədən Qərbdə, ABŞ-da Gürcüstanda sabitliyin yaranmasında marağı olan qüvvələr vardır. Prezident Putinlə 
görüşümdən sonra onun bu regionda sabitliyin Rusiyanın mənafeləri üçün də vacib olduğunu gözəl anladığına 
əmin oldum. Rusiyanın bir çox keçmiş rəhbərlərindən və hansısa daha aşağı səviyyəli vəzifəli şəxslərindən 
fərqli olaraq, Rusiya prezidenti özü gözəl başa düşür ki, regionda sabitliyin pozulması onların mənafeyinə 
uyğun deyildir.  
Bu baxımdan o mənə çox xoş təsir bağışladı. Zənnimcə, qalan xırda hədə-qorxuların və kiçik şantajçıların 
öhdəsindən  gələcəyik və heç bir kəskin dəyişiklik baş verməyəcəkdir.  
S u a l: Sizin, iki cavan prezidentin və artıq iki qardaşın siyasəti necə olacaq, münasibətlərinizdə öncül 
istiqamət nədən ibarət olacaq? Yerli mətbuat yazırdı ki, siz bir-birinizə çox oxşayırsınız. Aranızda hansı 
oxşarlığı tapmısınız? 
İ l h a m  Ə l i y e v: Bu suala görə sizə təşəkkür edirəm. Əlbəttə, ayrı-ayrı istiqamətlərdə hansı siyasət 
yeridiləcəyindən danışsaq, bu çox vaxt alar. Düşünürəm ki, Azərbaycanda da, Gürcüstanda da yeni rəhbərlik 
dəqiq başa düşür ki, həm həyata keçirilən, həm də həyata keçiriləcək siyasətin əsasını xalqlarımızın yaxşı 
yaşamasına, ölkələrimizin daha güclü olmasına, Gürcüstanın və Azərbaycanın coğrafi-siyasi əhəmiyyətinin 
ildən-ilə artmasına xidmət təşkil etməlidir. Mən hesab edirəm ki, bunun üçün çox yaxşı potensial və çox yaxşı 
imkanlar vardır və bu, həm ikitərəfli, həm də regional xarakterli məsələlərdə, dünyada baş verən hadisələrə 
münasibətdə qarşılıqlı fəaliyyətin nə dərəcədə sıx olmasından asılı olacaqdır. Mən artıq dedim ki, bütün bu 
məsələlərdə mövqelərimiz tam üst-üstə düşür, dünya işlərində ölkələrimizin rolu və yeri də bundan asılı 
olacaqdır. 
Bu gün belə deməyə tam əsas vardır ki, Gürcüstan və Azərbaycan regional planda olduqca möhkəm 
mövqelərə malikdirlər. Heç bir regional, mühüm layihə ölkələrimizin iştirakı olmadan həyata keçirilə bilməz və 
mən hesab edirəm ki, bu, daxili siyasət məsələlərinin həllinə də kömək edəcək mühüm amildir.  
Bu gün həm Gürcüstanda, həm də Azərbaycanda tam ictimai-siyasi sabitlik bərqərar olmuşdur. Gürcüstanda 
da, Azərbaycanda da əhali dövlət rəhbərlərini tam dəstəkləyir. Gürcüstanda da, Azərbaycanda da yeni rəhbərliyi 
seçmiş insanlar yeni rəhbərlərə böyük ümidlər bəsləyirlər və mən hesab edirəm ki, bizim əsas birgə vəzifəmiz 
onların ümidini doğrultmaqdır. Gürcüstanda və Azərbaycanda hadisələrin inkişafı belə deməyə əsas verir ki, 
fəaliyyətimizi  qiymətləndirmək vaxtı gələndə insanlar məyus olmayacaqlar. 
Oxşarlığımız ondadır ki, bizim hər ikimizdə ölkələrimizi daha güclü etmək arzusu var, bizdə vətənə böyük 
məhəbbət və bağlılıq var. Bunsuz nəyəsə nail olmaq mümkün deyildir. Ona görə də mən bütün bu planların 
həyata keçirilməsində özümə də uğurlar arzulayıram və hörmətli Mixail Nikolayeviçə də bir o qədər uğurlar 
arzulayıram. Əminəm ki, bu uğurlar olacaqdır.  
Bundan əlavə, bizi yəqin ki, ümumi dünyagörüşü, böyüyüb başa çatdığımız, formalaşdığımız ümumi mühit də 
birləşdirir. Yəqin ki, bizim çox da böyük olmayan həyat yolumuzda ümumi mərhələlər də var. Bildiyimə görə, 
Mixail Nikolayeviç parlamentə mənim Milli Məclisə deputat seçildiyim ildə, 1995-ci ildə deputat seçilmişdir. Biz hər 
ikimiz Avropa Şurasında nümayəndə heyətlərimizə başçılıq etmişik, eyni peşə sahibi – beynəlxalq məsələlər üzrə 
mütəxəssisik.  
M i x a i l   S a a k a ş v i l i: Amma Siz bilirsiniz ki, bir vaxtlar, Eduard Amvrosiyeviçin dövründə Sizi 
Moskva Dövlət Beynəlxalq Münasibətlər İnstitutundan getməyə məcbur etmişlər, məni isə oraya, ümumiyyətlə, 
qəbul etmədilər.  
İ l h a m  Ə l i y e v: Yəqin ki, Avropa Şurasında nümayəndə heyətlərinin rəhbərləri arasında prezident 
olanlar o qədər də çox deyildir. Bizi cavanlıq, fəallıq birləşdirir. O ki qaldı zahiri oxşarlığa, görünür, bu da var. 
Bir sözlə, düşünürəm ki, bizi bu amillər birləşdirmişdir. Biz o qədər də tez-tez görüşmürdük, lakin bir-birimizin 
barəsində eşidirdik, qiyabi olaraq böyük hörmət hissi bəsləyirdik, ümumi tanışlarımız var. Bu gün belə sıx 
ünsiyyətdə olmağımız mənim üçün çox fərəhlidir. Mixail Nikolayeviç savadlı prezidentdir, regional məsələlərə 
bələddir, dünya miqyaslı məsələlərdən baş çıxarır, dünyada böyük nüfuzu var. Ölkəyə Mixail Saakaşvilinin 
başçılıq etməsi çox mühüm amildir, o, Gürcüstan cəmiyyətinə, gürcü xalqına böyük fayda gətirəcəkdir. Mən 
Gürcüstan prezidentinə və özümə uğurlar arzulamaq istəyirəm.  
Görünür, bizi hələ çox müqayisə edəcəklər, çünki biz, əslində, eyni bir vaxtda seçilmişik və ölkələrimiz 
qonşudur, problemlərimiz də, çətinliklərimiz də eynidir. Ona görə də biz həmişə, necə deyərlər, bir-birimizə tən 
gəlməliyik. Əgər kimsə geri qalsa, digəri kömək etməlidir. Bu, böyük səmərə ilə işləməkdən ötrü bizim üçün 
çox yaxşı stimul olacaqdır. Ən başlıcası isə, əl-ələ, çiyin-çiyinə işləmək lazımdır, xalqlarımız yalnız bu halda 
xoşbəxt olar və inkişaf edər. 
79 
 
M i x a i l   S a a k a ş v i l i: Mən onun səmimi nitqinə xüsusi diqqət yetirmək istəyirəm. Mən bunu yüksək 
qiymətləndirirəm, çoxdandır ki, mənim barəmdə hətta valideynlərim də belə mehribanlıqla danışmayıblar. Bu 
fikri xüsusi nəzərə çatdırmaq istəyirəm ki, bizi vətənə fanatik məhəbbət birləşdirir. Möhkəm münasibətlər 
yaradılması üçün bu çox vacibdir. Başqa ölkəyə hörmət etmək və onu sevmək üçün, ilk növbədə, öz ölkəni 
sevməlisən, öz ölkənin vətənpərvəri olmalısan. Əminəm ki, Azərbaycanın hər hansı vətənpərvəri həm də Gürcüstanın 
dostudur. Əksinə, mənşəcə istər gürcü olsun, istərsə də azərbaycanlı olsun, fərqi yoxdur, Gürcüstanı sevən hər bir kəs 
həm də Azərbaycanın dostudur. Bizi birləşdirən ən başlıcası budur. Düşünürəm ki, Azərbaycanın prezidenti öz 
vətəninin görkəmli vətənpərvəridir. Buna görə də o bizim münasibətlərimizin vətənpərvəridir.   
S u a l: Siz öz bəyanatlarınızda Gürcüstanın əvvəlki rəhbərliyini haqlı olaraq tənqid etmisiniz. Etiraf 
etmisiniz ki, Gürcüstanın azərbaycanlı əhalisini yalnız səsvermə zamanı xatırlayırlar. Ümumiyyətlə, 
azərbaycanlılar ictimai-siyasi və mədəni həyata kifayət qədər fəal cəlb edilmirlər, xüsusən də söhbət 
hakimiyyət strukturlarında işə cəlb olunmaqdan gedəndə. Siz bu istiqamətdə işinizi necə 
planlaşdırırsınız? 
M i x a i l   S a a k a ş v i l i: Demək istəyirəm ki, öz rəyimi, həqiqətən, dəyişməmişəm. Əlbəttə, Sizə söz 
verə bilmərəm ki, seçkilər zamanı azərbaycanlı əhalini unudacağıq. Bizdə indi də seçkiqabağı kampaniya gedir. 
Təbii ki, biz onları unutmuruq. Lakin başlıcası, onları seçkilərdən sonra unutmamaqdır. Məsələnin mahiyyəti 
bundan ibarətdir. Bu məsələ ilk baxışdan çox sadə görünsə də, böyük diqqət tələb edir. Azərbaycanlılar 
Gürcüstan əhalisinin mühüm hissəsi, olduqca sədaqətli hissəsidr. Hesab edirik ki, dar ayaqda biz həmişə onlara 
güvənə bilərik, onlar bizə arxa-dayaqdırlar. Biz onlara həmişə bel bağlaya bilərik. Lakin məsələ Gürcüstanda 
süni surətdə Azərbaycan elitası yaratmaqda deyildir. Bu, onsuz da baş tutmayacaqdır. Bu, təbii surətdə baş 
verməlidir. Gürcüstanın azərbaycanlı əhalisi heç də təkcə Gürcüstanın iqtisadi həyatında iştirak etməməlidir. 
Onlar gürcü dilini öyrənməli, Gürcüstanın ali məktəblərinə daxil olmalı, vəzifədə irəli çəkilməlidirlər, heç kim 
onlara əngəl törətməməlidir. Əksinə, bütün bunlara hər vasitə ilə kömək edilməlidir. Azərbaycanlılara 
parlamentdə yalnız azərbaycanlı olduqlarına görə oturan və azərbaycanlı əhalinin müdafiəsi üçün bir kəlmə də 
olsun danışmayan və ümumiyyətlə, hər hansı məsələ barəsində öz fikrini söyləməyən deputatlar lazım deyildir. 
Onlara parlamentdə elə adamlar lazımdır ki, öz həmvətənlərinin və bütün Gürcüstan vətəndaşlarının arzu və 
istəklərini, həqiqətən, ifadə etsinlər. Zənnimcə, belə liderlər artıq meydana gəlməkdədir. Elə adamlar var ki, 
onlar nomenklatura ilə süni surətdə irəli çəkilməyiblər, əksinə, cəmiyyətin tamhüquqlu, fəal üzvləridir. 
Gürcüstanda geniş təmsil olunmuş azərbaycanlı ziyalıların öz mədəniyyətini inkişaf etdirməsinə imkan vermək 
çox vacibdir. Mən bunu onlara vəd etmişəm və sözümün üstündə duracağam. Biz bir neçə il əvvəl tam bir sıra 
səbəblər üzündən bağlanmış Tbilisi Azərbaycan Teatrının tikintisinin başlanmasına kömək etməliyik. Biz İlham 
Əliyevlə Qaxdakı gürcü teatrına dövlət statusu verilməsi, onun Azərbaycan ərazisində gürcü mədəniyyətinin 
inkişafı ocağına çevrilməsi barədə danışmışıq. Biz dərsliklərin mübadiləsi barədə də söhbət etmişik. Həm 
Gürcüstan tarixinin, həm də Azərbaycan tarixinin əksini tapdığı dərsliklər yaradılması üçün birgə işçi qrupları 
yaratmaq lazımdır. Gürcüstan azərbaycanlıları dövlətimizə həmişə sədaqətlə və can-başla xidmət etmiş 
insanlardır. Gürcüstan tarixini oxusanız, o dövrlərdə Gürcüstanda yaşamış azərbaycanlıların sədaqətinə, qardaş-
lığına və dostluğuna dair çox misallar taparsınız. Məncə, bu ümumi sərvətimizdir. İstərdim ki, bu proseslər təbii 
şəkildə getsin. İnteqrasiya prosesi getsin və azərbaycanlılar real, əməli qərarların qəbul olunmasında iştirak 
etsinlər. Bu təkcə azərbaycanlılara deyil, Gürcüstanın digər vətəndaşlarına da aiddir. Biz öz çoxmillətliliyimizlə, 
öz dostluğumuzla fəxr edirik. Mən utanıram ki, Mirzə Fətəli Axundovun harada dəfn edildiyini yalnız bu 
yaxınlarda bilmişəm – o, Botanika bağında, Tbilisinin mərkəzində, Azərbaycanın digər görkəmli xadimlərinin 
məzarları olan yerdə dəfn edilmişdir. İstərdim ki, orada müvafiq panteon olsun, oraya təkcə Gürcüstandan deyil, 
Azərbaycandan da insanlar ziyarətə gəlsinlər. Azərbaycanda gürcü xadimləri olduqca çoxdur. Siz bunu bilirsiniz 
və bütün bunlar qarşılıqlı surətdə bağlıdır. Elə indinin özündə də burada vətəndaşlarımız yaşayırlar və onlara 
çox səmimi münasibət göstərilir. Mən onların çoxu ilə görüşmüşəm. Odur ki, bu dostluq tellərini inkişaf 
etdirəcəyik. Zənnimcə, “bəli, biz cəmiyyətlərimizin, Azərbaycan və gürcü mənşəli vətəndaşlarımızın müvafiq 
surətdə Azərbaycan cəmiyyətinə və Gürcüstan cəmiyyətinə maksimum inteqrasiyasına nail olmuşuq” sözlərini 
demək üçün böyük yol keçmək lazımdır. 
80 
 
 
AZƏRBAYCAN PREZİDENTİNİN ADINDAN  
GÜRCÜSTAN PREZİDENTİ  
MİXAİL SAAKAŞVİLİNİN ŞƏRƏFİNƏ  
TƏŞKİL OLUNMUŞ  
RƏSMİ QƏBULDA NİTQ 
 
4 mart 2004-cü il 
 
Hörmətli cənab Prezident! 
Hörmətli qonaqlar! 
Əziz dostlar! 
Bu gün Azərbaycanda çox əlamətdar bir gündür. Qardaş Gürcüstanın prezidenti Mixail Nikolayeviç 
Saakaşvili ölkəmizə rəsmi səfərə gəlmişdir. Artıq inamla deyə bilərik ki, bu səfər çox uğurlu olmuşdur və 
ölkələrimiz arasında münasibətlərin daha da inkişaf etməsi işində mühüm rol oynayacaqdır.  
Bu gün ikitərəfli münasibətlərimizə aid bütün məsələlər barəsində Gürcüstan prezidenti ilə çox geniş fikir 
mübadiləmiz oldu. Biz məmnunluqla qeyd etdik ki, dövlətlərimizin müstəqilliyi dövründə Gürcüstanla 
Azərbaycan arasında münasibətlər çox yüksək səviyyəyə qalxmışdır. Biz birlikdə regional iqtisadi, 
kommunikasiya layihələri həyata keçiririk. Bu gün Gürcüstanla Azərbaycanın regional siyasətin və dünya 
siyasətinin bir çox məsələlərində vahid mövqelərdən çıxış etməsi Qafqazda vəziyyətin sabitləşməsinin, regionu-
muzda sülhün və sabitliyin möhkələnməsinin mühüm amilidir. 
Təəssüf ki, Qafqaz regionu çox ağır sınaqlara məruz qalmışdır. Dövlətlərimiz müstəqilliyə qovuşduqdan 
sonra Gürcüstanın və Azərbaycanın ərazi bütövlüyünə qarşı təcavüzkar separatçılıq əməlləri törədilmişdir. Biz 
öz fəaliyyətimizlə regional təhlükəsizliyin möhkəmlənməsinə kömək etməyə, habelə Dünya Birliyinin fəal 
iştirakı ilə dövlətlərimizin ərazi bütövlüyünün bərpasına və sərhədlərinin toxunulmazlığına nail olmağa 
çalışacağıq. 
Bizi bu gün həyata keçirilən və bütün dünyanın diqqətini özünə cəlb edən çox iri layihələr birləşdirir. Bu 
layihələr həm ölkələrimizin iqtisadi firavanlığı üçün vacibdir, həm də dünyada baş verən qlobal proseslər 
çərçivəsində mühüm rol oynayacaqdır. Ölkələrimizin əhəmiyyəti nəzərəçarpacaq dərəcədə artmışdır və öz 
potensialımızı möhkəmləndirdikcə daha da artacaqdır. Buna görə də son dərəcə vacibdir ki, bizim iki qardaş 
dövlətlərimiz milli mənafelərimizin qorunmasına, Dünya Birliyinə inteqrasiyaya yönəlmiş siyasəti bundan sonra 
əlaqələndirilmiş şəkildə və birgə səylərlə həyata keçirsinlər. Bu da xalqlarımızın rifah halının yüksəlməsinə, 
müstəqilliyimizin və təhlükəsizliyimizin möhkəmlənməsinə gətirib çıxaracaqdır.  
Bizim aramızda şəxsi xarakterli çox mehriban dostluq və qardaşlıq münasibətləri yaranmışdır ki, bu da 
dövlətlərimiz arasında münasibətlərin inkişafı üçün çox vacibdir. Mən əminəm ki, iki prezident arasında 
münasibətlər müvafiq nazirliklərimizin, baş idarələrimizin, strukturlarımızın rəhbərləri arasındakı münasibətlər 
üçün çox yaxşı nümunə olacaqdır. Yalnız bütün səviyyələrdə – rəsmi, işgüzar səviyyələrdə gündəlik əlaqələr 
Gürcüstanın və Azərbaycanın birgə irəliləməsi üçün daha əlverişli şərait yarada bilər.  
Bizim yolumuz birdir, biz onu çoxdan müəyyənləşdirmişik, bu yola sadiqik və heç kim bizi bu yoldan 
sapındıra bilməz.  
Fürsətdən istifadə edib, əsrlər boyu azərbaycanlıların dostluq və qardaşlıq telləri ilə bağlı olduğu bütün gürcü 
xalqına dərin hörmətimi bildirmək istəyirəm. Bizim gücümüz xalqlarımızın, sadə adamların bir-birinə nə 
dərəcədə yaxın olmalarından asılıdır.  
Mən qardaş Gürcüstanın, qardaş gürcü xalqının və Gürcüstan prezidenti Mixail Nikolayeviç Saakaşvilinin 
sağlığına badə qaldırıram. 
 
 
 
 
81 
 
 
RUSİYA FEDERASİYASI HÖKUMƏTİNİN 
SƏDRİ  CƏNAB MİXAİL FRADKOVA 
 
Hörmətli Mixail Yefimoviç! 
Rusiya Federasiyası hökumətinin sədri vəzifəsinə təyin olunmağınız münasibətilə Sizi ürəkdən təbrik 
edirəm. 
Azərbaycan Respublikası ilə Rusiya Federasiyası arasındakı dostluq, mehriban qonşuluq və faydalı 
əməkdaşlıq münasibətlərinə böyük əhəmiyyət verirəm. Əminəm ki, yüksək vəzifədə fəaliyyətiniz dövründə 
ikitərəfli əlaqələrimiz daha da inkişaf edərək xalqlarımızın rifahına, regionumuzda sülhün və sabitliyin bərqərar 
olmasına xidmət göstərəcəkdir. 
Sizə möhkəm cansağlığı, xoşbəxtlik, məsul dövləti fəaliyyətinizdə uğurlar arzulayıram. 
 
Hörmətlə, 
İLHAM ƏLİYEV 
Azərbaycan Respublikasının Prezidenti 
 
Bakı şəhəri, 6 mart 2004-cü il 
82 
 
 
8 MART – BEYNƏLXALQ QADINLAR GÜNÜ  
MÜNASİBƏTİLƏ AZƏRBAYCAN  
QADINLARINA TƏBRİK 
 
Hörmətli qadınlar! 
Əziz analar və bacılar! 
Sizi – bütün Azərbaycan qadınlarını 8 Mart – Beynəlxalq Qadınlar günü münasibətilə səmimi-qəlbdən 
təbrik edirəm. 
8 Mart bəşəriyyətin ülvi bir varlıq olan qadına bəslədiyi məhəbbət və ehtiramı parlaq ifadə etdirən bayram 
kimi dünyada geniş qeyd olunur. İnsan cəmiyyətinin mədəni inkişaf səviyyəsi və yüksəlişi orada qadına, anaya 
olan münasibətlə sıx bağlıdır. Qadınlar bəşəriyyətin taleyüklü problemlərinin həllinə həmişə öz töhfələrini 
vermiş və bu gün də müasir dünyanın inkişaf istiqamətlərinin müəyyən edilməsində böyük xidmətlər göstərirlər. 
Azərbaycan qadınları tarix boyu xalqımızın taleyində əhəmiyyətli rol oynamışlar. Azərbaycanın müdrik 
hökmdar, cəsur sərkərdə, istedadlı şair və sənətkar qadınlarının adları çoxəsrlik zəngin tariximizin səhifələrinə 
qızıl hərflərlə yazılmışdır. Qadın adına hədsiz məhəbbət və ehtiram söz və sənət abidələrimizdə öz parlaq 
təcəssümünü tapmışdır. Görkəmli sənətkarlarımız Azərbaycan qadınının gözəlliyini, mənəvi saflığını, 
mərdliyini və sədaqətini öz əsərlərində dönə-dönə tərənnüm etmişlər. Xalqımızın təfəkküründə ən əziz, ən qiy-
mətli bilinən vətən, torpaq, dil anlayışlarının ana adı ilə bağlı olması da qadın, ana adına verilən yüksək 
qiymətin əyani təzahürüdür. 
Tarixi keçmişin ağır sınaqlarından alnıaçıq, üzüağ çıxmış Azərbaycan qadını bu gün öz dövlət müstəqilliyini 
bərpa etmiş ölkəmizdə gedən siyasi, ictimai, iqtisadi, mədəni proseslərdə fəal iştirak edir. Azərbaycanın 
müstəqilliyinin möhkəmləndirilməsi, ərazi bütövlüyünün qorunması, hüquqi, demokratik dövlət quruculuğu, 
iqtisadi yüksəlişin təmin olunması işlərinin gerçəkləşdirilməsində qadınlarımız misilsiz xidmətlər göstərirlər. 
Ermənistan–Azərbaycan, Dağlıq Qarabağ münaqişəsi nəticəsində doğma torpaqlarımızın bir qisminin işğal 
altında olduğu indiki dövrdə Azərbaycan qadını gəncləri vətənə sədaqət ruhunda tərbiyə edərək onları xalqa, 
cəmiyyətə layiqli övlad yetişdirmək kimi müqəddəs vəzifənin öhdəsindən şərəflə gəlir. Əminəm ki, cəmiyyət 
qarşısında öz məsuliyyətini bütün dərinliyi ilə dərk edən Azərbaycan qadını bundan sonra da müstəqil 
respublikamızın tərəqqisinə böyük töhfələr verəcəkdir. 
Əziz qadınlar! 
Hamınıza cansağlığı, ailə səadəti, xoşbəxtlik və gələcək işlərinizdə uğurlar diləyirəm. 
Bayramınız mübarək olsun! 
          
İLHAM ƏLİYEV 
Azərbaycan Respublikasının Prezidenti 
6 mart 2004-cü il 
83 
 
 
ABŞ DÖVLƏT KATİBİ MÜAVİNİNİN AVROPA VƏ AVRASİYA MƏSƏLƏLƏRİ ÜZRƏ 
KÖMƏKÇİSİ  İLƏ GÖRÜŞDƏ  
SÖHBƏT 
 
Prezident sarayı 
 
9 mart  2004-cü il 
 
     İ l h a m   Ə l i y e v: Sizi səmimi-qəlbdən  salamlayıram. Sizin  regiona səfərləriniz  böyük əhəmiyyətə 
malikdir və Birləşmiş Ştatların regionda artan marağının təzahürüdür.  
Mən Azərbaycanla ABŞ arasında əməkdaşlığın yüksək səviyyədə olduğunu bildirirəm və bu əməkdaşlıq 
bütün sahələri əhatə edir. Siyasi sahədə əlaqələri xüsusilə vurğulayıram və əmin olduğumu bildirirəm ki, bu, 
gələcəkdə də davam edəcəkdir. Azərbaycanda və regionda həyata keçirilən irimiqyaslı layihələr bilavasitə 
Amerika Birləşmiş Ştatlarının dəstəyi ilə aparılır. Hamı bilməlidir ki, əgər bu dəstək olmasaydı, həmin 
layihələrin həyata keçirilməsi mümkün olmazdı.  
Ölkəmizin Birləşmiş Ştatlarla hərbi sahədə də faydalı əməkdaşlıq etdiyini xatırladıram, Azərbaycan bu 
sahədə ABŞ-la müttəfiqdir və eyni koalisiyadadır. Azərbaycan özü dəfələrlə terrorizmin qurbanı olmuşdur və 
terror aktlarının nəticəsində minlərlə insan həlak olmuşdur. Məhz bu səbəbdən ölkəmiz ilk günlərdən Birləşmiş 
Ştatların apardığı antiterror fəaliyyətinə qoşulmuşdur və bu əməkdaşlıq gələcəkdə də davam edəcəkdir.  
Mən bir daha ABŞ-ın Azərbaycan üçün strateji tərəfdaş olduğunu söyləyir, hər iki ölkəni gələcəkdə böyük 
işlər gözlədiyini və birgə səylərlə bütün bunların həllini tapacağına əminliyimi ifadə edirəm. Eyni zamanda, 
regionda uzunmüddətli və möhkəm sülhə nail olmaq üçün ən ağrılı problemlərin, ilk növbədə Ermənistan–
Azərbaycan, Dağlıq Qarabağ münaqişəsinin öz həllini tapmasının vacibliyini vurğulayıram. Ümidvar olduğumu 
bildirirəm ki, ATƏT-in Minsk qrupunun həmsədri olan Birləşmiş Ştatların səylərinin artırılması yaxın 
zamanlarda bu münaqişənin ədalətli həllinə dair sülh müqaviləsinin imzalanması ilə nəticələnəcəkdir. Mü-
naqişənin ağır nəticələri barədə  Sizdə ətraflı məlumat var. Onu xüsusi olaraq vurğulayıram ki, Azərbaycan tor-
paqlarının işğalı nəticəsində 1 milyondan çox insan qaçqın və məcburi köçkün vəziyyətinə düşmüşdür. 
ABŞ-la strateji əməkdaşlıq siyasəti Azərbaycanın maraqlarına cavab verir və əminəm ki,  bu siyasət  
ölkələrimizin daha da yaxınlaşmasına xidmət edəcəkdir.  
L i n n   P a s k o: Səmimi qəbula görə Sizə  təşəkkürümü bildirirəm. Mən, ATƏT-in Minsk qrupunun 
nümayəndəsi kimi, Azərbaycanda keçirdiyim görüşləri indi də xatırlayıram. Əminəm ki, yaxın zamanlarda 
Dağlıq Qarabağ münaqişəsi nizama salınacaqdır. Azərbaycanla Birləşmiş Ştatlar arasında əməkdaşlığın yüksək 
səviyyədə olması haqqında Sizin fikirlərinizlə razıyam.  Hər iki ölkənin xalqları və hökuməti arasında əlaqələrin 
bundan sonra da yüksələn xətlə inkişaf edəcəyinə ümidvar olduğumu bildirirəm.  
Terrorizmlə mübarizədə Azərbaycanın Birləşmiş Ştatlarla yaxın tərəfdaş olduğunu diqqətə çatdıraraq 
bildirirəm  ki, bu sahədə əməkdaşlıq gələcəkdə də davam etdiriləcəkdir. Cənubi Qafqaz regionunda, xüsusilə 
Azərbaycanda gedən müsbət dəyişiklikləri çox sevindirici hal kimi qiymətləndirir və bunun Vaşinqtonda, habelə 
Avropada böyük maraqla izlənildiyini bildirirəm.  
Sözümü yekunlaşdıraraq bildirim ki, Birləşmiş Ştatlar hökuməti Azərbaycan rəhbərliyi ilə siyasi və iqtisadi 
məsələlər də sıx əməkdaşlıq etmək niyyətindədir. Cənab Prezident, biz Sizə ABŞ hökumətinin ən xoş 
salamlarını yetiririk və Sizinlə əməkdaşlıqdan çox məmnun olduğumuzu bildiririk.  
 
 
84 
 
 
AZƏRBAYCAN XALQININ ÜMUMMİLLİ   
LİDERİ HEYDƏR ƏLİRZA OĞLU ƏLİYEVİN  
XATİRƏSİNİN ƏBƏDİLƏŞDİRİLMƏSİ   
HAQQINDA 
 
Azərbaycan xalqının ümummilli lideri, müstəqil Azərbaycan dövlətinin qurucusu Heydər Əliyev Azərbaycan 
tarixinin yetirdiyi ən böyük şəxsiyyətlərdən biridir. Azərbaycanın son 30 ildən artıq bir dövrünü əhatə edən tarixi 
taleyi, bu illər ərzində xalqın ictimai-siyasi, iqtisadi və mədəni həyatının bütün sahələrində dirçəlişi Heydər Əliyevin 
adı ilə sıx bağlıdır.   
Heydər Əliyev rəhbərlik etdiyi bu dövr ərzində Azərbaycanı bir dövlət kimi zamanın ağır və sərt  sınaqlarından 
çıxara bilmiş, ölkənin gələcək inkişaf  strategiyasını müəyyən etmiş və onun həyata keçirilməsi üçün mühüm 
addımlar atmışdır. Azərbaycanın 1969-cu ildən bəri yaşanan dövrü xalqımızın tarixinə Heydər Əliyev dövrü kimi 
əbədi həkk olunmuşdur.  
Tarixi bu dövrdən etibarən başlanan Heydər Əliyev idarəetmə fəlsəfəsinin başlıca ideya-siyasi istiqaməti 
xalqın milli özünüifadəsinin bütün forma və vasitələrinin geniş vüsət alması, milli qürur hissinin güclənməsi və 
milli şüurun yüksəlişinə təkan verən sürətli inkişaf strategiyasının gerçəkləşdirilməsi ilə səciyyələnmişdir. 
Xalqın tarixi yaddaşının özünə qaytarılması onun qəlbində illərdən bəri sıxılıb qalmış milli dövlətçilik 
ideyasının gələcəkdə böyük hərəkətverici qüvvəyə çevrilməsi, müstəqil dövlətçilik ideyalarının gerçəkləşməsi 
üçün zəmin yaratdı.  
Azərbaycanın müasir tarixində 1969-cu il respublikanın sosial-iqtisadi və mədəni inkişafında dönüş ili 
olmuşdur. Heydər Əliyevin rəhbərliyi altında respublikanın dinamik inkişafı üçün kompleks proqramların 
işlənib hazırlanmasında yorulmaz fəaliyyət, misilsiz təşəbbüskarlıq və nəhəng enerji 70-ci illərin bariz əlamətinə 
çevrildi. Bu illər Azərbaycanın quruculuq salnaməsinə ən parlaq səhifələr kimi daxil olmuşdur. Kənd 
təsərrüfatının inkişafında böyük nailiyyətlər əldə edildi. Sənayenin dinamik yüksəlişini təmin etmək üçün 
iqtisadiyyatda struktur islahatları həyata keçirildi. Yeni sənaye sahələri yaradıldı, sənayenin qabaqcıl sahələrində, ilk 
növbədə, maşınqayırma kompleksində, kimya və neft kimyasında, əlvan metallurgiyada texniki cəhətdən yeniləşmə 
və yenidənqurma işləri, neft emal edən sənayenin, energetikanın, qara metallurgiyanın və dağ-mədən sənayesinin 
genişləndirilməsi prosesi başlandı. Azərbaycan bu illərdə neft məhsulları, neft avadanlığı, polad borular, əlvan 
metallar, sintetik kauçuk, elektrik mühərrikləri, tikinti materialları, məişət kondisionerləri, avtomobil hissələri, 
mineral gübrələr, çini-saxsı, xalça və xalçaçılıq məmulatı istehsalı üzrə keçmiş SSRİ-də aparıcı yerlərdən birini 
tuturdu. Azərbaycanda buraxılan 350 adda məhsul dünyanın 65 ölkəsinə ixrac olunurdu. Əslində, Azərbaycanın 
dövlət suverenliyi və müstəqilliyi, sistemli şəkildə artan xarici iqtisadi əlaqələri, dünya iqtisadiyyatına get-gedə daha 
dərindən inteqrasiya olunması, hələ 1970–1985-ci illərdə təməli qoyulmuş iqtisadi potensiala əsaslanır.  
Dinamik inkişaf edən iqtisadiyyatı yüksək ixtisaslı kadrlarla təmin etmək üçün Azərbaycanda orta ixtisas və 
ali təhsil məktəbləri şəbəkəsi nəzərəçarpacaq dərəcədə genişləndirildi, hər il Moskvanın, eləcə də keçmiş SSRİ-
nin digər şəhərlərinin aparıcı elm və təhsil ocaqlarına gənclərin göndərilməsi həmin illərdə bir ənənəyə çevrildi. 
Azərbaycanda Cəmşid Naxçıvanski adına hərbi məktəbin yaradılması, gənc və yeniyetmə azərbaycanlı 
oğlanların həmin məktəbə, habelə respublikadan kənarda ali hərbi məktəblərə cəlb olunması Azərbaycan üçün 
peşəkar hərbi kadrlar hazırlanması işinə böyük təkan verdi. Beləliklə, Heydər Əliyevin uzaqgörənliyi sayəsində 
gələcəkdə müstəqil Azərbaycanın Milli Ordusunun formalaşması üçün kadr probleminin həlli yolunda mühüm 
addım atıldı.  
Azərbaycanın elmi, mədəniyyəti və incəsənəti həmin illərdə böyük yüksəliş dövrü yaşadı. Respublikanın 
paytaxtı Bakı şəhərinin, digər şəhər və rayonların inkişafı və abadlaşması sahəsində kompleks tədbirlər həyata 
keçirildi.  
Azərbaycan öz dövlət müstəqilliyini bərpa etdikdən sonra ilk illərdə ölkədə hakimiyyət uğrunda başlanan 
silahlı mübarizə, hakimiyyətlərin bir-birini əvəz etməsi və çoxhakimiyyətliliyin hökm sürməsi müstəqil 
dövlətçiliyə ağır zərbələr vurdu. Ölkədə yaranmış ictimai-siyasi xaos, anarxiya, zorakılıq halları, milli və 
vətəndaş qarşıdurmasının kəskinləşməsinə və hakimiyyətin tam iflasına rəvac verirdi. Nəticədə, 1993-cü ilin 
yayında Azərbaycan dövlətçiliyi böhran və məhv olmaq təhlükəsi qarşısında qaldı, ölkə vətəndaş müharibəsi və 
parçalanma həddinə gətirildi. Belə bir vəziyyətdə xalqın təkidli tələbi ilə hakimiyyətə qayıdan Heydər Əliyev öz 
böyük siyasi təcrübəsi və müdrikliyi ilə Azərbaycanı bu təhlükəli vəziyyətdən çıxarmaq üçün gərgin işə başladı. 
İlk növbədə, hakimiyyət vakuumu aradan qaldırıldı, respublikanın müxtəlif bölgələrində baş qaldırmış 
destruktiv qüvvələr xalqın fəal köməyi ilə zərərsizləşdirildi, vətəndaş müharibəsinin qarşısı alındı. Azərbaycanın 
dövlətçiliyinə, müstəqilliyinə, ərazi bütövlüyünə qəsdlər təşkil edən cinayətkar ünsürlər cəmiyyətdən təcrid 
edildi. 1994-cü ilin mayında Ermənistan–Azərbaycan müharibəsində atəşkəsə nail olundu. Heydər Əliyev 
85 
 
Azərbaycan həqiqətlərini, xüsusilə Ermənistan–Azərbaycan, Dağlıq Qarabağ münaqişəsinin mahiyyətini dünya 
ictimaiyyətinə çatdıra bildi.  
Azərbaycan yalnız Heydər Əliyevin hakimiyyətə qayıdışından sonra özünün geosiyasi imkanlarını 
gerçəkləşdirməyə başlamışdır. Heydər Əliyevin siyasi zəkası sayəsində Azərbaycanın beynəlxalq aləmdən 
təcrid olunmaq təhlükəsi aradan qaldırılmışdır. Dünya siyasət meydanında cərəyan edən proseslərə təsir 
baxımından Azərbaycan rəhbəri həmişə öz sözü, öz çəkisi, öz sanbalı ilə seçilmişdir.  
Ayrı-ayrı şəxslərə və siyasi qruplaşmalara xidmət edən silahlı birləşmələr Ali Baş Komandan Heydər Əliyevin 
məqsədyönlü və qətiyyətli siyasəti nəticəsində ləğv edildi, Milli Ordunun formalaşdırılması, Azərbaycanın nizami 
silahlı qüvvələrinin yaradılması ilə bağlı təxirəsalınmaz tədbirlər görüldü, orduda kütləvi fərarilik hallarına son 
qoyuldu, hərbi intizam möhkəmləndirildi. Bu gün Azərbaycanın suverenliyini, müstəqilliyini, ərazi bütövlüyünü 
qorumağa tam qadir olan orduya malik olması Heydər Əliyevin Azərbaycan xalqı qarşısında göstərdiyi misilsiz 
xidmətlərdən biri sayıla bilər.  
Heydər Əliyevin Azərbaycan rəhbərliyinə qayıdışı ilə ölkənin ictimai-siyasi, sosial, iqtisadi, elmi-mədəni 
həyatında, beynəlxalq əlaqələrdə əsl dönüş yarandı, elmi əsaslara, beynəlxalq norma və prinsiplərə uyğun 
müstəqil dövlət quruculuğu prosesi başlandı.   
Azərbaycanın daxilində yaranmış sabitlikdən və beynəlxalq aləmdə ölkəmizə artan inam və maraqdan 
istifadə edərək, 1994-cü ilin sentyabrında "Əsrin müqaviləsi" adlandırılan ilk neft müqaviləsi imzalandı. Onun 
gerçəkləşdirilməsi Heydər Əliyev tərəfindən işlənib hazırlanmış və müstəqil Azərbaycanın iqtisadi inkişaf 
konsepsiyasının əsasını təşkil edən neft strategiyasının həyata keçirilməsinin parlaq təzahürüdür. Heydər Əliyev 
öz neft strategiyasının əsas mənasını Azərbaycanın zəngin təbii sərvətlərindən xalqın rifahı naminə daha da 
səmərəli istifadə etməkdə görürdü. Azərbaycanın iqtisadi suverenliyini əks etdirən ilk beynəlxalq neft 
müqaviləsi ölkə iqtisadiyyatının dinamik inkişafının əsasını qoydu və bu gün onun praktiki nəticələri göz qaba-
ğındadır. Azərbaycanın iri beynəlxalq layihələrdə iştirakı, Böyük İpək yolunun bərpası, nəqliyyat dəhlizlərinin 
Azərbaycan ərazisindən keçməsi Heydər Əliyev neft strategiyasının həyata keçirilməsinin bəhrəsidir. 
Heydər Əliyevin fəaliyyətində iqtisadi islahatlar, bazar iqtisadiyyatının bərqərar olması, iqtisadi inkişafın 
təmin edilməsi, Azərbaycanın dünya iqtisadiyyatına inteqrasiyası, özəlləşdirmə proqramının, aqrar islahatların 
həyata keçirilməsi ardıcıl prioritet sahələr olmuşdur.  
Müstəqil Azərbaycanın ilk Konstitusiyasının müəllifi olan Heydər Əliyev demokratik, hüquqi dövlət 
quruculuğu istiqamətində davamlı siyasət yeridərək, ölkədə insan hüquq və azadlıqlarının başlıca prinsiplərinin 
bərqərar olması üçün əsaslı zəmin yaratmışdır.  
Heydər Əliyevin xarici siyasət məsələlərinə müstəsna əhəmiyyət verməsi, beynəlxalq miqyasda uğurlu və 
cəsarətli addımlar atması, milli məqsədlər naminə ən nüfuzlu tribunalardan bacarıq və məharətlə istifadə etməsi 
Azərbaycan dövlətçiliyinin bu günü və gələcəyi baxımından son dərəcə əhəmiyyətli olmuşdur.  
Azərbaycan Heydər Əliyevin fəal diplomatiyası nəticəsində dünyanın demokratik dövlətlərinin və aparıcı 
ictimai təşkilatlarının ölkəmizə, onun zorla cəlb olunduğu silahlı münaqişəyə münasibətinin əsaslı surətdə 
dəyişməsinə nail ola bilmişdir. Heydər Əliyevin xarici siyasətinin əsasını sülh, beynəlxalq hüquq normalarına, 
sərhədlərin bütövlüyünə və toxunulmazlığına, dövlətlərin ərazi bütövlüyünə hörmət və qarşılıqlı surətdə faydalı 
əməkdaşlıq prinsipləri təşkil etmişdir.  
Heydər Əliyevin formalaşdırdığı və inkişaf etdirdiyi azərbaycançılıq fəlsəfəsi Azərbaycanın müasir dünyada 
yerini müəyyən etmiş, milli dövlətçiliyimizin ideya əsasını təşkil edərək, dünya azərbaycanlılarının həmrəyliyi 
üçün möhkəm zəmin yaratmışdır. Azərbaycan ziyalısını son yüzilliklərdə ən ciddi bir şəkildə düşündürən milli 
dirçəliş problemləri bütöv şəkildə Heydər Əliyevin həmin illərdəki fəaliyyəti ilə strateji dövlət siyasətinə, 
elmdən, sosiologiyadan və fəlsəfədən əməli siyasət müstəvisinə keçmişdir.  
Azərbaycanda dövlətçilik ənənələrinin XX əsrin sonlarında bərpa edilib zənginləşdirilməsi, Azərbaycanın 
müstəqilliyinin möhkəmləndirilməsi, onun əbədi, dönməz xarakter alması, ölkəmizin dinamik iqtisadi inkişaf 
yolu ilə inamla irəliləməsi, onun beynəlxalq nüfuzunun sürətlə artması Heydər Əliyevin səmərəli fəaliyyəti 
sayəsində mümkün olmuşdur. Heydər Əliyev öz müdrik rəhbərliyi, siyasi uzaqgörənliyi, qətiyyəti və əzmkarlığı 
ilə zəmanəmizin görkəmli siyasi xadimi kimi tanınmış, Azərbaycan xalqının ümummilli liderinə çevrilmişdir. 
Azərbaycan Respublikasının hərtərəfli inkişafı üçün onun hazırladığı strateji istiqamətlər hələ uzun illər müs-
təqil Azərbaycan dövlətinin möhkəmləndirilməsi və gücləndirilməsi, iqtisadi qüdrətinin artırılması, xalqımızın 
layiq olduğu xoşbəxt həyata qovuşması işinə xidmət edəcəkdir.  
Bütün həyatını xalqa sədaqətlə xidmətə həsr etmiş Heydər Əliyev öz titanik fəaliyyətində həmişə xalqa 
arxalanmış, ən çətin anlarda ona müraciət etmişdir. Xalq da heç vaxt ondan öz dəstəyini əsirgəməmişdir. Xalqın 
Heydər Əliyevə göstərdiyi böyük etimad və ehtiram hissləri müdrik rəhbərin dəfn mərasimində də bir daha 
bütün dünyaya əyani şəkildə nümayiş etdirildi. Bu, milyonlarla insanın öz rəhbərinə bəslədiyi səmimi hisslərin 
misli görünməmiş təzahürü idi.  
86 
 
Dəfn mərasimindən dərhal sonra ölkə vətəndaşları öz yığıncaqlarında, kütləvi informasiya vasitələrində, 
müxtəlif tədbirlərdə ümummilli lider Heydər Əliyevin xatirəsini əbədiləşdirməklə bağlı çoxsaylı müraciətlər 
etdi. Müraciətlərə baxılması üçün Azərbaycan Respublikası prezidentinin 26 dekabr 2003-cü il tarixli sərəncamı 
ilə Dövlət Komissiyası yaradıldı. Dövlət Komissiyası Azərbaycan Respublikası Milli Məclisinin, ictimai 
qurumların, qeyri-hökumət təşkilatlarının, beynəlxalq təsisatların, ölkə vətəndaşlarının çoxsaylı müraciətlərini 
nəzərdən keçirərək, öz təkliflərini hazırlayıb Azərbaycan Respublikasının prezidentinə təqdim etmişdir.  
Müasir Azərbaycan dövlətinin qurucusu, xalqımızın ümummilli lideri Heydər Əlirza oğlu Əliyevin 
Azərbaycan tarixindəki misilsiz xidmətlərini nəzərə alaraq, onun xatirəsini əbədiləşdirmək məqsədilə qərara 
alıram:  
1. Azərbaycan Respublikasının Heydər Əliyev Mükafatı təsis edilsin. Azərbaycan Respublikasının Nazirlər 
Kabineti Heydər Əliyev Mükafatının Əsasnaməsini iki ay müddətində hazırlayıb Azərbaycan Respublikasının 
prezidentinə təqdim etsin.  
2. Bakı və Naxçıvan şəhərlərində "Heydər Əliyev" xatirə memorial kompleksləri yaradılsın. Azərbaycan 
Respublikasının Nazirlər Kabineti Azərbaycan Respublikasının Mədəniyyət Nazirliyi, Bakı Şəhər İcra 
Hakimiyyəti, Naxçıvan Muxtar Respublikasının Nazirlər Kabineti, respublikanın müvafiq yaradıcılıq ittifaqları ilə 
birlikdə komplekslərin layihələrinin müsabiqəsini keçirsin və üç ay ərzində təkliflərini Azərbaycan 
Respublikasının prezidentinə təqdim etsin.  
3. Azərbaycan Respublikasının "Heydər Əliyev" ordeninin təsis edilməsi Azərbaycan Respublikasının Milli 
Məclisinə tövsiyə olunsun. 
4. Azərbaycan Ali Hərbi Məktəbinə Heydər Əliyevin adı verilsin.  
5. Bakı Beynəlxalq Aeroportuna Heydər Əliyevin adı verilsin.  
6. Bakı Dərin Özüllər Zavoduna Heydər Əliyevin adı verilsin.  
7. Respublika sarayına Heydər Əliyevin adı verilsin.  
8. Bakı şəhərindəki İdman-Konsert Kompleksinə Heydər Əliyevin adı verilsin.  
9. Azərbaycan Respublikasının paytaxtı Bakı şəhərində küçə və meydanlardan birinə Heydər Əliyevin adı 
verilsin.  
10. Azərbaycanın şəhər və rayonlarında küçə və meydanlardan birinə Heydər Əliyevin adı verilsin.  
11. Heydər Əliyevin şərəfinə platin, qızıl və gümüş xatirə sikkələri buraxılsın.  
12. Azərbaycan xalqının ümummilli lideri Heydər Əlirza oğlu Əliyevin adının əbədiləşdirilməsi ilə əlaqədar 
olaraq bir sıra özəl qurum, şirkət və qeyri-hökumət təşkilatları tərəfindən görülmüş tədbirlər, o cümlədən Bakı–
Tbilisi–Ceyhan ixrac boru neft kəmərinə, "Lider" qazma qurğusuna Heydər Əliyevin adının verilməsi, ictimai 
əsaslarla Heydər Əliyev Fondunun yaradılması dəstəklənsin.  
13. Azərbaycan Respublikasının Nazirlər Kabineti bu fərmandan irəli gələn məsələləri həll etsin.   
14. Bu fərman imzalandığı gündən qüvvəyə minir.  
 
İLHAM ƏLİYEV 
Azərbaycan Respublikasının Prezidenti  
 
Bakı şəhəri, 10 mart 2004-cü il 
87 
 
 
TUNİS  RESPUBLİKASININ PREZİDENTİ 
ZATİ-ALİLƏRİ  
CƏNAB ZEYNULABİDİN BEN ƏLİYƏ 
 
Hörmətli cənab Prezident! 
Tunis Respublikasının milli bayramı – Müstəqillik günü münasibətilə Sizi və Sizin simanızda bütün 
xalqınızı şəxsən öz adımdan və Azərbaycan xalqı adından ürəkdən təbrik edirəm. 
Ümidvaram ki, Azərbaycan Respublikası ilə Tunis Respublikası arasındakı münasibətlər xalqlarımızın məna-
feyinə uyğun olaraq bundan sonra da dostluq və əməkdaşlıq məcrasında inkişaf edəcəkdir. 
Sizə möhkəm cansağlığı, işlərinizdə uğurlar, dost Tunis xalqına sülh və tərəqqi arzulayıram. 
 
Hörmətlə, 
 
İLHAM ƏLİYEV 
Azərbaycan Respublikasının Prezidenti 
 
Bakı şəhəri, 10 mart 2004-cü il 
 
 
 
88 
 
 
İRLANDİYANIN PREZİDENTİ 
ZATİ-ALİLƏRİ  
XANIM MERİ MAKALİSƏ 
 
Hörmətli xanım Prezident! 
İrlandiyanın milli bayramı – Müqəddəs Patrik günü münasibətilə Sizi və bütün xalqınızı  şəxsən öz 
adımdan və Azərbaycan xalqı adından səmimi-qəlbdən təbrik edirəm. Ümidvaram ki, Azərbaycan ilə İrlandiya 
arasında təşəkkül tapmış dostluq və əməkdaşlıq münasibətləri xalqlarımızın rifahı naminə daim inkişaf edəcək 
və genişlənəcəkdir. 
Sizə möhkəm cansağlığı, işlərinizdə uğurlar, dost İrlandiya xalqına əmin-amanlıq və firavanlıq arzulayıram. 
 
Hörmətlə, 
 
İLHAM ƏLİYEV 
Azərbaycan Respublikasının Prezidenti 
 
Bakı şəhəri, 10 mart 2004-cü il 
89 
 
 
PAKİSTAN İSLAM RESPUBLİKASININ PREZİDENTİ ZATİ-ALİLƏRİ  
CƏNAB PƏRVİZ MÜŞƏRRƏFƏ 
 
Hörmətli cənab Prezident! 
Ölkənizin milli bayramı – Pakistan günü münasibətilə Sizi və Sizin simanızda bütün xalqınızı şəxsən öz 
adımdan və Azərbaycan xalqı adından səmimi-qəlbdən təbrik edirəm. 
Biz Azərbaycan–Pakistan münasibətlərinə böyük əhəmiyyət veririk. Əminəm ki, xalqlarımızın məram və 
istəyinə uyğun olaraq, ölkələrimiz arasındakı dostluq və əməkdaşlıq münasibətlərinin hərtərəfli inkişafı üçün 
qarşılıqlı səylərimizi bundan sonra da davam etdirəcəyik. 
Sizə möhkəm cansağlığı, işlərinizdə uğurlar, dost Pakistan xalqına xoşbəxtlik və firavanlıq arzulayıram. 
 
Hörmətlə, 
İLHAM ƏLİYEV 
Azərbaycan Respublikasının Prezidenti 
 
Bakı şəhəri, 10 mart 2004-cü il 
 
90 
 
 
BANQLADEŞ XALQ RESPUBLİKASININ  
PREZİDENTİ  ZATİ-ALİLƏRİ  
CƏNAB İACUDDİN ƏHMƏDƏ 
 
Hörmətli cənab Prezident! 
Banqladeş Xalq Respublikasının milli bayramı – Müstəqillik günü münasibətilə Sizi və Sizin simanızda 
bütün xalqınızı şəxsən öz adımdan və Azərbaycan xalqı adından ürəkdən təbrik edirəm. 
Ümidvaram ki, Azərbaycan–Banqladeş əlaqələri xalqlarımızın mənafeyinə uyğun olaraq bundan sonra da 
dostluq və əməkdaşlıq ruhunda inkişaf edəcək və genişlənəcəkdir.  
Sizə möhkəm cansağlığı, işlərinizdə uğurlar, dost Banqladeş xalqına əmin-amanlıq və tərəqqi arzulayıram. 
 
Hörmətlə, 
İLHAM ƏLİYEV 
Azərbaycan Respublikasının Prezidenti 
 
Bakı şəhəri, 10 mart 2004-cü il 
 
91 
 
 
YUNANISTAN RESPUBLİKASININ  
PREZİDENTİ ZATİ-ALİLƏRİ  
CƏNAB KONSTANTİNOS STEFANOPULOSA 
 
Hörmətli cənab Prezident! 
Yunanıstanın milli bayramı – Müstəqillik günü münasibətilə Sizi və bütün xalqınızı şəxsən öz adımdan 
və Azərbaycan xalqı adından ürəkdən təbrik edirəm.  
Ümidvaram ki, Azərbaycan Respublikası ilə Yunanıstan Respublikası arasında təşəkkül tapmış dostluq və 
əməkdaşlıq münasibətlərinin inkişafı daim xalqlarımızın mənafeyinə xidmət edəcəkdir.  
Sizə möhkəm cansağlığı, işlərinizdə uğurlar, dost Yunanıstan xalqına sülh və firavanlıq arzulayıram. 
 
Hörmətlə, 
 
İLHAM ƏLİYEV 
Azərbaycan Respublikasının  Prezidenti 
 
Bakı şəhəri, 10 mart 2004-cü il 
92 
 
 
YENİ AZƏRBAYCAN PARTİYASININ  
(YAP) MƏRKƏZİ QƏRARGAHINDA  
YAP İDARƏ HEYƏTİNİN  
İCLASINDA NİTQ 
  
11 mart 2004-cü il 
     
Hörmətli İdarə Heyətinin üzvləri! 
Əziz dostlar! 
Prezident seçkilərindən sonra bu ilk görüşümüzdür. Mən çox şadam ki, bu gün hamımız birlikdəyik. 
Bu seçkilər bizim hamımız üçün böyük bir sınaq idi. Çünki seçkilər elə bir şəraitdə keçirilirdi ki, xalqımızın 
ümummilli liderinin səhhəti lazımi səviyyədə deyildi. Bizim hamımızın arzusu ondan ibarət idi ki, bu seçkilərdə 
prezident Heydər Əliyev iştirak eləsin və heç kəsdə şübhə yox idi ki, o, seçkilərdə qalib gələcəkdir. Çünki onun 
son on il ərzində apardığı siyasət Azərbaycana böyük uğurlar gətirmiş, Azərbaycanı böhrandan çıxarmış, 
Azərbaycanı müasirləşdirmiş, Azərbaycanda demokratiyanın, ölkə iqtisadiyyatının inkişafını təmin etmişdi. 
Demək olar ki, Azərbaycan regionun mərkəzinə çevrildi. Azərbaycan xalqı bütün bunları çox yaxşı dərk edirdi. 
Ona görə heç kimdə şübhə yox idi ki, prezident Heydər Əliyev növbəti dəfə bu vəzifəyə seçiləcəkdir. Amma 
onun səhhəti buna imkan vermədi. Belə olan halda partiyanın tövsiyəsi, Azərbaycan xalqının dəstəyi ilə seçki-
lərdə mən iştirak etdim.  
Deyə bilərəm ki, seçki kampaniyası çox gərgin və çox səmərəli keçdi. Hər bir namizəd üçün eyni imkanlar 
yaradılmışdı. Hər bir namizəd azad, demokratik şəkildə, bütün kütləvi informasiya vasitələrindən eyni 
səviyyədə istifadə edərək öz proqramı haqqında xalqa müraciət etdi. O cümlədən də mən. Çox şadam ki, bizim 
partiyamızın fəalları bu seçkilərdə çox yaxından iştirak etdilər. Təbliğat kampaniyasında çox fəal iştirak 
edirdilər, yerlərdə partiya tərəfindən təşkil olunmuş tədbirlərdə çox güclü təbliğat aparılmışdı. Əlbəttə, bu 
təbliğatın aparılması partiyanın namizədinə əlavə səslər gətirdi. Bu fürsətdən istifadə edib bütün partiya 
üzvlərinə, seçkilərdə fəal iştirak etmiş şəxslərə öz minnətdarlığımı bildirirəm.  
Seçkilərdən sonrakı dövr də Azərbaycan üçün çətin bir dövrə çevrildi. Xalq öz liderini itirdi. Bu hamımız 
üçün çox böyük sınaq, çox böyük faciə idi. İlk növbədə, yəqin ki, mənim üçün. Çünki Heydər Əliyev mənim 
atamdır. Düzdür, o, xalqın atasıdır. Amma bizim ailə üçün bu çox böyük zərbə idi. Hesab edirəm ki, biz 
hamımız bu böyük sınaqdan şərəflə çıxdıq. Bizim hamımızı birləşdirən o idi ki, gərək Heydər Əliyev işini 
davam etdirək, onun ruhu rahat olmalıdır.  
Mən çox şadam ki, xalqın dəstəyi ilə bir neçə ay ərzində ölkədə aparılan siyasət Azərbaycan xalqının 
mənafelərinə xidmət edib, əhali tərəfindən dəstəklənir. Bu siyasət Heydər Əliyev siyasətinin məntiqi nəticəsi və 
davamıdır. Başqa cür ola da bilməz.  
Mən öz seçkiqabağı çıxışlarımda da dəfələrlə demişdim ki, bu siyasətə sadiq olacağam. Təkcə ona görə yox 
ki, Heydər Əliyev bizim partiyamızın sədridir, ölkə prezidentidir, yaxud mənim atamdır. Ona görə ki, bir 
vətəndaş kimi, bir siyasətçi kimi, mən açıq-aydın görürəm ki, Azərbaycanda bu siyasətə alternativ yoxdur. Əgər 
biz istəyiriksə ki, Azərbaycan xalqı rahat, xoşbəxt yaşasın, bu siyasət mütləq və mütləq davam etdirilməlidir.  
Məncə, Azərbaycanda artıq bunu başa düşməyən adam qalmayıbdır. Xüsusilə, seçkilərdən dərhal sonra 
müxalifət tərəfindən törədilmiş o kütləvi iğtişaşlar Azərbaycan xalqına bir daha göstərdi ki, bu siyasətə 
alternativ yoxdur. Əgər bu siyasət aparılmasa, əgər o qüvvələr hakimiyyətə gəlsələr Azərbaycanı yeni fəlakətlər, 
yeni bəlalar gözləyə bilər. Azərbaycan xalqına bunun heç biri lazım deyildir. Bizə lazımdır ki, ölkə inkişaf etsin, 
iqtisadiyyatımız inkişaf etsin, sosial problemlər öz həllini tapsın və Azərbaycan Dünya Birliyində yerini daha da 
möhkəm tuta bilsin. Ötən aylar ərzində bütün bu istiqamətlərdə siyasət aparılıbdır.  
Deyə bilərəm ki, bizim siyasətimiz beynəlxalq aləmdə dəstəklənir. Azərbaycanın haqq səsi eşidilir. Mən 
keçirdiyim bütün ikitərəfli görüşlərdə, beynəlxalq tədbirlərdə apardığım danışıqlar əsasında bir daha əmin 
oldum ki, bizim üçün ən ağrılı problem olan Ermənistan–Azərbaycan, Dağlıq Qarabağ münaqişəsinin həlli 
istiqamətində Azərbaycanın tutduğu mövqe dəstəklənir. Bu mövqe Heydər Əliyevin mövqeyidir və yeganə 
düzgün bir mövqedir. Azərbaycanın ərazi bütövlüyü bərpa olunmalıdır. İşğalçı qüvvələr torpaqlarımızdan çıx-
malıdır. Çox şadam ki, keçirdiyim bütün ikitərəfli görüşlərdə, bütün rəsmi səfərlərdə, dövlət başçıları ilə 
apardığım söhbətlərdə bu mövqe dəstəklənir. Çünki bu, məntiqə, beynəlxalq hüquq normalarına əsaslanır.      
Bizim ən çətin problemimiz həmişə bu olub ki, məsələnin həlli ilə məşğul olan və digər beynəlxalq 
təşkilatlar, ictimaiyyət bəzi hallarda buna ikili standartlarla yanaşır. Bizim də əsas məqsədimiz odur ki, bu ikili 
standartlar siyasətinə son qoyaq. Əlbəttə, bunu etmək üçün bizim diplomatiyamız çox güclü işləməlidir. 
Azərbaycan bütün tədbirlərdə, bütün beynəlxalq təşkilatlarda öz sözünü deməlidir. Artıq bu proses gedir və çox 
səmərəli nəticələr verə bilər.  
93 
 
Avropa Şurası artıq bu məsələ ilə bilavasitə məşğul olur. Onun məruzəçisi bu məsələlər ilə məşğul olur. 
Baxmayaraq ki, Ermənistan tərəfi Avropa Şurasında buna çox böyük müqavimət göstərir. 
Bu məsələyə Avropa İttifaqı da böyük diqqət göstərir. Mənim Avropa İttifaqının rəsmi şəxsləri ilə 
keçirdiyim görüşlərdə hiss olunur ki, artıq onlar da bu məsələ ilə bağlı düzgün mövqedədirlər. Burada ATƏT 
Parlament Assambleyasının və Avropa İttifaqının nümayəndələri Qoran Lenmarker, Heyke Talvitye və digər 
rəsmi şəxslər ilə keçirdiyim görüşlərdə məhz bu məsələ ətrafında söhbət gedibdir. Artıq Avropa İttifaqında 
Ermənistan–Azərbaycan, Dağlıq Qarabağ münaqişəsi məhz ədalətli, beynəlxalq normalara əsaslanmış formada 
müzakirə olunur.  
Bizim bu məsələdə mövqeyimizi bəzən sərt mövqe kimi qələmə verirlər. Bu ola bilər. Amma bu, ədalətli 
mövqedir. Bizim heç kimin torpağında gözümüz yoxdur. Amma öz torpağımızı da heç kimə verən deyilik. Mən 
bunu Cenevrədə keçirilmiş görüşdə Ermənistan prezidentinə də dedim, Minsk qrupunun həmsədrlərinə və digər 
şəxslərə də dedim.  
Azərbaycanın qarşısında duran digər məsələlərdən biri ölkəmizi bundan sonra da iqtisadi cəhətdən inkişaf 
etdirməkdən ibarətdir. Son on il ərzində Heydər Əliyev siyasətinin mühüm istiqaməti bundan ibarət idi ki, ölkə 
iqtisadiyyatı inkişaf etsin. Bu gün Azərbaycanın bütün iqtisadi göstəriciləri onu göstərir ki, ölkə çox dinamik 
surətdə inkişaf edir. Bütün iqtisadi göstəricilərə görə – ümumi daxili məhsulun artımı, inflyasiyanın səviyyəsi, 
əhalinin pul gəlirləri, adambaşına düşən xarici sərmayənin həcmi – ölkəmiz MDB məkanında liderlər 
sırasındadır. Bu ənənə davam edir. 
Bizim məqsədimiz növbəti 5 il ərzində ümumi daxili məhsulu iki dəfə artırmaqdır. Bunun üçün imkanlar, 
potensial var, proqramlar var və mən əminəm ki, biz buna nail olacağıq. Yeni iş yerlərinin açılması həm sosial 
problemlərin aradan qaldırılmasına xidmət edəcəkdir, eyni zamanda, ölkəmizin iqtisadi inkişafı üçün də mühüm 
bir amildir. Düzdür, bəzən hesab edirlər ki, 600 min iş yerinin açılması qeyri-mümkündür və bu rəqəm real 
deyildir. Mən elə düşünmürəm. Bəli, bu, böyük rəqəmdir. Amma hesab edirəm ki, biz qarşımıza ancaq böyük 
məqsədlər qoyanda uğura nail ola bilərik. 
Bizim vəzifəmiz bu siyasəti davam etdirməkdir. Əlbəttə, həyat yerində durmur, qarşımıza yeni tələblər çıxır. 
Amma prinsipial istiqamət, ideoloji istiqamət dəyişməz olaraq qalır. Bu, Heydər Əliyev fəlsəfəsidir, siyasətidir, 
ideologiyasıdır, biz hamımız ona sadiqik.  
Partiyamız bu illər ərzində güclənibdir. Burada səslənən rəqəmlər aydın şəkildə göstərir ki, Yeni Azərbaycan 
Partiyası güclü təşkilatdır, Azərbaycanın ictimai-siyasi həyatında müstəsna rola malikdir. Heç bir siyasi qüvvə 
Yeni Azərbaycan Partiyası ilə rəqabət aparmaq iqtidarında deyildir. Hətta digər bütün siyasi qüvvələr 
birləşsələr, yenə də bizim işimizə, siyasətimizə bunun heç bir təsiri olmayacaqdır. 
Partiyamız formalaşıb, yerlərdə möhkəmlənibdir. Partiyanın mövqeyindən çox şey asılıdır. Mən çox şadam 
ki, partiyamız ictimai-siyasi həyatda çox fəal rol oynayır. Əlbəttə, partiyanın nümayəndəsi hakimiyyətdədirsə, 
bu o deməkdir ki, Yeni Azərbaycan Partiyası hakimiyyətdədir. Bəzi ölkələrdə belə hallarda hansısa bir 
arxayınçılıq hissi yaranır. Mən çox şadam ki, bu bizim partiyamıza xas deyildir. Partiyamız ölkəmizdə gedən 
bütün proseslərdə çox fəal iştirak edir. 
Mən əminəm ki, partiyamızın fəalları qarşımızda duran məsələlərin həllində, qəbul edilmiş regional və sosial 
inkişaf proqramlarının yerlərdə həyata keçirilməsində iştirak edəcəklər. İstərdim ki, bu proqramların həyata 
keçirilməsi istiqamətində partiyamız, partiyanın fəalları yerli icra orqanları ilə sıx əlaqədə işləsinlər. Bu həmişə 
belə olub, biz həmişə buna çalışmışıq. Amma mən hesab edirəm ki, indiki mərhələdə biz bunu bir daha təsdiq 
etməliyik. Hamı görməlidir ki, Heydər Əliyev cismən bizimlə olmasa da, onun ideyaları yaşayır, partiyaya olan 
münasibəti davam edir. Partiyaya mənim də münasibətim eynidir. Mən də öz siyasi fəaliyyətimi partiyasız 
təsəvvür etmirəm. Partiya həmişə mənə dəstək olub və son seçkilər bunu bir daha göstərdi. Baxmayaraq ki, 
partiyanın lideri seçkilərə artıq bir neçə ay qalmış ölkədə yox idi, müalicədə idi, onun yaratdığı sistem, yaratdığı 
partiya işləyirdi, qarşıda duran bütün vəzifələri ləyaqətlə yerinə yetirirdi və yerinə yetirdi. Ona görə əminəm ki, 
bu ənənə gələcəkdə daha da güclənəcəkdir. Seçkilərdən sonra özünü bizə rəqib qismində təqdim etməyə çalışan 
qüvvələr, demək olar, növbəti dəfə iflasa uğradılar. Əslində, burada təəccüblü heç bir şey yoxdur. Biz hamımız 
bunu gözəl bilirdik. Xalqımız da bilirdi ki, bu qüvvələr Azərbaycana xeyir gətirmək üçün iqtidara gəlməyə can 
atmırlar, sadəcə olaraq, onların məqsədi hakimiyyətə gəlmək və bundan istifadə edib öz niyyətlərinə çatmaq idi. 
Amma onu da hamımız yaxşı bilirik ki, həmin qüvvələr 12 il bundan əvvəl hakimiyyətdə olarkən 
Azərbaycanı hansı bəlalara sürüklədilər. Demək olar ki, Azərbaycan parçalanma ərəfəsində idi. Azərbaycan 
dağılırdı, ölkədə qeyri-qanuni silahlı birləşmələr meydan oxuyurdu. Biz oktyabrın 16-da onun zəif formasını bir 
daha gördük. Bu o deməkdir ki, təəssüflər olsun, bu qüvvələr bizim cəmiyyətimizdə az da olsa qalıb və 
hakimiyyətə gəlmək üçün yenə qanuna zidd üsullardan istifadə etmək niyyətindədir. Amma bizim dövlətimiz 
güclüdür.  
Heydər Əliyevin siyasəti Azərbaycana sadaladığım digər məsələlərlə yanaşı, sabitlik, əmin-amanlıq 
gətiribdir. Bizim dövlətimiz özünü müdafiə etmək iqtidarındadır. Qanunu pozan, kütləvi iğtişaşlar törədən 
94 
 
təşkilatlar, şəxslər layiqli cavablarını aldılar və cəmiyyətdən təcrid olundular. Düzdür, indi bundan istifadə 
etmək istəyir, bizi hansısa qeyri-demokratik üsullarda ittiham etməyə çalışırlar. Amma bu belə deyildir. Sadəcə 
olaraq, hər bir ölkədə olduğu kimi, Azərbaycanda da qanun-qayda, qanunun aliliyi təmin ediləcəkdir.   
Əgər inkişaf etmiş hansısa başqa ölkədə polisə qarşı zorakılıq işlədilirsə, təbii ki, o cinayəti törədən şəxs 
cəmiyyətdən təcrid olunur. Bu sahədə Azərbaycan da istisna deyildir. Ona görə bu məsələ ilə bağlı xaricdən 
buraya gəlmiş şəxslərə mən öz qəti mövqeyimi bildirmişdim. Azərbaycan müstəqil dövlətdir, özünü qorumağa 
qadirdir və biz sabitliyi qorumalıyıq. İmkan verməməliyik ki, sabitlik pozulsun. Çünki əgər sabitlik pozularsa, 
bizim bütün planlarımız alt-üst ola bilər. 
Mən bilirəm,  partiyamızın da mövqeyi bundan ibarətdir ki, biz siyasi mübarizədən çəkinmirik. Çünki 
görürük ki, bizə rəqib olmaq iqtidarında olan heç bir qüvvə yoxdur. Mən əminəm ki, qarşıdan gələn bələdiyyə 
seçkilərində də partiyamızın namizədləri böyük üstünlüklə qələbə qazanacaqlar.  
Şübhə etmirəm ki, 2005-ci ildə keçiriləcək parlament seçkilərində də partiyamızın namizədləri uğurla iştirak 
edəcəklər. Bəlkə də bunu demək hələ tezdir, amma biz parlament seçkilərinə də hazırlaşmalıyıq və bu lazımdır. 
Çünki seçkilər artıq yeni bir sistem əsasında, mojaritar qaydada keçiriləcəkdir. Biz gərək hər bir namizədə 
diqqətlə baxaq. Partiyamızın namizədlər siyahısı olmalıdır. Biz bəlkə də, indidən bu barədə fikirləşməliyik ki, 
partiyanın hansı üzvü öz namizədliyini hansı dairədən verəcəkdir. Mən şübhə etmirəm ki, bizim namizədlərimiz, 
onların tam əksəriyyəti şəffaf, ədalətli seçkilər nəticəsində qələbə qazanacaqlar. 
Prezident seçkiləri haqqında müxalifət tərəfindən qeyri-dəqiq, qeyri-obyektiv fikirlər ortaya atılır. Düzdür, 
müxalifətin bir hissəsi bu məsələyə ədalətli yanaşdı, yəni həqiqəti bildirdi. Amma digər, barışmaz hissəsi guya 
bu seçkilərin nəticələrini tanımadı. Bu onların öz işidir. Bizim üçün əsas meyar odur ki, Azərbaycan xalqı bu 
seçkilərin nəticələrini tanıdı. Seçkilər Azərbaycan xalqının iradəsini əks etdirdi və  Azərbaycanda yaşayan 
insanların heç birində seçkilərin real nəticələri şübhə doğurmadı.  
Seçkilərə qədər keçirilmiş rəy sorğuları, o cümlədən Amerika Respublikaçılar İnstitutunun rəy sorğusu bütün 
siyasi partiyaların rəhbərlərinə təqdim olunmuşdu. O cümlədən, sizə də, müxalifət partiyalarının 
nümayəndələrinə də verilmişdi. Orada hələ seçki kampaniyasına başlamamışdan əvvəl göstərilirdi ki, iqtidar 
nümayəndəsinin reytinqi 65 faiz təşkil edir. Əgər biz seçki kampaniyasının gedişini, partiyamızın uğurlu təbliğat 
işini nəzərə alsaq və əksinə, müxalifətin vahid namizəd ətrafında birləşə bilməməsini və bir-biri ilə ənənəvi 
olaraq mübarizə aparmasını nəzərə alsaq, görərik ki, bu faiz seçki kampaniyası müddəti ərzində artıbdır.  
Bu da təbii idi. Ona görə seçkilər bizə imkan verir ki, biz, Yeni Azərbaycan Partiyası, hakimiyyət partiyası 
Azərbaycan xalqının rifahı, xoşbəxt gələcəyi naminə öz siyasətimizi müstəqil şəkildə aparaq.  
Heydər Əliyev tərəfindən əsası qoyulmuş layihələr, o cümlədən energetika, nəqliyyat, kommunikasiya 
sektorlarındakı layihələr, xüsusən Bakı–Tbilisi–Ceyhan neft kəməri bir neçə ildən sonra Azərbaycana böyük 
faydalar gətirməyə başlayacaqdır.   
Təsadüfi deyil ki, biz beynəlxalq konsorsiumun təşəbbüsünü dəstəkləyirik və Bakı–Tbilisi–Ceyhan neft 
kəməri artıq Heydər Əliyevin adını daşıyır. Çünki o bu layihənin memarıdır. Əgər onun iradəsi olmasaydı – 
mən işin içində olan adam kimi deyirəm – bu, sadəcə, layihə kimi, əfsanə kimi qalacaqdı.  
Bir neçə il bundan əvvəl İstanbulda keçirilən beynəlxalq konfransda da bildirilmişdi ki, Bakı–Tbilisi–Ceyhan 
əfsanə deyil, gerçəklikdir. Biz həmişə bilirdik ki, bu, həyata keçiriləcəkdir. Bunu həyata keçirmək üçün Heydər 
Əliyevin iradəsi müstəsna rol oynadı. İndi digər ölkələr bu layihəyə qoşulmaq istəyirlər. Adlarını çəkmək 
istəmirəm, Azərbaycanın daxilində və xaricində bəzi xadimlər bu layihəni öz xidməti kimi təqdim etmək 
istəyirlər. Olsun, biz buna, necə deyərlər, qısqanclıqla yanaşmırıq, təki layihə həyata keçirilsin. Ancaq hamı bilir 
və bilməlidir ki, bu, Heydər Əliyev diplomatiyasının, onun uğurlu neft strategiyasının nəticəsidir.  
Bu layihə ilin sonunda başa çatacaq və Azərbaycanın yeni bir nəqliyyat arteriyası işə düşəcəkdir. Bundan sonra 
qaz layihəsi gündəlikdədir. Bu məsələ ilə əlaqədar işlər görülür və 2006-cı ilin sonunda Bakıdan Ərzuruma qədər 
yeni qaz kəmərinin tikintisi nəzərdə tutulur. Bu bizə imkan verəcək ki, qaz potensialımızı da işə salaq və 
Azərbaycanın təbii qazını Türkiyəyə, ondan sonra Avropa ölkələrinə nəql edə bilək. 
Yenə qeyd edirəm, bütün bunlara nail olmaq üçün ictimai-siyasi sabitlik lazımdır. Bu sabitlik var. Əminəm 
ki, bizim hamımız, partiyamız, Azərbaycan bu sabitliyi qoruyacaqdır. 
Mən çox  şadam ki, biz bu gün birlikdəyik. Mən sizi əmin etmək istəyirəm ki, bütün məsələlərdə, o 
cümlədən partiya quruculuğu istiqamətində də Heydər Əliyev siyasətinə sadiq qalacağam. Əminəm ki, biz 
hamımız birlikdə həm partiyamızı daha da gücləndirəcəyik, həm də ölkəmizi daha da inkişaf etdirəcəyik. 
Azərbaycan müasirləşəcək, güclənəcək, çox zəngin, qüdrətli dövlətə çevriləcəkdir. 
Mənə göstərdiyiniz dəstəyə görə təşəkkür edirəm. Sağ olun. 
95 
 
 
RUSİYA FEDERASİYASININ PREZİDENTİ  
ZATİ-ALİLƏRİ  
CƏNAB VLADİMİR PUTİNƏ 
 
 
Hörmətli Vladimir Vladimiroviç! 
Rusiya Federasiyasının prezidenti vəzifəsinə yenidən seçilməyiniz münasibətilə Sizi səmimi-qəlbdən 
təbrik edirəm. 
Seçkilərdə qazandığınız inamlı qələbə Rusiya cəmiyyətinin iradəsini özündə əks etdirərək, qətiyyətlə həyata 
keçirdiyiniz dövlətçilik xəttinin, dərin sosial-iqtisadi islahatların, ardıcıl yeritdiyiniz xarici siyasətin tam 
dəstəkləndiyini nümayiş etdirir. Şadam ki, Sizin başçılığınız ilə dost Rusiya artıq yeni inkişaf yoluna çıxaraq 
Dünya Birliyində öz nüfuzunu möhkəmləndirməkdədir. 
Əminəm ki, tarixən dostluq, mehriban qonşuluq və qarşılıqlı faydalı əməkdaşlıq şəraitində yaşamış 
xalqlarımızın mənafeyinə uyğun olaraq Azərbaycan ilə Rusiya arasındakı ikitərəfli münasibətlər, genişmiqyaslı 
əlaqələrimiz bundan sonra da bütün sahələrdə inkişaf edərək strateji tərəfdaşlığımızın dərinləşməsinə xidmət 
edəcəkdir. 
Hörmətli Vladimir Vladimiroviç!  
Sizə bir daha öz təbriklərimi yetirərək möhkəm cansağlığı, xoşbəxtlik, dost Rusiyanın rifahı naminə dövləti 
fəaliyyətinizdə uğurlar arzulayıram. 
 
Dərin hörmətlə, 
İLHAM ƏLİYEV 
Azərbaycan Respublikasının Prezidenti 
 
Bakı şəhəri, 15 mart 2004-cü il 
96 
 
 
GÖRKƏMLİ ALİM, AKADEMİK  
İQRAR ƏLİYEVƏ 
 
Hörmətli İqrar Əliyev!  
Şanlı yubileyiniz – anadan olmağınızın 80 illiyi münasibətilə Sizi ürəkdən təbrik edirəm. 
Siz bütün həyatınızı sevib-seçdiyiniz tarix elminə həsr edərək milli köklərimizin araşdırılması, hərtərəfli 
tədqiqi sahəsində müstəsna xidmətlər göstərmişsiniz.  
Gənclik dövründən taleyinizi bağladığınız Azərbaycan Milli Elmlər Akademiyasının Tarix İnstitutunda 
elmin çətin yollarından addım-addım keçərək alimlik zirvəsinə yüksəlmisiniz. Son 25 ildən çox bir müddətdə 
doğma institutunuzda fasiləsiz olaraq direktor vəzifəsində çalışaraq, fundamental elmi-tədqiqat işinin təşkilinə 
bilavasitə başçılıq edirsiniz. 
Məhz sizin böyük təşkilatçılıq qabiliyyətiniz, elmi əzmkarlığınız sayəsində müstəqil Azərbaycanımızın 
həyatında böyük hadisə olan çoxcildlik "Azərbaycan tarixi" yazılıb çapa hazırlanmış və işıq üzü görmüşdür. 
Siz Azərbaycanın qədim tarixinin tədqiqinə həsr olunmuş dəyərli monoqrafiyaların, elmi məqalələrin, 
publisistik oçerklərin müəllifisiniz. Ölkəmizin hüdudlarından kənarda da sizə böyük şöhrət gətirmiş sanballı 
elmi-tədqiqatlarınız ilə xalqımızın çoxəsrlik tarixini dünyaya tanıtmış və təbliğ etmisiniz. 
Yarıməsrlik elmi fəaliyyətiniz ərzində Siz tarix elmi sahəsində artıq öz sözünü demiş bir sıra görkəmli 
alimlər yetişdirmiş, gənc istedadların elmə gəlişinə həmişə böyük himayədarlıq göstərmisiniz. 
Qətiyyətiniz, prinsipiallığınız və əzmkarlığınız təəssübkeş və fədakar alim kimi sizin şəxsiyyətinizdə üzvi 
şəkildə birləşmişdir. Çox şadam ki, siz bu gün də ölkəmizin elmi, ictimai-siyasi həyatında eyni dərəcədə fəal 
vətəndaşlıq mövqeyindən iştirak edirsiniz. 
Hörmətli İqrar müəllim! 
Sizi bir daha təbrik edir, Sizə möhkəm cansağlığı, xoşbəxtlik və uğurlar arzulayıram. 
 
Hörmətlə, 
İLHAM ƏLİYEV 
Azərbaycan Respublikasının Prezidenti 
 
Bakı şəhəri, 16 mart 2004-cü il 
97 
 
 
ATƏT-in HAZIRKI SƏDRİ, BOLQARISTAN RESPUBLİKASININ XARİCİ İŞLƏR NAZİRİ 
SOLOMON PASSİ VƏ ONUN BAŞÇILIQ ETDİYİ NÜMAYƏNDƏ HEYƏTİ İLƏ  
GÖRÜŞDƏ SÖHBƏT 
 
Prezident sarayı 
 
16 mart 2004-cü il 
 
İ l h a m   Ə l i y e v: Hörmətli Solomon Passi! 
Hörmətli qonaqlar, sizi səmimi-qəlbdən salamlayıram. Biz bundan əvvəl ATƏT-in sədri ilə təkbətək 
görüş zamanı geniş fikir mübadiləsi apardıq, bir çox məsələni müzakirə etdik. Azərbaycanın strateji istiqaməti 
beynəlxalq strukturlara, Avropa strukturlarına inteqrasiyadan ibarətdir. Azərbaycanda bu vaxta qədər aparılmış 
və bundan sonra da davam etdiriləcək siyasət bizim düz yolla getdiyimizi göstərir.  
Azərbaycan sürətlə inkişaf edən ölkədir. Aparılan iqtisadi, sosial, siyasi islahatlar öz müsbət nəticələrini 
verməkdədir. Bu islahatlar davam etdiriləcək və ölkəmiz hərtərəfli inkişafa nail olacaqdır. Azərbaycanın çox 
güclü iqtisadi potensialı var. Aparılan iqtisadi siyasət ölkəmizi iqtisadi cəhətdən gücləndirməyə imkan verir. 
Bütün iqtisadi göstəricilərimiz yüksəkdir. Adambaşına düşən xarici sərmayələrin həcminə görə Azərbaycan 
MDB məkanında liderdir. Ümumi daxili məhsulun ildən-ilə artması da göstərir ki, iqtisadi islahatlar böyük 
uğurlar gətirir.  
Azərbaycanda aparılan siyasi islahatlar nəticəsində demokratiyanın inkişaf etdiyini, çoxpartiyalı sistemin 
bərqərar olduğunu vurğulayıram. Əminliklə bildirirəm ki, gələcəkdə bizi bu yolda da böyük uğurlar gözləyir. 
Biz əminik, seçdiyimiz yol imkan verəcək ki, Azərbaycanda demokratik dəyərlər bundan sonra da inkişaf etsin 
və ölkəmizə böyük faydalar gətirsin.  
Bütün bunlarla yanaşı, sosial məsələlərin həllinə də böyük diqqət yetirilir. Regionların sosial-iqtisadi 
inkişafına dair Dövlət Proqramının əsas məqsədi Azərbaycanda yaşayan vətəndaşların həyat səviyyəsini daha da 
yüksəltməkdən, ən çətin vəziyyətdə yaşayan qaçqınlar və köçkünlərdən ötrü müasir, gözəl şəraitin təmin 
edilməsindən ibarətdir.  
Azərbaycan üçün ən ağrılı problem Ermənistan–Azərbaycan, Dağlıq Qarabağ münaqişəsidir: Biz ümid edirik 
ki, ATƏT-in Minsk qrupu bu münaqişənin həlli istiqamətində öz səylərini artıracaqdır. Əfsuslar olsun ki, bu 
vaxta qədər bu istiqamətdə heç bir müsbət dəyişiklik yoxdur və münaqişə həll edilməmiş qalır. Artıq bütün 
dünya ictimaiyyəti bilir ki, bu münaqişə nəticəsində Azərbaycan torpağının 20 faizi işğal olunmuş, bir milyondan 
artıq qaçqın-köçkün yaranmışdır. Təəssüflər olsun ki, Ermənistan tərəfi qeyri-konstruktiv mövqe tutur, Ermənistan 
silahlı qüvvələri işğal olunmuş torpaqlardan çıxmaq istəmir. Beləliklə, ümumiyyətlə, region üçün böyük təhlükə 
yaranır. 
Problemin həlli üçün ilk növbədə beynəlxalq hüquq normalarına əməl olunması zəruridir. Münaqişə yalnız 
bu normalar əsasında öz həllini tapa bilər. Yəni, Azərbaycanın ərazi bütövlüyü bərpa edilməli, Ermənistan 
silahlı qüvvələri işğal olunmuş torpaqlardan çıxarılmalı, qaçqınlar, köçkünlər öz doğma torpaqlarına 
qayıtmalıdırlar. 
Biz ümid edirik ki, ATƏT və onun Minsk qrupu öz səylərini göstərəcək və bu münaqişə tezliklə öz ədalətli, 
beynəlxalq hüquq normalarına əsaslanmış həllini tapacaqdır. 
S o l o m o n   P a s s i: Cənab Prezident, vaxt ayırıb bizi və nümayəndə heyətimizi qəbul etdiyinizə görə 
Sizə öz təşəkkürümü bildirirəm. Azərbaycan prezidenti seçilməniz münasibətilə cənab İlham Əliyev, Sizi  bir 
daha təbrik edirəm, bu məsul vəzifədə Sizə  uğurlar diləyirəm. Mən  Bakıda ilk dəfə olduğumu və şəhərin tarix-
mədəniyyət abidələrinin məndə onda böyük təəssürat yaratdığını qeyd etmək istəyirəm.  
Azərbaycanın Avropaya inteqrasiyası prosesini yüksək qiymətləndirirəm. Mən eyni zamanda, onu da deyim 
ki, 15 il əvvəl heç kimin ağlına belə gəlməzdi ki, mənim  ölkəmin də yerləşdiyi Balkan yarımadası Şimali 
Atlantika blokuna bu qədər yaxın olacaqdır. Lakin indi bu reallıqdır və əminəm ki, inteqrasiya prosesi daha 
geniş vüsət alaraq bütün Qara dəniz məkanını əhatə edəcəkdir. ATƏT-ə üzv ölkələrlə daha sıx inteqrasiya üçün 
Azərbaycana hər cür yardım edəcəyimizi  bildirirəm. 
Dağlıq Qarabağ münaqişəsinin nə dərəcədə ciddi və Azərbaycan xalqı üçün ağrılı problem olduğunu bilirəm. 
Təəssüflə vurğulayıram ki, ATƏT-in Minsk qrupunun vasitəçilik missiyası hələ də nəticə vermir. Mənim  
fikrimcə,  rəhbərlik etdiyim təşkilat yalnız birbaşa danışıqların hər hansı bir nəticə verəcəyinə ümid edir.  Mən 
hər iki ölkənin prezidentlərinin dialoqundan çox şey gözləyirəm və bunu Yerevana səfərim zamanı da bəyan 
edəcəyəm.  
98 
 
 
AZƏRBAYCAN PREZİDENTİ  
İLHAM ƏLİYEVİN  
SLOVAKİYAYA SƏFƏRİ 
 
18 mart 2004-cü il 
 
Azərbaycan Respublikasının prezidenti İlham Əliyev «Daha geniş Avropaya doğru: yeni gündəlik»  
mövzusunda beynəlxalq konfransda iştirak etmək üçün 2004-cü il martın 18-də Slovakiyaya yola düşmüş, həmin 
gün Slovakiyanin paytaxtı Bratislavaya gəlmişdir.  
Milli geyimli qızlar respublikamızın rəhbərinə və onun xanımı Mehriban Əliyevaya gül dəstəsi təqdim 
etdilər. 
Azərbaycan prezidenti İlham Əliyev hava limanından fəxri motosikletçilər dəstəsinin müşayiəti ilə 
Bratislavada onun üçün ayrılmış iqamətgaha yola düşdü. 
 
* * * 
 
ABŞ-ın YƏHUDİ KOMİTƏSİNİN VƏ 
BEYNƏLXALQ  BİNAYİ RAYT 
TƏŞKİLATININ RƏHBƏRLƏRİ İLƏ 
GÖRÜŞ 
 
Azərbaycan prezidenti İlham Əliyev Slovakiyanın paytaxtı Bratislavada, onun üçün ayrılmış "Mesto 
Drejitelski Palas" iqamətgahında ABŞ-ın Yəhudi Komitəsinin beynəlxalq yəhudi işləri üzrə direktoru Endryu 
Beyker və Beynəlxalq Binayi Rayt Təşkilatının vitse-prezidenti Daniyel Mariyaş ilə görüşmüşdür. 
Səmimilik şəraitində keçən görüş zamanı prezident İlham Əliyev ölkəmizin Avropa strukturlarına sıx 
inteqrasiyasından danışdı və bildirdi ki, bu siyasət gələcəkdə də davam edəcəkdir.  
Cənab Endryu Beyker 1996-cı ildə İlham Əliyev Amerikada olarkən onun Bostonda və digər şəhərlərdə 
keçirdiyi görüşləri və etdiyi çıxışları xatırlatdı və vurğuladı ki, bu gün Azərbaycan prezidentinin xarici siyasəti 
çox təqdirəlayiqdir. O, Azərbaycanda bütün dinlərə mənsub insanlara, o cümlədən yəhudilərə münasibətdə olan 
tolerantlıqdan məmnunluğunu ifadə edərək dedi ki, bu, demokratik ölkə kimi, Azərbaycanın imicini beynəlxalq 
aləmdə daha da artırır.  
Amerika–Azərbaycan əlaqələrinin yüksək səviyyəsindən məmnun qaldıqlarını razılıqla vurğulayan prezident 
İlham Əliyev və cənab Endryu Beyker bildirdilər ki, Azərbaycanın Avropa strukturlarına inteqrasiyası və ABŞ 
ilə əlaqələrin daha da yaxşılaşması üçün səy göstərəcəklər. Xüsusi vurğulandı ki, Azərbaycan prezidentinin 
indiki konfransda iştirakı ölkənin Avropa strukturlarına inteqrasiyasının bariz nümunəsidir. 
 
 
 
99 
 
 
RUMINİYANIN BAŞ NAZİRİ İLƏ GÖRÜŞ 
 
18 mart 2004-cü il  
 
Azərbaycan prezidenti İlham Əliyev Bratislavada, onun üçün ayrılmış "Mesto Drejitelski Palas" 
iqamətgahında Rumıniyanın Baş naziri Adrian Nestase ilə görüşmüşdür.  
Dostluq və mehribanlıq şəraitində keçən görüşdə prezident İlham Əliyev Bratislava konfransının çox böyük 
əhəmiyyəti olduğunu vurğuladı, Azərbaycanın Avropa strukturlarına daha sıx inteqrasiyası sahəsində atılan 
addımlardan ətraflı söhbət açdı. 
Görüş zamanı bildirildi ki, Azərbaycan ilə Rumıniya arasında sıx dostluq və əməkdaşlıq mövcuddur. Hər iki 
ölkənin əməkdaşlıq sahəsində çoxlu proqram və layihələri vardır və bunlar uğurla həyata keçirilir. Beynəlxalq 
təşkilatlar çərçivəsində əməkdaşlıq da yüksək səviyyədədir. Rumıniya Azərbaycanda həyata keçirilən irimiqyaslı 
neft və qaz layihələrinə, o cümlədən ölkəmizdə hasil edilən neftin və qazın gələcəkdə Avropaya çatdırılması 
məqsədi daşıyan layihələrə çox böyük maraq göstərir və bunlarda fəal iştirak etmək fikrindədir. Adrian Nestase 
ümidvar olduğunu bildirdi ki, Azərbaycan prezidentinin Rumıniyaya səfəri bu il baş tutacaqdır və ölkələrimiz 
arasında siyasi və iqtisadi əlaqələrin daha da güclənməsinə təkan verəcəkdir. 
Görüşdə mövcud dostluq və əməkdaşlıq əlaqələrini gələcəkdə daha da inkişaf etdirmək üçün ölkələrimizin 
hökumətlərinin səyləri artırmasının zəruriliyi bildirildi. 
Prezident İlham Əliyev və Baş nazir Adrian Nestase ölkələrimiz arasında iqtisadi əlaqələrin gücləndirilməsi 
ilə bağlı yeni layihələr barədə ətraflı fikir mübadiləsi apardılar. 
100 
 
 
GÜRCÜSTAN  PREZİDENTİ 
MİXAİL SAAKAŞVİLİ İLƏ GÖRÜŞÜ 
 
18 mart 2004-cü il 
 
Azərbaycan prezidenti İlham Əliyev Bratislavada, onun üçün ayrılmış "Mesto Drejitelski Palas" 
iqamətgahında Gürcüstan prezidenti Mixail Saakaşvili ilə görüşmüşdür. 
Gürcüstanın dövlət başçısı Acarıstanda apardığı danışıqlar barədə ətraflı məlumat verərək bildirdi ki, bu 
danışıqlardan sonra Gürcüstanın gömrük məntəqələrində və limanlarında qayda-qanun yaradılması üçün 
xüsusi nümayəndə təyin olunması qərara alınmışdır. Prezident Mixail Saakaşvili vurğuladı ki, Azərbaycan 
Gürcüstan üçün çox mühüm bir ölkə və ticarət tərəfdaşıdır. Gürcüstanda qayda-qanun yaradılması region 
ölkələri, xüsusilə də Azərbaycanla normal ticarət əlaqələrinin davam etdirilməsi üçün çox vacibdir.  
      Prezident İlham Əliyevin Tbilisiyə səfərini səbirsizliklə gözlədiyini xüsusi vurğulayan, özünün Bakıya 
səfərindən çox məmnun qaldığını və Azərbaycanın dövlət başçısı ilə görüşlərini yüksək qiymətləndirən prezident 
Mixail Saakaşvili dedi: "Mən bu gün qardaşım və dostum İlham Əliyev ilə bu görüşə çox tələsirdim. Onu 
Gürcüstanda çox sevirlər".  
Azərbaycan prezidenti İlham Əliyev təşəkkür edərək dedi ki, ölkəmizdə qonşu Gürcüstanda baş verən 
hadisələri böyük diqqətlə və narahatlıqla izləyirlər. Lakin biz əmin idik ki, Gürcüstan prezidentinin müdrikliyi 
bu məsələni həll etməyə imkan verəcəkdir. Gürcüstanda sabitlik Azərbaycan üçün çox mühümdür. Ona görə də 
mən məmnunam ki, bu problem öz həllini tapmışdır. O, prezident Mixail Saakaşvilinin ölkəmizə səfərini 
xatırlayaraq yüksək qiymətləndirdi və prezidentlər arasında ilk anlardan dostluq və qardaşlıq münasibətlərinin 
yarandığını söylədi. Dövlətimizin başçısı dedi: "Azərbaycanda Gürcüstan prezidentinə böyük ehtiram 
bəsləyirlər və onun Bakıya uğurlu səfərindən sonra bu hörmət və ehtiram daha da artmışdır". 
Tbilisiyə rəsmi səfər edəcəyini xüsusi vurğulayan prezident İlham Əliyev bildirdi ki, Gürcüstan və 
Azərbaycanın dövlət başçıları arasında sıx əlaqələr təkcə rəsmi səfərlər çərçivəsində deyil, habelə işgüzar 
səviyyədə  də davam etdiriləcəkdir.  
Görüşdən sonra jurnalistlərin suallarına cavab verən Mixail Saakaşvili dedi ki, prezident İlham Əliyev 
Azərbaycanda güclü dövlət yaratdığı kimi, mən də Gürcüstanda güclü dövlət yaratmaq əzmindəyəm. 
   
   * * * 
 
Martın 19-da Slovakiya prezidentinin sarayında Slovakiyanın dövlət başçısı Rudolf Şuster Azərbaycan prezi-
denti İlham Əliyevin şərəfinə rəsmi səhər yeməyi vermişdir. 
Prezident Rudolf Şuster Azərbaycan prezidenti İlham Əliyevi xüsusi ehtiramla qarşıladı. Dövlət başçıları 
xatirə şəkli çəkdirdilər. 
Sonra süfrə arxasında prezidentlər İlham Əliyev və Rudolf Şuster ikitərəfli əlaqələrin inkişafı və Avropa 
strukturlarına inteqrasiya məsələləri ətrafında səmimi fikir mübadiləsi apardılar. 
Azərbaycan prezidenti İlham Əliyev sarayın fəxri qonaqlar kitabına ürək sözlərini yazdı. 
 
 
101 
 
 
"DAHA GENİŞ AVROPAYA DOĞRU:  
YENİ GÜNDƏLİK"  
MÖVZUSUNDA BEYNƏLXALQ  
KONFRANSDA ÇIXIŞ 
 
19 mart 2004-cü il 
 
Əziz xanımlar və cənablar! 
İlk öncə mən konfransın təşkilatçılarına və Slovakiya rəhbərliyinə minnətdarlığımı bildirmək istərdim. 
Onlar bizim səmərəli işləməyimiz üçün çox gözəl şərait yaratmışlar. Azərbaycan yeni müstəqillik qazanmış bir 
ölkədir. Yalnız Sovet İttifaqı dağıldıqdan sonra biz digər respublikalarla birlikdə dövlət müstəqilliyi qazandıq. 
Lakin ölkəmiz dövlət müstəqilliyini yenicə qazanmasına baxmayaraq, çox qədim tarixi ənənələrə malikdir. 
Bizim zəngin mədəni irsimiz və nəhəng intellektual potensialımız vardır.  
Müstəqilliyin ilk illəri ölkəmiz üçün çox mürəkkəb olmuşdur. İqtisadi vəziyyət çox çətin idi, bu sahədə, 
habelə siyasi və hərbi sahələrdə dərin böhran hökm sürürdü. Digər tərəfdən, vətəndaş müharibəsi təhlükəsi 
cəmiyyətimizdə sabitliyin təmin edilməsinə imkan vermirdi. Bütün bunlarla yanaşı, Ermənistanın Azərbaycana 
qarşı təcavüzü və ərazilərimizin 20 faizinin işğalı ölkəmizi tam süquta gətirib çıxarmışdı. Sabitlik sonradan 
yarandı. Yalnız hökumətin böyük səyləri nəticəsində müstəqilliyimizdən bir qədər sonra, daha dəqiq desək, 
1996-cı ildən başlayaraq, ölkədə iqtisadiyyat inkişaf etməyə başladı, tam ictimai-siyasi sabitlik bərqərar oldu. 
Ölkənin iqtisadi potensialına və əldə etdiyimiz nəticələrə nəzər salsaq, görərik ki, 1996-cı ildən bu günədək hər 
il ümumi daxili məhsul orta hesabla 10 faiz artmış, inflyasiyanın illik səviyyəsi bu müddət ərzində 2 faizdən yu-
xarı qalxmamışdır. Dünyada tanınmış xarici şirkətlərin iqtisadiyyatımıza yatırdığı nəhəng sərmayələr keçmiş 
sovet respublikaları içərisində adambaşına xarici sərmayənin həcmi baxımından Azərbaycanı aparıcı ölkəyə 
çevirmişdir.  
Ölkəmizdə həyata keçirilmiş genişmiqyaslı özəlləşdirmə proqramı güclü özəl sektor yaratmağa imkan 
vermişdir. Bu gün ümumi daxili məhsulun 74 faizi məhz bu sektorda formalaşır.  
Siyasi və ictimai sabitlik iqtisadi artıma nail olmağın əsas səbəbidir. Mən əminəm ki, qarşıdakı illər ərzində 
bu iqtisadi artım ölkəmizə daha çox firavanlıq gətirəcəkdir. Bu gün dünyada enerji daşıyıcıları sahəsində ən 
böyük layihələr Azərbaycan, Gürcüstan və Türkiyədə həyata keçirilir. Milyardlarla dollar dəyəri olan enerji 
layihələri bizim müstəqil ölkələrin həm bir-birlərinə, həm də Avroatlantik məkanına inteqrasiyasına şərait 
yaradacaqdır. Bu bizim həqiqi istəyimiz və strateji məqsədimizdir. Azərbaycan öz gələcəyini Avroatlantik 
məkanına daha geniş inteqrasiyada görür. Biz bu istiqamətdə böyük addımlar atırıq və əminəm ki, Avropa 
strukturları və beynəlxalq strukturlarla əlaqələr gələcəkdə daha da möhkəmlənəcəkdir. 
Azərbaycan NATO-nun "Sülh naminə tərəfdaşlıq" proqramında fəal iştirak edir. Avropa Birliyinin Cənubi 
Qafqaz məsələləri üzrə xüsusi nümayəndəsinin təyin edilməsi bizdə minnətdarlıq və razılıq hissi doğurmuşdur. 
Bu çox vacib qarşılıqlı addımlar Azərbaycanın və ümumilikdə, Cənubi Qafqazın Avropa ailəsinə daha sıx 
inteqrasiyasına imkan verəcəkdir.  
Əlbəttə, biz hələ çox şey öyrənməliyik. Amma ölkəmizin də qədim tarixi ənənələri və zəngin mədəni irsi 
vardır. Biz də Avropaya böyük töhfələr verə  və ümumi dəyərləri bölüşə bilərik. Əminəm ki, yeni xətt – "Daha 
geniş Avropaya doğru" siyasəti bizim ölkəyə daha çox firavanlıq gətirəcəkdir. Bu isə bizim əsas məqsədimizdir.  
Azərbaycan hökumətinin gündəliyindəki ən öncül məsələlərdən biri də sosial problemlərin həllidir. Biz bazar 
münasibətlərinə əsaslanan iqtisadiyyatımızla sosialyönümlü büdcə arasında çox gözəl vəhdət yaratmağa nail 
olmuşuq. Əgər büdcəmizə baxsanız, görərsiniz ki, onun 70–80 faizi məhz sosial problemlərin həllinə 
yönəldilmişdir. Eyni zamanda, bazar iqtisadiyyatının bütün əsas komponentləri qüvvədə qalır.  
Bu gün yalnız Azərbaycanda deyil, bütün regionda, habelə daha geniş ərazidə təhlükə mənbəyi olan məsələ 
Dağlıq Qarabağ münaqişəsinin öz həllini tapmamasıdır. Uzun tarixçəsi olan Ermənistan–Azərbaycan, Dağlıq 
Qarabağ münaqişəsi regionda ən böyük təhlükə mənbəyidir və vəziyyətin qeyri–sabit olmasına gətirib 
çıxarmışdır. Ermənistanın hərbi təcavüzü nəticəsində Azərbaycan ərazisinin 20 faizinin işğal edilməsi 8 
milyonluq ölkə əhalisinin 1 milyona yaxınının qaçqın və köçkün vəziyyətinə düşməsinə səbəb olmuşdur. 
Əlbəttə, bu bizim üçün həm də çox mühüm iqtisadi, sosial və siyasi məsələdir. Biz çox istərdik ki, beynəlxalq 
ictimaiyyət bu münaqişənin nizama salınmasında daha fəal iştirak etsin. Uzun illərdir ki, ATƏT-in Minsk qrupu 
Amerika Birləşmiş Ştatları, Fransa və Rusiyanın həmsədrliyi ilə bu münaqişənin həlli ilə məşğuldur. Təəssüf ki, 
hələ də nəzərəçarpacaq bir nəticə yoxdur.  
Ümidvarıq ki, digər beynəlxalq təşkilatlar, o cümlədən Avropa Birliyi və Avropa Şurası da bu məsələyə 
diqqəti artıracaqlar. Biz artıq bu təşkilatların münaqişənin həlli ilə bağlı, ona siyasi qiymət vermək və onu sülh 
yolu ilə nizama salmaqla əlaqədar səylərini hiss edirik. Münaqişəni sülh yolu ilə həll etməyə çalışsaq da, 
102 
 
deməliyəm ki, Azərbaycan xalqının dözümünün də həddi vardır. Biz ərazi bütövlüyümüzün bərpa olunmasını 
istəyirik və bütün ölkələrin ərazi bütövlüyünə və dövlət sərhədlərinə hörmətlə yanaşırıq. Əlbəttə ki, özümüzə 
qarşı da eyni münasibəti gözləyirik. 
Azərbaycanın ərazi bütövlüyü təmin olunmalıdır.  
Ermənistan tərəfi bu təcavüzə və işğala bəraət qazandırmaq üçün, adətən, beynəlxalq hüququn digər 
prinsiplərindən çıxış etməyə çalışır. Onlar nəzərdə tuturlar ki, Dağlıq Qarabağ erməniləri öz müqəddəratını həll 
etmək hüququna malikdirlər. Lakin mən sizin nəzərinizi bir fakta cəlb etmək istəyirəm. Ermənilərin artıq öz 
ölkəsi və dövləti vardır. Onlar artıq öz müqəddəratını Ermənistan dövləti çərçivəsində təyin etmişlər. İndi 
təsəvvür edin ki, ermənilər yaşadıqları hər bir ölkədə öz müqəddəratını təyin etməyə çalışsalar, onda nə baş 
verər? Hamıya məlumdur ki, onlar müxtəlif ölkələrdə yaşayırlar, lakin bu o demək deyil ki, yaşadıqları hər bir 
yerdə muxtariyyət yaratmalı və separatçılıq etməlidirlər. Həm də bu separatçılıq təcavüzkar xarakter daşıyır. 
Əminəm ki, beynəlxalq ictimaiyyətin bu mövzuya daha çox diqqət yetirəcəyi təqdirdə, məsələ beynəlxalq hüquq 
normaları əsasında və sülh yolu ilə həll edilə bilər.  
Düşünürəm ki, problemi həll etməkdən ötrü yardımçı amillərdən biri kimi, Cənubi Qafqazın 
demilitarizasiyası siyasətini yeritmək olar. 
Bizim ərazimizdə heç bir xarici hərbi baza yoxdur. Əgər Cənubi Qafqazın digər ölkələrində də buna nail 
olunarsa, əminəm ki, bu regionda tezliklə sülh və təhlükəsizlik bərqərar olar. Biz sülh şəraitində yaşamaq 
istəyirik, iqtisadiyyatımızı, ölkəmizi daha da inkişaf etdirmək arzusundayıq, inteqrasiyaya can atırıq. Əminəm 
ki, ölkələrimizin birgə səyləri, bir-birlərinin ərazi bütövlüyünə və insanların sülh şəraitində yaşamaq haqlarına 
hörmət bu sahədə bizə yardımçı olacaqdır.  
Əziz xanımlar və cənablar! 
Bu mühüm tədbirdə iştirak etmək imkanına görə sizə təşəkkürümü bildirirəm. Əminəm ki, bu konfrans 
ölkəmizin Avropa strukturlarına daha da yaxınlaşmasına, bu sahədə apardığımız siyasətin gələcəkdə də davam 
etdirilməsinə kömək edəcəkdir.      
Diqqətinizə görə sağ olun! 
 
 
 
 
 
 
103 
 
 
ATƏT-in  HAZIRKI SƏDRİ İLƏ GÖRÜŞ 
 
19 mart 2004-cü il 
 
Konfransın birinci hissəsinin gedişi zamanı Bratislavadakı Milli Filarmoniyanın binasında Azərbaycan 
prezidenti İlham Əliyev ATƏT-in hazırkı sədri, Bolqarıstanın Xarici İşlər naziri Solomon Passi ilə görüşmüşdür. 
ATƏT-in sədri Bakıda prezident İlham Əliyevlə görüşünü xatırlatdı, Ermənistan–Azərbaycan, Dağlıq 
Qarabağ münaqişəsinin həlli məsələsi ilə yanaşı, Azərbaycanın Avropa strukturlarına inteqrasiyasına da 
toxundu. O, Bakıya səfərindən dərhal sonra prezident İlham Əliyevin 129 məhbusun əfv edilməsinə dair fərman 
imzalamasını yüksək qiymətləndirdi.  
Prezident İlham Əliyev bildirdi ki, ATƏT-in hazırkı sədrinin Bakıya səfəri zamanı keçirilən görüşdə çox 
konstruktiv dialoq aparılmışdır və Azərbaycan Avropa strukturlarına daha sıx inteqrasiya siyasətini gələcəkdə 
də davam etdirəcəkdir.   
Səmimilik şəraitində keçən görüşdə Cənubi Qafqaz regionunda sabitlik və təhlükəsizlik məsələlərinə dair 
fikir mübadiləsi aparıldı. 
 
104 
 
 
AVROPA BİRLİYİNİN KOMİSSARI İLƏ  
GÖRÜŞ 
 
19 mart 2004-cü il 
 
Azərbaycan prezidenti İlham Əliyev martın 19-da Bratislavada "Daha geniş Avropaya doğru: yeni 
gündəlik" beynəlxalq konfransı çərçivəsində Avropa Birliyinin komissarı Günter Verhögen ilə görüşmüşdür. 
Avropa Birliyinin komissarı prezident İlham Əliyevi dövlət başçısı seçilməsi münasibətilə təbrik etdi, ona bu 
məsuliyyətli fəaliyyətində yeni uğurlar arzuladı. 
Prezident İlham Əliyev Azərbaycan müstəqillik qazandıqdan sonra, xüsusilə son illərdə aparılan islahatlar 
barədə ətraflı danışaraq bildirdi ki, demokratiyanın və bazar iqtisadiyyatının inkişafı yolunda qazanılmış 
nailiyyətlər məhz ölkədə yaradılmış sabitlik nəticəsində mümkün olmuşdur.  
Respublikamızın rəhbəri Avropa Birliyi ilə əlaqələrin yüksək səviyyədə olduğunu, bu təşkilatın ölkəmizə 
iqtisadi yardımını, habelə Ermənistan–Azərbaycan, Dağlıq Qarabağ münaqişəsinin həllində səylər göstərdiyini 
vurğuladı, AB-nin Cənubi Qafqaz üzrə xüsusi nümayəndə təyin etməsini onun regionda fəaliyyətinin 
möhkəmlənməsi kimi qiymətləndirdi. 
Cənab Günter Verhögen Azərbaycanla Avropa Birliyi arasında əlaqələrin durmadan inkişaf etdiyini 
vurğulayaraq dedi ki, Cənubi Qafqaz ölkələrinin "Daha geniş Avropa" təşəbbüsünə qoşulması barədə strateji 
sənədlə əlaqədar yaradılmış komissiyanın işi yaxın vaxtlarda yekunlaşacaqdır.  
O, Ermənistan–Azərbaycan, Dağlıq Qarabağ münaqişəsinin sülh yolu ilə həlli istiqamətində Avropa 
Birliyinin səylərini artırdığını dedi və özünün yaxın vaxtlarda Bakıya səfər edəcəyini bildirdi. 
 
 
 
105 
 
 
NATO-nun BAŞ KATİBİ İLƏ GÖRÜŞ 
 
19 mart 2004-cü il 
 
Azərbaycan prezidenti İlham Əliyev Slovakiyaya səfəri çərçivəsində NATO-nun Baş katibi Yaap de Hoop 
Sxeffer ilə görüşmüşdür. 
Səmimilik şəraitində keçən görüş zamanı NATO ilə Azərbaycan arasında mövcud əlaqələr müzakirə olundu, 
ölkəmizin Avroatlantika strukturlarına inteqrasiyası məsələsinə toxunuldu, habelə NATO-nun bu ilin iyununda 
İstanbulda keçiriləcək sammitinə hazırlıq işlərinə dair fikir mübadiləsi aparıldı. 
Azərbaycan prezidenti İlham Əliyev NATO ilə əməkdaşlığa böyük önəm verdiyini vurğulayaraq dedi ki, ölkəmizin 
bu təşkilatla tərəfdaşlığı mütərəqqi xarakter daşıyır. O, Avroatlantika strukturlarına inteqrasiyanın mühüm olduğunu 
bir daha diqqətə çatdıraraq bildirdi ki, Azərbaycan bu istiqamətdə öz siyasətini bundan sonra da davam etdirəcəkdir. 
Yaap de Hoop Sxeffer xüsusi vurğuladı ki, NATO Cənubi Qafqaza daha çox diqqət yetirərək, Azərbaycanı bu 
təşkilatın vacib tərəfdaşı kimi qiymətləndirir. 
Görüşdə Azərbaycanla NATO arasında əməkdaşlığa dair bir sıra məsələlər ətrafında fikir mübadiləsi 
aparıldı, xüsusilə NATO ilə hərbi əməkdaşlığa dair Azərbaycanda hazırlanan fəaliyyət planı diqqətə çatdırıldı 
və bildirildi ki, bu plan artıq müzakirə olunmuşdur.  
Söhbət zamanı Cənubi Qafqazda vəziyyətə, Ermənistan–Azərbaycan, Dağlıq Qarabağ münaqişəsinin həlli 
perspektivlərinə də toxunuldu. Yaap de Hoop Sxeffer vurğuladı ki, Şimali Atlantika Alyansı münaqişənin tezliklə 
sülh yolu ilə həll olunmasını arzu edir və bu, NATO üçün xüsusi əhəmiyyət daşıyır. 
 
 
106 
 
 
"BLOOMBERQ" TELEVİZİYASININ  
MÜXBİRİNƏ MÜSAHİBƏ∗ 
 
Bratislava, Azərbaycan prezidentinin iqamətgahı 
 
19 mart 2004-cü il 
 
S u a l: Cənab Prezident, müsahibəyə razılıq verdiyinizə görə sağ olun. Son vaxtlar Rusiya ilə 
Azərbaycan arasında münasibətlərdə mülayimləşmə müşahidə edilir. Siz bundan nə gözləyirsiniz?  
C a v a b: Bu proses artıq bir neçə il əvvəl, Rusiyaya Vladimir Putinin rəhbərlik etdiyi vaxtdan başlanmışdır. 
Həqiqətən, ölkələrimiz arasında çox əlamətdar, müsbət dəyişikliklər baş vermişdir – mövqelər yaxınlaşdırılmış, 
əvvəllər ziddiyyət doğuran məsələlər həllini tapmışdır. Bununla da həm Rusiya, həm də Azərbaycan yəqin 
etmişlər ki, bir-birinə rəqib olmaqla deyil, əməkdaşlıq etməklə daha böyük uğurlar qazanmaq mümkündür. İndi 
münasibətlər çox yüksək səviyyədədir, biz yaxşı qonşularıq, ikitərəfli məsələlərdə, eləcə də digər məsələlərdə 
aramızda, əslində, fikir ayrılığı yoxdur.  
Ümidlər əməkdaşlığımızı bundan sonra da möhkəmlətməkdən ibarətdir. Bu yaxınlarda mən Rusiyada rəsmi səfərdə 
oldum. Səfər çox uğurlu keçdi. Bir sıra mühüm sənədlər imzalandı, bütün məsələlərə dair çox geniş söhbət getdi. Biz 
normal, səmimi və mehriban qonşuluq münasibətləri olmasında maraqlıyıq. Elə Rusiyanın özü də. Odur ki, siyasi iradə 
olduqda, bu münasibətlər, təbii ki, real məzmunla dolğunlaşır.  
S u a l: Bütün bu yaxşı münasibətlər Xəzərin bölgüsü məsələsinin həllinə şərait yaradır. Daha bir 
problem var ki, o da Xəzər hövzəsinin sürətlə hərbiləşdirilməsidir. Siz buna necə baxırsınız?  
C a v a b: Yeri gəlmişkən, Xəzər problemi keçmişdə Rusiya ilə Azərbaycan arasında həmişə müxtəlif 
mövqelər doğurmuş məsələlərdən biri idi. İndi, demək olar ki, bizim aramızda heç bir məsələ yoxdur. Biz 
sərhədimizin delimitasiyası haqqında Rusiya ilə ikitərəfli saziş imzalamışıq. Bizim Qazaxıstanla da sazişimiz, 
habelə Rusiya ilə Qazaxıstan arasında saziş var. Zənnimcə, bu ikitərəfli sazişlər çoxsahəli, hərtərəfli sazişin 
əsasını təşkil etməlidir. Çünki bu sənədlər tərəflərin qarşılıqlı mənafelərini tam əks etdirir.  
Regionda hərbi iştirakın artırılması məsələsinə gəldikdə isə, biz həmişə Xəzər dənizinin 
silahsızlaşdırılmasının tərəfdarı olmuşuq. Azərbaycanın kifayət qədər hərbi donanması vardır, lakin biz hesab 
edirik ki, Xəzər dənizi sülh zonası olmalı, burada rəqabət yox, əməkdaşlıq hökm sürməlidir. Xəzər dənizində 
bölünməli heç nə yoxdur, hər ölkənin öz sektoru vardır, dənizin sektorlara bölünməsi artıq heç kimdə heç bir 
sual doğurmur. Bu gün yalnız sektorlara bölünmənin bəzi aspektləri ilə bağlı məsələ mövcuddur. Biz həmişə 
beynəlxalq hüquq və beynəlxalq təcrübə normalarını əsas götürmüşük, Rusiya və Qazaxıstanla imzaladığımız 
sazişlər də bunu təsdiq edir. Zənnimcə, biz birgə səylərlə Xəzər dənizində gərginliyi artırmağa yox, azaltmağa 
çalışmalıyıq.  
S u a l: Azərbaycanda və Gürcüstanda baş vermiş dəyişikliklər dünya ictimaiyyətinin diqqətini cəlb etdi. 
İndi siz Avropaya üz tutmusunuz, eyni zamanda, hesab edirsiniz ki, bu qarışıq dövrdə Qafqazın İranla da, 
İraqla da yaxşı münasibətləri olmalıdır.  
C a v a b: Bizim siyasətimiz çoxcəhətlidir. Hər bir ölkə kimi, Azərbaycanın da xarici siyasəti öz 
mənafelərinin qorunmasına, ölkəmizin milli mənafelərinin tam şəkildə təmin olunmasına yönəlmişdir. Xarici 
siyasətdə bu, ilk növbədə, qonşu ölkələrlə – Rusiya, Türkiyə, Gürcüstan və İranla, habelə dünya siyasətinin 
mühüm amilləri – Avropa Birliyi, Avropa cəmiyyəti ilə yaxşı münasibətlər qurulmasına əsaslanır. Azərbaycanın 
təcrübəsi sübut edir ki, bunların biri digərinə mane olmur. Amerika Birləşmiş Ştatları ilə çox yaxşı 
münasibətlərimiz var, bir sıra geniş məsələlər üzrə Avropa Birliyi ilə, habelə İranla əməkdaşlıq edirik. Yəni biri 
digərini istisna etməməlidir.  
Biz həmişə çalışmışıq ki, ölkəmiz rəqabət yox, əməkdaşlıq meydanı olsun. Qafqaz çox mürəkkəb və təəssüf 
ki, çox təhlükəli regiondur. Belə gətirib ki, burada keçmişdə də, indi də çoxlu münaqişələr baş verir, onlardan 
biri də Azərbaycan ərazilərinin bir hissəsinin Ermənistan tərəfindən davam etməkdə olan işğalıdır. Əlbəttə, 
Qafqazda sülh və əmin-amanlığın təmin edilməsinin həm Avropa, həm də bütün dünya üçün daha böyük 
əhəmiyyəti olacaqdır. Biz sülhə, təhlükəsizliyə can atırıq və ümid edirik ki, qalan ölkələr də bu istiqamətdə fəal 
işləyəcəklər.  
S u a l: Cənab Prezident, Azərbaycan nefti dünya bazarlarına çatdırıldıqdan sonra ölkənizdəki 
iqtisadi vəziyyət yaxşılığa doğru xeyli dəyişmişdir. Növbəti illər üçün Sizin iqtisadi proqnozunuz necədir?  
C a v a b: Ölkəmizin gələcəyini parlaq görürəm. Bizim iqtisadi göstəricilərimizin artımı yalnız bu günlə 
bağlı deyildir. 1996-cı ildən başlayaraq, ümumi daxili məhsulun illik artımı 10 faiz təşkil edir, inflyasiya çox 
                                                 
∗ "Bloomberq" telekanalının verilişləri bütün dünyada 7 dildə yayımlanır.  
107 
 
aşağı həddədir, qeyd etdiyim dövr ərzində cəmi 2 faiz olmuşdur. Adambaşına düşən xarici sərmayələr 
baxımından biz keçmiş sovet respublikaları içərisində öndə gedirik. Əlbəttə, böyük neft və qaz layihələri, boru 
kəmərlərinin çəkilişi, çoxmilyardlıq sərmayə qoyuluşu ölkəmizə yaxın gələcəkdə iqtisadi cəhətdən daha qüdrətli 
dövlətə çevrilmək imkanı verəcəkdir.  
Bu gün dünyadakı ən böyük enerji layihəsi Azərbaycanda həyata keçirilir. Əlbəttə, bu və digər layihələr sülh 
və firavanlıq gətirəcəkdir. Biz artıq növbəti 5 il üçün sosial və iqtisadi inkişaf planını elan etmişik. Biz yüz 
minlərlə iş yerlərinin açılmasını planlaşdırırıq. Regionları inkişaf etdirmək üçün proqram həyata keçiririk, 
özəlləşdirməni davam etdirəcəyik. Bütün bu tədbirlər insanların gələcək həyatını yaxşılaşdırmağa imkan 
verəcəkdir.  
Biz bazar iqtisadiyyatı prinsiplərinə sadiqik. Ölkəmizdə özəl sektorun payı getdikcə artır və ümumi daxili 
məhsulun 70 faizdən çoxu bu sektorun payına düşür. Bu, kifayət qədər yüksək göstəricidir.  
Biz ümid edirik ki, nəzərdə tutduğumuz planların hamısı yerinə yetiriləcəkdir. Bunun üçün biz, əlbəttə, çox 
işləməliyik və ölkədəki ictimai-siyasi sabitliyi qoruyub saxlamalıyıq. Çünki yalnız bu halda biz xarici 
sərmayələri iqtisadiyyatımıza cəlb edə bilərik.  
S u a l: Siz 2006-cı il üçün müqavilə yataqlarından neft hasilatını 15 milyon tona çatdırmağı 
planlaşdırırdınız. Bu məqsədiniz dəyişməz olaraq qalırmı?  
C a v a b: Bəli, bu bizim proqnozlarımız idi. Lakin bu da son məqsəd deyildir. Yaxın gələcəkdə hətta 50 
milyondan çox neft istehsal etməyi nəzərdə tuturuq. Zənnimcə, bunun özü də son rəqəm deyildir. Amma bu 
rəqəm indi bizim inşa etdiyimiz boru xətti üçün tam yetərlidir. Mən Bakı–Tbilisi–Ceyhan neft kəmərini nəzərdə 
tuturam.  
Bizim nəhəng neft yataqlarımız vardır. Bundan başqa, böyük qaz yataqları da aşkar edilmişdir. Əminəm ki, 
Azərbaycan qazı tezliklə Avropaya nəql olunacaqdır və artıq Türkiyə ilə bu barədə razılıq imzalanmışdır. Yəqin 
sizə məlumdur ki, Türkiyə də öz növbəsində Yunanıstanla razılıq əldə etmişdir. Yunanıstandan isə Avropanın 
digər ölkələrinə qazın nəqli nəzərdə tutulur.  
Beləliklə, Azərbaycan qazı Avropanı təmin edəcək daha bir etibarlı mənbə olacaqdır. Bu həm bizim üçün, 
həm də istehlakçılar üçün sərfəlidir. Çünki alternativ qaz təchizatı olduqda, rəqabət nəticəsində qiymətlər də 
münasib olur. Nəzərdə tutduğumuz layihələr regiondakı bütün vəziyyətə əsaslı təsir edəcəkdir.  
Təbiət bizim məmləkətə zəngin sərvətlər bəxş etmişdir. Amma iqtisadiyyat əsasən neft üzərində qurularsa, 
onda bu, ölkənin zərərinə işləyər.  
S u a l: Siz “Holland sindromu” təhlükəsindən ehtiyat edirsinizmi və bu təhlükəyə qarşı hansı 
tədbirləri görürsünüz?  
C a v a b: İndiyədək heç bir problem olmayıbdır. Amma biz belə təhlükənin qarşısının alınmasını nəzərdən 
qaçırmırıq. Biz gələcək inkişafımızda yalnız neft sektoruna ümid bəsləməməli, hər səhər dünya bazarlarında 
neftin qiymətini izləməklə kifayətlənməməliyik. Neftin yaratdığı imkanlardan istifadə edib iqtisadiyyatımızı 
hərtərəfli inkişaf etdirməliyik. Bu məqsədlə biz bu yaxınlarda regionların inkişaf proqramını qəbul etmişik və bu 
proqramda bütün tədbirlərin icra müddəti dəqiqliklə göstərilmişdir. İşimizi bu əsasda qurmağa çalışırıq. Biz çox 
gözəl bilirik ki, neft nə vaxtsa tükənəcəkdir. Ona görə də iqtisadi əsasları elə qurmalıyıq ki, onlar neft amilindən 
asılı olmasınlar.  
Lakin biz həm də realist olmalıyıq. Azərbaycan böyük ölkə deyildir və nəhəng neft potensialını nəzərə alsaq, 
neft amili hələ uzun müddət iqtisadiyyatda aparıcı rol oynayacaqdır. Amma biz “Holland sindromu”nun və onun 
nəticələrinin qarşısını almaq üçün əlimizdən gələni etməliyik. 
Bizim nailiyyətlərimiz çoxdur, potensialımız böyükdür. Amma eyni zamanda, sovet dövründən qalmış ağır miras 
da mövcuddur. Biz iqtisadiyyatımızı, cəmiyyətimizi və siyasi strukturlarımızı müasirləşdirərək Avropa standartlarına 
çatdırmalıyıq.  
S u a l: Məlum olduğu kimi, Gürcüstanla Acarıstan arasında siyasi gərginlik yaşanır. Sizin neft 
kəməriniz isə Gürcüstandan keçəcəkdir. Azərbaycan Gürcüstanla birgə bu problemi həll etməyi 
düşünürmü?  
C a v a b: Dünən Gürcüstan prezidenti ilə görüşüm oldu. O, Acarıstandan yenicə qayıtmışdır. Hazırda 
vəziyyət nəzarət altındadır və gərginliyin azalması bizi də çox sevindirir.  
Bizim neft kəmərimiz isə Acarıstandan keçmir. Bu kəmər Gürcüstanın digər hissələrindən keçəcəkdir. 
Amma Gürcüstandakı şərait layihənin həyata keçirilməsi üçün çox vacibdir. Eyni zamanda, hər üç ölkə – 
Azərbaycan, Gürcüstan və Türkiyə üzərinə öhdəliklər götürübdür. Bu öhdəliklərə əsasən, neftin etibarlı və 
təhlükəsiz daşınması nəzərdə tutulur. Biz heç kimin təhlükəsizliyi təmin etmək qabiliyyətinə şübhə etmirik. 
Ümidvarıq ki, Gürcüstan hökuməti əvvəlki kimi, indi də prosesləri nəzarət altında saxlaya biləcək və bizim neftin 
dünya bazarlarına çatdırılmasında problem olmayacaqdır.  
108 
 
S u a l: Qeyd etdiniz ki, Azərbaycan MDB məkanında adambaşına düşən xarici sərmayələrin həcminə 
görə liderdir. Dövlət Neft Şirkətini özəlləşdirməklə bu göstəricini daha yüksək səviyyəyə çatdırmaq 
olarmı? Bu şirkətin özəlləşdirilməsinə dair planlar mövcuddurmu? 
C a v a b: İndiyədək belə planlar olmayıbdır. Amma gəlin, bir az məsələyə aydınlıq gətirək. Azərbaycan 
Dövlət Neft Şirkəti böyük bir qurumdur və onun tərkibinə bir sıra infrastrukturlar daxildir. 
Buraya neftayırma zavodlarını, tikinti müəssisələrini, qazma-istehsalat birlikləri və digərlərini aid etmək 
olar. Hökumətimiz bu sərvətləri Dövlət Neft Şirkəti vasitəsilə idarə edir. Ona görə də özəlləşdirmə dedikdə, 
söhbət yalnız bu şirkətə daxil olan ayrı-ayrı istehsalat birliklərinin, avadanlıqların və qurğuların 
özəlləşdirilməsindən gedə bilər. Dövlətə məxsus təbii sərvətlərin özəlləşdirilməsindən söhbət gedə bilməz. 
Əslində, Dövlət Neft Şirkətinin özəlləşdirilməsi prosesinə başlanılıbdır. Əvvəllər dövlətə məxsus olan bir sıra 
qurumlar artıq xüsusi mülkiyyətə verilmişdir. O ki qaldı quruda və dənizdə olan təbii sərvətlərə, onlar dövlətin 
inhisarında qalacaqdır.  
S u a l: Azərbaycanın ənənəvi olaraq İranla yaxşı münasibətləri olmuşdur. Xəzər dənizinin sərhədlərə 
bölünməsi məsələsinə dair isə müəyyən problemlər vardır. Siz xüsusi danışıqlar aparmağı nəzərdə 
tutursunuzmu? Məlumdur ki, bp şirkəti "Alov" yatağında qazma işlərinə başlamaq istəyirdi.  
C a v a b: Əlbəttə, biz istərdik ki, məsələ ilə bağlı geniş müzakirələr aparılsın. Eyni zamanda, biz 5 
Xəzəryanı dövlətin yaratdığı ünsiyyəti qənaətbəxş hesab edirik. Bir neçə gün əvvəl Bakıda növbəti danışıqlar 
keçirildi və biz ümid edirik ki, bu məsələ ilə əlaqədar razılıq əldə olunacaqdır.  
Deyə bilərəm ki, Xəzər dənizinin statusuna dair ümumi razılığın olmamasına baxmayaraq, son 10 ildə xarici 
sərmayəçilər buraya milyardlarla dollar vəsait yatırmışlar. Biz daha 5–10 il ümumi razılıq olmadan layihələri 
həyata keçirə bilərik. Amma, əlbəttə, razılığın mümkün qədər tez əldə olunmasını istəyirik, bununla biz bu 
mövzuya nöqtə qoymuş olarıq. İstədiyimiz beynəlxalq hüquq normalarına və beynəlxalq təcrübəyə əsaslanmış 
son razılığın əldə olunmasıdır.  
S u a l: Bu məsələ ilə əlaqədar dediyiniz müddət son dövr sayılmalıdır?  
C a v a b: Xeyr. Biz son vaxt həddi müəyyən etməmişik. Mən dedim ki, biz 10 il bunsuz yaşamışıq və bəlkə 
də 10 il və yaxud da 100 il də yaşaya bilərik. Bu mövzunun bizim neft və qaz layihələrinə təsiri yoxdur. Lakin 
bizim dövlətlərarası münasibətlərə, regional əməkdaşlığa mənfi təsiri vardır. Biz istəyirik ki, Xəzər dənizi 
əməkdaşlıq regionu olsun. Əgər bu məsələ həll edilməsə, bu əməkdaşlıq mümkün olmayacaq.  
S u a l: 2002-ci ildə GUÖAM ölkələri – Azərbaycan, Ukrayna, Gürcüstan azad ticarət haqqında saziş 
imzaladılar. Həmin ölkələrin iqtisadi səviyyəsinin eyni olmaması baxımından bu sazişi necə 
qiymətləndirirsiniz?  
C a v a b: Zənnimcə, GUÖAM səmərəli bir təşkilat olmaq istəyirsə, bu cür məsələlərə xüsusi diqqət 
yetirilməlidir. Ölkələrdəki iqtisadi inkişaf səviyyəsi müxtəlif olsa da, mövcud problemlər, əsasən, eynidir. Biz 
hamımız Sovet İttifaqının tərkibində olmuşuq və hamımıza həmin dövlətdən eyni çətinliklər miras qalmışdır.  
Biz oxşar iqtisadi və sosial problemlərlə üzləşirik. Doğrudur, müstəqillikdən sonra bu ölkələr müxtəlif cür – 
bəziləri daha çox, bəziləri isə az inkişaf etmişdir. Ancaq bu, əməkdaşlığa maneə törətməməlidir. GUÖAM 
ölkələri tərəfdaşlardır və bu təşkilatın timsalında biz regional əməkdaşlığın daha da inkişaf etdirilməsinin 
mümkünlüyünü görürük.  
İqtisadi baxımdan çox iş görülməlidir. Təşkilatın möhkəm iqtisadi əsasları olmalıdır. Bununla da, Böyük 
İpək yolu layihəsini, TRASEKA, Şərq–Qərb dəhlizi layihəsini canlandırmaq lazımdır. Azərbaycanın coğrafi-
siyasi mövqeyi elədir ki, biz Şərq–Qərb və Şimal–Cənub dəhlizləri kəsiyindəyik. Bu bizim üstünlüyümüzdür və 
bundan ölkəmizin xeyri və inkişafı üçün istifadə etmək istərdik. Bu baxımdan GUÖAM vacib rol oynaya bilər. 
Mən Ukraynanın prezidenti ilə bir neçə dəfə görüşmüşəm, bu yaxınlarda Gürcüstan prezidenti Azərbaycana səfər 
etmişdir. Bu gün və dünən biz Bratislavada da onunla fikir mübadiləsi aparmışıq. Yaxın günlərdə Özbəkistana get-
məyi planlaşdırıram. Mənim səfərlərimin coğrafiyası onu göstərir ki, biz bu inteqrasiya prosesinə sadiq qalırıq.  
S u a l: Sizin həm də Azərbaycanı Avropaya daha da yaxınlaşdırmaq istəyiniz vardır... 
C a v a b: Bəli, birinci mövzu heç də Siz dediyinizə zidd deyildir. Biz özümüzü Avropanın bir hissəsi hesab 
edirik, üç ildən artıqdır ki, Avropa Şurasının üzvüyük, qanunvericiliyimizdə bir sıra dəyişikliklər edərək onu 
demək olar ki, tamamilə Avropa ölkələrinin qanunvericiliyinə uyğunlaşdırmışıq. Biz ölkəmizdə bazar 
iqtisadiyyatının bərqərar olması üçün islahatlar həyata keçiririk, beynəlxalq maliyyə qurumlarının, Beynəlxalq 
Valyuta Fondunun tövsiyələrini nəzərə alırıq. Bir sözlə, biz bu inteqrasiyaya hazırıq. Bu gün də Avropa 
Birliyinin komissarı ilə görüşüm olmuşdur. Biz cənab Verhögenlə razılaşdıq ki, bu prosesi sürətləndirmək 
lazımdır. Avropa Birliyi Cənubi Qafqaz üzrə xüsusi nümayəndə təyin etmişdir ki, bu da çox müsbət haldır.  
Beləliklə, proses başlanmışdır. Biz hadisələri qabaqlamaq istəmirik, lakin gecikmək də istəmirik. Biz lazımi 
vaxtda lazımi yerdə olmaq istəyirik.  
M ü x b i r: Mən Sizə uğurlar arzu edirəm. Müsahibəyə görə çox sağ olun. 
    
109 
 
* * * 
Martın 19-da axşam “Daha geniş Avropaya doğru: yeni gündəlik” mövzusunda beynəlxalq konfrans başa 
çatdı. Azərbaycan prezidenti İlham Əliyev vətənə yola düşdü. 
  
110 
 
 
NOVRUZ BAYRAMI MÜNASİBƏTİLƏ 
AZƏRBAYCAN XALQINA TƏBRİK 
 
Əziz həmvətənlər!  
Hörmətli soydaşlar!  
Sizi Novruz bayramı münasibətilə səmimi-qəlbdən təbrik edir, hər birinizə xoş arzularımı yetirirəm.  
Novruz xalqımız tərəfindən qədim zamanlardan həmişə barışıq, dostluq, səmimiyyət, təmizlik və yeniləşmə 
əhval-ruhiyyəsi yaradan Bahar bayramı kimi qeyd olunub. Novruz təbiətin oyanışı ilə ürəklərdə saf niyyətlərin, xoş 
arzuların yarandığı bir bayram, insanla təbiətin bütövləşməsinin, harmoniyasının təcəssümü hesab olunur. Əsrlərin 
sınağından çıxmış mənəvi dəyərlərimizi, adət-ənənələrimizi özündə yaşadan Novruz insanlar arasında birliyin və 
mehribanlığın möhkəmləndirilməsi, onların bir-birinə mərhəmət və diqqət göstərməsi kimi sağlam bir təməl 
yaratmışdır. Azərbaycanın müstəqillik əldə etməsindən sonra Novruz bayramı dövlət səviyyəsində qeyd olunmağa 
başladı ki, bu da tarixi köklərə qayıdışın, milli-mənəvi dəyərlərə qayğının güclənməsini şərtləndirdi.  
Xüsusi qeyd etməyə dəyər ki, Bahar bayramı kimi Novruz təkcə Azərbaycanda deyil, dünyanın bir çox ölkələrində 
böyük təntənə ilə qeyd olunur. Bu bayrama hər yerdə yenilik, nikbinlik, arzuların həyata keçməsi və həmrəylik vasitəsi 
kimi baxırlar.  
Novruz bayramını hər kəsin öz ev-eşiyində, ocağı başında qeyd etməsi xalqımızın gözəl adətlərindəndir. 
Təəssüflər olsun ki, torpaqlarından didərgin salınmış, qaçqın və məcburi köçkünə çevrilmiş həmvətənlərimiz bayramı 
bu il də öz doğma yurdlarında qarşılaya bilmirlər. Əminəm ki, ata-baba ocağından didərgin düşmüş soydaşlarımızın 
bu bayramı öz doğma torpaqlarında qeyd edəcəyi gün uzaqda deyildir. Mən bayram münasibətilə qaçqın və məcburi 
köçkünləri, Azərbaycanın müstəqilliyi və ərazi bütövlüyü uğrunda öz sağlamlığını itirmiş və əlil olmuş insanları, 
şəhid ailələrini, habelə sərhədlərimizin keşiyində duran, ölkəmizin müdafiəsini təmin edən əsgər və zabitləri təbrik 
edir, onlara ən xoş arzularımı çatdırıram.  
Novruz həm də xarici ölkələrdə yaşayan azərbaycanlıların milli birlik bayramıdır. Ölkə hüdudlarından 
kənarda yaşayan bütün azərbaycanlılar bu bayramı böyük sevinc və qürurla qeyd edirlər. Novruz şənliklərində 
yaranan xoş ünsiyyət onları həm bir-biri ilə, həm də doğma Azərbaycanla daha sıx bağlayır, hər bir 
soydaşımızda milli mənlik şüurunu, azərbaycançılıq hisslərini və duyğularını gücləndirir. Bu bayram şənlikləri 
azərbaycanlıları Vətənə, ata-baba yurdları Azərbaycana, milli köklərə daha sıx bağlayır.  
Xalqımızın ümummilli lideri Heydər Əliyev tərəfindən əsasları yaradılmış və möhkəmləndirilmiş Azərbaycan 
dövləti getdikcə qüdrətlənir. Dövlət və cəmiyyət həyatının bütün sahələri qabaqcıl dünya standartlarına 
uyğunlaşdırılır, demokratik dəyərlər, insan hüquqları daha dolğun təmin olunur. İqtisadi sahədə inkişaf artır, əhalinin 
sosial rifahı yüksəlir.  
Cəmiyyətimizdə milli birlik, sosial həmrəylik güclənir. Vətəndaşlarımızın nikbin əhval-ruhiyyəsi, sabaha 
inam hissi artır. Əhalinin ən müxtəlif təbəqələri, sosial qrupları arasında əməkdaşlıq və həmrəylik möhkəmlənir.  
Ağrılı problemimiz olan Ermənistan–Azərbaycan, Dağlıq Qarabağ münaqişəsinin həlli istiqamətində səyləri 
artırmışıq, bütün daxili imkanlardan, beynəlxalq hüququn gücündən istifadə edirik. Bizim mövqeyimiz qəti və 
prinsipialdır. Azərbaycanın suverenliyi, ərazi bütövlüyü təmin edilməli, regionda sabitlik və təhlükəsizlik 
qorunmalı, vətəndaşlarımızın pozulmuş hüquqları bərpa olunmalıdır. Dövlətimizin və xalqımızın gücü, birliyi, 
insanlarımızın əzmi və iradəsi məqsədlərimizə çatacağımıza bizdə tam əminlik yaradır.  
Bu əziz bayram günündə hər bir azərbaycanlıya, hər bir ölkə vətəndaşına, onların ailələrinə bir daha səadət, 
firavanlıq, cansağlığı arzu edirəm və uğurlar diləyirəm.  
 
İLHAM ƏLİYEV 
Azərbaycan Respublikasının Prezidenti 
19 mart 2004-cü il 
 
 
111 
 
 
YAPONİYANIN "İNPEX" ŞİRKƏTİNİN PREZİDENTİ KUNİXİKO MATSUO  
BAŞDA OLMAQLA ŞİRKƏTİN NÜMAYƏNDƏ HEYƏTİ  İLƏ GÖRÜŞDƏ SÖHBƏT 
 
Prezident sarayı  
 
22 mart 2004-cü il 
 
İ l h a m  Ə l i y e v: Sizin şirkəti Azərbaycanda çoxdan tanıyırlar. Bizim neft şirkətimizlə fəal işləyir və 
əməkdaşlıq edirsiniz, böyük layihələr həyata keçirirsiniz. Biz bunu alqışlayırıq. Artıq neçə ildir ki, "İnpex" 
şirkəti Azərbaycanda sərmayə layihələrində fəal iştirak edir, milyonlarla dollar məbləğində sərmayə qoyur, boru 
kəmərləri layihələrində iştirak edir. Bütün bunlar şirkətin Azərbaycanla əməkdaşlığa sadiqliyini və qoyulmuş 
kapitalın etibarlı şəkildə qorunacağına, şirkətə də, Azərbaycana da fayda gətirəcəyinə inamı göstərir.  
Prezident İlham Əliyev vurğuladı ki, "İnpex"in "Azəri–Çıraq–Günəşli" layihəsində iştirak payı alması, ola 
bilsin, xarici şirkətlərin Azərbaycanda həyata keçirdikləri ən böyük kommersiya sazişidir və bu fakt şirkətin 
fəaliyyətində ölkəmizə sadiqliyini bir daha təsdiqləyir. Bu, ilk növbədə, onu sübut edir ki, bizim kimi, siz də 
əminsiniz ki, həmin layihə uğurla həyata keçiriləcək və yaxın vaxtlarda bundan hamı – Azərbaycan da, bizim 
xarici tərəfdaşlarımız da fayda götürəcəklər. Əminəm ki, Azərbaycanın neft şirkəti ilə, Azərbaycan hökuməti ilə 
bundan sonra da əməkdaşlığınız müvəffəqiyyətlə inkişaf edəcək və gələcək birgə layihələrimiz üçün yeni 
perspektivlər açacaqdır.  
K u n i x i k o  M a t s u o:  Cənab Prezident, səmimi qəbula görə Sizə  təşəkkür edirəm. Biz bilirik ki, iş 
cədvəliniz çox sıxdır və ona görə də bu gün bizi qəbul etdiyiniz üçün çox məmnunuq. Fürsətdən istifadə edərək, 
prezident seçilməyinizlə əlaqədar sevinc hisslərimizi ifadə etmək istərdik.  
Biz prezident Heydər Əliyevin nurlu xatirəsini, ölkəmizdə səfərdə olduğu günləri unutmuruq. O bizə çox 
böyük təsir bağışladı. Dünən mənə onun məzarını ziyarət etmək şərəfi nəsib oldu. Xahiş edirik, atanızın 
xatirəsinə çox dərin hörmət bəslədiyimizə əmin olasınız.  
1998-ci ilin fevralında prezident Heydər Əliyev ölkəmizə rəsmi səfərə gəldi, onun həm siyasi, həm də 
iqtisadi dairələrin liderləri ilə görüşləri oldu. O, vətəndaşlarımıza təkcə dövlət xadimi kimi deyil, həm də böyük 
şəxsiyyət kimi çox dərin təsir bağışladı. Bundan sonra ölkələrimizin iqtisadiyyat sahəsində qarşılıqlı 
münasibətlərində böyük inkişaf başladı. Xalqınızın bəxtindən və özümüzü Azərbaycanın dostları hesab edən 
bizim də bəxtimizdən, bu gün Siz prezident Heydər Əliyevin xəttinin layiqli davamçısısınız. Biz görürük ki, Siz 
ölkənizin daha böyük iqtisadi inkişafı üçün  fəal siyasət aparırsınız və Sizin səyləriniz sayəsində Azərbaycanda 
dünyanın bütün ölkələri ilə dostcasına qarşılıqlı münasibətlər üçün əlverişli mühit yaradılır.  
Cənab Prezident, bizim Azərbaycandakı kiçik fəaliyyətimizi yüksək qiymətləndirməyinizdən çox məmnu-
nuq. Biz "Azəri–Çıraq–Günəşli" kimi mühüm layihənin iştirakçısı olmağı çoxdan arzu edirdik. Bəxtimizdən bu 
layihənin, habelə Bakı–Tbilisi–Ceyhan layihəsinin iştirakçısı olmaq istəyimizdə Sizin tərəfinizdən, Dövlət Neft 
Şirkəti tərəfindən dəstək və diqqət hiss etdik. Bu bizim üçün böyük şərəfdir. Şirkətimiz planetin müxtəlif 
guşələrində – Yaxın Şərqdə, Afrikada, Cənubi Amerikada, Okeaniyada öz fəaliyyətini genişləndirir. Lakin bu 
cür çoxsaylı layihələr arasında AÇG və BTC layihələrində iştirak etmək bizim üçün çox mühüm və vacibdir. 
İndi biz Azərbaycanın neft sənayesi üçün layiqli tərəfdaş olmaqdan ötrü bütün işləri görəcəyik. Hamıya, o 
cümlədən də sizin ölkənizə fayda gətirəcək bu layihələrin uğurlu olmasına yönəldilmiş işdə öz məsuliyyətimizi 
başa düşürük. Biz çalışacağıq, ona görə də xahiş edirik ki, bizi bundan sonra da dəstəkləyəsiniz, biz Sizə çox 
minnətdar olacağıq.  
Onu da xatırladım ki, hazırda Yaponiya hökuməti ölkənin neft sənayesində özəl sektorun rolunu genişləndir-
məyi qarşısına məqsəd qoymuşdur. Əgər əvvəllər bu sektorda Yaponiya Milli Neft Korporasiyası böyük rol 
oynayırdısa, indi onun funksiyalarının əsas hissəsi özəl şirkətlərin rolunu möhkəmlətmək üçün məhz bizim 
şirkətə veriləcəkdir. Şirkətimiz Yaponiyanın neft kəşfiyyatı ilə məşğul olan aparıcı şirkətlərindən biridir. Biz 
ölkə qarşısında və mühüm tərəfdaşımız olan Azərbaycan qarşısında öz məsuliyyətimizi yerinə yetirmək üçün 
əlimizdən gələni edəcəyik.  
 
112 
 
 
AZƏRBAYCAN PREZİDENTİ  
İLHAM ƏLİYEVİN  
ÖZBƏKİSTANA SƏFƏRİ 
  
23 mart 2004-cü il 
 
Azərbaycan Respublikasının prezidenti İlham Əliyev Özbəkistan Respublikasının prezidenti İslam 
Kərimovun dəvəti ilə  bu ölkədə ilk dövlət səfərində olmuşdur.  
Azərbaycanın və Özbəkistanın dövlət bayraqları ilə bəzədilmiş "Daşkənd–2" hava limanında Azərbaycan 
prezidenti İlham Əliyevin şərəfinə fəxri qarovul dəstəsi düzülmüşdü.  
Prezident İlham Əliyevi Özbəkistanın rəsmi şəxsləri səmimiyyətlə qarşıladılar.  
Milli geyimli qızlar prezident İlham Əliyevə və xanımı Mehriban Əliyevaya gül dəstələri təqdim etdilər.  
Azərbaycan prezidenti İlham Əliyev hava limanından Özbəkistan prezidentinin "Durmen" iqamətgahına 
gəldi.  
 
 
ÖZBƏKİSTAN PREZİDENTİNİN  
İQAMƏTGAHINDA RƏSMİ QARŞILANMA  
MƏRASİMİ 
 
Özbəkistan prezidentinin iqamətgahı qarşısında dövlətimizin başçısının şərəfinə fəxri qarovul dəstəsi 
düzülmüşdü.  
Özbəkistan prezidenti İslam Kərimov və xanımı Tatyana Kərimova dövlətimizin başçısını və xanımı 
Mehriban Əliyevanı iqamətgahın önündə  hərarətlə, hörmət və ehtiramla qarşıladılar.  
Azərbaycan prezidenti İlham Əliyev Azərbaycan rəsmi nümayəndə heyətini prezident İslam Kərimova təqdim 
etdi.  
Özbəkistan prezidenti İslam Kərimov Özbəkistanın yüksək vəzifəli şəxslərini prezident İlham Əliyevə təqdim 
etdi.  
 
 
113 
 
 
ÖZBƏKİSTAN PREZİDENTİ  
İSLAM KƏRİMOV İLƏ TƏKBƏTƏK GÖRÜŞ 
 
23 mart 2004-cü il 
 
Rəsmi qarşılanma mərasimindən sonra "Durmen" iqamətgahında Azərbaycan prezidenti İlham Əliyev ilə 
Özbəkistan prezidenti İslam Kərimov arasında təkbətək görüş oldu.  
Özbəkistan rəhbəri Azərbaycan dövlətinin başçısını bir daha salamlayaraq onun Daşkəndə dövlət səfərini 
yüksək qiymətləndirdi və bu səfərin uğurla keçəcəyinə əminliyini vurğuladı.  
Prezident İlham Əliyev Özbəkistana dövlət səfərinə dəvətə görə minnətdarlığını bildirdi, dost-qardaş 
ölkələrimiz və xalqlarımız arasında münasibətlərin bundan sonra da genişlənəcəyinə əmin olduğunu söylədi.  
Dostluq və qarşılıqlı etimad şəraitində keçən görüşdə Azərbaycan ilə Özbəkistan arasında ikitərəfli 
əlaqələrin inkişaf perspektivləri, Cənubi Qafqazda və Mərkəzi Asiyada təhlükəsizlik məsələləri, regional və 
beynəlxalq problemlər barədə, habelə ölkələrimizi maraqlandıran bir sıra digər məsələlər ətrafında geniş fikir 
mübadiləsi aparıldı. Tərəflər iqtisadi əməkdaşlığın inkişafına, o cümlədən qarşılıqlı mal dövriyyəsinin 
artırılmasına, nəqliyyat və energetika məsələlərinə, habelə humanitar və mədəni əlaqələrin genişləndirilməsinə 
böyük diqqət yetirdilər. 
    
* * * 
Dövlət başçılarının təkbətək görüşü başa çatdıqdan sonra "Durmen" iqamətgahının konfrans salonunda 
Azərbaycan Respublikasının prezidenti İlham Əliyev ilə Özbəkistan Respublikasının prezidenti İslam Kərimov 
arasında geniş tərkibdə görüş oldu. 
İ s l a m   K ə r i m o v: Mən Azərbaycanın yeni prezidenti İlham Əliyevi Özbəkistan torpağında 
salamlamaqdan, səmimi hörmət və ehtiramımı ifadə etməkdən böyük məmnunluq duyduğumu bildirirəm. 
Biz Azərbaycan prezidentinin Özbəkistana dövlət səfərini ölkələrimiz arasında hərtərəfli əməkdaşlığın 
inkişafında və dərinləşməsində mühüm mərhələ kimi qiymətləndiririk. Zənnimcə, xalqlarımız arasında qarşılıqlı 
münasibətlərin, yaxınlığın, əsrlərin dərinliklərinə gedib çıxan köklərindən, hətta milli adət və ənənələrimizin, dil 
və mədəniyyətimizin ümumiliyindən danışmağa lüzum yoxdur. Bu gün sübuta ehtiyac yoxdur ki, ölkələrimiz 
arasındakı belə yaxınlıq və hörmət münasibətlərimizi qarşılıqlı etimad və qarşılıqlı yardım əsasında qurmaq 
üçün əlverişli, nadir imkan yaradır. 
Bu imkandan istifadə edərək təkcə öz adımdan deyil, həm də bütün ictimaiyyətimiz və xalqımız adından 
atanız Heydər Əlirza oğlu Əliyevə çox dərin hörmət hissləri bəslədiyimizi bildirmək istərdim. Onu 
Özbəkistanda görkəmli şəxsiyyət kimi, bütün ömrünü, tükənməz enerjisini və təkrarolunmaz istedadını öz 
vətəninə, öz xalqına həsr etmiş insan kimi tanıyırlar. Heydər Əliyev Azərbaycan ilə Özbəkistan arasında 
münasibətlərin inkişafı və möhkəmlənməsi üçün çox işlər görmüşdür. Onu mübaliğəsiz olaraq müasir 
Azərbaycanın memarı adlandırmaq olar. O öz ölkəsini, xalqını dirçəltdi, çox ağır sınaqlardan çıxardı, 
Azərbaycanı dünya meydanına çıxarmaq üçün lazımi baza yaratdı. 
İlham Heydəroviç, zənnimcə, Heydər Əliyeviçin apardığı siyasətin prinsiplərinə Sizin sadiqliyiniz 
Özbəkistanda bizə, ictimaiyyətimizə, xalqımıza belə bir böyük inam təlqin edir ki, Özbəkistan ilə Azərbaycan 
arasında münasibətlərin gözəl perspektivləri var və biz bu yolla cəsarətlə gedə bilərik.  
Hörmətli dostlar, Özbəkistan Azərbaycanı regionda və müasir dünyada özünün mühüm tərəfdaşı hesab edir. 
Azərbaycanın coğrafi–siyasi və iqtisadi əhəmiyyəti getdikcə artır. Hesab edirik ki, Özbəkistan–Azərbaycan 
münasibətlərinin böyük potensialı var. Biz sizin ölkənizlə münasibətləri hərtərəfli şəkildə inkişaf etdirmək 
niyyətindəyik. İlham Heydəroviçlə yenicə başa çatan təkbətək danışıqlarda biz Özbəkistan–Azərbaycan 
münasibətlərinin vəziyyətini ətraflı müzakirə etdik, Mərkəzi Asiyadakı, Cənubi Qafqazdakı vəziyyət barədə 
fikir mübadiləsi apardıq, iri regional layihələrin həyata keçirilməsinin perspektivlərini, o cümlədən nəqliyyat və 
energetika məsələlərini nəzərdən keçirdik. Biz müzakirə edilən bütün əsas məsələlər barədə razılığa gələ və 
beynəlxalq meydanda prinsipial mövqelərimizi və qarşılıqlı fəaliyyətimizi razılaşdıra bildik. Biz belə bir ümumi 
rəyə gəldik ki, postsovet məkanında və bütün dünyada baş verən mürəkkəb və birmənalı olmayan proseslər 
şəraitində ölkələrimizin xarici siyasət xətlərini əlaqələndirməyin xüsusi əhəmiyyəti var. Biz razılığa gəldik ki, 
yüksək səviyyədə müntəzəm siyasi məsləhətləşmələr praktikasını davam etdirəcəyik. Ölkələrimiz beynəlxalq 
terrorizm, narkotiklərin qanunsuz dövriyyəsi və dini ekstremizm ilə qətiyyətli mübarizə aparılması məsələsində 
prinsipial mövqe tuturlar. Daşkənd və Bakı bu transmilli təhdidlərə qarşı durmaq üçün istər ikitərəfli səviyyədə, 
istərsə də beynəlxalq təşkilatlar çərçivəsində əməkdaşlığın daha da inkişaf etdirilməsindən ötrü xeyli siyasi 
ehtiyatlara malikdirlər.  
114 
 
Beynəlxalq terrorizmlə mübarizənin indiki şəraitində radikalizm və ekstremizm ideologiyası ilə mübarizə, 
mütərəqqi, tolerant islam dəyərlərinin dəstəklənməsi məsələləri xüsusilə aktualdır. Bütün dünyada hamılıqla 
tanınmış, böyük mədəni potensiala malik olan Özbəkistan və Azərbaycan bu vəzifələrin həyata keçirilməsində 
güclü rol oynaya bilərlər. Qlobal antiterror tədbirlərinin fəal iştirakçıları olan Daşkənd və Bakı Əfqanıstanda 
vəziyyətin tezliklə sabitləşdirilməsinə və onun iqtisadiyyatının dirçəldilməsinə tərəfdardırlar. Məlum olduğu 
kimi, Özbəkistan bu ölkənin sosial-iqtisadi bərpasında yaxından iştirak edir, Kabilin beynəlxalq layihələrə cəlb 
olunmasına çalışır. Biz Azərbaycanla bu istiqamətdə əməkdaşlığa ümid bəsləyirik.  
Transəfqanıstan beynəlxalq dəhlizinin gerçəkləşməsi bütün regionun, o cümlədən Cənubi Qafqaz ölkələrinin 
gələcəyi üçün həm mühüm iqtisadi, həm də strateji əhəmiyyətə malik olacaqdır. 
Prezident İlham Əliyevlə hər iki tərəfi narahat edən məsələləri, ilk növbədə iqtisadi əməkdaşlığın 
vəziyyətini, həcmini – ölkələrimiz arasında əmtəə dövriyyəsinin səviyyəsinin qeyri-qənaətbəxş olmasını nəzərdə 
tuturam – müzakirə edərkən biz belə bir yekdil fikrə gəldik ki, bu məsələdə kommunikasiyalarla bağlı ciddi 
problemlər vardır. Kommunikasiyalar məsələsi həll edilməmişsə, necə ticarət əlaqəsi saxlamaq, əmtəə 
dövriyyəsinin həcmini artırmaq olar? Bu, ilk növbədə, Türkmənistan ərazisi, tranzit məsələsi ilə, gömrük rüsum-
larına dair həll olunmamış məsələlərlə, həm Özbəkistanda, həm də Azərbaycanda bəzi məmurların xudbin 
mülahizələri ilə bağlıdır. Həmin məmurlar bəzən ölkələrimizin milli mənafelərinə zidd mövqe tuturlar. Mən 
bunu deməyə başqa söz tapa bilmirəm.  
Bu baxımdan kommunikasiya məsələlərinin, ilk növbədə Türkmənistan ərazisindən keçən kommunikasiyalar 
məsələsinin həlli bizim üçün çox çətin olmuşdur. Lakin hamıya aydındır ki, bu problemləri həll etmək, 
Türkmənistanla razılığa gəlmək lazımdır ki, biz bir-birimizə daha da yaxın olaq, Azərbaycanla Özbəkistanın bir-
birinə daha yaxın olması bizim üçün vacibdir. 
Dağlıq Qarabağ məsələsinin Azərbaycan tərəfi üçün nə kimi əhəmiyyəti olduğunu biz başa düşürük. Xüsusi 
vurğulamaq istəyirəm ki, Özbəkistan Respublikası həmişə bu münaqişənin sülh yolu ilə siyasi həllinin tərəfdarı 
kimi çıxış etmişdir və indi də çıxış edir. Birmənalı şəkildə demək istəyirəm ki, münaqişənin nizama 
salınmasının əsas şərti Azərbaycanın ərazi bütövlüyünün təmin olunmasıdır. 
Hörmətli dostlar, ticarət-iqtisadi sahədə əməkdaşlığın genişləndirilməsi perspektivlərini müzakirə edərkən 
biz belə bir yekdil fikrə gəldik ki, əmtəə dövriyyəsinin səviyyəsi nə Azərbaycanı, nə də Özbəkistanı qane edir. 
Lakin müəyyən irəliləyişlər vardır və bunlar da elə bu ilin əvvəlindən dəstəklənməlidir. Təkcə yanvar–fevral 
aylarında Azərbaycanla Özbəkistan arasında əmtəə dövriyyəsi 18 milyon dollar təşkil etmişdir. Bu, 2003-cü 
ildəkindən çoxdur. Bu göstərici bizi sevindirir və istəyirik ki, bu meyllər daha da sürətlənsin. Bizim hökumət 
qurumlarımız iqtisadi əməkdaşlığı əlaqələndirməli, istifadə edilməmiş ehtiyatları üzə çıxarmalı və birgə 
mexanizmləri işə salmalıdırlar. 
Biz bilirik ki, Özbəkistan–Azərbaycan hökumətlərarası komissiyası kifayət qədər uğurla fəaliyyət göstərir, 
lakin bununla belə, mən hesab edirəm ki, ən yaxın vaxtlarda gücümüzü toplamalı və İlham Heydəroviçin 
Özbəkistana səfərindən sonra ticarət münasibətlərinin inkişafı üzrə istiqamətləri dəqiq müəyyənləşdirməliyik. 
Ötən il ölkələrimiz arasında əmtəə mübadiləsinin 12–13 milyon dollar olması heç bir əndazəyə sığmır. 
Hökumətlərarası komissiyanın bu yaxınlarda keçirilmiş görüşünün nəticələri bir daha təsdiq etdi ki, iqtisadi 
münasibətləri inkişaf etdirmək üçün imkanlarımız vardır. Biz ölkələrimizin müəssisələri ilə maliyyə qurumları 
arasında birbaşa əlaqələr qurmalı, Azərbaycanın bizə sata biləcəyi və bizdən ala biləcəyi məhsulların çeşidinə və 
nomenklaturasına yenidən baxmalıyıq. Daşkənddəki Çkalov adına zavodun buraxdığı təyyarələrə Azərbaycanın 
aviasiya xidmətinin maraq göstərməsi bizi çox sevindirir. Azərbaycanın lizinq şərtləri ilə iki ədəd İL-76 
təyyarəsi alması bu istiqamətdə ilk addımdır. Özbəkistanda istehsal edilən minik avtomobillərinin alınmasında 
da ilk addım atılmışdır. Müvafiq qurumlarımız bu məhsulların təqdimatına ciddi yanaşmalı və məhz Azərbaycan 
tərəfinin şərtlərini diqqətlə öyrənməlidirlər. Onlar həm bu avtomobilləri satan, həm də onlara xidmət göstərən 
müvafiq mərkəzlər yarada bilərlər. Azərbaycanın təyyarələrin bizim müəssisələrdə təmir olunmasına və 
aviatorlar arasında kadr mübadiləsinə maraq göstərməsini alqışlayırıq. 
Özbəkistan Azərbaycanın neft-qaz məhsulları, avadanlıq, habelə qara metal və digər məhsullar satışı 
sahəsində böyük potensialını nəzərə alaraq onunla əməkdaşlığa böyük maraq göstərir. Biz həm Azərbaycan, 
həm də Özbəkistan ərazisində müştərək müəssisələr yaratmağı çox istəyirik. Məsələn, Özbəkistanda buraxılan 
traktorların Azərbaycanda yığılması və sonradan müstəqil müəssisəyə çevrilməsi, eləcə də Bakı zavodunun 
iştirakı ilə Daşkənddə kondisionerlər istehsal edən müəssisə yaradılması ideyasını dəstəkləyirik. Biz pambıq-
çılarımızın əməkdaşlığını da çox vacib hesab edirik. İlham Heydəroviç, mən Sizi belə adlandıranda, az qalır 
Heydər Əliyeviç deyim, çünki bu ad mənim üçün çox əzizdir - vaxtilə Özbəkistan kimi, Azərbaycan da 
pambıqçılığın inkişafı ilə ad çıxarmışdı. Bu gün fəxr edə bilərik ki, ölkəmizdə bu sahə yeni əsasda inkişaf edir. 
Bizim Liverpul, Nyu-York pambıq birjaları ilə çox yaxın münasibətlərimiz vardır. 
Mən daha bir məsələ – TRASEKA nəqliyyat dəhlizinin inkişafında qarşılıqlı fəaliyyətin gücləndirilməsi 
məsələsi üzərində dayanmaq istərdim. Biz İlham Heydəroviçlə bu mövzuda danışdıq. Çox vacibdir ki, Avropa 
115 
 
qurumları TRASEKA-nın işləməsinin və inkişaf etməsinin əhəmiyyətini başa düşsünlər. Bu yaxınlarda 
Özbəkistanın təşəbbüsü ilə Əfqanıstan və İranı TRASEKA-nın tərkibinə daxil etməyi qərara almışlar. Bu bir 
çox əsrlər ərzində mövcud olmuş böyük İpək yolunun tam miqyasda fəaliyyət göstərməsi baxımından çox 
vacibdir. İndi Türkmənistanla bağlı problemlər qalır, odur ki, Qafqaz regionunun Orta Asiya ilə təkcə bu ölkə 
vasitəsilə birləşməməsi üçün yeni yollar və marşrutlar axtarıb tapmaq barədə düşünmək lazımdır. Biz başa 
düşməliyik ki, bu vəzifələr ən ciddi səbəblərlə, ilk növbədə ölkələrimizin mənafelərinin uyğun gəlməsinin 
zəruriliyi ilə bağlıdır. Təkcə bir misal çəkə bilərəm. Bu gün pambığı Xəzəraşırı yolla satmaq Şimal marşrutu ilə 
satmaqdan bizə 20 faiz baha başa gəlir. Bundan müvafiq nəticələr çıxarmaq lazımdır. Çünki bazar iqtisadiyyatı 
ideologiyadan asılı olmayaraq fəaliyyət göstərir. Ona görə də burada biz amirlik edə bilmərik, səmərəli mexa-
nizmlər yaratmalıyıq.  
Hörmətli İlham Heydəroviç, Azərbaycan ədəbiyyatını Özbəkistanda tanıyır və sevirlər. Sizin ölkənizdə də 
Özbəkistan mədəniyyəti və incəsənətinə beləcə hörmətlə yanaşırlar. Bir daha təkrar etmək istəyirəm ki, qədim 
dövrlərdən bəri xalqlarımız bir-birinə meyl etmişlər. Qarşıdakı əlamətdar hadisə – Azərbaycan xalqının böyük 
oğlu Nizami Gəncəviyə abidənin, Mədəniyyət Mərkəzinin və səfirliyin yeni binasının açılması buna parlaq 
sübutdur. Sonda əmin olduğumu bildirmək istəyirəm ki, prezident İlham Əliyevin Özbəkistana ilk dövlət səfəri 
ikitərəfli münasibətlərdə mühüm və əlamətdar hadisə olacaq və Özbəkistan-Azərbaycan əməkdaşlığının 
potensialından xalqlarımızın rifahı naminə istifadə etməyə imkan verəcəkdir. Sağ olun.  
İ l h a m   Ə l i y e v: Mən dost və qardaş Özbəkistana dövlət səfərinə dəvətə görə prezident İslam Kərimova 
ürəkdən təşəkkür edirəm.  
Bu sizin ölkənizə Azərbaycan prezidenti kimi mənim ilk səfərimdir. Biz bu səfərə, əlaqələrimizə, 
görüşlərimizə və apardığımız danışıqlarımıza çox böyük əhəmiyyət veririk.  
Böyük məmnunluqla vurğulamaq istəyirəm ki, bir saatdan çox çəkən təkbətək görüşümüz böyük inam 
yaratdı ki, ölkələrimiz, dövlətlərimizin rəhbərləri arasındakı tarixi dostluq və qardaşlıq münasibətləri davam 
etdiriləcəkdir. Bu baxımdan əməkdaşlığımızın və əlaqələrin dərinləşdirilməsinin alternativi yoxdur. Xalqlarımız 
əzəldən bir-birinə böyük meyl, rəğbət və məhəbbət göstərmişdir və göstərirlər. Bu hisslər həyatın müxtəlif 
sahələrində – siyasi münasibətlərdə də, mədəni əlaqələrdə də, məişət səviyyəsində də təzahür etmişdir və edir. 
Çox mühüm və dəyərlidir ki, Özbəkistan və Azərbaycan müstəqilliyə qovuşduqdan sonra bu münasibətlər 
qırılmadı, əksinə, özünün daha parlaq inkişafını tapdı. Burada, ilk növbədə, dövlətlərimizin milli liderləri İslam 
Kərimovun və Heydər Əliyevin çox böyük xidməti var.  
İslam Abduqəniyeviç, Azərbaycan xalqının milli lideri Heydər Əliyev haqqında deyilmiş səmimi sözlərə 
görə Sizə çox minnətdaram. Həqiqətən onun fəaliyyəti Azərbaycanı dağılmaqdan, bir neçə hissəyə 
parçalanmaqdan, qarmaqarışıqlıqdan və vətəndaş müharibəsindən xilas etdi. Əlbəttə, prezident kimi onun 
Azərbaycana başçılıq etdiyi 10 il xalqımıza çox şey verdi. Azərbaycan dirçəldi, öz dövlətçiliyini, müstəqilliyini, 
iqtisadiyyatını möhkəmləndirdi və indi bu yolla fəal irəliləməkdə davam edir. Biz Sizinlə bu mövzuda danışdıq 
və bir daha demək istəyirəm ki, Heydər Əliyevin siyasətinin alternativi yoxdur və bu siyasəti ardıcıl surətdə 
davam etdirəcəyik.  
Azərbaycandan fərqli olaraq, Özbəkistanın bəxti onda gətirdi ki, müstəqillik əldə olunduqdan dərhal sonra bu 
ölkəyə İslam Kərimov kimi görkəmli dövlət xadimi başçılıq etdi. Sizin fəaliyyətiniz – bunu təkcə Özbəkistanda 
deyil, Azərbaycanda da bilirlər – sayəsində Özbəkistan müstəqilliyin ilk illərində ən mürəkkəb vəziyyətlərdən 
çıxmağa, bu müstəqilliyi möhkəmlətməyə, dönümsüz etməyə və dövlətçiliyin qurulması və 
möhkəmləndirilməsi, güclü iqtisadiyyat yaradılması sahəsində genişmiqyaslı dəyişikliklər həyata keçirməyə 
müvəffəq oldu. Özbək xalqının haqlı olaraq fəxr edə biləcəyi bütün bu nailiyyətlər məhz Sizin fəaliyyətiniz 
sayəsində qazanılmışdır.  
Azərbaycanda vəziyyət bir qədər başqa cür idi. Müstəqillik əldə olunduqdan sonra hakimiyyətə gələn 
adamlar nəinki ölkəni qarmaqarışıqlığa düçar etdilər, həm də Azərbaycan cəmiyyətinin özünün daxilində yeni 
qarşıdurma ocaqları yaratdılar və bununla da bütün xalq təsərrüfatı kompleksini tamamilə dağıtdılar. 
Azərbaycanın xarici siyasətinə də, o cümlədən xalqlarımız arasındakı tarixi dostluq və qardaşlıq münasibətlərinə 
də çox böyük ziyan vuruldu. Sonralar münasibətlərimizin bu qara səhifəsini çevirmək üçün illərlə vaxt lazım 
oldu. İslam Abduqəniyeviç, məhz Sizin müdrikliyiniz, uzaqgörənliyiniz və Heydər Əliyevin müdrikliyi və uzaq-
görənliyi ona nail olmağa imkan verdi ki, həmişəki kimi, bu gün yenə də biz bu qarşılıqlı yardım və dəstək 
xəttini xalqlarımız və insanlarımız arasındakı çoxəsrlik dostluq münasibətləri əsasında davam etdiririk. Əminəm 
ki, bu, gələcəkdə də davam etdiriləcəkdir. Biz nəinki ikitərəfli xarakterli bir çox məsələlər, həm də regional 
məsələlər və dünya məsələləri barədə çox fəal siyasi dialoq, məsləhətləşmələr aparırıq.  
Bugünkü fikir mübadilələri göstərdi ki, bu məsələlərdə  də mövqelərimiz üst-üstə düşür. Bu  çox vacibdir. 
Ermənistan–Azərbaycan, Dağlıq Qarabağ münaqişəsi ilə bağlı Özbəkistanın prinsipial mövqeyi də bizim üçün 
çox vacibdir. Bu münaqişədən neçə illərdir ki, təkcə Azərbaycan yox, həm də bütün region əzab çəkir. 
116 
 
Azərbaycan ərazilərinin 20 faizinin Ermənistan silahlı birləşmələri tərəfindən işğal olunması, nəticədə bir 
milyondan artıq azərbaycanlının qaçqın-köçkünə çevrilməsi regional təhlükə və qorxu amilidir.  
Biz bu məsələdə öz mövqeyini ardıcıl surətdə bildirdiyinə görə Özbəkistana minnətdarıq. Həm də ona görə 
minnətdarıq ki, Azərbaycan kimi, Özbəkistan da bu məsələnin həllini yalnız ölkəmizin ərazi bütövlüyünün 
bərpa olunması çərçivəsində görür. Biz bütün ölkələrin ərazi bütövlüyünə hörmətlə yanaşırıq və əlbəttə, hesab 
edirik ki, bu münaqişənin nizama salınması yalnız beynəlxalq hüquq normaları və Azərbaycanın ərazi 
bütövlüyünün bərpa edilməsi çərçivəsində mümkündür. 
Beynəlxalq terrorizmlə mübarizə ölkələrimizin üzləşdiyi yeni sınaqdır. Azərbaycan erməni terrorizminin 
qurbanı olmuşdur. Ölkəmizdə onlarca terror aktı törədilmiş, nəticədə iki mindən artıq günahsız adam həlak 
olmuşdur. Biz bunun necə bəla olduğunu və onunla mübarizənin necə çətin olduğunu bilirik, çünki düşmən göz 
qabağında deyildir. Beynəlxalq terrorizmlə mübarizədə ölkələrimizin mövqeləri kontekstində bizim birgə 
fəaliyyətimiz bu bəlanı aradan qaldırmaq üçün son dərəcə vacibdir. Beynəlxalq terrorizmlə səmərəli 
mübarizənin yeganə zəruri şərti bundan ibarətdir ki, onunla hamılıqla mübarizə aparılsın və məsələyə eyni 
münasibət olsun. Terror təşkilatları təkcə ölkələrin konkret olaraq hansısa bir qrupuna qarşı çıxış edən qurum 
deyildir. Biz bu məsələyə eyni mövqedən yanaşmalı və kimin əleyhinə yönəldilməsindən asılı olmayaraq, 
terrorizmin hər cür forma və təzahürlərini pisləməliyik. Zənn edirəm ki, antiterror tədbirlərinin uğuru xeyli 
dərəcədə Azərbaycanın və Özbəkistanın prinsipial mövqeyindən asılı olacaqdır. 
Hörmətli İslam Abduqəniyeviç, Siz haqlı olaraq qeyd etdiniz ki, belə ciddi qarşılıqlı münasibətlər və 
qarşılıqlı anlaşmalar fonunda iqtisadi sahədəki əməkdaşlığımız bir qədər geri qalır. Bunun obyektiv səbəbləri 
vardır və Siz onları dediniz: etibarlı kommunikasiyaların olmaması bu prosesi ləngidir. Təəssüf ki, bu gün, 
dünyada inteqrasiya prosesi getdiyi, kommunikasiyaların dəstəklənməsinin regional əməkdaşlıq üçün öncül 
istiqamət olduğu bir vaxtda, dəhlizin bəzi elementləri yoxdur. Biz potensialımızı tam işə salmaq üçün 
kommunikasiyalara yol tapmaq istiqamətində birgə fəaliyyət göstərəcəyik. 
Siz haqlı olaraq bildirdiniz ki, əməkdaşlığımızın böyük potensialı və onun davam etdirilməsi üçün istək 
vardır. Biz yerüstü nəqliyyat dəhlizi tələb etməyən bütün tədbirləri həyata keçiririk. Siz dediniz ki, 
Özbəkistanda istehsal olunmuş iki təyyarə alınmışdır. Təəssüf ki, malların və xidmətlərin əksəriyyəti üçün 
yerüstü nəqliyyat dəhlizi lazımdır. Bu işdə heç də hər şey bizdən asılı deyildir. Lakin zənn edirəm ki, birgə 
səylərimiz uğurla nəticələnəcəkdir. 
Şübhəsiz ki, hökumətlərarası komissiya fəaliyyətini gücləndirməlidir. Mən də məmnunluqla qeyd edirəm ki, 
bu komissiya fəal işləyir və iqtisadi əməkdaşlığın yeni yollarını axtarır. Sovet hakimiyyəti illərində pambıqçılıq 
sahəsində olmuş ənənəvi əməkdaşlıq indi sahmanlanır və yenidən dirçəldilir. Zənnimcə, Özbəkistan 
mütəxəssislərinin ölkəmizə gəlməsi çox mühüm amil idi. Ümidvarıq ki, bu, yaxın vaxtlarda öz bəhrəsini 
verəcəkdir. Biz bu istiqamətdə birgə layihələr üzərində də işləyirik. Əlbəttə, neft-qaz sahəsi Azərbaycan üçün 
öncül sahədir, ölkəmizdə bu istiqamətdə böyük uğurlar qazanılmışdır. Azərbaycanı dünya bazarları ilə üç isti-
qamətdə birləşdirəcək yeni nəqliyyat dəhlizlərinin yaradılması, lazım gələrsə, əlbəttə ki, Özbəkistanın da tam 
ixtiyarında olacaqdır.  
Daşımalar və tariflərin aşağı salınması sahəsində vəziyyətin nizamlanması ilə bağlı konkret məsələlər də həll 
edilməlidir. Sizin təcrübəniz göstərir – yüklərin Azərbaycandan Gürcüstana nəqli üçün tarifin baha olması bir 
daha təsdiqləyir ki, biz bazar iqtisadiyyatının qanunlarına əməl etməliyik. Müvafiq qurumlarımız da bazar 
iqtisadiyyatının qanunlarına ciddi yanaşmalıdır. Düşünürəm ki, hökumətlərarası komissiya məsələni səmərəli 
surətdə həll edəcəkdir, özü də bizim bu istiqamətdə müsbət təcrübəmiz var. Biz tariflərin qaydaya salınması 
çərçivəsində digər ölkələrlə işləyirik və bu məsələdə razılaşdırılmış siyasətimiz var.  
Özbəkistan prezidentinin humanitar sahədə əlaqələrimizin möhkəmləndirilməsinə göstərdiyi böyük diqqətə 
görə də dərin təşəkkürümü bildirmək istərdim. Nizaminin abidəsinin açılması bir daha sübut edir ki, xalqlarımız 
arasındakı dostluq və qardaşlıq telləri möhkəmlənir. Hörmətli İslam Abduqəniyeviç, bu addıma görə şəxsən 
Sizə çox minnətdaram. Nizami Gəncəvinin abidəsinin açılması xalqlarımızın daha da yaxınlaşmasına təkan 
verəcəkdir.  
Qonaqpərvərliyə, dəvətə görə də dərin təşəkkürümü bildirmək istərdim. Özbəkistan Azərbaycan üçün nəinki 
siyasi, iqtisadi baxımdan mühüm ölkədir, həm də bizə mənən çox yaxın ölkədir. Bizi qədim qardaşlıq telləri 
bağlayır. Mən atamın, prezident Heydər Əliyevin Özbəkistana, özbək xalqına münasibətini xatırlayıram. Onu 
Özbəkistanla çox səmimi münasibətlər bağlayırdı və əmin ola bilərsiniz ki, digər bütün sahələrdəki kimi, bu 
istiqamətdə də Azərbaycan siyasətinin varisliyi təmin olunacaqdır.  
Belə səmimi qəbula görə bir daha təşəkkür edirəm. Ümidvaram ki, bu səfər ölkələrimiz arasında 
münasibətlərin daha da möhkəmlənməsinə kömək edəcəkdir.  
İ s l a m   K ə r i m o v: Hörmətli İlham Heydəroviç, səmimi sözlərə və Özbəkistana göstərdiyiniz belə 
hörmətə görə Sizə təşəkkür edirəm.  
117 
 
Bir daha demək istəyirəm ki, bizi bağlayan nə varsa, hamısını, münasibətlərimizin hərtərəfli inkişafı və 
beynəlxalq aləmdə bir-birimizi dəstəkləmək üçün gözəl zəmin yaradan hər şeyi izləsək və götür-qoy etsək, ən 
başlıcası isə, bir-birimizin həyanlığını daim duymağımız və hiss etməyimiz üçün şərait yaratdığımızı nəzərə 
alsaq, görərik ki, Azərbaycan ilə Özbəkistan arasında təşəkkül tapan imkanlardan daha əlverişli, nadir imkanlar, 
sadəcə, yoxdur. Mən bir daha təkrara varmayacağam, lakin bunu lazımınca qiymətləndirməmək və bu 
imkanlardan istifadə etməmək, zənnimcə, hökumətlərimizin rəhbərləri və üzvləri üçün uzaqgörənlik olmazdı. 
Hətta deyərdim ki, cinayət olardı. Ona görə də əməli fikir mübadiləsini, söhbəti başa çatdırdıqdan sonra mən öz 
fikirlərimi rəsmi nümayəndə heyətinin üzvləri ilə bölüşdüm, İlham Əliyevə dedim ki, söhbət zamanı məni bir 
məsələ maraqlandırırdı: prezident İlham Əliyevin ikitərəfli münasibətlərimiz və dünya problemləri barədə, 
üçüncü ölkələrə münasibət barədə rəyi və mövqeyi necədir, ən başlıcası isə Heydər Əliyevin simasında görməyə 
və hiss etməyə öyrəşdiyim keyfiyyətlər İlham Əliyevdə öz təcəssümünü nə dərəcədə tapmışdır. Bu məsələ məni 
maraqlandırırdı və bu gün böyük məmnuniyyətlə deyə və fikrimi sizinlə bölüşə bilərəm: qoy burada olanlar, o 
cümlədən də jurnalistlər bilsinlər ki, mən təkcə varisliyi deyil, həm də Heydər Əliyevin Azərbaycanın lideri və 
rəhbəri olduğu dövrdə gördüyünüz siyasətin davam etdirildiyini hiss etdim. Mən bundan çox məmnunam və 
inanıram ki, münasibətlərimizin perspektivləri yaxşı olacaqdır.  
   * * * 
 
SƏNƏDLƏRİN İMZALANMASI MƏRASİMİ 
 
Geniş tərkibdə görüş başa çatdıqdan sonra Azərbaycan ilə Özbəkistan arasında sənədlərin imzalanması 
mərasimi oldu. 
Əvvəlcə prezident İlham Əliyev və prezident İslam Kərimov  "Azərbaycan Respublikası və Özbəkistan 
Respublikası arasında strateji tərəfdaşlığın daha da möhkəmləndirilməsi haqqında Bəyannamə" imzaladılar.  
Sonra Azərbaycan Baş nazirinin birinci müavini Abbas Abbasov və Özbəkistan Baş nazirinin müavini 
Rüstəm Əzimov "Azərbaycan Respublikası hökuməti və Özbəkistan Respublikası hökuməti arasında elmi-texniki 
əməkdaşlıq haqqında saziş" və 1996-cı il 27 may tarixli "Azərbaycan Respublikası hökuməti və Özbəkistan 
Respublikası hökuməti arasında sərbəst ticarət haqqında sazişə əlavə və dəyişikliklərin edilməsi haqqında 
protokol", "Azərbaycan Respublikası və Özbəkistan Respublikası arasında Konsulluq Konvensiyası", habelə 
"Azərbaycan Respublikası Xarici İşlər Nazirliyi və Özbəkistan Respublikası Xarici İşlər Nazirliyi arasında 
əməkdaşlıq haqqında protokol", "Azərbaycan Respublikasının Bakı Şəhər İcra Hakimiyyəti və Özbəkistan 
Respublikasının Daşkənd Şəhər Hakimiyyəti arasında əməkdaşlıq haqqında saziş", "Azərbaycan Hava Yolları" 
Dövlət Konserni və Özbəkistan Respublikasının Çkalov adına Daşkənd Aviasiya İstehsalat Birliyi Dövlət Səhm-
dar Cəmiyyəti arasında Niyyət Memorandumu" imzalandı.  
 
 
118 
 
 
SƏNƏDLƏRİN İMZALANMASI MƏRASİMİNDƏN SONRA 
AZƏRBAYCAN PREZİDENTİ  
İLHAM ƏLİYEVİN VƏ ÖZBƏKİSTAN  
PREZİDENTİ İSLAM KƏRİMOVUN  
BİRGƏ MƏTBUAT KONFRANSI VƏ  
JURNALİSTLƏRİN SUALLARINA CAVAB 
 
23 mart 2004-cü il 
 
İslam Kərimovun bəyanatı 
 
Mən Azərbaycan prezidenti İlham Heydər oğlu Əliyevi və Azərbaycan nümayəndə heyətinin üzvlərini bir 
daha salamlayıram. 
Azərbaycan Respublikası prezidentinin ölkəmizə ilk dövlət səfəri çərçivəsində İlham Əliyevlə danışıqlarımız 
yenicə başa çatmışdır. Danışıqlar Azərbaycan–Özbəkistan münasibətlərinə ənənəvi surətdə xas olan açıq və 
konstruktiv şəraitdə keçdi və şübhəsiz, səmərəli oldu. Biz ikitərəfli münasibətlərin daha da genişləndirilməsi ilə 
bağlı geniş səpkili məsələləri müzakirə etdik, aktual regional və beynəlxalq problemlər barəsində fikir 
mübadiləsi apardıq. Həm də, əslində, toxunduğumuz bütün məsələlərdə mövqelərimizin uyğun və oxşar 
olduğunu bildirmək istərdim. Strateji tərəfdaşlığın daha da möhkəmlənməsi haqqında birgə bəyannamə, bir sıra 
digər mühüm sənədlər imzalandı. Onların hamısı ikitərəfli münasibətlərin inkişafı üçün yeni imkanlar açır. 
Biz dünyada sanbalı getdikcə artan, mühüm coğrafi-siyasi rol oynayan dost Azərbaycanı regionda əsas 
tərəfdaş hesab edirik. Danışıqlar zamanı biz Cənubi Qafqazın və Mərkəzi Asiyanın getdikcə artan coğrafi-siyasi 
və iqtisadi sahədə qarşılıqlı asılılığı barədə razılığa gəldik. Görüşlərimizin, danışıqlarımızın yekunlarından bəhs 
edərkən nəzərə çatdırmaq istərdim ki, zənnimcə, İlham Əliyev ilə şəxsi münasibətlər qurulması faktının özü 
mənim üçün və Özbəkistan üçün son dərəcə əhəmiyyətlidir. Mən İlham Əliyevin simasında Azərbaycanın 
müstəqilliyi və suverenliyinin daha da möhkəmlənməsini, onun iqtisadi tərəqqisini və beynəlxalq nüfuzunun 
yüksəlməsini qarşısına məqsəd qoyan siyasi və dövlət xadimi görürəm. 
Danışıqlar tam bir sıra beynəlxalq, regional problemlər barədə, habelə MDB çərçivəsində inteqrasiya 
prosesləri məsələsində mövqelərimizin ümumiliyini bir daha nümayiş etdirdi. MDB ilə bağlı məsələlərin 
müzakirəsi zamanı biz Vladimir Vladimiroviç Putinin martın 14-də prezident seçkilərində inamlı qələbəsini və 
bu qələbənin postsovet məkanında vəziyyətə müsbət təsirini böyük məmnunluqla vurğuladıq. 
Tərəflər qarşılıqlı iqtisadi əməkdaşlığa toxunaraq etiraf etdilər ki, bu əməkdaşlıq ölkələrimizin potensialına 
açıq-aşkar uyğun deyildir. Bununla əlaqədar hökumətlərarası komissiyanın martın ortalarında Özbəkistanda  
keçirilmiş iclasında qəbul olunmuş razılaşmaların və əməli sazişlərin gerçəkləşdirilməsi böyük əhəmiyyətə 
malikdir. Biz əminik ki, Azərbaycan prezidenti İlham Əliyevin dövlət səfəri ölkələrimizin ikitərəfli və çoxtərəfli 
münasibətlərinin möhkəmlənməsində əlamətdar hadisə olacaqdır. 
Diqqətinizə görə təşəkkür edirəm. 
 
İlham Əliyevin bəyanatı 
 
Hörmətli xanımlar və cənablar! 
Azərbaycan prezidentinin Özbəkistana dövlət səfəri çox uğurla keçir. Özbəkistan prezidenti İslam 
Abduqəniyeviç Kərimovla danışıqlar aparıldı və bu danışıqlarda qarşılıqlı maraq doğuran məsələlərin çox geniş 
dairəsi əhatə olundu. İslam Abduqəniyeviçin vurğuladığı kimi, müzakirə edilən bütün məsələlərdə baxışlarımız 
tam uyğun gəlir. 
Biz bünövrəsi əvvəllər qoyulmuş ənənələri qətiyyətlə davam etdirmək, ikitərəfli münasibətləri fəal surətdə 
genişləndirmək, regional məsələlərdə, o cümlədən regional təhlükəsizliyin möhkəmləndirilməsində, beynəlxalq 
terrorizmlə mübarizədə birgə fəaliyyət sahəsində əməkdaşlıq etmək niyyətindəyik. Dünya siyasətinin bir çox 
məsələlərində də baxışlarımız uyğun gəlir. 
Özbəkistan və Azərbaycan yeni müstəqil dövlətlərdir. Ölkələrimizin müstəqil dövlət kimi uğurla təşəkkül 
tapması xalqlarımızın ümummilli liderləri olan İslam Kərimovla və Heydər Əliyevlə bağlıdır. Onların 
müstəqilliyin, suverenliyin, iqtisadi potensialın möhkəmlənməsinə yönəldilmiş fəaliyyəti öz gözəl bəhrələrini 
vermişdir. İndi bu siyasət Azərbaycanda davam etdirilir. Mən möhtərəm prezident İslam Kərimovu əmin etdim 
ki, ölkələrimiz arasında indiyədək görülən bütün işlər davam etdiriləcəkdir. 
Özbəkistan Azərbaycan üçün qardaş ölkə və strateji tərəfdaşdır. Həm mədəni münasibətlər çərçivəsində, həm 
də xalqlarımız arasındakı münasibətlər baxımından bizi birləşdirən ümumi cəhətlər çoxdur. Odur ki, biz 
119 
 
Azərbaycanda birgə layihələrimizə və planlarımıza çox böyük əhəmiyyət  veririk. Perspektivlər çox 
ümidvericidir. Ən başlıcası isə, bütün istiqamətlərdə, ilk növbədə geri qaldığımız sahələrdə – məhz əmtəə 
dövriyyəsinin artırılmasında və iqtisadi əlaqələrin möhkəmlənməsində qarşılıqlı münasibətləri gücləndirməyi 
səmimi-qəlbdən arzulayırıq. Ən əsası, bu istiqamətdə irəliləmək arzumuz vardır.  
Gələcəkdə həm ikitərəfli münasibətlərin bütün sahələrində, həm də regional planda fəal əməkdaşlıq etmək 
üçün Özbəkistanın və Azərbaycanın çox yaxşı perspektivləri mövcuddur. Qardaş xalqlarımız bir-birinə böyük 
rəğbət və məhəbbət bəsləyirlər. Özbəkistanda dahi Azərbaycan şairi Nizaminin abidəsinin açılması, eləcə də 
böyük özbək şairi Əlişir Nəvaiyə Azərbaycanda abidə qoyulması barədə qərar qəbul edilməsi faktı bir daha 
sübut edir ki, bizim aramızda xeyirxah, saf münasibətlər, qarşılıqlı rəğbət var.  
Mən Özbəkistana dövlət səfərinə dəvət edildiyimə görə bu ölkənin prezidentinə böyük minnətdarlığımı 
bildirirəm. Bu yaxınlarda seçilmiş prezident kimi, bu səfər mənim üçün çox mühümdür. Mən ikitərəfli 
münasibətlərimizə böyük əhəmiyyət verirəm, həm regionda, həm də dünyada böyük nüfuza malik olan dünya 
miqyaslı siyasətçi kimi, İslam Abduqəniyeviçin prezident vəzifəsindəki fəaliyyətini çox yüksək 
qiymətləndirirəm. Mən əlimdən gələni edəcəyəm ki, ölkələrimiz arasındakı münasibətlər qardaşlıq, mehriban 
qonşuluq, qarşılıqlı yardım və qarşılıqlı anlaşma məcrasında irəliləsin.  
Bir daha aparılan danışıqlardan, fikir mübadiləsindən məmnunluğumu bildirirəm. Əminəm ki, bütün bunlar 
gələcəkdə münasibətlərimizin inkişafı üçün yaxşı zəmin olacaqdır. Sağ olun.  
*  *  * 
 
S u a l: Mənim sualım cənab Kərimovadır. Cənab Prezident, Azərbaycan ilə Özbəkistan arasında 
siyasi və humanitar sahədə əməkdaşlıq uğurla inkişaf edir. Ölkələrimizin beynəlxalq təşkilatlar 
çərçivəsində əməkdaşlığının perspektivlərini necə görürsünüz? 
İ s l a m  K ə r i m o v: Həqiqətən münasibətlərimizin bütün istiqamətlərdə kifayət qədər müsbət inkişaf 
etdiyi barədə İlham Əliyevin indicə söylədikləri bir daha təsdiqləyir ki, biz ikitərəfli və çoxtərəfli xarakter 
daşıyan məsələləri şəxsi əsasda saat yarımdan çox müzakirə etdik. Deməliyəm ki, beynəlxalq aləmdə mövcud 
olan çox kəskin məsələlərdən heç biri barədə bizim aramızda fikir ayrılığı olmadı. Bu gün dünya dövlətlərinin 
diqqətinin məhz regionlarımıza – Cənubi Qafqaza və Mərkəzi Asiyaya yönəldildiyini nəzərə alsaq, görərik ki, 
ciddi problemlər var. Onlar Əfqanıstandakı hadisələrlə, habelə Mərkəzi Asiyada və Cənubi Qafqazda baş verən 
hadisələrlə bağlıdır. Həqiqətən, bir çox ölkələrin diqqəti buraya yönəlmişdir. Bundan əlavə, mənafelərin toqquş-
ması və qarşıdurma elementləri var. Onlar özünü hələlik o qədər də aydın büruzə vermir, lakin burada gərginlik 
və böyük dövlətlərin mənafelərinin üst-üstə düşməməsi müşahidə edilir. Odur ki, ümumi əlaqələrin və ümumi 
mənafelərin, habelə Azərbaycanın da, Özbəkistanın  da uzunmüddətli mənafelərinə eyni dərəcədə cavab verən 
ümumi təmasların, ümumi maraqların, habelə məqsədlərin axtarılıb tapılması, bir-birimizə həyanlıq 
göstərilməsi, bu ölkələrdən və bu xalqlardan hər birinin mənafelərinə uyğun gələn məsələlərdə dəstək olması, 
beynəlxalq sahədə çox mühüm məsələlərdə dəstək olması və hər bir ölkənin təşəbbüsünün dəstəklənməsi bizim 
üçün çox vacibdir. Sizə bildirmək istəyirəm ki, bütün bu məsələlərdə biz ümumi rəyə gəldik. Bu, təkcə ikitərəfli 
münasibətlərimiz üçün deyil, həm də çoxtərəfli münasibətlərimiz üçün böyük əhəmiyyətə malikdir. 
Buna görə də siz beynəlxalq aləmdə qarşılıqlı münasibətlərimizin perspektivlərini necə gördüyümü 
soruşduqda, deməliyəm ki, dünyada baş verən hadisələrin qiymətləndirilməsində elə bir məsələ yoxdur ki, 
aramızda fikir ayrılığı olsun.  
O ki qaldı BMT, ATƏT və digər beynəlxalq təşkilatlar çərçivəsində əməkdaşlığımıza, habelə Avropa Birliyi, 
ABŞ və Rusiya ilə münasibətlərimizin perspektivlərinə, zənnimcə, jurnalistlər və siyasətçilər kimi başa 
düşürsünüz ki, ziddiyyətlər bəzən məhz bu məsələlərlə əlaqədar baş verir. Lakin biz öz münasibətlərimizdə belə 
fikir ayrılığı olduğunu hiss etmirik. Jurnalistlərin məni düzgün başa düşməsi üçün təkrar edirəm ki, 
Azərbaycanın mənafeləri Özbəkistanın mənafeləri ilə tam uyğun gəlir.  
Bundan istifadə edib demək istəyirəm ki, İlham Əliyev Azərbaycan prezidenti seçiləndə çoxları göz 
qoymağa başladı ki, görəsən yeni prezident nə cür siyasət yeridəcək, ölkənin xarici siyasətini müəyyənləşdirən 
əsas məsələlərdə səmtlər dəyişəcəkmi? Mən məmnuniyyətlə cavab verirəm ki, İlham Əliyevin siyasəti Heydər 
Əliyev siyasətinin qanunauyğun və müdrik davamıdır. Mən geniş iclasda Heydər Əliyev şəxsiyyətinin təkcə 
Azərbaycan üçün deyil, həm də bizim ikitərəfli münasibətlərimiz üçün əhəmiyyətindən danışmışdım. 
Jurnalistlərin yanında bir daha demək istəyirəm ki, ölkələrimizin münasibətlərinin, mədəniyyətlərimizin, dilləri-
mizin, dinlərimizin yaxınlığı və ümumiliyi kimi dərin kökləri vardır. İlham Əliyev artıq dedi ki, Azərbaycanda 
Nəvainin abidəsi ucaldılacaq, küçələrdən birinə isə bizim ulu əcdadımız Uluqbəyin adı veriləcəkdir. Artıq 60 
ildir ki, Nizaminin adını daşıyan Pedaqoji Universitetin önündə bu dahi Azərbaycan şairinin bu gün açacağımız 
abidəsi bir daha sübut edir ki, münasibətlərimiz həmişə elə köklərə malik olmuşdur ki, bu nadir imkandan 
istifadə etməmək cinayətdir.  
120 
 
1990-cı illərin əvvəllərində Azərbaycanda həyəcanlı hadisələr baş verəndə və hakimiyyətə gələn Elçibəy 
kimi bəzi adamlar xalqları nəinki bir-birinə yaxınlaşdırmağa çalışmırdılar, hətta onları bir-birindən ayırmaq 
üçün hər şeyi edirdilər. Özbəkistanla Azərbaycan arasında gözəgörünməz sədd yaranmışdı. Bu qeyri-təbii idi. 
Mən bunu tarixi yaddaşı olan bir insan kimi  deyirəm. O illərdə mən Özbəkistanın rəhbəri idim və bütün bunları 
hiss edirdim, görürdüm. Yalnız Heydər Əliyev hakimiyyətə qayıtdıqdan sonra və şəxsən özü mənimlə bu 
mövzuda danışanda deyirdi ki, Elçibəy kimi bəsirətsiz adamların hakimiyyətə gəlməsinə görə Azərbaycandan 
incimək olmaz. Mən Heydər Əliyevin xalqlarımızın bir-birindən ayrı düşməsindən necə narahatlıq keçirdiyini 
və bu səddi aradan götürmək üçün nə qədər çox iş gördüyünü bilirəm və bu gün biz müəyyən dərəcədə 
xalqlarımızın bir-birinə yaxınlaşması siyasətini davam etdiririk. Mən deməliyəm ki, bu, Heydər Əliyevin və 
daim onun komandasında olmuş insanların xidmətidir. Mən hesab edirəm ki, bu komanda Azərbaycanda o qədər 
böyükdür ki, ona qalib gəlmək mümkün deyildir.  
Odur ki, sizin sualınızdan istifadə edib mən başqa məsələyə də toxundum. Biz mühüm beynəlxalq 
problemlərin həllində ümumi səmtdən və bir-birimizi dəstəkləməkdən və beynəlxalq miqyasda ölkələrimizin 
nüfuzundan danışanda zənn edirəm ki, keçmiş tariximizlə bağlı məsələlərə toxunmamaq mümkün deyildir. 
Xoşbəxtlikdən bu yöndəmsiz hallar uzun çəkmədi. Bu gün biz, iki prezident yanaşı oturmuşuq və İlham Əliyev 
Heydər Əliyevin başladığı işin davamçısıdır. Bu yaxınlarda o, Yeni Azərbaycan Partiyası İdarə Heyətinin 
iclasında çıxış edərkən çox mühüm bir fikir söylədi və mən bunu özüm üçün qeyd etmişəm: Mən Heydər 
Əliyevin siyasətinə sadiq qalacağam, təkcə ona görə yox ki, o mənim atamdır, ona görə ki, bu siyasətin 
alternativi yoxdur. Zənn edirəm ki, bu çox əhəmiyyətli ifadədir və Azərbaycanın sabah hansı yolla gedəcəyi ilə 
maraqlananlarda aydın təsəvvür yaradır. Bu da sizin sualınıza mənim cavabım. 
S u a l: Sualım Azərbaycan prezidentinədir. Cənab Əliyev, bu gün sərbəst ticarət haqqında sazişə 
əlavələr və dəyişikliklər edilməsi barədə protokol imzalandı. Bununla əlaqədar iki ölkənin müəssisələri və 
biznes dairələri arasında birbaşa işgüzar əlaqələr yaratmaq üçün hansı yeni imkanlar açılır? 
İ l h a m  Ə l i y e v: Biz ölkələrimiz arasında iqtisadi əlaqələrin möhkəmlənməsində çox maraqlıyıq. Bu gün 
biz bu barədə ətraflı danışdıq. Dövlətlərimizin iqtisadi potensialının inkişaf məntiqinin özü göstərir ki,  iqtisadi 
əlaqələrimiz inkişaf etməlidir. Həm Özbəkistan, həm də Azərbaycan son illər öz iqtisadi qüdrətini artırmaq 
yolunda böyük sıçrayış etmişdir. İqtisadiyyatda baş verən müsbət proseslər sosial sahədə də özünü göstərməyə 
bilməz. Bizim vəzifəmiz ondan ibarətdir ki, ölkələrimizin vətəndaşları yaxşı yaşasınlar. Bunun üçün də iqtisadi 
potensialdan tam istifadə edilməlidir. 
Təəssüf ki, bu gün ölkələrimiz arasındakı ticarət münasibətlərində hələlik arzuedilən səviyyəyə çata 
bilməmişik. Lakin əminəm ki, bu gün aparılan danışıqlar və müvafiq qurumlara onların fəaliyyətini, habelə 
nəqliyyat kommunikasiyasından tam istifadə olunması üçün tarif siyasətini bazarın tələblərinə uyğunlaşdırmaq 
üçün verilən tapşırıqlar müsbət nəticələrə gətirib çıxaracaqdır. 
Təəssüf ki, Özbəkistanla Azərbaycan arasında birbaşa nəqliyyat əlaqəsinin olmaması əmtəə dövriyyəsinin 
artmasını xeyli dərəcədə ləngidir. Lakin biz bu süni sədlərin aradan qaldırılması, habelə potensialımızdan tam 
miqyasda istifadə etmək üçün başqa yollar axtarıb tapmaq istiqamətində birgə işləmək niyyətindəyik. Ticarət 
etməyə imkanlarımız, bir-birimizdən öyrənməli cəhətlər vardır. Mən əminəm ki, bu gün səfər çərçivəsində 
imzalanmış sənədlər bu baxımdan müsbət rol oynayacaqdır. Yaradılmış hökumətlərarası komissiya fəal işləyir, 
konkret məsələlər üzrə optimal inkişaf yollarının tapılması barədə ona tapşırıqlar verilmişdir. Mən əminəm ki, 
qarşılıqlı arzu olarsa – belə arzu isə vardır və bu gün bir daha təsdiq edildi – siyasi fon olarsa – bu da var – 
təsərrüfat subyektləri arasında birbaşa və uzunmüddətli münasibətlər yaranacaq, bunlar da  qarşılıqlı marağa və 
faydaya doğru aparacaqdır. 
S u a l: Cənab Kərimov, Azərbaycan və Özbəkistan Böyük İpək yolu layihəsində mühüm strateji rol 
oynayırlar. Siz bu layihənin gələcəyini necə qiymətləndirirsiniz? 
İ s l a m  K ə r i m o v: Avropa Birliyinin xarici əlaqələr üzrə komissarı cənab Kristofer Patten bu yaxınlarda 
Özbəkistanda səfərdə oldu. Həmin məsələ də müzakirələrimizin diqqət mərkəzində idi. Avropa Birliyi bu 
marşrutun səmərəliliyinə böyük əhəmiyyət verir. Əgər kimsə bu marşrutun əhəmiyyətini hələ başa düşmürsə, 
deməliyəm ki, bilavasitə həmin yolun üstündə olan ölkələr nə vaxtsa bunu başa düşəcəklər. Bu məsələ 
qloballaşma əsrində böyük əhəmiyyət kəsb edir. Mən Bolqarıstanda olanda belə bir təşəbbüs irəli sürdük ki, 7 
dövlət – Orta Asiya dövlətləri, Gürcüstan və Azərbaycan öz üzərlərinə öhdəliklər götürərək tranzit üçün daha 
əlverişli rejim yaradacaq müqavilə imzalasınlar. Təəssüf ki, indi bu mövzuda çıxış edənlər Böyük İpək yolundan 
danışmağı sevirlər, özü də bu, çox vaxt quruca sözlər kimi səslənir. Bilirsinizmi, bu yol 2 min il əvvəl mövcud 
olmuşdur. Doğrudanmı bu gün biz o səviyyədəyik ki, 2 min il əvvəl insanlar bu marşrutun əhəmiyyətini başa 
düşürdülər, amma indi həmin layihənin həyata keçirilməsi yolunda əngələ çevrilən dövlətlər meydana gəlir? 
Sadəcə, dəvə karvanlarının olduğu o dövrdə insanlar bu yolun əhəmiyyətini başa düşürdülər. Karvan yollarında 
soyğunçuluq törədən quldurları Əmir Teymurun amansızcasına cəzalandırdığına dair onlarca misal var. O 
dövrlərdə regionumuzdan keçən karvanlar hiss edirdilər ki, onlar müdafiə olunurlar. Odur ki, bu 7 dövlət heç də 
121 
 
təkcə yüklərin, malların və sadəcə, insanların hərəkəti yolunda əngəl olmamaq haqqında müqavilə 
imzalamayacaq. Onların imzalayacağı müqavilələrdə dəqiq yazılacaq ki, əlverişli rejim yaradılacaqdır. Biz tarif 
dərəcələrinin aşağı salınması haqqında Azərbaycanla və digər ölkələrlə saziş imzalamışıq. Türkmənistan öz 
öhdəliklərindən birtərəfli qaydada tamamilə imtina etmişdir ki, bu da beynəlxalq normalara ziddir. Ona görə də 
bu gün pambığımızın Azərbaycan və Xəzərdən keçərək Qara dəniz vasitəsilə aparılıb satılması Latviya və 
Litvadan keçən marşrutla müqayisədə 20 faiz bahadır. Bu bəsirətsizlik və məsələnin dəqiq başa düşülməməsi 
görün nəyə gətirib çıxarmışdır. 
Bazar münasibətləri tranzit marşrutlarının təkmilləşdirilməsini tələb edir. Ona görə də bütün siyasətçilər və 
dövlət rəhbərləri başa düşməlidirlər ki, bu marşrutlar insanları bir-birindən ayrı salmamalı, əksinə, 
yaxınlaşdırmalıdır. 
Bu gün biz prezident İlham Əliyevlə bu mövzuda söhbət etdik və belə bir ümumi fikrə gəldik ki, Avropa 
ölkələrini maraqlandıran yolun böyük əhəmiyyət kəsb etməsi üçün mümkün olan hər şeyi etmək lazımdır. 
Avropa Birliyi Əfqanıstanın və İranın TRASEKA layihəsinə qoşulması haqqında Özbəkistanın təşəbbüsünü 
dəstəkləmişdir. İndi siz təsəvvür edə bilərsiniz, Böyük İpək yolu çərçivəsində hamı üçün daha əlverşli olan 
marşrut yarananda mümkün olan hər şeyi etmək lazımdır ki, TRASEKA insanların və dövlətlərin rifahı üçün 
işləsin. Yollar insanları bir-birindən ayırmamalı, əksinə, yaxınlaşdırmalı və birləşdirməlidir.  
S u a l: Sualım cənab Əliyevədir. Cənab Prezident, məlum olduğu kimi, iki ölkə arasında 2010-cu 
ilədək iqtisadi əməkdaşlıq proqramı qəbul edilmişdir. Əmtəə dövriyyəsini artırmaq yolunda hansı 
maneələr vardır və Azərbaycan rəhbərliyi bu məsələnin həlli üçün nə etmək fikrindədir?  
İ l h a m  Ə l i y e v: Bu məsələ bu gün çox ətraflı müzakirə edildi. Mənə məlumdur ki, həmin məsələ 
hökumətlərarası komissiya çərçivəsində də ətraflı müzakirə olunmuşdur. Bu istiqamətdə ən ciddi maneələrdən 
biri bir-birinin bazarına birbaşa çıxışla bağlı çətinliklərdir. İndiki halda biz bunu asanlaşdırmaq üçün birgə 
işləyəcək, habelə alternativ yollar axtarıb tapacağıq. Mən bu gün dedim ki, yerüstü nəqliyyat 
kommunikasiyalarından istifadə etməyə ehtiyac olmayan istiqamətlərdə bizim problemimiz yoxdur. Azərbaycan 
tərəfinin Özbəkistanda istehsal olunmuş iki təyyarə alması buna əyani sübutdur. Yəni təyyarələr üçün bu prob-
lem yoxdur, burada havaya qalxıb Bakıda yerə enəcəkdir. Yerüstü yollarla daşınan yüklər üçün isə təhlükəsiz və 
etibarlı kommunikasiyaların olmaması işi ləngidən əsas amildir. Lakin biz bu problemlə barışmaq istəmirik və 
onun həlli üçün hər şeyi edəcəyik. Zənn edirəm ki, lazım olarsa, beynəlxalq təşkilatların xidmətlərindən də 
istifadə etmək olar.  
İslam Abduqəniyeviç Böyük İpək yolunun potensialı tam işə düşəndə bütün ölkələr üçün necə ciddi 
perspektivlər açılacağından danışdı. Bu ölkələrin coğrafiyası kifayət qədər genişdir. Ona görə də mən əminəm 
ki, bu layihənin təşəbbüskarı olan beynəlxalq təşkilatlar da prosesi gücləndirməlidirlər. Çünki, təəssüf ki, Qərb–
Şərq dəhlizi layihəsinin həyata keçirilməsinin sürəti bir qədər zəifləmişdir. Bu, ölkələrimizin potensialına da 
mənfi təsir göstərə bilər. Bizim ölkələrimiz istehsalçı ölkələrdir, onlar bu gün üçün də, gələcək üçün də ciddi 
potensiala malikdirlər. Ölkələrimiz həm də tranzit yolu kimi çox əlverişlidir. Bu imkanlardan istifadə etməmək 
yolverilməz olardı. 
Təəssüf ki, indiki vəziyyətdə heç də hər şey bizdən asılı deyildir. Maraqlı ölkələrin bu istiqamətdə geniş 
konsensusu fəal surətdə irəliləməlidir. Müvafiq qurumun bəzi elementlərinin olmaması əlavə çətinliklər yaradır. 
Lakin mən buna nikbin baxıram və zənn edirəm ki, tarif siyasətini tənzimləmək tapşırığı almış müvafiq 
idarələrimiz bu vəziyyətdən çıxmaq üçün əlavə yollar axtarıb tapacaqlar. 
İ s l a m  K ə r i m o v: Sizin daha nikbin olmağınız üçün demək istəyirəm ki, bu ilin iki ayı ərzində 
Azərbaycanla Özbəkistan arasında əmtəə dövriyyəsi 18 milyon dollar təşkil etmişdir. Yəni 2003-cü ilə nisbətən 
iki dəfə çoxdur. Sual verəndə bizim bu məsələdə nikbin olduğumuzu deməyi unutmayın, onda bu, obyektiv olar.  
122 
 
 
DAŞKƏNDDƏ NİZAMİ GƏNCƏVİNİN ABİDƏSİNİN AÇILIŞI  
MƏRASİMİNDƏ ÇIXIŞ 
 
23 mart 2004-cü il 
 
Daşkənd Pedaqoji Universitetinin qarşısında dahi Azərbaycan şairi və mütəfəkkiri Nizami Gəncəvinin 
abidəsinin təntənəli açılış mərasimi oldu.   
Mərasimə toplaşanlar – Özbəkistanda akkreditə olunmuş diplomatik nümayəndəliklərin rəhbərləri, 
Azərbaycan diasporunun nümayəndələri, universitetin müəllim və tələbələri, Özbəkistan ictimaiyyətinin 
nümayəndələri Azərbaycan prezidenti İlham Əliyevi və Özbəkistan prezidenti İslam Kərimovu hərarətli 
alqışlarla qarşıladılar. 
 
Möhtərəm cənab Prezident! 
Hörmətli xanımlar və cənablar! 
Əziz bacılar və qardaşlar! 
Bu gün həyatımızda çox əlamətdar hadisədir. Özbəkistanın paytaxtı Daşkənd şəhərində dahi Azərbaycan 
şairi Nizami Gəncəvinin abidəsi ucaldılıb və biz bu abidənin açılış mərasimini keçiririk. Mən sizin hamınızı bu 
münasibətlə təbrik edirəm.  
Dahi Nizaminin əsərləri ölməzdir, dəyərlidir və bütün nəsillər üçün əhəmiyyətlidir. Bu əsərlər bizim üçün və 
gələcək nəsillər üçün daim ilham mənbəyi olacaqdır. Nizaminin əsərləri özbək və Azərbaycan xalqlarını bir-
birinə daha da yaxınlaşdırır və bir-birinə daha sıx bağlayır.  
Xalqlarımız əsrlər boyu bir yerdə olmuş, yaşamış və yaratmışlar. Onlar daim bir-birinə arxa olmuşlar. Bütün 
dövrlərdə Özbəkistanla Azərbaycan arasında qardaşlıq münasibətləri mövcud olmuşdur və biz çox xoşbəxtik ki, 
bu gün bu münasibətlər davam edir. Ölkələrimiz müstəqillik əldə etdikdən sonra da münasibətlərimiz sürətlə 
inkişaf etmişdir. Bu istiqamətdə ən böyük xidmət iki xalqın ümummilli liderləri İslam Kərimov və Heydər 
Əliyevə məxsusdur. Məhz bu liderlər öz xalqlarının müstəqilliyini əbədi və dönməz etmişlər, dövlətlərinin 
möhkəmləndirilməsi istiqamətində böyük səylər göstərmişlər. 
Bu gün hörmətli İslam Abduqəniyeviç mənim haqqımda danışarkən dedi ki, o, Heydər Əliyevin oğludur. 
Həqiqətən, bu mənim üçün ən böyük vəzifədir. Heydər Əliyevin oğlu olmaq mənim üçün böyük vəzifə və çox 
böyük şərəfdir. Əmin etmək istəyirəm ki, mən bu ada layiq olacağam, atamın yolu ilə gedəcəyəm, onun 
siyasətini davam etdirəcəyəm. Çalışacağam əlimdən gələni edim ki, xalqlarımız və ölkələrimiz bir-birinə daha 
yaxın olsunlar.  
Bu gün Azərbaycan prezidenti kimi, mənim Özbəkistana ilk dövlət səfərim başlanmışdır. Bu dəvətə və mənə 
göstərilən qonaqpərvərliyə, diqqətə görə Özbəkistan Respublikasının prezidenti hörmətli İslam Abduqəniyeviç 
Kərimova və bütün özbək xalqına öz dərin minnətdarlığımı bildirirəm.  
Bu gün apardığımız söhbətlər, danışıqlar nəticəsində bir daha əmin oldum ki, ölkələrimiz gələcəkdə də daim 
birlikdə olacaq, xalqlarımız həmişə bir-birinə sıx bağlı olacaqlar. Bizim xoşbəxtliyimiz birlikdədir. Biz daim bir 
yerdə olmalıyıq, çünki taleyimiz, gələcəyimiz və niyyətimiz birdir. Niyyət də ondan ibarətdir ki, Özbəkistan və 
Azərbaycan rahat, azad və firavan yaşasınlar, öz dövlət müstəqilliyini bundan sonra da möhkəmləndirsinlər və 
beləliklə, insanlarımız əmin olsunlar ki, onların gələcəyi etibarlı əllərdədir.  
Bu gün mən öz çıxışlarımda da, ikitərəfli danışıqlar zamanı da bir neçə dəfə qeyd etmişəm ki, Özbəkistan 
xalqı ona ümummilli lideri İslam Abduqəniyeviç Kərimov kimi tanınmış dövlət xadimi rəhbərlik etdiyi üçün 
xoşbəxt və bəxtiyardır. Özbəkistan dövlət müstəqilliyini əldə etdikdən sonra məhz onun yorulmaz fəaliyyəti 
nəticəsində böyük uğurlara nail olmuşdur. Ölkənin iqtisadi potensialı güclənmiş, Özbəkistan dünya birliyində 
özünə layiq yerini tuta bilmişdir. Bu gün Özbəkistan bütün region üçün çox əhəmiyyətli bir ölkədir. Əlbəttə, 
gələcəkdə Özbəkistan–Azərbaycan münasibətləri də bizim hamımızın diqqət mərkəzində olmalıdır. Biz bu 
siyasəti davam etdirməliyik. Əminəm ki, xalqlarımız bundan böyük fayda görəcəklər.  
Sizə onu da demək istəyirəm ki, yaxın zamanlarda Bakı şəhərində dahi özbək şairi Əlişir Nəvainin də abidəsi 
ucaldılacaqdır və əminəm ki, əziz dostumuz və qardaşımız İslam Abduqəniyeviç və sizlər, əziz bacılar və 
qardaşlar, bu mərasimdə iştirak edəcəksiniz.  
Mənim Özbəkistana, özbək xalqına həmişə böyük hörmət və məhəbbətim olmuşdur. Düzdür, bu mənim 
Özbəkistana ilk səfərimdir. Ancaq Özbəkistan və özbək xalqı haqqında geniş məlumatım vardır. Mənim atam 
prezident Heydər Əliyev dəfələrlə burada olmuş və öz fikirlərini və duyğularını mənimlə bölüşmüşdür. Əmin 
ola bilərsiniz ki, bu siyasət, yəni Azərbaycan–Özbəkistan münasibətlərinin daha da dərinləşdirilməsi, inkişafı 
istiqamətində aparılan siyasət bundan sonra da davam edəcəkdir və xalqlarımız gələcəkdə də birlikdə olacaqlar, 
bir nöqtəyə vuracaqlar, həmişə olduğu kimi, bir-birinə dayaq və arxa olacaqlar.  
123 
 
Bir daha mənə göstərilən bu böyük ehtirama, qonaqpərvərliyə, məhəbbətə görə hörmətli prezident İslam 
Kərimova minnətdarlığımı bildirirəm. Qardaş özbək xalqına sülh, əmin-amanlıq və firavanlıq arzulayıram. 
124 
 
 
ÇKALOV ADINA TƏYYARƏQAYIRMA  
İSTEHSALAT BİRLİYİNDƏ  
 
23 mart 2004-cü il 
 
Azərbaycan prezidenti İlham Əliyev və Özbəkistan prezidenti İslam Kərimov Çkalov adına Daşkənd 
Aviasiya İstehsalat Birliyinə gəldilər. Dövlət başçıları birliyin yığma sexində oldular, burada istehsal edilən 
müxtəlif təyyarələrlə tanış oldular. 
Müəssisə ilə tanışlıqdan sonra Özbəkistan prezidenti İslam Kərimov Azərbaycan jurnalistlərinin suallarına 
cavab verdi. 
S u a l: Dağlıq Qarabağ məsələsində Özbəkistanın mövqeyi bizə bəllidir. Bu günlərdə Ermənistanın 
Xarici İşlər naziri öz bəyanatında etiraf etmişdir ki, ölkəsi ona məxsus olmayan ərazilərə nəzarət edir. Siz 
bu məsələ barədə nə düşünürsünüz?  
C a v a b: Bu gün mən bəyanat verərək bildirdim ki, Azərbaycana sovet hakimiyyətindən miras qalan Dağlıq 
Qarabağ probleminin meydana gəlməsinə səbəb o vaxt ölkəni Qorbaçovun idarə etməsi idi. Bütün bunlara görə 
o, cavab verməlidir. Qorbaçov münaqişənin qarşısının alınması üçün heç nə etmədi. Nə isə, bu tarixdir. 
Prinsipial mövqemiz belədir – ərazi bütövlüyü prinsipi ən başlıca prinsip olmalıdır. Qarabağ probleminin 
nizama salınmasında əsas götürülməli olan birinci və əsas məsələ Azərbaycanın ərazi bütövlüyüdür. Bu 
problemin həllinə dair danışıqlar prosesi də, müxtəlif variantların hazırlanması da bunun əsasında qurulmalıdır. 
Yalnız ərazi bütövlüyü ən başlıca məsələ olmalıdır. Bu məsələnin, necə deyərlər, paket şəklində həllindən 
danışırlar, lakin mən burada perspektiv görmürəm. Mənim fikrim belədir ki, məsələni mərhələ-mərhələ həll 
etmək lazımdır. Mən bunu ilk dəfə olaraq deyirəm və bu, ola bilsin, hansısa tərəfin xoşuna gəlməsin. Birinci 
olaraq, ərazi azad edilməli, artıq bundan sonra blokada götürülməli, dəmir yolunun və digər 
kommunikasiyaların fəaliyyəti təmin olunmalıdır. Məncə, erməni tərəfinin ələ keçirdiyi ərazini azad etməkdə 
marağı olmalıdır ki, bütün qaçqınlar öz əzəli torpaqlarına qayıtsın, öz ev-eşiklərini bərpa etsin və insan kimi, 
normal yaşasınlar. Azərbaycan tərəfi isə bundan sonra kommunikasiyaları  açacaqdır.  
Sonra isə Dağlıq Qarabağın statusu məsələsini və qalan bütün məsələləri həll etmək olar. Əgər məsələnin 
paket şəklində həllindən danışsaq, onda bu, zənnimcə, hələ uzun müddət müzakirə mövzusu, hətta möhtəkirlik 
mövzusu olacaqdır ki, burada da əsas rolu Azərbaycan və Ermənistan deyil, böyük dövlətlər oynayacaqlar. 
Aydındır ki, onların da bu məsələdə öz mənafeləri var. Bəlkə də, öz fikrimi həddindən ziyadə cəsarətlə 
açıqladım, amma mənim fikrim belədir. 
 
125 
 
 
AZƏRBAYCAN RESPUBLİKASININ  
PREZİDENTİNİN ŞƏRƏFİNƏ 
ÖZBƏKİSTAN RESPUBLİKASI PREZİDENTİ  
İSLAM KƏRİMOVUN ADINDAN  
TƏŞKİL EDİLMİŞ RƏSMİ  
QƏBULDA NİTQ 
 
Daşkənd,  
"Durmen" iqamətgahı, "Qış salonu" 
 
23 mart 2004-cü il 
 
Çox hörmətli İslam Abduqəniyeviç! 
Hörmətli Tatyana xanım!  
Əziz dostlar!  
Cənab Prezident, icazə verin, ilk növbədə, Özbəkistana dövlət səfərinə dəvətə görə, habelə Azərbaycan 
nümayəndə heyətinin qonaqpərvərliklə və səmimiyyətlə qarşılanmasına görə Sizə təşəkkürümü bildirim. Bu 
nurlu və gözəl, mübaliğəsiz deyə bilərəm ki, qardaş xalqlarımızı birləşdirən Novruz bayramı günlərində, dostlar 
arasında, qardaş Özbəkistan torpağında olmağımdan çox böyük məmnunluq hissi duyuram.  
Özbəkistan dünya sivilizasiyasının ən qədim ocaqlarından biridir, dünya mədəniyyəti xəzinəsinə dəyərli 
töhfələr vermiş böyük alimlərin, mütəfəkkir və xadimlərin vətənidir. Özbəkistan şanlı tarixi, zəngin 
mədəniyyəti, çoxəsrlik abidələri olan Səmərqənd, Buxara, Xivə və Şəhrisəbz kimi şəhərləri ilə bütün dünyada 
məşhurdur. Bu şəhərlər indiyədək dünya əhəmiyyətli tarixi-mədəniyyət abidələridir.  
Bunu demək mənə xoşdur ki, xalqlarımızı uzun əsrlər ərzində təşəkkül tapmış və zəmanəmizdə də 
münasibətlərin uğurlu inkişafı üçün zəmin olan dərin tarixi-mədəni köklər və qardaşlıq telləri bağlayır. Bu 
baxımdan böyük iftixar hissi ilə qeyd etmək istərdim ki, görkəmli klassiklərimiz – Əlişir Nəvai, Mirzə Uluqbəy, 
Nizami Gəncəvi, Nəsirəddin Tusi, Məhəmməd Füzuli və bir çox başqalarının yaratdıqları əsərlər təkcə Şərq 
xalqlarının deyil, həm də bütün dünya sivilizasiyasının inciləri, dəyərli sərvətidir.  
Xalqlarımız müstəqilliyə qovuşduqdan sonra saysız-hesabsız problemlərlə üzləşdilər. Azərbaycan erməni 
təcavüzünə məruz qaldı və bunun nəticəsində ölkəmizin ərazisinin 20 faizi işğal edildi, bir milyondan çox insan 
qaçqın-köçkün vəziyyətinə düşdü. Bütün bu illər ərzində Azərbaycan çox hörmətli prezident İslam 
Abduqəniyeviç Kərimov başda olmaqla, Özbəkistanın qardaş köməyini və dəstəyini hiss etdi. Fürsət 
düşmüşkən, Azərbaycanın ərazi bütövlüyünü və suverenliyini beynəlxalq aləmdə dəstəklədiyinə görə qardaş 
Özbəkistana təşəkkürümüzü bildirirəm.  
Keçid dövrünün çətinliklərinə baxmayaraq, xalqlarımız nəinki öz aralarında dostluğu qoruyub saxladı, həm 
də gələcək qarşılıqlı surətdə faydalı əməkdaşlığın möhkəm bünövrəsini qoya bildilər. Bu baxımdan prezident 
Heydər Əlirza oğlu Əliyevin və prezident İslam Abduqəniyeviç Kərimovun misilsiz xidmətlərini vurğulamaq 
istərdim. Onların siyasi iradəsi və uzaqgörənliyi qardaş xalqlarımız arasındakı münasibətlərin inkişafını çox-çox 
illər irəlicədən müəyyənləşdirmişdir.  
Özbəkistana mənim səfərim strateji tərəfdaşlığın təməli qoyulmuş əsaslarının məntiqi davamıdır və 
ölkələrimizin, xalqlarımızın istəyinə uyğun olaraq, bu tərəfdaşlığın daha da dərinləşdirilməsi və 
genişləndirilməsinə yönəldilmişdir.  
Müstəqillik əldə olunduqdan sonra belə qısa müddətdə Özbəkistanın iqtisadi, mədəni və siyasi sahədə 
qazandığı nailiyyətləri xüsusi qeyd etmək istərdim. Şübhəsiz ki, bu, Özbəkistan prezidentinin apardığı müdrik 
və uzaqgörən siyasətin nəticəsidir. Özbəkistanın müstəqilliyinin möhkəmlənməsində onun rolu danılmazdır. 
Prezident Kərimovun səyləri sayəsində Özbəkistan Dünya Birliyində layiqli yer tutmuşdur.  
Prezident Kərimovla danışıqlarımız səmərəli və çox məzmunlu oldu. İkitərəfli əməkdaşlıq məsələlərinə dair 
geniş fikir mübadiləsi regional və beynəlxalq problemlərdə qarşılıqlı anlaşmanın yüksək səviyyədə olduğunu 
göstərdi. 
Hər iki ölkənin istifadə edilməmiş potensiallarının işə salınması siyasət və iqtisadiyyat sahəsində qarşılıqlı 
fəaliyyətin hərtərəfli surətdə möhkəmlənməsinə ciddi təkan verəcəkdir. Qloballaşma şəraitində Avropa–Qafqaz–
Asiya nəqliyyat dəhlizinin strateji inkişafının ölkələrimiz üçün çox böyük əhəmiyyəti var. Çünki o, Böyük İpək 
yolunun dirçəldilməsinə xidmət edir, geniş regional əməkdaşlığa yeni imkanlar açır. Sevindirici haldır ki, 
ölkələrimiz arasında mövcud olan və fəal surətdə inkişaf edən dialoq iqtisadi, mədəni və humanitar sahələrdə 
çoxcəhətli ikitərəfli münasibətlərin daha da genişlənməsinə, habelə, regionda sülh və sabitlik naminə 
126 
 
əməkdaşlığın dərinləşməsinə kömək edir. Əminəm ki, səfər çərçivəsində əldə olunmuş razılaşmaların həyata 
keçirilməsi ölkələrimizin və xalqlarımızın rifahı naminə əməkdaşlığın möhkəmlənməsinə təkan verəcəkdir.  
Əziz dostlar, möhtərəm İslam Abduqəniyeviç bu gün, böyük Azərbaycan şairi Nizami Gəncəvinin abidəsinin 
açılışında çıxış edərkən mühüm bir məqama toxundu. Əvvəla, mən bu abidənin ucaldılması barədə qərara görə 
şəxsən Özbəkistan prezidentinə bir daha minnətdarlığımı, eləcə də bütün Azərbaycan xalqı adından 
təşəkkürümü bildirmək istərdim. Həmçinin demək istərdim ki, Bakıda böyük özbək şairi Əlişir Nəvaiyə abidə 
ucaldılması haqqında Azərbaycanda qərar qəbul edilmişdir.  
İslam Abduqəniyeviçin yadındadır, mən onun, əslində, bütün çıxışını başa düşdüm, hərçənd, bu təəccüblü 
idi, çünki özbək dilində belə geniş həcmdə çıxışı ilk dəfə dinləyirdim. Bu məni çox sevindirdi. Ən əsası budur 
ki, hesab edirəm, bugünkü görüşlər və açıq söhbətlər çərçivəsində bir-birimizi başa düşdük. Bizim dillərimiz də 
oxşardır, ən başlıcası isə, müstəqilliyin əldə edildiyi vaxtdan bəri, xüsusən son on ildə Özbəkistanda və 
Azərbaycanda görülmüş işlər xalqlarımızı daha da yaxınlaşdırmışdır.   
Həmin estafeti prezident Heydər Əliyevdən qəbul edərkən, onun işlərini davam etdirərkən əminəm ki, qardaş 
ölkələrimiz arasında keçmişdə mövcud olmuş qarşılıqlı anlaşma, əlbəttə, davam etdiriləcəkdir. Biz dost 
ölkələrik, mənafe və maraqlarımız da birdir, regional və dünya xarakterli bütün məsələlərdə fikirlərimiz tam 
uyğun gəlir, mən hələ ikitərəfli münasibətlərimizi yeni məzmunla dolğunlaşdırmaq üçün göstərilən səmimi 
cəhdləri demirəm.  
Xarici xarakterli məsələlərdə bizim aramızda tam qarşılıqlı anlaşma var. Ermənistan–Azərbaycan, Dağlıq 
Qarabağ münaqişəsi ilə bağlı məsələdə qəti və ədalətli mövqe tutduğuna görə İslam Abduqəniyeviçə çox 
minnətdarıq. Ölkələrimiz arasında münasibətlərin daha da möhkəmlənməsi üçün biz öz tərəfimizdən bütün işləri 
görəcəyik. Bundan ötrü potensial var, bundan ötrü siyasi iradə də mövcuddur, xalqlarımızın intellektual 
səviyyəsi bütün məsələləri istər öz dövlətlərimiz çərçivəsində, istərsə də beynəlxalq aləmdə həll etməyə imkan 
verir. Ona görə də biz bugünkü danışıqları böyük ruh yüksəkliyi ilə qarşıladıq, imzalanmış sənədlər səmimi 
niyyətlərimizi təsdiqləyir.  
Belə uzun, saat yarımdan çox çəkən təkbətək səmimi söhbətə görə Özbəkistan prezidentinə çox 
minnətdaram. Biz xalqlarımızın qarşılıqlı münasibətlərinin tarixinin bir çox mərhələlərini xatırladıq, istər 
ikitərəfli, istərsə də çoxtərəfli münasibətlərə dair çox geniş səpkili məsələlər barədə fikir mübadiləsi apardıq. 
İslam Abduqəniyeviç dedi və mən də vurğulamaq istəyirəm ki, ölkələrimizi bu gün və sabah necə gördüyümüz 
barədə, hansı yolla gedəcəyimiz barədə, müstəqilliyi və suverenliyi bundan sonra necə möhkəmləndirəcəyimiz, 
xalqlarımızın rifahını necə yüksəldəcəyimiz, iqtisadi və sosial məsələləri necə həll edəcəyimiz barədə aramızda 
tam qarşılıqlı anlaşma oldu. Zənnimcə, Özbəkistan rəhbərliyinin də, Azərbaycan rəhbərliyinin də gücü xalqın 
iradəsinə əsaslanmasındadır. Biz xalq üçün və xalqın rifahı naminə işləyirik və qurub-yaradırıq. Bu siyasət 
İslam Abduqəniyeviçin rəhbərliyi ilə Özbəkistanda uzun illərdir aparılır. Bu siyasət Azərbaycanda da Heydər 
Əliyevin rəhbərliyi ilə son on il ərzində aparılmışdır. Mən bu siyasəti davam etdirmək niyyətindəyəm.  
Əziz dostlar, bizə və nümayəndə heyətimizə göstərilmiş belə qonaqpərvərliyə, diqqətə görə bütün özbək 
xalqına, ilk növbədə, Özbəkistan prezidentinə bir daha təşəkkür etmək və ümidvar olduğumu bildirmək 
istəyirəm ki, əlaqələrimiz davam edəcəkdir.  
Fürsətdən istifadə edərək, İslam Abduqəniyeviçi onun üçün münasib vaxtda Azərbaycana rəsmi səfərə dəvət 
etmək, habelə dostlarımızın hamısını bütün səviyyələrdə yaxından əlaqə saxlamağa və fəal işləməyə çağırmaq 
istəyirəm. Əminəm ki, hökumətlərarası komissiyanın işi də, nazirlərimizin və digər məsul əməkdaşlarımızın 
əlaqələri də ümumi məqsədimizə nail olmaqda ancaq kömək edəcəkdir.  
Qardaş Özbəkistanın şərəfinə, onun prezidenti İslam Abduqəniyeviç Kərimovun sağlığına, onun xanımının 
sağlığına, bütün özbək xalqının şərəfinə badə qaldırmağı təklif edirəm.  
 
* * * 
 
Azərbaycan prezidenti İlham Əliyev Özbəkistana dövlət səfəri çərçivəsində Daşkəndin mərkəzindəki  
"Kədərli ana" abidə kompleksini ziyarət etmişdir.  
Abidə kompleksinin qarşısında dövlətimizin başçısını Daşkənd şəhərinin hakimi Rüstəm Şoəbdürəhmanov, 
paytaxt ictimaiyyətinin nümayəndələri hərarətlə qarşıladılar.  
Azərbaycan prezidenti İlham Əliyev "Kədərli ana" abidəsinin önünə əklil qoydu. Sonra dövlətimizin başçısı abidə 
kompleksi ilə tanış oldu, o cümlədən Böyük Vətən müharibəsi zamanı həlak olmuş özbəkistanlı döyüşçülərin adları 
yazılmış lövhələrə baxdı. 
 
 
127 
 
 
AZƏRBAYCANIN ÖZBƏKİSTANDAKI  
SƏFİRLİYİNİN YENİ BİNASININ  
AÇILIŞI MƏRASİMİNDƏ ÇIXIŞ 
 
23 mart 2004-cü il 
 
Hörmətli Baş nazir! 
Cənab səfir, əziz dostlar! 
Bu gün çox əlamətdar gündür. Azərbaycanın Özbəkistandakı səfirliyinin yeni binası açılır. Bunun 
Azərbaycan prezidentinin Özbəkistana dövlət səfəri günlərində baş verməsinin dərin rəmzi mənası var. Mən 
möhtərəm İslam Abduqəniyeviç Kərimovun dəvətini böyük məmnuniyyətlə qəbul etdim və qardaş Özbəkistana 
gəldim. 
Bu gün geniş tərkibdə aparılmış danışıqlar və ikitərəfli görüşlər belə deməyə əsas verir ki, xalqlarımız 
arasındakı ənənəvi tarixi dostluq və qardaşlıq telləri davam və inkişaf etdiriləcəkdir. 
Özbəkistan Azərbaycan üçün qardaş və dost ölkədir. Münasibətlərimizin bütün tarixi ərzində biz bir-birimizə 
dərin rəğbət və hörmət, məhəbbət və dostluq hissləri bəsləmişik. Dövlətlərimizin liderləri İslam Kərimovun və 
Heydər Əliyevin fəaliyyəti sayəsində ölkələrimiz müstəqillik illərində bir-birinə daha yaxın olmuşlar. Gələcək 
üçün vəzifə bu dostluq və qardaşlıq ənənələrini davam etdirməkdən, bütün sahələrdə münasibətlərimizi 
genişləndirməkdən ibarətdir. 
Bir müddət bundan əvvəl biz Özbəkistan prezidenti ilə birgə dahi Azərbaycan şairi Nizami Gəncəvinin 
abidəsini açdıq. Orada İslam Abduqəniyeviç özbək dilində, sonra da mən Azərbaycan dilində çıxış etdik. Biz 
başa düşdük ki, tərcüməçiyə ehtiyacımız yoxdur. Dillərimiz nə dərəcədə bir-birinə yaxındırsa, biz də o qədər 
bir-birimizi başa düşürük. Bu da xalqlarımızı bir-birinə yaxınlaşdıran çox mühüm amildir. Mən dostluğumuzu, 
ikitərəfli əlaqələrimizi inkişaf etdirmək üçün öz tərəfimdən mümkün olan hər şeyi edəcəyəm ki, daha tez-tez 
görüşək, fikir mübadiləsi aparaq, Özbəkistanda həmişə bilsinlər ki, Azərbaycanda onların qardaşları yaşayır, 
Azərbaycanda da bilsinlər ki, burada onların qardaşları yaşayır. Biz dost və qardaş xalqlarıq, bizim ümumi 
tariximiz, ümumi problemlərimiz var. Bu illər ərzində liderlərimiz müstəqilliyi möhkəmləndirmiş və onu əbədi 
etmişlər. Biz bu xətti davam etdirəcəyik. 
Mən bütün özbək xalqına firavanlıq, xoşbəxtlik, tərəqqi arzulayıram. Arzu edirəm ki, əlaqələrimiz davam 
etsin, inkişaf etsin, möhkəmlənsin. Özbəkistanda yaşayan azərbaycanlılara isə demək istəyirəm ki, həmişə yadda 
saxlasınlar: biz onları unutmuruq, xatırlayırıq, sevirik. Onlar Özbəkistanın çox ləyaqətli vətəndaşlarıdır. 
Zənn edirəm ki, bu gözəl binanın bugünkü açılışı ümumi məqsədlərimiz – müstəqilliyi, suverenliyi 
möhkəmlətmək, yeni qələbələrə doğru birgə irəliləmək naminə xalqlarımızı, dövlətlərimizi bir-birinə daha da 
yaxınlaşdıracaqdır. 
Bir daha sizin hamınızı təbrik edir və arzu edirəm ki, bizim səfirliyimiz yeni binada iki xalqın rifahı naminə 
daha fəal, səmərəli işləsin. 
 
 
 
128 
 
 
DAŞKƏNDDƏ HEYDƏR ƏLİYEV  
ADINA AZƏRBAYCAN MƏDƏNİYYƏT  
MƏRKƏZİNİN AÇILIŞ  
MƏRASİMİNDƏ ÇIXIŞ 
 
24 mart 2004-cü il 
 
Daşkənddə Heydər Əliyev adına Azərbaycan Mədəniyyət Mərkəzinin açılışı mərasimi oldu. Azərbaycan 
Respublikasının prezidenti İlham Əliyev, Özbəkistanın Baş naziri Şavkat Mirziyayev mərasimdə iştirak 
edirdilər.  
Mərasimə Özbəkistanda akkreditə olunmuş səfirliklərin rəhbərləri, Azərbaycan diasporunun və Daşkənd 
ictimaiyyətinin nümayəndələri toplaşmışdı.  
Əvvəlcə Mədəniyyət Mərkəzinin yerləşdiyi küçəyə ümummilli liderimiz Heydər Əliyevin adının verilməsini 
bildirən lövhənin açılışı oldu. Prezident İlham Əliyev mərasimə toplaşanların alqış sədaları altında lövhənin 
üzərindəki örtüyü götürdü.  
Sonra xalqımızın ümummilli lideri Heydər Əliyevin Mədəniyyət Mərkəzinin qarşısında qoyulmuş abidəsinin 
açılışı oldu. Dövlətimizin başçısı abidənin üzərindən örtüyü götürdü.  
İ l h a m   Ə l i y e v:  Əziz dostlar! 
Dünən dahi Azərbaycan şairi Nizami Gəncəvinin abidəsinin açılışı zamanı Özbəkistanın prezidenti hörmətli 
İslam Abduqəniyeviç Kərimov çıxış edərkən mən onun dediklərinin, demək olar ki, hamısını başa düşdüm. O, 
özbək dilində çıxış edirdi. Mən Azərbaycan dilində çıxış edərkən o da mənim dediklərimin hamısını başa 
düşürdü. Bu bir daha göstərir ki, bizim xalqlarımız nə qədər yaxındır.  
Bu imkandan istifadə edərək Azərbaycan dilinin özbəklər üçün ana dili qədər yaxın olduğunu və özbək 
dilinin azərbaycanlılar üçün doğma olduğunu nəzərə alaraq mən sizin qarşınızda Azərbaycan dilində çıxış etmək 
istərdim.  
Hörmətli xanımlar və cənablar! 
Əziz bacılar və qardaşlar! 
Mənim Özbəkistana dövlət səfərimin ikinci günüdür. Bu səfər çox uğurlu keçir. Səfər çərçivəsində aparılmış 
ikitərəfli danışıqların nəticəsi olaraq iki ölkə bir-birinə daha da yaxın olmuşdur. Özbəkistanın prezidenti 
hörmətli cənab Kərimovla apardığımız söhbətlər əsnasında bir daha əmin olduq ki, bütün  məsələlərdə – 
ikitərəfli əlaqələr, regional əməkdaşlıq sahəsində mövqelərimiz üst-üstə düşür.  
Özbəkistan və Azərbaycan uzun illərdir ki, bir-birinə kömək edir, arxa və dayaq durur. Bu səmimi 
münasibətlərin əsasını xalqlarımızın ümummilli liderləri İslam Kərimov  və Heydər Əliyev qoymuşlar. 
Azərbaycanın hazırkı prezidenti kimi, mən bu siyasətə sadiqəm, onu davam etdirəcəyəm. Mənə göstərilən 
hörmət, ehtiram və diqqət bir daha əminlik hissi yaradır ki, xalqlarımız həmişə olduğu kimi, bundan sonra da 
uğurlara doğru çiyin-çiyinə addımlayacaqlar.  
Bu gün Azərbaycanın və Özbəkistanın tarixində çox əlamətdar bir gündür. Özbəkistanın paytaxtı Daşkənd 
şəhərində Azərbaycan Mədəniyyət Mərkəzinin yeni binasının açılışıdır.  
Mədəniyyət mərkəzi çoxdan fəaliyyət göstərirdi, lakin binası yox idi. Özbəkistanda yaşayan 
azərbaycanlıların və özbək qardaşlarımızın, digər millətlərin nümayəndələrinin, Özbəkistan prezidenti cənab 
Kərimovun bilavasitə köməyi və dəstəyi ilə Azərbaycan Mədəniyyət Mərkəzinin yeni binası tikilib istifadəyə 
verilir. Əminəm ki, mərkəzdə keçiriləcək tədbirlər, o cümlədən ana dilində aparılacaq tədris proqramları burada 
yaşayan azərbaycanlılara böyük fayda verəcəkdir. 
Eyni zamanda, bizim özbək qardaşlarımız da bu mərkəzin əziz qonaqları olacaqlar.  
Buradakı küçəyə Heydər Əliyevin adı verilmişdir. Bu qərara görə Azərbaycan Respublikasının prezidenti və 
Heydər Əliyevin oğlu kimi, mən Özbəkistan prezidenti cənab Kərimova öz minnətdarlığımı bildirirəm.  
Eyni zamanda, Mədəniyyət mərkəzinin qarşısında Heydər Əliyevin abidəsi ucaldılmışdır.  
Heydər Əliyevin müasir Azərbaycanın tarixində müstəsna xidmətləri vardır. 1993-cü ildə məhz onun 
hakimiyyətə təkrar qayıdışından sonra Azərbaycanda böhrana və xaosa son qoyuldu. Ölkəmiz o ağır sınaqlardan 
ləyaqətlə çıxa bildi. O vaxt ölkəmizdə vəziyyət çox ağır idi. Əgər Heydər Əliyevin qətiyyəti, iradəsi və cəsarəti 
olmasaydı, ölkəmizi böyük bəlalar gözləyə bilərdi.  
Son on il ərzində Azərbaycan öz müstəqilliyini möhkəmləndirmiş,  iqtisadi potensialını gücləndirmişdir. Bu 
gün ölkəmiz dünyada öz layiqli yerini tuta bilmişdir və bütün sahələrdə sürətlə inkişaf edir. Əminəm ki, 
xalqımız bundan sonra sabitlik şəraitində, sülh və əmin-amanlıq şəraitində yaşayacaqdır. Azərbaycan xalqının 
ən böyük arzusu və istəyi ondan ibarətdir ki, ölkəmizdə sülh və sabitlik olsun, qayda-qanuna riayət edilsin, 
129 
 
iqtisadi və sosial məsələlər öz həllini tapsın. Azərbaycan rəhbərliyi buna nail olmaq üçün əlindən gələni 
əsirgəməyəcəkdir.  
Bu iki gün ərzində mən çox böyük hörmət, qonaqpərvərlik, diqqət gördüm. Bütün bunlara görə, ilk növbədə, 
Özbəkistan Respublikasının prezidenti, Azərbaycan xalqının  əziz dostu İslam Abduqəniyeviç Kərimova bir 
daha öz minnətdarlığımı bildirmək istəyirəm.  
Əmin olduğumu bildirmək istəyirəm ki, bu səfərdən sonra ölkələrimiz və xalqlarımız arasında dostluq, 
qardaşlıq münasibətləri daha da güclənəcəkdir. Biz hamımız birlikdə yeni qələbələrə doğru addımlayacağıq.  
Bir daha sizi təbrik edirəm. Cansağlığı, səadət və xoşbəxtlik arzulayıram. 
130 
 
 
AZƏRBAYCAN PREZİDENTİ  
İLHAM ƏLİYEV SƏMƏRQƏNDDƏ  
 
24 mart 2004-cü il 
 
Azərbaycan prezidenti İlham Əliyev dünyanın qədim şəhərlərindən olan Səmərqəndə gəldi.   
Dövlətimizin başçısını Özbəkistanın Baş naziri Şavkat Mirziyayev müşayiət edirdi.  
Prezident İlham Əliyevi hava limanında Səmərqənd vilayətinin hakimi Rüstəm Xolmuradov dostcasına, 
mehribanlıqla qarşıladı.  
Azərbaycanın prezidenti əvvəlcə Uluqbəy rəsədxanasına gəldi. Dövlətimizin başçısına məlumat verildi ki, bu 
rəsədxana Əmir Teymurun nəvəsi, məşhur özbək astronomu Uluqbəy tərəfindən XV əsrdə yaradılmışdır. 
Sonrakı dövrlərdə bura uçulub dağılsa da, XX əsrin əvvəllərində bu rəsədxananın qalıqları tapılmış və yenidən 
bərpa olunmuşdur.  
Sonra prezident İlham Əliyev Səmərqəndin ən qədim abidələrinin yerləşdiyi ərazidəki Əfrasiyab muzeyinə 
gəldi. 1970-ci ildə yaradılmış bu muzeydə eramızdan əvvəl 5-4-cü və bizim eramızın 7-8-ci əsrlərinə aid 
arxeoloji tapıntıları, müxtəlif qədim bəzək əşyaları saxlanılır.  
Azərbaycan prezidenti Səmərqəndin qədim mədrəsələrinin binaları ilə də yaxından tanış oldu.  
Səmərqənd şəhərinin tarixi-mədəni yerləri ilə tanışlığı davam etdirən prezident İlham Əliyev Əmir Teymurun 
dəfn olunduğu Gur Əmir türbəsinə gəldi. XV əsrdə inşa edilmiş bu türbədə Teymurilər sülaləsindən olan digər 
hökmdarların da məzarları var. Dövlətimizin başçısına türbənin tikintisi barədə ətraflı məlumat verildi.  
Azərbaycan prezidenti İlham Əliyev Bibixanım məscidinə də gələrək, XV əsrin yadigarı olan bu memarlıq 
abidəsinə tamaşa etdi, habelə Səmərqəndin ən böyük ticarət obyekti sayılan "Siab" bazarı ilə tanış oldu.  
 
Şəhərlə tanışlıqdan sonra jurnalistlərə müsahibə 
 
S u a l: Cənab Prezident, 1997-ci ildə prezident Heydər Əliyev Özbəkistana səfər etmişdi və bu səfər 
zamanı iki ölkə arasında əlaqələrin inkişafına dair mühüm danışıqlar aparılmış və sənədlər 
imzalanmışdır. O, həmçinin Səmərqənd şəhərində də olmuşdu. Bu gün Siz bizim prezidentimizlə bu əla-
qələrin inkişafına dair danışıqlar aparmısınız. Bu danışıqlarda hansı məsələləri müzakirə etdiniz?  
C a v a b: Qeyd etdiyiniz kimi, Azərbaycan prezidenti Heydər Əliyev Özbəkistanda rəsmi səfərdə olarkən 
Səmərqənd şəhərinə də gəlmişdi. Səfərdən sonra ölkələrimizin əlaqələri daha da güclənmişdir. O vaxtdan bu 
günə qədər aramızda olan bütün ikitərəfli məsələlər öz müsbət həllini tapmışdır. Azərbaycanla Özbəkistan 
qardaş ölkələrdir, tərəfdaşlardır və bu, davam edir. Mənim səfərim də dostluq əlaqələrinin davamında mühüm 
rol oynayacaqdır. İkitərəfli əlaqələrimiz əvvəllər olduğu kimi, bundan sonra da inkişaf edəcəkdir. Özbəkistanın 
prezidenti hörmətli İslam Kərimovla imzaladığımız ikitərəfli sənədlər və digər sənədlər gələcəkdə uğurlu 
əməkdaşlıq üçün gözəl bir zəmindir. Mən gələcəyimizi çox parlaq görürəm. Xalqlarımız və ölkələrimiz bir-
birinə yaxındır. Şəxsən mən əlimdən gələni edəcəyəm ki, ölkələrimiz arasında olan münasibətlər daha da inkişaf 
etsin.  
S u a l: Cənab Prezident, bu Sizin Özbəkistana ilk dövlət səfərinizdir və  çox səmərəli keçdi. Bu gün də 
Siz qədim Səmərqənddə oldunuz. Ümumi təəssüratınız necədir?  
C a v a b: Təəssüratım çox müsbətdir. Artıq mən bu məsələyə toxundum. Bu səfəri çox yüksək 
qiymətləndirirəm. Apardığımız bütün söhbətlər zamanı toxunduğumuz məsələlərə dair fikirlərimiz üst-üstə 
düşmüşdür. İkitərəfli əlaqələr inkişaf edir. Düzdür, ticarət sektorunda hələ də lazımi nəticələr əldə olunmayıbdır. 
Lakin bunun obyektiv səbəbləri vardır. Kommunikasiyaların lazımi səviyyədə olmaması ticarət əlaqələrinə 
müəyyən çətinliklər yaratmışdır. Amma bu istiqamətdə də hökumətlərimiz arasında yaradılmış komissiya 
işləyəcəkdir və öz təkliflərini bizə təqdim edəcəkdir.  
Regional məsələlərə baxışlarımız, demək olar ki, eynidir. Özbəkistan və Azərbaycan rəhbərliyi dünyada 
gedən proseslər ətrafında da vahid mövqedən çıxış edir.  
Bildiyiniz kimi, Ermənistan–Azərbaycan, Dağlıq Qarabağ münaqişəsi ilə bağlı Özbəkistan həmişə 
Azərbaycanın mövqeyini dəstəkləmişdir və bu gün də dəstəkləyir. Hörmətli İslam Kərimovun bəyanatı bunu bir 
daha təsdiq edir. Özbəkistan bu münaqişənin həllini yalnız Azərbaycanın ərazi bütövlüyü çərçivəsində görür. 
Buna görə biz bu ölkənin rəhbərliyinə çox minnətdarıq. Eyni zamanda, Azərbaycanın tarixinə, bu gününə 
göstərilən hörmət bizi çox sevindirir. Nizami Gəncəvinin heykəlinin ucaldılması, Heydər Əliyevin abidəsinin 
ucaldılması və onun adına küçə verilməsi bizim qardaşlığımızın təzahürüdür.  
Əminəm ki, bu səfərdən sonra ikitərəfli əlaqələr daha da güclənəcəkdir.  
131 
 
 
ÖZBƏKİSTANDAN BAKIYA QAYIDARKƏN  
BİNƏ BEYNƏLXALQ HAVA LİMANINDA  
JURNALİSTLƏRİN SUALLARINA CAVAB  
 
24 mart 2004-cü il 
 
S u a l: Cənab Prezident, Sizin Özbəkistana çox uğurlu dövlət səfəriniz oldu. Amma əsas 
məsələlərdən birində – iqtisadi-ticarət münasibətlərində müəyyən lənglik var. O cümlədən 
kommunikasiya problemlərindən danışıldı. Siz bu problemlərin həllini necə görürsünüz? Yəni yaxın 
vaxtlarda Orta Asiya və Cənubi Qafqaz ölkələri liderlərinin iştirakı ilə, yoxsa?.. 
C a v a b: Bu məsələ dəfələrlə – Özbəkistan prezidenti cənab Kərimovla danışıqlarda, eləcə də, 
hökumətlərarası komissiyada müzakirə edildi. Burada problem, əsasən kommunikasiyalarla, daha doğrusu, bu 
sahədə yaranmış problemlərlə bağlıdır. Bilirsiniz ki, bizim Özbəkistanla əlaqələrimiz Türkmənistan ərazisi 
vasitəsilə həyata keçirilir və bu istiqamətdə müəyyən problemlər var. Əlbəttə, bu, iki dövlətin arasında iqtisadi 
əlaqələrə böyük zərər vurmuşdur. Bizim iqtisadi potensialımız güclüdür, ildən-ilə artır. İkitərəfli iqtisadi 
əlaqələr çox sürətlə inkişaf edə bilər. Kommunikasiyanın olmaması, əlbəttə, böyük problemdir. Bu necə həll 
olunacaq, bunu zaman göstərər. Hər halda, hökumətlərarası komissiya bu məsələyə baxacaqdır. Bizdən asılı 
olan məsələlərə baxacaq və bunları müsbət həll edəcəyik. 
O ki qaldı aramızda olan ərazidə kommunikasiya xətlərinin təmin edilməsinə, bu bizdən asılı olan məsələ 
deyildir. Amma çalışarıq ki, buna nail olaq.  
S u a l: Cənab Prezident, ATƏT-in fəaliyyətinin 12 ili tamam olur. 1992-ci il martın 24-də ATƏT-in 
vasitəçiliyi ilə Ermənistan–Azərbaycan, Dağlıq Qarabağ münaqişəsi üzrə danışıqlar formatı 
müəyyənləşmişdir. Azərbaycan prezidenti bu 12 illik fəaliyyəti necə qiymətləndirir? 
C a v a b: Mən bu barədə fikirlərimi dəfələrlə bildirmişəm. Nəticə yoxdur. Əgər hansısa bir nəticə olsaydı, 
bunu müsbət qiymətləndirmək olardı. Mən bunu müsbət qiymətləndirə bilmərəm. Çünki bu müddət ərzində 
ATƏT-in Minsk qrupu tərəfindən, demək olar ki, heç bir müsbət addım atılmamışdır. Düzdür, müəyyən 
dövrlərdə təkliflər olmuşdur. Deyə bilmərəm ki, Minsk qrupu bu məsələyə laqeyd yanaşmışdır. Yox, çalışmışdır 
və çalışır ki, bu məsələnin həllində öz xidmətlərini göstərsin. Amma hesab edirəm ki, indiki yanaşma, Minsk 
qrupunun indiki mövqeyi münaqişənin həllində müsbət rol oynaya bilməz. Çünki bu mövqe daha çox məsələnin 
həlli ilə yox, məsələni müşahidə etməklə məhdudlaşır.  
Mən həmsədrlərə bildirmişdim ki, gərək Minsk qrupu öz mandatı çərçivəsində vasitəçilik missiyasını yerinə 
yetirsin. Yoxsa, bizə deyəndə ki, gedin, iki prezident danışın, razılaşın, biz bunu təsdiq edək, bu, vasitəçilik 
missiyası deyildir. Bu, müşahidəçilik missiyasıdır. Əgər belədirsə, onda gərək mandatda dəyişikliklər edilsin və 
Minsk qrupuna müşahidəçilik missiyası verilsin. 
Mən ümid edirəm ki, əgər daha geniş beynəlxalq ictimaiyyət bu məsələ ilə ciddi məşğul olsa, bəlkə də hər 
hansı bir müsbət dəyişiklikdən söhbət gedə bilər. Məhz bu baxımdan Avropa İttifaqının, Avropa Şurasının bu 
məsələ ilə məşğul olmaq istəyini biz dəstəkləyirik. Mən Bratislavada keçirdiyim görüşlərimdə də bunu xüsusi 
qeyd etmişdim ki, beynəlxalq ictimaiyyət öz mövqeyini ortaya qoymalıdır. Əgər Minsk qrupu bu məsələnin 
öhdəsindən gələ bilmirsə, əgər belə demək mümkünsə, on ildən artıqdır aparılan danışıqlar öz nəticəsini 
vermirsə, onda gərək fikirləşək.  
S u a l: Cənab Prezident, Ermənistanın rəhbərliyi son zamanlar tez-tez Ki-Uest və Paris prinsiplərini 
qabardır və Azərbaycanda insanlar arasında ciddi narahatlıq yaranır ki, bunlar hansı prinsiplərdir. 
Sizin müzakirələr barədə məlumatınız var. Doğrudanmı Azərbaycanın ərazi bütövlüyünü şübhə altına 
alacaq hər hansı bir razılaşma olubdur?    
C a v a b: Qətiyyən, heç bir razılaşma olmayıbdır. Ermənistan tərəfi də bunu yaxşı bilir və mən də bunu 
yaxşı bilirəm. Çünki mən o vaxt danışıqların iştirakçısı olmasam da, bu məsələlərlə əlaqədar kifayət qədər 
məlumatım var idi. Ermənistan ilə Azərbaycan arasında heç bir razılaşma əldə olunmamışdır. Heç bir məsələ 
ətrafında vahid bir mövqe ortaya qoyulmamışdır. Əlbəttə, danışıqlar əsnasında müxtəlif variantlar müzakirə 
olunur. Bəzən bu müzakirələr Minsk qrupu tərəfindən gündəliyə salınmışdır, bəzən tərəflərin biri tərəfindən irəli 
sürülmüşdür. Danışıqlar o qədər mürəkkəb bir prosesdir ki, onların gedişində hər bir məsələ müzakirə oluna 
bilər. Amma heç bir razılaşma yoxdur, olmayıbdır və bu, Ermənistan tərəfinin növbəti uydurmasıdır.  
Bunu nə üçün edirlər? Yəqin ki, bu orada daxildə gedən proseslərlə əlaqədardır. Çünki Ermənistanda son 
zamanlar cəmiyyətdə gedən proseslər Ermənistan hakimiyyətini belə yalanlar, iftiralar irəli sürməyə vadar edir. 
Əgər belə bir razılaşma varsa, ortaya qoysunlar, yaxud bunu mətbuata versinlər. 
Vilayət Quliyev Ermənistanın Xarici İşlər naziri ilə Bratislavada görüşübdür. Nə üçün Ermənistanın Xarici 
İşlər naziri televiziyaları vasitəsilə dünyaya yalanlar yayır, əgər belə bir sənəd varsa, onu ortaya qoymur?! Nə 
132 
 
üçün bunu beynəlxalq ictimaiyyətə təqdim etmir?! Mən məsləhət görərdim ki, onlar bu yalanlardan əl çəksinlər. 
Bu təxribatların vaxtı keçibdir. Artıq dünya şəffaflıq tələb edir. Hər hansı bir razılaşmanı, hətta gizli razılaşmanı 
da gizli şəkildə saxlamaq mümkün deyildir.  
Mən Minsk qrupunun həmsədrlərinə də dedim ki, gedin, Ermənistanda deyin ki, bu yalanlardan əl çəksinlər. 
Çünki bu, danışıqlar aparan heç bir tərəfə yaraşmır.    
S u a l: Cənab Prezident, Baş nazir Ərdoğanın Amerikaya səfərindən sonra Türkiyənin Ermənistanla 
sərhədinin açılması məsələsi yenidən aktuallaşır. Gündəlikdə belə bir variant varmı? Azərbaycan 
prezidenti kimi, Sizin bu məsələlərdən hər hansı xəbəriniz varmı və Türkiyənin belə bir addım atacağını 
ehtimal etmək olarmı? 
C a v a b: Mən ehtimal irəli sürmək istəmirəm. Mən Baş nazir vəzifəsində işləyərkən Ankarada cənab 
Ərdoğanla bu barədə söhbətim olubdur. Baş nazir cənab Ərdoğan və Xarici işlər naziri Abdullah Gül məni bir 
daha əmin etmişlər ki, Türkiyə Ermənistanla sərhədlərini Dağlıq Qarabağ məsələsi həll olunmayana qədər heç 
vaxt açmayacaqdır. Mənim üçün bu kifayətdir. Yəni əgər mən bu sözü eşitmişəmsə, mənə hər hansı başqa izahat 
lazım deyildir. 
Amma o da sirr deyil ki, Avropa İttifaqı, bəzi başqa ölkələr, dünyada kifayət qədər təsirə malik olan ölkələr 
Türkiyəyə ciddi təzyiqlər edir ki, Türkiyə o qapıları açsın. Mən müvafiq tərəflərlə keçirdiyim görüşlərdə onlara 
dəfələrlə bildirmişəm ki, əgər Türkiyə öz qapılarını Ermənistana açarsa, deməli, Dağlıq Qarabağ məsələsinin 
həlli, ümumiyyətlə, mümkün olmayacaqdır. Çünki Azərbaycanın əlindən çox mühüm bir alət çıxacaqdır və o 
zaman danışıqların sülh çərçivəsində aparılması, ümumiyyətlə, mümkün olmayacaqdır. Bu, danışıqların 
dayanmasına və xoşagəlməz nəticələrə gətirib çıxaracaqdır. Ona görə əgər bu məsələdə maraqlı olan tərəflər 
məsələnin doğrudan da sülh yolu ilə həllini istəyirlərsə, gərək Türkiyəyə bu təzyiqləri etməsinlər. Türkiyə böyük 
dövlətdir, qüdrətli dövlətdir. Mən əminəm ki, Türkiyə bütün bu təzyiqlərə davam gətirəcəkdir. Türkiyə–
Azərbaycan qardaşlığı bizim üçün də, türk xalqı üçün də hər bir şeydən üstündür. Sağ olun. 
 
133 
 
 
MİLLİ TƏHLÜKƏSİZLİK NAZİRLİYİNİN 
YAY İDMAN KOMPLEKSİNİN VƏ İCTİMAİ 
ƏLAQƏLƏR MƏRKƏZİNİN AÇILIŞI  
 
26 mart 2004-cü il 
 
Milli Təhlükəsizlik Nazirliyinin 85 illik yubileyi münasibətilə nazirliyin yerləşdiyi ərazidə yeni yay idman 
kompleksinin açılışı və ictimai əlaqələr mərkəzinin istifadəyə verilməsi münasibətilə keçirilmiş mərasimdə 
Azərbaycan Respublikasının prezidenti, Ali Baş Komandan İlham Əliyev iştirak etmişdir. 
Prezident İlham Əliyevə nazirlikdə son illər ərzində görülən işlər barədə məlumat verilərək  bildirildi ki, 
dövlətçiliyimizin, vətənimizin təhlükəsizliyinin keşiyində duran əməkdaşlar üçün olimpiya tipli yeni yay idman 
kompleksi istifadəyə hazırdır. Əməkdaşlar burada idmanın müxtəlif növləri üzrə təlim-məşq toplantısı, yarışlar 
keçirəcək, fiziki sağlamlıqlarını daha da möhkəmləndirəcəklər. 
Azərbaycan prezidenti İlham Əliyev yay idman kompleksinin rəmzi açılışını bildirən qırmızı lenti kəsdi, 
burada yaradılan şəraitlə yaxından tanış oldu, idmançıların nümunəvi çıxışlarına baxdı.  
Dövlətimizin başçısı sonra ümummilli liderimiz Heydər Əliyevin təşəbbüsü ilə nazirlikdə yaradılmış 
"Müstəqillik, dövlətçilik və milli təhlükəsizliyin keşiyində" muzeyinə gəldi. Respublikamızın rəhbərinə muzeydəki 
eksponatlar və sənədlər barədə ətraflı məlumat verildi.  
Prezident İlham Əliyev ölkəmizdə təhlükəsizlik orqanlarının yaranmasını və fəaliyyətinin ayrı-ayrı dövrlərini 
əks etdirən materiallarla yaxından tanış oldu.  
Muzeydə ümummilli lider, müstəqil Azərbaycan dövlətinin qurucusu Heydər Əliyevin təhlükəsizlik 
orqanlarında çalışdığı illəri əks etdirən qiymətli materialların toplandığı bölmə böyük maraq doğurur. Xüsusi 
vurğulandı ki, prezident Heydər Əliyev tərəfindən muzeylərə göstərilmiş diqqət və qayğı bundan sonra da 
davam etdiriləcəkdir. Prezident İlham Əliyev muzey barədə tövsiyələrini verdi, o cümlədən Azərbaycanın 
müstəqillik illərində baş vermiş hadisələri daha dolğun əks etdirən xüsusi ekspozisiyanın yaradılmasını 
məsləhət gördü. 
Dövlətimizin başçısı Azərbaycan Xalq Cümhuriyyətinin təhlükəsizlik xidmətinin rəhbərlərindən olan Nağı 
Şeyxzamanlının hazırda Amerikada yaşayan qızı və nəvəsi, milli hökumətin ilk sədri Fətəli xan Xoyskinin 
Türkiyədə yaşayan qardaşı nəvəsi ilə səmimiyyətlə görüşdü.  
 
Prezident İlham Əliyev muzeyin rəy kitabına  
yazdığı ürək sözləri 
 
"Milli Təhlükəsizlik Nazirliyinin Muzeyi Azərbaycan milli təhlükəsizlik orqanlarının 85 illik tarixini əks 
etdirir. Muzeydə nümayiş etdirilən eksponatlar böyük maraq doğurur. Azərbaycan Milli Təhlükəsizlik 
Nazirliyinin bütün əməkdaşlarına dövlətçiliyimizin qorunması yolunda yeni uğurlar arzulayıram.  
İLHAM ƏLİYEV 
Azərbaycan Respublikasının Prezidenti 
 
26 mart 2004-cü il" 
134 
 
 
ÖLKƏMİZDƏ SƏFƏRDƏ OLAN  
RUSİYA DÖVLƏT DUMASININ SƏDRİ  
BORİS QRIZLOV BAŞDA OLMAQLA  
RUSİYA FEDERASİYASININ PARLAMENT  
NÜMAYƏNDƏ HEYƏTİ İLƏ  
GÖRÜŞDƏ SÖHBƏT 
 
Prezident sarayı  
 
29 mart 2004-cü il 
 
İ l h a m   Ə l i y e v: Hörmətli qonaqlar, sizi səmimi-qəlbdən salamlayıram. Mən Moskvada, Rusiyaya 
rəsmi səfərim çərçivəsində Dövlət Dumasında keçirdiyimiz görüşlərimizi xatırlayıram. Sizin Azərbaycana 
səfəriniz dialoqumuzu davam etdirmək üçün yaxşı imkandır. 
Mən öz səfərimi, bu səfər çərçivəsində prezident Vladimir Vladimiroviç Putinlə, Rusiyanın digər rəsmi 
şəxsləri ilə keçirdiyim çox mühüm görüşləri böyük səmimiyyətlə xatırlayıram. 
Münasibətlərimiz uğurla inkişaf edir. Biz bütün istiqamətlərdə çox yaxşı dinamika olduğunu görürük. Siyasi 
dialoq baxımından xeyli tərəqqi müşahidə edilir. Azərbaycan prezidentinin Rusiyaya rəsmi səfəri və Rusiya 
prezidenti ilə aparılmış danışıqlar bir daha təsdiq etdi ki, ölkələrimiz arasında həll olunmamış problemlər 
yoxdur. Müxtəlif problemlər doğuran nə vardısa, hamısı keçmişdə qalmışdır. İndi ölkələrimiz arasında 
münasibətlər iqtisadi sahədə də – əmtəə dövriyyəsi ildən ilə artır – humanitar əməkdaşlıq sahəsində də dinamik 
inkişaf edir. Biz Azərbaycan mədəniyyət xadimlərinin Rusiyaya vaxtaşırı səfərlər etməsi, ölkələrimizin 
mədəniyyət günlərinin keçirilməsi barədə də razılığa gəlmişik. 
Əlbəttə, bütün bunların əsasını ölkələrimizin rəhbərləri arasında qarşılıqlı siyasi anlaşma təşkil edir. Yaxın 
vaxtlarda Bakıda Rusiya–Azərbaycan biznes forumu keçiriləcəkdir. Biz Moskvada bu barədə də danışmışıq. 
Zənnimcə, Rusiya biznesinin Azərbaycanda fəal iştirakı daha da yaxınlaşmağımıza kömək edəcəkdir. 
Olduqca fərəhlidir ki, – biz sizinlə bu barədə Moskvada danışmışıq – ölkələrimizin parlamentləri arasında 
çox yaxşı əlaqələr, qarşılıqlı anlaşma mövcuddur. Bütün məsələlərdə tərəflərin mövqeləri tam uyğun gəlir. 
Hörmətli Boris Vyaçeslavoviç, siz Dövlət Dumasının sədri seçilərkən  parlamentimizin sədri cənab Ələsgərov 
dumanın birinci iclasında iştirak etmişdir. Bu da Azərbaycanın Rusiyaya, Rusiyanın Azərbaycana 
münasibətlərindən xəbər verir. Bir sözlə, biz bu müsbət təcrübəni bütün istiqamətlərdə inkişaf etdirəcəyik. 
Əlbəttə, Rusiyadan hər bir hörmətli qonağın gəlişi bizim üçün çox vacibdir. Odur ki, sizin bugünkü səfəriniz 
münasibətlərimizin daha da möhkəmlənməsinə, şübhəsiz, kömək edəcəkdir. 
Xoş gəlmisiniz, sizi görməyimizə şadıq. 
B o r i s   Q r ı z l o v: Cənab Prezident! Səmimi qəbula görə Sizə təşəkkür edirik. Bakıya səfərə dəvətə görə 
minnətdarlığımı bildirirəm. Mən bu imkandan böyük məmnuniyyətlə istifadə etdim. Ünvanıma söylədiyiniz 
səmimi sözlərə, seçilməyim münasibətilə təbriklərinizə görə sağ olun.  
Bizim Moskvadakı görüşümüzdən sonra  o qədər də çox vaxt keçməyibdir. Prezidentimizlə görüşünüzdə 
formalaşdırdığınız vəzifələr bu gün parlamentdə cənab Ələsgərovla söhbətin mövzusu oldu. Biz mühüm iqtisadi 
problemləri müzakirə etdik. Biz bu fikirdəyik ki, yaxın vaxtlarda ölkələrimiz arasında əmtəə dövriyyəsi bir 
milyard dollar təşkil etməlidir və buna necə nail olacağımızı bilirik. 
Dövlət Dumasında parlamentlərarası dostluq qrupu fəaliyyət göstərir və ona deputat Səfərəliyev başçılıq 
edir. Bundan əlavə, deputat Kozlovskinin rəhbərlik etdiyi  parlamentlərarası işçi qrupu da yaradılmışdır. O, 
buradadır və Siz onu yaxşı tanıyırsınız. Siz olimpiya hərəkatı üzrə həmkarsınız. Odur ki, biz bu istiqamətdə də 
sıx qarşılıqlı fəaliyyət göstərməliyik.  
Biz başa düşürük ki, parlamentlərarası qrupun işi ümumi mövqeləri axtarıb tapmaq baxımından ölkələrimizin 
qanunvericiliyinin real şəkildə nəzərdən keçirilməsinə yönəldiləcəkdir. Növbəti görüşü biznes foruma qədər, 
aprel ayının ilk günlərində Moskvada keçirmək nəzərdə tutulmuşdur. Bu qrup hər iki ölkədə qəbul edilə biləcək 
bir sıra qanun layihələrini real surətdə müzakirə etməlidir. İndi dövlətlər, onların strukturları, o cümlədən 
parlamentlər arasında qarşılıqlı fəaliyyətin səviyyəsi çox yüksəkdir. Mən cənab Ələsgərova bir daha 
minnətdarlığımı bildirirəm. Sədr seçilməyim münasibətilə məni şəxsən ilk təbrik edən o olmuşdur.  
İndi dumada, ilk dəfə olaraq, bir partiyaya – "Yedinaya Rossiya" partiyasına əsaslanan böyük parlament 
çoxluğu fəaliyyət göstərir. Parlamentdə "Yedinaya Rossiya" fraksiyasının 306 deputatı vardır. Siz bilirsiniz ki, 
prezidentin qərarı ilə o, yenidən seçilənədək hökumət istefaya göndərilmiş və "Yedinaya Rossiya" partiyası yeni 
hökumətin təşkili barədə prezidentlə məsləhətləşmələr aparmışdır. İndi hökumətdə partiyanın nümayəndələri 
çoxdur və biz başa düşürük ki, bu, bir anlıq nailiyyət yox, gələcək dörd il ərzində həm hökumətdə, həm də 
135 
 
Dövlət Dumasında  daşıyacağımız məsuliyyətdir. Dumada 29 komitə vardır və bunların hamısına "Yedinaya 
Rossiya" fraksiyasından olan deputatlar başçılıq edirlər. 
Bununla bərabər, Dövlət Dumasında iş prosesi, ənənəvi olaraq, demokratikdir. Biz digər fraksiyaların, o 
cümlədən solların – RFKP-nin təklifləri əsasında səmərəli qərar qəbul edirik. Biz "Yabloko" partiyasının üzvü 
cənab Lükini insan hüquqları müvəkkili seçmişik. Demək istəyirəm ki, bu, Dövlət Dumasında mövcud olan 
normal, yaradıcı və demokratik prosesdir.  
Biz qanunvericilik sahəsində ciddi iş görmək əhval-ruhiyyəsindəyik və bu sahədə təcrübəni parlamentlərarası 
qrup vasitəsilə sizin parlamentin üzvləri ilə bölüşəcəyik. Biz artıq görürük ki, bir sıra qanunlar var və onları 
Azərbaycanda həyata keçirmək həqiqətən mümkündür, digər tərəfdən, biz sizdə aparılan işdən bəhrələnə bilirik.  
Bir sözlə, artıq qarşılıqlı fəaliyyət prosesi gedir. 
İ l h a m   Ə l i y e v:  Ətraflı məlumata görə təşəkkür edirəm. Biz belə sıx əməkdaşlıqda çox maraqlıyıq. 
Fürsətdən istifadə edərək, Vladimir Putinin növbəti müddətə prezident seçilməsi münasibətilə "Yedinaya 
Rossiya" partiyasını, bütün Rusiya xalqını bir daha təbrik etmək istərdim. Mən ona məktub göndərdim və 
telefonla təbrik etdim. Bizim çox yaxşı söhbətimiz oldu. Hesab edirəm ki, bu, Rusiya xalqının böyük 
qələbəsidir. Prezident Putin hakimiyyətdə olduğu illərdə Rusiya dövlətçiliyinin möhkəmlənməsinə çox böyük 
töhfə vermişdir. O, iqtisadi baxımdan da çox böyük nailiyyətlər əldə etmişdir. İndi Rusiyanın on milyardlarla 
dollarlıq valyuta ehtiyatları var, halbuki o, hakimiyyətə gələndə xəzinə, əslində, boş idi. Rusiya beynəlxalq 
maliyyə təşkilatlarının təzyiqi altından çıxmışdır, əvvəllər ölkənin rifahı bu təşkilatların kreditlərindən asılı idi. 
Bununla yanaşı, dövlətçiliyin möhkəmlənməsi də böyük nailiyyətdir. Vladimir Putinin hakimiyyəti illərində 
Rusiya hər cəhətdən möhkəmlənmişdir. Hesab edirəm ki, bu çox böyük nailiyyətdir. Ona görə də Vladimir 
Vladimiroviçin qələbəsi heç kimdə əsla şübhə doğurmamışdır.   
Biz çox şadıq ki, Rusiya xalqı bir daha ən doğru seçim etmişdir. Vladimir Putini seçkiqabağı kampaniyada 
fəal surətdə dəstəkləmiş partiyanı da müvəffəqiyyət münasibətilə təbrik etmək istəyirəm. Əminəm ki, bu, 
Rusiya–Azərbaycan münasibətləri üçün də, əlaqələrimizin, Moskvada prezident seçkilərindən əvvəl haqqında 
danışdığımız hər şeyin inkişafı, dərinləşməsi üçün də yaxşı amil olacaqdır. Əminəm ki, bizim hələ çox 
görüşlərimiz olacaq, qarşılıqlı münasibətlərin bütün sahələrində daha da irəliləyəcəyik. 
 
136 
 
 
31 MART AZƏRBAYCANLILARIN  
SOYQIRIMI GÜNÜ MÜNASİBƏTİLƏ  
AZƏRBAYCAN XALQINA MÜRACİƏT 
 
Əziz həmvətənlər! 
Hörmətli soydaşlar! 
Erməni millətçiləri tərəfindən xalqımıza qarşı aparılan soyqırımı və təcavüz siyasətinin iki yüz ildən artıq 
tarixi vardır. Bu siyasətin məqsədi azərbaycanlıları qədim torpaqlarından sıxışdırıb çıxarmaq, bu ərazilərdə 
erməni tarixçilərinin və ideoloqlarının uydurduğu “Böyük Ermənistan” dövləti yaratmaq idi. Öz mənfur və 
təhlükəli siyasətlərini gerçəkləşdirmək üçün onlar müxtəlif üsul və vasitələrdən, tarixin saxtalaşdırılmasından, 
siyasi təxribatlardan istifadə etmiş, dövlət səviyyəsində davakar millətçiliyi, separatizmi və qonşu xalqlara qarşı 
təcavüzü dəstəkləmişlər. Bu məqsədlə Ermənistanda və ayrı-ayrı xarici dövlətlərdə milli-mədəni, dini, siyasi və 
hətta terrorçu təşkilatlar qurmuş, erməni diasporunun və lobbisinin imkanlarını səfərbər etmişlər. 
XIX əsrin birinci rübündə Rusiya və İran arasında gedən müharibələrin nəticəsi kimi, Azərbaycan 
torpaqlarının ikiyə bölünməsi ilə Qarabağ ərazisinə İran və Türkiyədən ermənilərin məqsədli şəkildə kütləvi 
köçürülməsinə start verilmiş, burada demoqrafik vəziyyət süni surətdə dəyişdirilmişdir. 1905-ci ildə erməni 
millətçiləri tərəfindən azərbaycanlılara qarşı öz doğma yurdlarında kütləvi qırğınlar törədildi, yüzlərlə yaşayış 
məntəqəsi  dağıdıldı. 1918-ci ildə Bakı Kommunası rəhbərlərinin himayəsi ilə Bakı quberniyasını azərbaycan-
lılardan təmizləmək məqsədi güdən mənfur plan həyata keçirildi. Nəticədə on minlərlə dinc insan məhv edildi, 
yaşayış məntəqələri, mədəniyyət abidələri, məscidlər və məktəblər dağıdıldı. 
Azərbaycanlılara qarşı soyqırımı və deportasiya siyasəti millətlərin və xalqların bərabərliyi  şüarını elan 
etmiş sovet hakimiyyəti dövründə incə və məkrli metodlarla davam etdirilmiş, Azərbaycana münasibətdə çoxlu 
səhv və ədalətsiz qərarlar qəbul edilmişdir. 20-ci illərdə tarixi Azərbaycan ərazisi olan Zəngəzur heç bir əsas 
olmadan Ermənistana verildi və beləliklə, Azərbaycanın qədim torpağı Naxçıvan Vətənimizin qalan hissəsindən 
ayrı salındı. Dağlıq Qarabağda erməni muxtariyyəti yaradıldı. SSRİ rəhbərliyinin volyuntarist qərarı ilə 1948–
1953-cü illərdə ermənilər yüz minlərlə azərbaycanlının öz ata-baba yurdlarından deportasiyasına nail oldular və 
faktiki olaraq Ermənistan Respublikası ərazisində monoetnik respublika yaratdılar. 
80-ci illərin ikinci yarısında  bədnam “perestroyka” dövründə SSRİ-nin rəhbər dairələrinin bilavasitə təhriki 
və yardımı ilə erməni millətçilərinin xalqımıza qarşı təcavüz və cinayətlərinin yeni dalğası başlandı. Yığcam 
halda yaşayan 200 minə yaxın azərbaycanlı Ermənistan ərazisindən amansızlıqla qovuldu. Dağlıq Qarabağ və 
onun ətrafındakı yeddi rayon genişmiqyaslı hərbi əməliyyatlar nəticəsində azərbaycanlılardan təmizləndi və 
erməni hərbi birləşmələri tərəfindən işğal olundu. M.Qorbaçov başda olmaqla SSRİ rəhbərliyi təcavüzkarı 
cəzalandırmaq əvəzinə 1990-cı ilin yanvarında Bakıya qoşun yeridərək öz milli və vətəndaş haqqını tələb edən 
yüzlərlə insanı qətlə yetirdi. 1992-ci ildə ermənilər qədim Xocalı şəhərini misli görünməmiş amansızlıqla məhv 
etdi, onun dinc sakinlərini qəddar və amansız işgəncələrə və soyqırımına məruz qoydular.  
Soyqırımı və deportasiya siyasəti xalqımıza ağır maddi və mənəvi zərbələr vurmuş, onun tarixi yaddaşında 
silinməz izlər buraxmışdır. Bütövlükdə iki milyona yaxın azərbaycanlı başqa millətdən olan insanlara, qonşu 
xalqlara nifrət və təcavüz ideologiyası və psixologiyası üzərində qurulmuş mənfur erməni siyasətinin fəlakət və 
dəhşətlərini öz taleyində yaşamışdır.  
Bu qədər xəyanət və zərbələrə məruz qalmasına baxmayaraq, xalqımız soyqırımı və deportasiya faktlarını 
uzun zaman ictimai müzakirəyə çıxarmamış, beynəlxalq aləmdə ifşa etməmiş, əslində buna onun imkanı da 
olmamışdır. Yalnız ümummilli liderimiz Heydər Əliyevin Azərbaycanda ali hakimiyyətə qayıdışından sonra bu 
məsələyə prinsipial yanaşma nümayiş etdirilmiş, erməni millətçilərinin xalqımıza qarşı illərlə reallaşdırdığı 
soyqırımı və deportasiya siyasətinin mahiyyəti açıqlanmış və ifşa olunmuşdur. Azərbaycan prezidenti Heydər 
Əliyevin 1998-ci il 26 mart tarixli fərmanı ilə 31 mart azərbaycanlıların soyqırımı günü elan edilmiş, soyqırımı 
qurbanlarını anma tədbirlərinin keçirilməsinə, beynəlxalq miqyasda Azərbaycan həqiqətlərinin yayılmasına 
təkan verilmişdir. Məqsəd erməni millətçilərinin işğalçılıq və təcavüz siyasətini faktlar əsasında dünya 
ictimaiyyətinə və nüfuzlu beynəlxalq dairələrə çatdırmaq, törədilmiş hadisələrin bütöv xalqa qarşı planlı surətdə 
həyata keçirilən soyqırımı aktları kimi tanınmasına nail olmaq idi. Lakin uydurma “erməni soyqırımı” haqqında 
onilliklər boyu təbliğat-informasiya müharibəsi aparan və bundan öz ərazi iddialarını əsaslandırmaq və siyasi-
hüquqi dividendlər əldə etmək üçün istifadə edən erməni millətçilərindən fərqli olaraq, biz bu faktlardan başqa 
xalqlara düşmənçilik və nifrət hissləri aşılamaq üçün faydalanmaq istəmirik. Biz dövlətlər və xalqlararası 
münasibətlərdə beynəlxalq hüququn hamılıqla qəbul edilmiş prinsiplərinin, sivil birgəyaşayış normalarının 
ardıcıl surətdə tətbiq olunmasının tərəfdarıyıq.  
Azərbaycan dövləti erməni təcavüzünün nəticələrinin aradan qaldırılması, respublikamızın ərazi bütövlüyünün və 
suverenliyinin təmin olunması, davakar erməni millətçiliyinin və ekspansiya siyasətinin ifşası, aparıcı dünya 
137 
 
dövlətləri və nüfuzlu beynəlxalq dairələr tərəfindən ölkəmizin ədalətli mövqeyinin etiraf olunması və müdafiəsi 
istiqamətində ardıcıl və məqsədyönlü iş aparır. Dövlətimizin iqtisadi potensialı və siyasi qüdrəti artdıqca, beynəlxalq 
nüfuzu gücləndikcə onun ədalətli mövqeyini müdafiə edən dövlətlərin və siyasi dairələrin sayı da çoxalır. 
Azərbaycanın dövlət və hökumət rəhbərləri, parlament nümayəndələri Ermənistanın işğalçı siyasətini, 
terrorçuluğunu, tarix və mədəniyyət abidələrimizə, ekologiyamıza qarşı törətdiyi vandalizm və vəhşiliyi BMT-də, 
Avropa Şurası Parlament Assambleyasında, ATƏT-də, Avropa Birliyində müvəffəqiyyətlə ifşa edir. Bu işdə, eyni 
zamanda, ictimai təşkilatların, elmi-mədəni dairələrin, xüsusən xaricdəki Azərbaycan icmalarının üzərinə böyük və 
məsuliyyətli vəzifələr düşür. Azərbaycan həqiqətləri dünya ictimaiyyətinə daha tam, dolğun və ardıcıl çatdırılmalı, 
Ermənistanın işğalçı siyasəti, törətdiyi soyqırımı və təcavüz aktları ifşa olunmalıdır.  
Bu gün Ermənistan rəhbərliyi beynəlxalq hüquq normalarına meydan oxuyur, cürbəcür siyasi, ideoloji 
təxribatlardan istifadə etməklə dünya ictimai fikrini çaşdırmağa, işğal faktını ört-basdır etməyə, unutdurmağa, 
son nəticədə beynəlxalq aləmi mövcud reallıqla barışdırmağa çalışır. Bu cür uzağı görməyən, təcavüzkar siyasət 
Ermənistan dövlətini və cəmiyyətini dərin iqtisadi, siyasi və mənəvi böhrana düçar etmişdir. Avantürist “Böyük 
dövlət” ideyasının girovuna çevrilmiş və çoxəsrlik qonşuları ilə uzunmüddətli münaqişə vəziyyətinə salınmış 
erməni xalqı bütün qlobal iqtisadi-enerji layihələrindən təcrid edilmiş və beləliklə, çox çətin vəziyyətlə 
üzləşmişdir. Əminəm ki, haqq-ədalətin yerini tapacağı, dünya ictimaiyyətinin və erməni xalqının Ermənistanın 
bugünkü işğalçı və təcavüzkar siyasətinə yox deyəcəyi, neçə illərdir ki, bütün Qafqazda yaşayan hər bir insana 
öz mənfi təsirini göstərmiş münaqişələrin beynəlxalq hüquq normaları əsasında həll olunacağı gün uzaqda 
deyildir.  
Bir daha soyqırımı qurbanlarının əziz xatirəsini dərin hüzn və ehtiramla yad edir, Allahdan onlara rəhmət 
diləyir, xalqımıza səadət, ümummilli vəzifələrimizin həlli yolunda uğurlar arzulayıram.  
İLHAM ƏLİYEV  
Azərbaycan Respublikasının Prezidenti  
 
Bakı şəhəri, 30 mart 2004-cü il 
 
 
138 
 
 
ÖZBƏKİSTAN RESPUBLİKASININ PREZİDENTİ 
ZATİ-ALİLƏRİ 
CƏNAB İSLAM KƏRİMOVA 
 
Hörmətli İslam Əbdüqəniyeviç! 
Daşkənd və Buxara şəhərlərində çoxsaylı insan tələfatına səbəb olmuş terror aktları törədilməsi barədə 
xəbər məni son dərəcə hiddətləndirdi. 
Baş vermiş faciə ilə əlaqədar Sizə, həlak olanların ailələrinə və bütün Özbəkistan xalqına şəxsən öz adımdan 
və Azərbaycan xalqı adından dərin hüznlə başsağlığı verirəm.  
Biz terrorizmi qətiyyətlə pisləyir, onun bütün təzahürlərinə qarşı mübarizəni dəstəkləyirik. 
Bu ağır anlarda biz Sizinlə birlikdə kədər içindəyik. 
 
Hörmətlə, 
 
İLHAM ƏLİYEV 
Azərbaycan Respublikasının Prezidenti 
 
Bakı şəhəri, 30 mart 2004-cü il 
 
139 
 
 
SENEQAL  RESPUBLİKASININ  PREZİDENTİ  
ZATİ-ALİLƏRİ  
CƏNAB ABDULAY VADA 
 
Hörmətli cənab Prezident! 
Seneqal Respublikasının milli bayramı – Müstəqillik günü münasibətilə Sizi və Sizin simanızda bütün 
xalqınızı şəxsən öz adımdan və Azərbaycan xalqı adından ürəkdən təbrik edirəm. 
Ümidvaram ki, Azərbaycan Respublikası ilə Seneqal Respublikası arasında təşəkkül tapmış dostluq və 
əməkdaşlıq münasibətlərinin inkişafı daim xalqlarımızın rifahına xidmət edəcəkdir. 
Sizə möhkəm cansağlığı, işlərinizdə uğurlar, dost Seneqal xalqına əmin-amanlıq və tərəqqi arzulayıram. 
 
Hörmətlə, 
İLHAM ƏLİYEV 
Azərbaycan Respublikasının Prezidenti  
 
Bakı şəhəri, 31 mart 2004-cü il 
140 
 
 
BAKI ŞƏHƏRİNİN GƏZİNTİSİ ZAMANI ÇIXIŞI VƏ JURNALİSTLƏRƏ MÜSAHİBƏSİ 
 
2 aprel 2004-cü il 
 
Azərbaycan Respublikasının prezidenti İlham Əliyev paytaxta gəzintiyə çıxmışdır. 
Qədim və gündən-günə gözəlləşən Bakının sakinləri dövlətimizin başçısını hörmət və  ehtiramla salamlayır, 
xoş arzularını yetirirdilər. Prezident İlham Əliyev əvvəlcə Bakı Şəhəri İcra Hakimiyyətinə gəldi, hamımızı, o 
cümlədən paytaxt  sakinlərini maraqlandıran çox mühüm bir məsələ ilə – Bakının gələcək görkəmi və baş planı 
ilə maraqlandı. Prezidentə məlumat verildi ki, şəhərin baş planı müstəqil Azərbaycan dövlətinin qurucusu, 
ümummilli liderimiz Heydər Əliyevin rəhbərliyi altında hələ ötən əsrin 70-ci illərində hazırlanmışdır. Ulu öndər 
1969-cu ildə Bakı şəhərinin gələcək baş planı üçün texniki-iqtisadi əsaslandırmaların hazırlanması və baş 
planın tərtib edilməsi ilə bağlı geniş müşavirə keçirərək, bütün müvafiq qurumlara tapşırıqlar vermişdi. Bundan 
sonra Bakının baş planının texniki-iqtisadi əsaslandırılmaları işlənib hazırlanmış və sonra şəhərin baş planı 
təsdiqlənmişdir. Lakin 1988–1993-cü illərdə pərakəndə  vəziyyətdə aparılmış tikinti işləri paytaxtımızın 
mənzərəsinə, şəhərin müasir görkəminə xələl gətirmişdir. Bakının mərkəzində və ayrı-ayrı rayonlarında müasir 
tipli binaların  inşası və perspektiv planlar barədə də dövlətimizin başçısına geniş məlumat  verildi. 
İ l h a m   Ə l i y e v: Bu iş ciddi və mühüm bir məsələdir. Şəhərin görkəminə xələl gətirən, milli memarlıq 
qaydalarına uyğun gəlməyən tikintilərin qarşısı alınmalı, paytaxtımızı gözəlləşdirən, milli memarlığa və müasir 
şəhərsalma prinsiplərinə uyğun olan binaların inşasına icazə verilməlidir. 
İndi bizdə sahibkarlıq inkişaf edir. İnşaat sahəsində də böyük uğurlar əldə olunubdur. Minlərlə, on minlərlə 
kvadratmetr evlər tikilir. Ona görə sahibkarları birmərtəbəli, ikimərtəbəli, qəza vəziyyətində olan binaların  
yerləşdiyi məhəllələrə yönəldin. 
Getsinlər, sakinlərlə danışsınlar, o yerləri münasib bir qiymətə alsınlar. Birmərtəbəli binaları söksünlər, 
yerində baş plana uyğun şəkildə, yəni razılaşdırılmış qaydada yeni evlər tiksinlər. Özü də bunlar memarlıq 
cəhətdən də gözəl olmalıdır. Yoxsa, biri gəlir, 30 mərtəbəli tikir, biri onun yanında 5 mərtəbəli tikir, ümumi 
görüntü pozulur. Göstərilməlidir ki, harada neçə mərtəbəli bina tikilə bilər və onun memarlığı da mütləq 
münasib olmalıdır. 
Binaların bayır tərəfi rəngli ola bilər. Amma bu şərtlə ki, o rəng divarlarda qalsın. Bəzi hallarda zövqsüz 
rəngləyirlər. Digər tərəfdən, bir aydan, iki aydan sonra rənglər qopur. Sahibkarlar binaların tikintisindən kifayət 
qədər qazanc əldə edirlər. Allah artıq eləsin, amma gərək şəhərimizin ümumi görüntüsünü pozmasınlar. İndi 
qutu kimi binalar çox tikilir. Onlara da yol vermək olmaz. Hər binanın öz memarlığı olmalıdır. Şərt deyil ki, 
hamısı bir memarlıq üslubunda tikilsin. Müxtəlif olmalıdır, amma məhəlləyə, ümumiyyətlə, o rayona uyğun 
şəkildə tikilməlidir. 
Nəzarət etmək lazımdır ki, yaşıllıq zolaqlarında heç nə tikilməsin. Ümumiyyətlə, Bakının bu cəhətdən 
problemləri həmişə olubdur. Yaşıllıq azdır. Ona görə mövcud olan ən balaca bağçaya da gərək heç kim 
dəyməsin. Əksinə, sahibkar ev tikirsə, gərək ətrafda da bir iş görsün, əgər bağ-bağça varsa, onu da abadlaşdırsın. 
Bir dənə də ağacın kəsilməsinə imkan vermək olmaz. Şəhərin aeroport tərəfdən olan giriş yoluna çox böyük 
diqqət göstərmək lazımdır. O yolun üzərində müxtəlif tikililər, köhnə borular, indi istifadədə olan borular da 
var. Boruların yerini dəyişdirmək lazımdır. Ümumi görüntünü pozan bütün tikililər oradan götürülməlidir. O 
cümlədən Moskva prospektinin ətrafında  memarlıq cəhətdən gözəl binalar tikilməlidir. Orada çoxmərtəbəli 
binalar tikilə bilər, amma plan üzrə. Şəhərimiz çox gözəldir. Çoxlu yeni binalar da tikilibdir. Bu, şəhərimizi 
daha da gözəlləşdirir. Amma aeroport yolu adlandırdığımız yol bərbad vəziyyətdədir. Düzdür, siz yolun 
örtüyünü dəyişmisiniz, çox yaxşıdır, işıqlı yoldur. Amma sağı-solu çox pis vəziyyətdədir, yəni şəhərimizə 
yaraşmayan bir vəziyyətdədir. Siz o yolun tam miqyasında yenidən qurulması planını təqdim edin. Ona 
baxmalıyıq. Ayrı-ayrı məhəllələrin                
necə tikilməsini də yəqin siz müəyyən etməlisiniz. Yəni siz deməlisiniz ki, bu məhəllədə  10 bina, məsələn, beşi 
16 mərtəbəli, üçü 14 mərtəbəli və s. olmalıdır. Orada bina tikmək istəyən sahibkar da bilsin ki, o nə tikəcəkdir. 
Yəni belə olmamalıdır ki, oranı boşaltdı, yerində istədiyi səviyyədə nəsə tikdi, qalanı qaldı. Hər bir məhəllə 
üçün ayrıca layihə olmalıdır və siz də deməlisiniz ki, burada bu cür ev tikilməlidir. Memarlarla işləyin, lazım 
gələrsə, xaricdən firmalar dəvət edək. Xaricdə çox güclü şəhərsalma firmaları var ki, müxtəlif ölkələrin 
şəhərlərinin yenidən qurulmasında iştirak edirlər. Ümummilli liderimiz Heydər Əliyevin şəhərsalma, 
yaşıllaşdırma kimi vacib sahələrdə qoyduğu irsin davam etdirilməsi və zənginləşdirilməsi üçün bütün 
imkanlardan istifadə olunmalıdır. 
Sonra prezident İlham Əliyev metronun «Bakı Soveti» stansiyasından qatarla «Sahil» stansiyasına gəldi, 
paytaxtımızın ən yaraşıqlı küçələrindən olan – Nizami küçəsini, dahi şairin adını daşıyan meydanı gəzdi. 
141 
 
Paytaxt sakinləri Azərbaycan prezidentini ehtiramla salamlayır, bəziləri özlərinin qayğı və problemlərinin 
həllinə kömək göstərilməsini xahiş edirdilər. 
Dövlətimizin başçısı sakinləri diqqətlə dinlədi, onların xahişlərinin yerinə yetirilməsi üçün konkret 
göstərişlər verdi, bu işdə çətinlikləri olsa, hətta birbaşa onun özünə müraciət etməyi tapşırdı. 
 
Gəzinti zamanı jurnalistlərə qısa müsahibə 
 
S u a l: Cənab Prezident, gəzinti zamanı Sizdə hansı təəssüratlar oyandı? 
C a v a b: Təəssüratlar gözəldir. Şəhərimiz gözəldir, inkişaf edir, yaşayır, insanların üzü gülür. Çox razıyam. 
Mən çoxdan şəhərə çıxmaq istəyirdim. Yaxşı oldu ki, çıxdım. Bu gün Bakı Şəhəri İcra Hakimiyyətində 
olmuşam. Orada mənə şəhərimizin gələcək inkişafı ilə bağlı məlumatlar verildi. Bakı şəhərinin gələcəkdə 
inkişafı plan üzrə gedəcəkdir. Baş plan haqqında məlumat verildi. İndi də camaatla birlikdə şəhərdəyəm. 
S u a l: Cənab Prezident, Vardan Oskanyan belə bir bəyanat yayıb ki, Dağlıq Qarabağ 
Türkmənistanla «vahid dövlət» və «vahid xalqdır». Bu o demək deyilmi ki, onlar Azərbaycanı 
müharibəyə sürükləyirlər? 
Cavab: Bu onların mövqeyidir. Bizim də mövqeyimizi siz bilirsiniz. Dağlıq Qarabağ nə Ermənistanın tərkib 
hissəsi olacaq, nə də müstəqil bir qurum olacaqdır. Dağlıq Qarabağ Azərbaycanın ayrılmaz hissəsidir. 
Azərbaycanın işğal olunmuş torpaqları, o cümlədən Dağlıq Qarabağ azad edilməlidir. Çünki beynəlxalq hüquq 
normaları hər yerdə öz yerini tapmalıdır. Əminəm ki, bu məsələ də öz həllini  tapacaqdır. 
S u a l: Cənab Prezident, şəhərə çıxmağınızın məqsədi nədir? 
C a v a b: Elə bir məqsədim yoxdur, sadəcə olaraq, çoxdandır ki, şəhərə çıxmamışam, darıxmışam. Əlbəttə, 
prezident seçiləndən sonra iş cədvəlində müəyyən dəyişikliklər olmuşdur və işin gərginliyi artmışdır. Çoxlu 
xarici səfərlərim olmuşdur. Yəni  vaxtım olmayıb ki, şəhərə çıxam. Eyni zamanda, mən bu gün Bakı Şəhəri İcra 
Hakimiyyətində olmuşam. Orada şəhərin gələcək inkişafı ilə bağlı məlumatlar verilmişdir. Bakımız, paytaxtımız 
gün-gündən gözəlləşir, yeni binalar, yaşayış evləri, işgüzar mərkəzlər tikilir. Bu çox sevindirici haldır. Mən 
bunu çox təqdir edirəm. Bu bir daha göstərir ki, ölkəmizin iqtisadiyyatı inkişaf eir. Əgər bu inkişaf olmasaydı, 
bizim inşaat sektorumuz bu dərəcədə inkişaf etməzdi. Amma, eyni zamanda, bu işi tənzimləmək lazımdır. Yəni 
Bakının gələcək tikintisi  düşünülmüş, təsdiq edilmiş baş plan əsasında aparılmalıdır. Baş plan haqqında 
Hacıbala Abutalıbov mənə məlumatlar vermişdir. Mənim də bu barədə bəzi fikirlərim vardı və bunları 
bildirdim. Ümid edirəm ki, bundan sonra tikiləcək binalar daha gözəl olacaqdır. Mütləq memarlıq üslubunda 
tikilməlidir. Həm Azərbaycan, həm də Şərq Avropa memarlığı üslubunda tikilməlidir,  şəhərimiz daha da 
gözəlləşsin. 
S u a l: Cənab Prezident, bundan sonra belə gəzintilər olacaqmı? 
C a v a b: Bu elə də qeyri-adi hal deyildir. Mən əvvəllər həmişə Bakıda sərbəst şəkildə gəzmişəm. Əlbəttə, 
indiki bu vəzifəm diqqət mərkəzindədir və küçəyə çıxan kimi bu dərhal reaksiya doğurur. Bu da təbiidir. Amma 
bu gəzinti o demək deyil ki, mən hansısa bir aksiya, yaxud da tədbir keçirirəm. Bu mənim təbii hisslərim, 
duyğularımdır. Əlbəttə, camaat arasında bundan sonra da tez-tez olacağam. 
Bundan başqa, insanlarla birbaşa ünsiyyətdə olmaq mənim üçün çox dəyərli və faydalıdır. Prezidentə, deyə 
bilərəm  ki, çox hallarda yerlərdə olan məlumatlar bilavasitə daxil olmur. Hansısa bir süzgəcdən keçib daxil 
olur, yaxud da müəyyən mənbələrdən daxil olur. Bu da vacibdir. Amma Prezidentin hər şeydən xəbəri olmalıdır. 
İlk növbədə, bilməlidir ki, insanların əhval-ruhiyyəsi, həyat səviyyəsi nə yerdədir. Bu barədə məndə ilk 
mənbədən də məlumat olmalıdır. Bunu etmək üçün belə görüşlər vacibdir və hesab edirəm, bundan sonra da 
olacaqdır. 
142 
 
 
SƏRBƏST GÜLƏŞ  ÜZRƏ DÜNYA KUBOKU YARIŞLARINA GƏLMİŞ BEYNƏLXALQ  
GÜLƏŞ FEDERASİYASININ RƏHBƏRLİYİ, MƏŞHUR İDMANÇILAR, DÜNYA VƏ 
OLİMPİYA OYUNLARI ÇEMPİONLARI İLƏ GÖRÜŞDƏ ÇIXIŞ 
 
Heydər Əliyev adına Bakı İdman–Konsert Kompleksi 
 
3 aprel 2004-cü il 
 
Hörmətli qonaqlar, xoş gördük sizi. Bakıya gəldiyinizə görə təşəkkür edirəm. Dost gəlişinə həmişə şadıq, 
həmişə istəyirik ki, dünya səviyyəli yarışlar bizdə keçirilsin. Deyə bilərəm ki, Azərbaycanda, ilk dəfə olaraq 
idmanın üç növü üzrə olimpiya lisenziya turnirləri keçirilir. Voleybol, taekvondo yarışları artıq keçirilmişdir, bu 
ayın sonunda isə Bakıda boks turniri olacaqdır. Bu,  ölkəmizdə idmanın inkişafıının çox mühüm göstəricisidir. 
Çox işlər görülür, idman kompleksləri tikilir. Onlar, əsasən, ölkənin regionlarında inşa edilir ki, kəndli gənclər 
idmanla məşğul ola bilsinlər. 
İdman fedrasiyaları da, o cümlədən Abbas Abbasovun başçılıq etdiyi Güləş Federasiyası fəal işləyirlər. Biz 
son dörd–beş ildə bütün federasiyalarda böyük dəyişikliklər aparmışıq, onların rəhbərliyinə ölkədə tanınmış 
təcrübəli adamlar gəlmişdir. İdmançıların maddi məsələləri ilə də çox məşğul oluruq, Milli Olimpiya 
Komitəsinin təqaüdlərini təyin etmişik, təkcə bugünkü idmançılar üçün deyil, həm də pensiyaya çıxmış və bütün 
ömrünü, bütün qüvvələrini idmanın inkişafına həsr etmiş insanlar üçün normal həyat şəraiti təmin etmək 
məqsədi ilə veteran təqaüdləri təyin etmişik. 
Hər bir belə hadisə idmanın təbliğidir. Əminəm ki, dünya kuboku yarışlarından sonra oğlanlar bölmələrə 
axışacaqlar. Uğurla çıxış etdiyimiz Sidney Olimpiya oyunlarından, o cümlədən güləşçi Namiq Abdullayev 
olimpiya çempionu olandan sonra gənclər idman bölmələrinə axışmışdır. Onlar idmanla məşğul olurlar, deməli, 
xuliqanlıq etməyəcəklər, pis işlərə qoşulmayacaqlar, məsuliyyətli olacalar. Zənnimcə, əldə etdiyimiz başlıca 
nailiyyətlərdən biri də odur ki, cəmiyyətlərdə idmançılara, vaxtilə olduğu kimi, hörmət edirlər. 
Əlbəttə, 1990-cı illərin əvvəllərində bütün ölkələrin, qonşularımızın da iqtisadi problemləri olmuşdur. O 
vaxtlar idmana lazımi diqqət yetirilmirdi. Lakin indi bir çox ölkələrdə idmanın cəmiyyətdə yenidən mühüm yer 
tutduğunu görürük. Bu, Azərbaycanda da baş verir. Mən özüm çox fəxr edirəm ki, 7  ildir Milli Olimpiya 
Komitəsinə başçılıq edirəm. Bu illər ərzində çox iş görülmüşdür. İndi biz Afinada layiqincə çıxış etmək, 
Azərbaycanın idman ölkəsinə çevrildiyini bir daha təsdiqləmək istəyirik. Əlbəttə, indiki kimi yarışlar buna çox 
kömək edir. Əminəm  ki, dünyada məşhur olan idmançıların ölkəmizə gəlməsi böyük hadisədir. Ona görə də 
Beynəlxalq Güləş Federasiyasının prezidentinə və bütün dostlarımıza bizə qonaq gəldikləri üçün bir daha 
təşəkkür etmək istəyirəm. Sidneydəki görüşlərimizi, birlikdə azarkeşlik etdiyimizi, sevindiyimizi xatırlayıram. 
Biz birlikdə Azərbaycanın, Rusiyanın idmançılarına azarkeşlik edirdik, nə qədər sevinirdik. Bu, insanları 
birləşdirir. İdman müxtəlif ölkələrdən olan insanları birləşdirən çox az amillərdən biridir. Sidneydə elə bir 
psixoloji yüksəliş var idi ki, hətta  Abbas Abbasov bütün normaları pozaraq xalçanın üzərinə çıxmış, idmançının 
qələbəsinə sevincini bu yolla ifadə etmişdi. 
Biz Beynəlxalq Olimpiya Komitəsinin bütün konfranslarında Belarusun Milli Olimpiya Komitəsinin 
prezidenti hörmətli Aleksandr Medvedyevlə yanaşı otururuq. O da bizi həmişə dəstəkləyir. Biz hamımız 
görkəmli Rusiya idmançısı, dəfələrlə olimpiya çempionu Aleksandr Karelinin pərəstişkarıyıq. Onun idmanda 
nailiyyətləri böyükdür. Onu Azərbaycanda da sevir və ona azarkeşlik edirdilər.  
    
 
* * *  
 Qonaqlar adından çıxış edən dəfələrlə olimpiya çempionu Aleksandr Karelin həm də öz ünvanına söylənmiş 
sözlərə görə təşəkkür edərək dedi: 
Biz bu gün Azərbaycanda idman obyektlərinin necə tikildiyini gördük. İdmançılar üçün əla şərait yaradılmış 
taekvondo mərkəzinə, digər obyektlərə baxdıq. Mən idmanın insanları birləşdirməsi barədə dediyiniz sözləri təs-
diqləmək istəyirəm. 
Sonra Aleksandr Karelin Azərbaycan prezidenti İlham Əliyevə Rusiya Güləş Federasiyasının xüsusi 
hədiyyəsini təqdim etdi. 
 
  
143 
 
 
BAKIDA “AZƏRBAYCAN–RUSİYA 
TİCARƏT–İQTİSADİ MÜNASİBƏTLƏRİ, 
ONLARIN İNKİŞAF  MEYLLƏRİ VƏ  
PERSPEKTİVLƏRİ" ADLI BİRİNCİ 
AZƏRBAYCAN–RUSİYA İQTİSADİ  
FORUMUNDA NİTQ* 
 
«Gülüstan» sarayı 
 
6 aprel 2004-cü il 
 
 
Əziz dostlar! 
Əziz qonaqlar!  
Hörmətli forum iştirakçıları! 
Mən, ilk növbədə, sizi Azərbaycanın paytaxtında, Bakı şəhərində salamlamaq və foruma uğurlu iş 
arzulamaq istərdim. 
Siz indicə kadrlar gördünüz. Bu kadrlar bizi Azərbaycan prezidentinin Rusiyaya rəsmi səfərinin unudulmaz 
günlərinə qaytardı. Həmin səfər çərçivəsində çoxlu razılaşmalar əldə edildi, ən başlıcası isə, Rusiya və 
Azərbaycan rəhbərliyi arasında qarşılıqlı anlaşmanın səviyyəsi daha da yüksəldi.  
Hesab edirəm ki, ölkələrimiz arasında indiki mehriban qonşuluq, dostluq münasibətlərinin əsasını prezident 
Vladimir Putinin Azərbaycana səfəri, Rusiya prezidentinin ilk səfəri qoymuşdur. Bundan sonra ölkələrimiz 
arasında qarşılıqlı anlaşma çox əhəmiyyətli dərəcədə artdı, çox intensiv siyasi dialoq başlandı, bir çox sahələrdə 
iqtisadi əməkdaşlıq üçün dərhal imkanlar yarandı. Bu gün bu barədə danışıldı. Əlbəttə ki, Rusiya prezidenti 
Vladimir Putinin Azərbaycan prezidenti Heydər Əliyevlə sonrakı görüşləri, onların arasındakı şəxsi qarşılıqlı 
anlaşma, qarşılıqlı rəğbət və dostluq münasibətləri ölkələrimizin əlaqələrinin inkişafında, hesab edirəm, ümdə 
rol oynamışdır. Bu xətt Azərbaycanda davam etdirilir. Biz bütün istiqamətlərdə münasibətlərimizi daha da 
inkişaf etdirmək əzmindəyik. Azərbaycan prezidentinin cari ilin fevralındakı səfəri də bu siyasətin məntiqi 
davamı idi.  
Müstəqillik illərində ölkəmiz öz təşəkkülünün müxtəlif mərhələlərini yaşamışdır. Başlanğıc mərhələ ağır 
sarsıntılarla, iqtisadi dağıntılarla, qarmaqarışıqlıqla, Azərbaycan iqtisadiyyatını süquta uğradan səriştəsiz 
hökumətin az səmərəli fəaliyyəti ilə səciyyəvi olmuşdur. Bütün bunlara əlavə olaraq Ermənistan Azərbaycana 
qarşı təcavüz etmiş, nəticədə ərazimizin 20 faizi işğal olunmuş, bir milyon azərbaycanlı isə qaçqın və köçkünə 
çevrilmişdir ki, bu da ölkəmizin inkişafı işində mənfi rol oynamışdır. Əgər o vaxtlar daxili vəziyyətin 
sabitliyinin pozulması təhlükəsi, hakimiyyəti  zorakılıqla devirmək üçün 1996-cı ilədək ara verməyən cəhdlər də 
olduğunu xatırlasaq, onda görərik ki, Azərbaycan dövlətçiliyi necə ağır bir dövrdə formalaşmışdır.  
Prezident Heydər Əliyevin səyləri sayəsində 1993-cü ildən  başlayaraq ölkə bu böhrandan, ağır sarsıntılardan 
çıxmağa və iqtisadi inkişaf yoluna qədəm qoymağa müvəffəq olmuşdur. İqtisadi göstəricilərin dinamikasına 
nəzər salsaq, çox aydın şəkildə görə bilərik ki, 1996-cı ilədək bütün iqtisadi göstəricilərin hər il aşağı düşməsi 
onlarca, bəlkə də yüzlərcə faizlə ölçülürdü. Vəziyyət yalnız 1996-cı ildə sabitləşdi və iqtisadi artım başlandı. Bu 
artım bu günədək davam edir. Azərbaycanda ümumi daxili məhsulun illik artımı son 7 ildə, orta hesabla, 10 faiz 
təşkil edir. Ötən il bu göstərici 11 faizdən artıq olmuşdur. Ölkəyə böyük məbləğdə xarici sərmayələr qoyulur ki, 
bu da əlverişli sərmayə mühitinin və sərmayəçilərin respublikamıza olan inamının göstəricisidir.  
Azərbaycan iqtisadi islahatlar, bazar iqtisadiyyatı siyasətini uğurla aparır. Bunu belə bir fakt aydın şəkildə 
sübut edir ki, indi ÜDM-in 70 faizindən çoxu özəl sektorda formalaşır. Torpaq islahatı uğurla aparılmış və 
bunun nəticəsində yüz minlərlə kəndli torpaq mülkiyyətçisi olmuşdur. Kənd təsərrüfatı məhsulu istehsalının 
artımına nəzər yetirsək, bu sahədə islahatların nəticələrinin nə dərəcədə səmərəli olduğunu görə bilərik. Ölkəmiz 
iqtisadi inkişafın bütün istiqamətlərində yüksəliş dövrünü keçirir və fərəhli haldır ki, iqtisadi və makroiqtisadi 
göstəricilər ildən-ilə yaxşılaşır, əhalinin real gəlirləri artır, real əmək haqqı artır və təbii olaraq, sosial həyat 
şəraiti yaxşılaşır. 
                                                 
     *Forumda Azərbaycan İqtisadi İnkişaf Nazirliyinin, Azərbaycan–Rusiya İşgüzar Əməkdaşlıq Palatasının, Rusiyanın 
Azərbaycandakı səfirliyinin, Ümumrusiya Azərbaycan Konqresinin təşkil etdikləri forumda iki ölkənin işgüzar dairələrinin 
nümayəndələri, o cümlədən Rusiyada yaşayan həmvətənlərimiz, dövlət qurumlarının, Rusiya regionlarının nümayəndələri 
iştirak edirdilər. 
Rusiya Federasiyasının energetika və sənaye naziri, Azərbaycan ilə Rusiya arasında iqtisadi əməkdaşlıq üzrə 
hökumətlərarası komissiyanın həmsədri Viktor Xristenko da  çıxış etdi. 
144 
 
Başlıca vəzifəmiz bazar xarakterli islahatları tam həyata keçirməklə yanaşı, sosial ədalət prinsipinə də əməl 
etməkdir. Ona görə də, əgər Azərbaycan büdcəsinə diqqət yetirilsə, görmək olar ki, onun əksər hissəsi sosial 
problemlərin həllinə, əmək haqqının, pensiyaların, müavinətlərin artırılmasına yönəldilmişdir ki, 
vətəndaşlarımız öz maddi vəziyyətinin ilbəil yaxşılaşdığını hiss etsinlər. Eyni zamanda, Azərbaycan 
iqtisadiyyatının vəziyyətini ümumən qiymətləndirsək, görərik ki, o, təbii olaraq, bazar prinsiplərinə əsaslan-
mışdır. Zənnimcə, hər bir cəmiyyətin inkişafının bu iki amilinin sintezi bizdə iqtisadi uğuru təmin etmişdir.   
Azərbaycanın neft-qaz sektorunun inkişafında da böyük nailiyyətlər qazanılmışdır. Xəzərin Azərbaycan 
sektorundakı yataqlara milyardlarla dollar məbləğində sərmayə qoyulmuşdur ki, bu da artıq öz müsbət nəticəsini 
verir, gələcəkdə isə iqtisadiyyatımıza gəlirlərin çox böyük axınına gətirib çıxaracaqdır. Bu gün hökumətin 
qarşısında iqtisadiyyata çoxşaxəli xarakter vermək vəzifəsi durur. Biz daim ancaq neft amilinə arxalana 
bilmərik. Əlbəttə, ölkənin dolğun və hərtərəfli regional inkişafı naminə təbii ehtiyatlarımızdan, habelə 
prezidentimiz Heydər Əliyevin uzaqgörən siyasətindən və neft strategiyasından istifadə etməliyik. Hazırda 
2008-ci ilədək Azərbaycanın regional inkişaf proqramı qəbul olunmuşdur. Burada regionlarda həyata 
keçiriləcək konkret layihələrə çox böyük diqqət yetirilir. Bu proqram şüar xarakteri deyil, konkret əməli 
xarakter daşıyır. O, mətbuatda dərc edilmiş və kitab şəklində nəşr olunmuşdur. Odur ki, hər bir rayon, rayon 
qurumları bu proqramın nədən ibarət olduğunu və Azərbaycan hökuməti səviyyəsində, yerli orqanlar 
səviyyəsində nə kimi addımlar atılmalı olduğunu bilirlər. Hesab edirik ki, biznesin fəal inkişafı, güclü orta sinif 
yaradılması, neftin qiymətinin dəyişməsindən asılı olmayaraq, ölkəmizin gələcəkdə uğurla inkişaf etməsinə 
imkan verəcəkdir.       
Əgər ölkədə sosial, ictimai-siyasi sabitlik olmasaydı, seçilmiş xəttin düzgünlüyünə əhalinin inamı olmasaydı, 
düzgün siyasət aparılmasaydı, bütün bu planlar mümkün olmazdı. Bu amillərin hamısı var və bu, hökumətin 
siyasi-iqtisadi islahatları gələcəkdə də arxayınlıqla həyata keçirə bilməsi üçün çox əlverişli şərait yaradır.  
Təbii ki, Azərbaycan öz münasibətlərini qonşu ölkələrlə də, region ölkələri ilə də inkişaf etdirir və dünya 
iqtisadiyyatına fəal inteqrasiya olunur. Bu baxımdan Rusiya ilə münasibətlərimiz öncül xarakter daşıyır. Qeyd 
etdiyim kimi, siyasi etimad və qarşılıqlı fəaliyyət çox yüksək səviyyədədir və bu, birgə iqtisadi layihələrin 
həyata keçirilməsi üçün ən əlverişli zəmindir. Artıq qeyd olundu ki, əmtəə dövriyyəsi artır. Sevindirici haldır ki, 
bu artım təkcə ötən il baş verməmişdir, inişil də təxminən 50 faiz olmuşdur. Biz bu göstəriciləri sıfırdan 
başlayaraq deyil, artıq ciddi təməl əsasında yüksəldirik. Bu, iqtisadi münasibətlərimizin inkişafının 
dinamikliyindən, sabitliyindən xəbər verir. Viktor Borisoviç qeyd etdi ki, əmtəə dövriyyəsini bir milyard 
dollaradək artırmaq qərara alınmışdır və belə bir arzu vardır. Əminəm ki, bu vəzifə yerinə yetiriləcəkdir. Mən 
hətta düşünürəm ki, biz daha irəli gedəcəyik, çünki bu gün Rusiya da, Azərbaycan da dinamik inkişaf edən 
ölkələrdir. İndi bu ölkələrin potensiallarından fəal istifadə edilir. Hazırda biz iqtisadi inkişafımızın, bəlkə də, 
müəyyən dərəcədə başlanğıc mərhələsindəyik. Odur ki, ölkələrimiz nə qədər güclü, qüdrətli olarsa, 
iqtisadiyyatlarımız nə qədər qüdrətli olarsa, təbii ki, biz daha sıx əməkdaşlıq, daha çox ticarət edəcəyik, müxtəlif 
iqtisadi layihələri həyata keçirəcəyik. Ona görə də mən ölkələrimiz arasında iqtisadiyyat sahəsində 
münasibətlərin bu cür inkişafına çox şadam. Bu gün elə layihələr həyata keçirilir ki, beş il əvvəl onlar bəlkə də 
az real görünərdi. Bunların hamısı ona görədir ki, münasibətlərimiz üçün əsas olan əlverişli siyasi zəmin 
mövcuddur. 
Azərbaycanda Rusiya kapitalı ilə işləyən 300-dən çox müəssisə var və onların sayı ildən-ilə artır. Bu da 
ölkələrimizin şirkətlərinin öz aralarında necə əməkdaşlıq etdiyinin mühüm göstəricisidir. Biz əməkdaşlığın daha 
da genişləndirilməsində maraqlıyıq.  
Bugünkü Rusiya–Azərbaycan iqtisadi forumu bu siyasi xəttin daha bir vəsiləsidir. Rusiya–Azərbaycan 
hökumətlərarası komissiyası çox uğurla işləyir. Kağız üzərində qalan xeyli müxtəlif strukturlar, komissiyalar, 
təşkilatlar da mövcuddur ki, bunlar yalnız zahirən fəaliyyət göstərirlər. İndiki halda isə Rusiya–Azərbaycan 
hökumətlərarası komissiyası real fəaliyyət göstərir, nəzərdə tutulan proqramları real surətdə həyata keçirir, 
vəzifələri bənd-bənd müəyyənləşdirərək həll edir ki, bu da çox sevindiricidir. 
Qarşılıqlı arzu, səy, hörmət, hətta deyərdim, xalqlarımız arasında qarşılıqlı məhəbbət olmadan buna nail 
olmaq mümkün deyildi. 
Azərbaycanı Rusiya ilə çoxdankı tarixi münasibətlər bağlayır. Sevindirici haldır ki, Azərbaycan müstəqillik 
qazandıqdan sonra münasibətlərimiz daha sürətlə inkişaf etməyə başlamışdır. Çox mürəkkəb, çox gərgin dövrlər 
də olmuşdur. Lakin münasibətlərimizi daim inkişaf etdirmək və möhkəmləndirmək səyi olmuşdur. 
Münasibətlərimizin son dörd ildəki vəziyyəti Azərbaycan və rus xalqlarının bu siyasətə tərəfdar olduqlarına 
parlaq sübutdur.  
Siz Azərbaycanda Rusiyaya, ruslara, rus dilinə olan münasibəti yəqin ki, bilirsiniz. Azərbaycanda təhsilin rus 
dilində aparıldığı bir dənə də olsun məktəbin bağlanmadığını deməyə yəqin ki, ehtiyac yoxdur. Bu gün təhsilin 
rus dilində aparıldığı 400-dən çox məktəb var. Azərbaycanın, demək olar ki, bütün ali məktəblərində dərslər rus 
dilində də keçilir. Qəzetlər nəşr olunur, indi onların sayı Sovet İttifaqı dövründəkindən daha çoxdur. Bütün 
145 
 
bunlar ikitərəfli münasibətlərimizin çox yaxşı amilidir və daha sıx əməkdaşlıq etmək və əlaqələr yaratmaq 
baxımından biznes birliklərinə köməkdir.  
Mən bu forumun işinə bir daha uğurlar arzulamaq istəyirəm. Hesab edirəm ki, bu, xeyirxah başlanğıcdır və 
o, gələcəkdə iqtisadi sahədə daha sıx qarşılıqlı əməkdaşlıq üçün müəssisələrimizin, müştərək müəssisələrimizin 
fəaliyyətini əlaqələndirəcək və istiqamətləndirəcək orqan ola bilər.  
Foruma uğurlar arzulayıram. Əminəm ki, qonaqlarımız həm havadan, həm qonaqpərvərliyimizdən, həm də 
forumun nəticələrindən razı qalacaqlar. Sağ olun. 
 
 
 
 
146 
 
 
AZƏRBAYCAN MİLLİ ENSİKLOPEDİYASI  
REDAKSİYA HEYƏTİNİN İLK İCLASINDA 
GİRİŞ NİTQİ* 
 
Prezident sarayı 
 
8 aprel 2004-cü il 
 
Əziz dostlar!  
Üç aya yaxındır ki, "Azərbaycan Milli Ensiklopediyası"nın nəşri haqqında qərar qəbul edilmişdir. Bu, 
müasir Azərbaycanın tarixində çox əlamətdar bir hadisədir.  
Bildiyiniz kimi, 1970-ci illərdə Azərbaycanın ümummilli lideri Heydər Əliyevin təşəbbüsü və bilavasitə köməyi 
ilə "Azərbaycan Sovet Ensiklopediyası" hazırlanmış və nəşr edilmişdir. Həmin ensiklopediyada Azərbaycanın tarixi, 
mədəni irsi haqqında, Azərbaycanın həyatı haqqında kifayət qədər geniş məlumatlar toplanmış və müəyyən ideoloji 
çərçivələr əsasında o ensiklopediya işıq üzü görmüşdür. O vaxt Azərbaycan müstəqil dövlət deyildi. Azərbaycan 
Sovet İttifaqının bir hissəsi idi. Amma buna baxmayaraq, o ensiklopediyada Azərbaycanın milli-mənəvi dəyərləri öz 
əksini tapmışdı.  
Prezident Heydər Əliyev bu məsələyə həmişə böyük diqqətlə yanaşırdı və şəxsən onun təşəbbüsü ilə ensiklo-
pediyada Azərbaycanın keçmişi, o vaxtkı vəziyyəti, tarixi irsi kifayət qədər təhlil edilmişdir.  
Bu gün Azərbaycan müstəqil dövlət kimi yaşayır, inkişaf edir və güclənir. Təbii ki, müstəqil Azərbaycanın yeni 
milli ensiklopediyası olmalıdır və artıq bu barədə qərar qəbul edilmişdir.  
Bu gün ensiklopediyanın redaksiya heyətinin ilk iclasıdır və yəqin ki, burada əməli-praktiki tədbirlər 
haqqında müzakirələr aparılacaq, iş bölgüsü prinsipləri haqqında söhbət gedəcək və ümumiyyətlə, redaksiya 
heyətinin gələcək fəaliyyəti haqqında biz danışacağıq. Redaksiya heyəti qarşısında çox mühüm vəzifələr durur. 
Mən artıq qeyd etdim ki, ensiklopediyanın hazırlanması və nəşri müasir Azərbaycan tarixində çox əlamətdar bir 
hadisə olacaqdır. Azərbaycanın ictimai-siyasi həyatının çox mühüm amili olacaqdır. Bütün bunları nəzərə alaraq 
mən qərara gəldim ki, redaksiya heyətinə özüm başçılıq edim. Əminəm ki, redaksiya heyətinin bütün üzvləri bu 
nəcib və əhəmiyyətli işdə fəal iştirak edəcəklər. Redaksiya heyətində təmsil olunmuş insanlar Azərbaycanın 
görkəmli elm, mədəniyyət, siyasət xadimləridir. Əminəm ki, hamımız birlikdə yaxın zamanlarda müasir Azər-
baycanın reallıqlarını əks etdirən, müasir dövrə uyğun formada yeni ensiklopediyanın nəşrinə nail olacağıq.  
Mən düşünürəm ki, ensiklopediyamız hazırlanandan sonra onun elektron daşıyıcılarının da təqdimatı 
olmalıdır, o, İnternet vasitəsilə bütün dünyaya açıq olmalıdır. Xarici dillərə tərcümə edilməlidir ki, bütün dünya 
Azərbaycan haqqında məlumatı ilk mənbədən ala bilsin.  
Mən qeyd etdim ki, üç aya yaxındır bu barədə qərar verilibdir. Yanvarın 12-də bu barədə sərəncam verilib və 
Milli Elmlər Akademiyasının prezidenti Mahmud Kərimov ensiklopediyanın baş redaktoru təyin edilibdir. 
İstərdim bu müddət ərzində görülən işlər haqqında siz məlumat verəsiniz. 
M a h m u d   K ə r i m o v:  Möhtərəm cənab Prezident! 
Hörmətli redaksiya heyətinin üzvləri! 
Cənab Prezident, ilk öncə onu qeyd etməliyəm ki, "Azərbaycan Milli Ensiklopediyası"nın nəşri haqqında 
Sizin 12 yanvar tarixli sərəncamınız, deyə bilərəm, respublikanın bütün ictimaiyyəti tərəfindən böyük rəğbətlə 
qarşılanmışdır. Ensiklopediyanın hazırlanması ilə bağlı bu məsuliyyətli işin məhz Milli Elmlər Akademiyasına 
tapşırılmasını biz akademiyaya olan inam və yüksək etimad kimi qiymətləndiririk.  
Cənab Prezident, bu yüksək etimadı doğrultmaq üçün Azərbaycan Milli Elmlər Akademiyasının bütün 
institutları, akademiyanın həqiqi və müxbir üzvləri əlindən gələni əsirgəməyəcəklər və bütün imkanlarını səfərbər 
edəcəklər ki, ensiklopediya vaxtında və lazım olan səviyyədə nəşr olunsun. 
Möhtərəm cənab Prezident! 
Siz qeyd etdiyiniz kimi, 12 yanvar tarixli sərəncamdan irəli gələn məsələlərin icrası ilə əlaqədar biz üç ay 
müddətində Azərbaycan Milli Elmlər Akademiyasının Rəyasət Heyəti və "Azərbaycan Milli Ensiklopediyası" 
Nəşriyyat–Poliqrafiya Birliyi, onun baş direktoru İsmayıl Vəliyevlə birlikdə müəyyən işlər görmüşük və bu işlər 
haqqında Sizə qısa məruzə etmək istərdim. 
Belə ki, "Azərbaycan Milli Ensiklopediyası"nın Redaksiya Heyəti artıq formalaşmış və redaksiya heyəti 
haqqında əsasnamə hazırlanaraq bu il aprelin 2-də respublika prezidenti tərəfindən təsdiq olunmuşdur. 
                                                 
    *İclasda Milli Elmlər Akademiyasının prezidenti, Azərbaycan Milli Ensiklopediyasının baş redaktoru Mahmud Kərimov, 
Prezidentin İcra Aparatının rəhbəri, Azərbaycan Milli Ensiklopediyası Redaksiya Heyəti sədrinin birinci müavini Ramiz 
Mehdiyev, Azərbaycan Milli Ensiklopediyası Redaksiya Heyətinin üzvlərindən Seyfəddin  Qəndilov, Bəkir Nəbiyev, Ziyad 
Səmədzadə, Cəmil Quliyev, Fuad Qasımzadə, Budaq Budaqov, Yaqub Mahmudov da çıxış etdilər. 
147 
 
Sərəncamda müəyyən olunmuş cədvələ uyğun olaraq, deyə bilərəm ki, hətta bu cədvəli bir həftə qabaqlayaraq 
ensiklopediya sözlüyünün layihəsi hazırlanmışdır və bu gün Sizin diqqətinizə çatdırılıbdır. Bu sözlük, əslində, 
"Azərbaycan Sovet Ensiklopediyası" əsasında hazırlanmışdır və biz bu sözlüyə ilkin material kimi yanaşmalıyıq. 
Sözlükdən əlavə, "Azərbaycan Milli Ensiklopediyası"nın xüsusi buraxılışının - Azərbaycan Respublikasına həsr 
olunmuş xüsusi cildin də ilkin layihəsi hazırlanmışdır və bu gün Sizin diqqətinizə təqdim edilir.  
Ensiklopediyanın birinci cildinin və yaxud Azərbaycan Respublikasına həsr edilmiş xüsusi cildin 
yazılmasına, deyə bilərəm ki, Azərbaycanın tarixinin, mədəniyyətinin, iqtisadiyyatının, elminin inkişafının 
bütün dövrlərini əhatə edən materiallar cəlb olunmuşdur. Ümidvaram ki, redaksiya heyətinin yaxından iştirakı 
və bilavasitə köməyi ilə müzakirəyə çıxarılan hər iki material bundan sonra da dəqiqləşdiriləcək, daha da 
zənginləşdiriləcək və təkmilləşdiriləcəkdir.  
Bundan əlavə, redaksiya heyətinin işini düzgün qurmaq, onun fəaliyyətini asanlaşdırmaq üçün çox vacib olan 
metodik göstərişlər də hazırlanmışdır. Onlar da bu gün redaksiya heyətinin üzvlərinə paylanıbdır.  
Beləliklə, deyə bilərəm ki, tələb olunan işlərin əksəriyyəti, onların ilkin variantı, layihəsi hazırlanmışdır və 
müzakirələr üçün hazırdır. 
Cənab Prezident, onu da qeyd etməliyəm ki, bu ensiklopediyanın müasir səviyyədə və vaxtında nəşrini təmin 
etmək üçün bəzi maliyyə məsələləri və maddi-texniki məsələlər də öz həllini tapmalıdır. Ancaq yenə də 
bildirməliyəm ki, Sizin bu tarixi qərarınızın gerçəkləşdirilməsi və ensiklopediyanın yüksək səviyyədə nəşri üçün 
Azərbaycan Milli Elmlər Akademiyasının kollektivi öz imkanlarını səfərbər edəcək və ensiklopediyanın yüksək 
səviyyədə nəşrini təmin edəcəkdir. Çox sağ olun.  
*  *  * 
İ l h a m  Ə l i y e v: Dünən axşam bunlar mənə təqdim olundu – həm sözlük, həm də xüsusi cild. Siz indi 
deyirsiniz ki, bunların hazırlanmasında "Azərbaycan Sovet Ensiklopediyası" əsas götürülmüşdür. Amma 
baxanda burada, ilk səhifədə tərtibçilərin adları qeyd olunur. Yəni belə çıxır ki, tərtibçilər bunu işləyiblər. 
Elədir? 
M a h m u d  K ə r i m o v: Müəyyən iş görüblər. 
İ l h a m  Ə l i y e v: Tərtibçilər kimlərdir? Bunun hazırlanması ilə bilavasitə məşğul olan şəxslər kim 
olubdur? 
M a h m u d  K ə r i m o v:  Təşkilat kimi bu işlə bilavasitə məşğul olan "Azərbaycan Milli 
Ensiklopediyası" Nəşriyyat və Poliqrafiya Birliyidir. 
İ l h a m  Ə l i y e v: Kim, siz?! 
İ s m a y ı l  V ə l i y e v: Bəli. 
İ l h a m  Ə l i y e v: Əyləşin.  
Bunlar mənə dünən təqdim olunubdur və vərəqləməyə başladım. İş otağımda da "Azərbaycan Sovet 
Ensiklopediyası"nın cildləri var. Ona görə də mən bəzi yerləri müqayisə etməyə başladım və gördüm ki, 
"Azərbaycan Sovet Ensiklopediyası"nda adı olan görkəmli elm, siyasət xadimlərinin adları bu sözlükdə yoxdur. 
Amma bunun əvəzinə Azərbaycan tarixində heç bir fəaliyyəti olmayan, erməni millətinə mənsub olan şəxslərin 
adları kifayət qədər çoxdur. Vərəqləsəniz, bunu siz də görə bilərsiniz. Mən çox təəccüb etdim, axı bu nəyə görə 
belə olur. Arutyunyan, Arutyunov, Gevorkyan, Yeremyan, Martiros Saryan, Sasunlu David. Bu nədir?! Nədir 
bu?! Bizim Milli Ensiklopediyanın hazırlanmasına bumu əsasdır?! Mən dəhşətə gəldim. Sözün düzü, mən 
bugünkü iclası başqa cür təsəvvür edirdim. Mən hesab edirdim ki, bu sözlük hazırlanıbdır, biz bunu müzakirə 
edəcəyik və bunun əsasında göstərişlər veriləcəkdir ki, hərə öz işi ilə məşğul olsun. Amma mən indi görürəm ki, 
bu, yaramaz bir kitabdır.  
Sonrakı səhifəni açdım. Nəyi görsəm yaxşıdır, Stepanakert. Azərbaycanda Stepanakert adlı şəhər yoxdur. Siz 
bunu bilirsiniz, yoxsa yox? 
İ s m a y ı l  V ə l i y e v: Bilirəm. 
İ l h a m  Ə l i y e v: Bilirsiniz, bəs nə təhər olub ki, bura düşüb?! 
İ s m a y ı l  V ə l i y e v: Cənab Prezident, o, köhnə ensiklopediyanın  sözlüyüdür. 
İ l h a m  Ə l i y e v: Bu qətiyyən elə deyil. Axı mən sizə dedim. Mən dünən axşam bunu aldım, müqayisə 
etdim. Burada Azərbaycan tarixində mühüm, çox əhəmiyyətli rol oynamış şəxslərin adları yoxdur. Əgər onu 
əsas götürmüsünüzsə, o adlar da olmalı idi. Əgər siz bu məsələyə yalnız texniki cəhətdən yanaşsaydınız, mən 
deyərdim ki, texniki cəhətdən yanaşırsınız. Amma elə olan halda öz adlarınızı burada tərtibçi kimi salmamalı 
idiniz.   
Amma buna da texniki cəhətdən yanaşmamısınız. Nə üçün Azərbaycanın tarixində mühüm rol oynamış 
insanların adı yoxdur, Saryanın adı var?! Baxın, baxın...  
İ s m a y ı l   V ə l i y e v: Cənab Prezident, ensiklopediya sözlüyü çox mühüm məsələdir. Elə sözlüklər var ki, 
kollektiv bunu hazırlaya bilmir. Ona görə də bu layihə əvvəlki ensiklopediya əsasında hazırlanmışdır və ilkin 
müzakirə üçün verilmişdir. 
148 
 
İ l h a m  Ə l i y e v: Yox, siz bunu bizim diqqətimizə təqdim edirsiniz. Siz bunu əsas kimi təqdim edirsiniz. 
Elədir, yoxsa yox?! 
İ s m a y ı l  V ə l i y e v: Elədir. 
İ l h a m  Ə l i y e v: Yaxşı, bəs onda o kitabı nə üçün yaradırsınız? 
İ s m a y ı l  V ə l i y e v: Bu layihədir. Redaksiya heyətinin işləməsi üçün vəsait kimi qəbul olunubdur. 
Çünki bəzi tarixi şəxsiyyətlər barədə hələ qəti qərar vermək imkanına malik deyilik. Redaksiya heyətində mən 
ensiklopediyanın gələcək problemləri ilə bağlı öz fikirlərimi demişəm. Bu qərar redaksiya heyətinin 
müzakirəsindən sonra veriləcəkdir. Biz yalnız texniki işləri görmüşük, latın qrafikasına çevirib çap eləmişik. 
Yəni hələ müzakirə bundan sonra olacaqdır. Əsas sözlük ən azı dörd-beş ay bütün kollektivlərdə... 
İ l h a m  Ə l i y e v: Siz hesab edirsiniz ki, bunlar müzakirə predmeti ola bilər?! 
İ s m a y ı l  V ə l i y e v: Biz köhnə ensiklopediyanın sözlüyünü nəşr etmişik. 
İ l h a m  Ə l i y e v: Bəs köhnə ensiklopediyada əks olunan burada əks olunmur, öz əksini tapmır? Bəziləri 
niyə çıxarılıb? Azərbaycanlı insanlar çıxarılıb, ermənilər qalıbdır? Səbəbi nədir? Mən indi deyərəm, gətirərlər, 
sizə göstərərlər.  
İ s m a y ı l  V ə l i y e v: Texniki səhvlər ola bilər.  
İ l h a m  Ə l i y e v: Burada texniki səhvlər ola bilməz. Siz nə danışırsınız? Siz bunu prezidentə təqdim 
edirsiniz. Siz bunu redaksiya heyətinin diqqətinə təqdim edirsiniz. Burada nə texniki səhvlər ola bilər? Bu, ən 
azı, səhlənkarlıqdır. Bir də ki, böyük siyasi səhvdir. 
İ s m a y ı l  V ə l i y e v: Doğrudur. 
İ l h a m  Ə l i y e v: İzahat verin.  
İ s m a y ı l  V ə l i y e v: İzahat ona görə verirəm ki, sözlüyün hazırlanması bizim kollektivin işi deyil. Biz 
onun öhdəsindən gələ bilmərik. Mən bunu əlaqədar təşkilatlara da demişəm. 
İ l h a m  Ə l i y e v: Öhdəsindən gələ bilmirsinizsə, bu məsələ ilə məşğul olmayın, məşğul olmayın! Mən 
sizi tanımırdım, birinci dəfədir görürəm. Sizi mənə təqdim etdilər ki, bu məsələ ilə məşğul olan bir şəxssiniz. 
Mən də sizi tanımaya-tanımaya redaksiya heyətinə daxil etdim və məsul katib vəzifəsinə təyin etdim. İndi 
görürəm ki, mən səhv etmişəm. Siz belə yanaşma ilə bu işin öhdəsindən necə gələcəksiniz?! 
İ s m a y ı l  V ə l i y e v: Cənab Prezident, bu, ilkin sözlükdür. 
İ l h a m  Ə l i y e v: Bu, əsas deyil?! 
İ s m a y ı l  V ə l i y e v: Bu layihədir. 
İ l h a m  Ə l i y e v: Yaxşı, bu nədir? 
İ s m a y ı l  V ə l i y e v: Bu, Azərbaycana həsr edilmiş xüsusi cilddir. 
İ l h a m  Ə l i y e v: Siz bunu işləmisiniz?!  
İ s m a y ı l  V ə l i y e v: Xeyr, bu işləniləcək. 
İ l h a m  Ə l i y e v: Bu nədir və haradan yaranıbdır? 
İ s m a y ı l  V ə l i y e v: Bu, Azərbaycan Respublikasına həsr olunmuş xüsusi cilddir və üzərində 
işləyəcəyik. Burada çox ciddi problemlər var. Vaxtilə 10 cildlik ensiklopediya nəşr olunanda 11-ci cild kimi 
xüsusi bir cild də nəşr edilməli idi. Mövcud olan ciddi problemlər həmin cildi nəşr etməyə imkan verməyibdir. 
O zaman bu işə bizim akademikimiz Cəmil müəllim rəhbərlik edibdir. O vaxt bunu çap eləmək mümkün 
olmadı. Sonra siyasi hadisələr dəyişdiyinə görə 1989-cu ildən sonra bu ensiklopediya üçün hazırlanan ma-
teriallar tamamilə köhnəldi. Ondan sonra bir neçə dəfə hazırlandı. Burada yenə də prinsipial məsələlər var ki, 
bunlar yenidən işlənilməlidir.  
İ l h a m  Ə l i y e v: Bunu kim yaradıbdır? 
İ s m a y ı l  V ə l i y e v: Bu, akademiyanın bütün qurumları və digər ali məktəblərin elmi rəhbərlərinin 
iştirakı ilə ilkin variant kimi hazırlanıbdır. 
İ l h a m  Ə l i y e v: Nə vaxt? 
İ s m a y ı l  V ə l i y e v: Deməli, 1989-cu ildən 1999-cu ilə qədər hazırlanıbdır. 
İ l h a m  Ə l i y e v: 1999-cu ilə qədər hazırlanıbdır. Siz özünüz buna baxmısınız?! 
İ s m a y ı l  V ə l i y e v: Bir qisminə baxmışam. 
İ l h a m  Ə l i y e v: Bəs siz bunu necə təqdim edirsiniz?! Bəs buna kim baxıbdır? 
İ s m a y ı l  V ə l i y e v: Tam baxılmayıbdır. 
İ l h a m  Ə l i y e v: Mən buna baxmışam. Düzdür, mənim vaxtım çox olmayıbdır. Baxmışam. Burada da çox 
maraqlı məqamlar var. İndi mən xırda məsələlərə toxunmaq istəmirəm. Halbuki burada çox gülməli şeylər 
yazılıbdır. Amma istəyirəm bir məsələyə toxunam. Demək, bu, 1999-cu ilə qədər işlənibdir?! 228-ci səhifəni açın 
və baxın orada nə yazılıb: 
"70-ci illərin sonlarında və 80-ci illərin əvvəllərində bütün ölkədə olduğu kimi, respublikada da durğunluq 
halları xeyli qüvvətlənmişdir".  
149 
 
Əgər oxumamısınızsa, mən sizin üçün oxuyaram: "İqtisadiyyatın və sosial sahənin inkişafında kobud 
səhvlərin doğurduğu mənfi meyllər dərin kök salmışdır. Ümumi həcm ardınca qaçmaq, coşğun irəliləyiş 
təsəvvürü yaratmaq iqtisadi yüksəlişin keyfiyyət cəhətlərinə diqqəti azaltmışdır. İnzibati amirlik metodu zirvəyə 
qalxmışdır". 
Bu sizin 70–80-ci illərə verdiyiniz qiymətdir. Elədir? Siz bu qiyməti verirsiniz? Bu nədir? Siz yerinizdə 
oturun. Hələ burada mənimlə mübahisə edir.  
İ s m a y ı l  V ə l i y e v: Mübahisə etmirəm. 
İ l h a m  Ə l i y e v: Bəs nə edirsən?! 
İ s m a y ı l  V ə l i y e v: Bu, köhnə materialdır. 
İ l h a m  Ə l i y e v: Köhnə material 1999-cu ilə qədər hazırlanıb: "1988-ci ilin mayında Vəzirov 
Azərbaycan KP MK-nın birinci katibi və MK-nın Büro üzvü seçildi".  
Bu nədir? Vəzirov kimdir? Təlxək, Azərbaycanı biabır edən, Azərbaycan xalqının qanını axıdan. Siz bunu qeyd 
edirsiniz. 1999-cu ilə qədər işlənən əsərdə Heydər Əliyev haqqında bir kəlmə də yoxdur. Mən indi burada oturma-
saydım, nə yazardın?! Buradan çıx get. Belə adam bu redaksiya heyətində işləyə bilməz. Mən böyük səhv 
etmişəm. Amma düzdür, bu, mənim səhvimdir. Sizi tanımamışam. Buradan gedin.  
İ s m a y ı l  V ə l i y e v: Söz deməyə icazə olarmı? 
İ l h a m  Ə l i y e v: Olmaz, qurtardı. Baş redaktor, siz hara baxırsınız?  
M a h m u d  K ə r i m o v: Cənab Prezident... 
İ l h a m  Ə l i y e v: Belə çıxır, buna heç kim baxmır. Bəs nə üçün gətirib mənə təqdim edirsiniz?  
M a h m u d  K ə r i m o v: Cənab Prezident, ümumiyyətlə, bu gün buraya çıxarılmamalı idi. 
İ l h a m  Ə l i y e v: Necə çıxarılmamalı idi ki, masanın üzərinə düzmüsünüz.   
M a h m u d  K ə r i m o v: Onun üzərində işləmək...  
İ l h a m  Ə l i y e v: Onun üzərində işləmək olmaz. Olmaz!  
M a h m u d  K ə r i m o v: Razıyam. 
İ l h a m  Ə l i y e v: Razısınızsa, bəs bu işlərlə mən məşğul olmalıyam?! Əgər dünən axşam mənim vaxtım 
olmasaydı, sözün düzü, heç buna baxmayacaqdım. Deyəcəkdim ki, sözlük hazırlanıbdır. Məni də əmin ediblər, 
Fatma Abdullazadə. Sözlük var, 1-ci cild var, hər şey bunun üzərində qurulacaq. İndi mən görürəm, bu nəyin 
üzərində qurulmalıymış. Belə də məsuliyyətsizlik olar?! Bu, ən azı, məsuliyyətsizlikdir. Bu, yumşaq desək, 
böyük siyasi səhvdir.  
Mən yenə də deyirəm, əgər Azərbaycanda son seçkilər başqa cür olsaydı, indi mən təsəvvür edirəm, ora nələr 
yazılacaqdı. Bu, vaxtilə konyunktura naminə yazılıbdır, tarix təhrif olunubdur. 70–80-ci illər müasir Azərbaycan 
tarixində çiçəklənmə dövrüdür. O vaxt bir nəfər gəlib burada tarixi alt-üst edibdir və hamı da buna əl çalıbdır. Yaxşı, 
bu tarixdir, keçdi. Amma yaxşı, 2004-cü ildə biz – buna kitabça da deyə bilmərəm –  bunu necə müzakirə edək? Ona 
görə də bunu götürün tullayın və yenidən işləyin. Sözlüyü də, xüsusi cildi də.  
Mən bu işdən çox narazıyam. Mən heç təsəvvür edə bilmirdim ki, bizdə işlər bu səviyyədə qurulur. Üç aydır ki, 
qərar verilibdir. Siz, heç olmasa, üç ay ərzində maraqlanaydınız. Siz baş redaktorsunuz. İndi bu adamı heç 
tanımıram, aydındır. Heç o bilmir nə danışır. Onun üçün Saryan bizim xadimlərdən, bəlkə də, daha əzizdir və 
hesab edir ki, Azərbaycanın ərazisində Stepanakert kimi şəhər var. Bizim İcra Aparatımız, Fatma Abdullazadə 
bunu mənə təqdim ediblər. Belə də şey olar?! Gedin, ciddi nəticə çıxarın və qısa müddət ərzində yenidən 
hazırlayın, təqdim edin. Redaksiya heyətindən xahiş edirəm ki, – yəqin onlar da mənim kimi bunu ilk dəfə görürlər 
– məşğul olun. Sözlük də hazırlanmalıdır, xüsusi cild də hazırlanmalıdır. Reallığı, Azərbaycanın tarixini əks 
etdirən, heç bir təhrifsiz, heç bir qərəzsiz. Oturun.       
M a h m u d   K ə r i m o v: Cənab Prezident, olarmı bir arayış verim? 
İ l h a m  Ə l i y e v: Verin. 
M a h m u d  K ə r i m o v: Cənab Prezident, Sizin iradlarınızı qəbul edirəm. İş ondadır ki, bir az səmimi 
danışsaq, faktiki olaraq, redaksiya heyəti indiyə kimi işləməyibdir. İşləməyib ona görə ki, redaksiya heyəti özü 
təsdiq edilməmişdi. Biz bilmirdik ki, bu redaksiya heyətinin üzvləri kimlər olacaqdır. Gözləyirdik ki, redaksiya 
heyəti təsdiq olunsun, ondan sonra yığışmalıydıq və bütün iş bölgüsünü, ümumiyyətlə, işin qurulmasını müzakirə 
edib işə başlamalıydıq. Bu mənim üçün də gözlənilməzdir. Mən bu materialları ilk dəfə görürəm. Çox yaramaz 
materiallardır. Bunu elmi əsas kimi götürmək olmaz və müzakirəyə də çıxarmaq mümkün deyildir.  
Cənab Prezident, Sizə söz veririk ki, biz işə yenidən başlayaraq həm xüsusi cild, həm də sözlük üzərində ciddi 
işləyəcəyik. 
İ l h a m  Ə l i y e v: Yaxşı. 
 
150 
 
YEKUN NİTQİ 
 
Hörmətli redaksiya heyətinin üzvləri! 
Hesab edirəm ki, bu gün çox səmərəli müzakirələr aparıldı, çox dəyərli fikirlər səsləndi. Hesab edirəm ki, 
redaksiya heyətinin ilk iclası ümumi işimizə gözəl istiqamət vermiş oldu. Heç bir fikir ayrılığı yoxdur, 
ensiklopediya Azərbaycan tarixini, Azərbaycanın bu gününü və ümumiyyətlə, Azərbaycanda bütün əsrlər boyu 
baş vermiş hadisələri oxuculara açıq-aydın, qərəzsiz, təhrifsiz çatdırmalıdır. Bu özümüz üçün də, Azərbaycan 
xalqı üçün də lazımdır, eyni zamanda, dünya üçün də lazımdır.  
Əfsuslar olsun ki, Azərbaycan öz dövlət müstəqilliyini əldə etdikdən sonra informasiya blokadasına düçar oldu. 
Ermənistanın və dünya erməni lobbisinin fəaliyyəti nəticəsində Azərbaycan haqqında ya, ümumiyyətlə, məlumat 
verilmirdi, ya da yalnız mənfi məlumat verilirdi. Bu blokadanı yarmaq çox çətin məsələ idi. Amma bütün bunlara 
baxmayaraq, xalqımızın ümummilli lideri Heydər Əliyevin səyləri nəticəsində bu blokada dağıdıldı və artıq 
Azərbaycan haqqında, Azərbaycan həqiqətləri haqqında dünyada, bütün beynəlxalq təşkilatlarda kifayət qədər 
məlumatlar var. Təsadüfi deyil ki, dünyanın aparıcı beynəlxalq təşkilatları artıq Ermənistanı işğalçı dövlət kimi 
tanıyırlar, Azərbaycan torpaqlarının işğal olunmasını etiraf edirlər və beləliklə, bu, gələcək danışıqlar prosesində 
gözəl bir zəmin yaradır. "Azərbaycan Sovet Ensiklopediyası" haqqında kifayət qədər danışıldı. Əlbəttə ki, o dövr 
üçün "Azərbaycan Sovet Ensiklopediyası" ümumi bir əsər idi. Yenə də qeyd etmək istəyirəm, o vaxtın ideoloji 
çərçivələri belə idi ki, burada Azərbaycanın tarixi tam mənada öz əksini, təbii ki, tapa bilmirdi. Bəzi hallarda 
Azərbaycana yad olan, millətimizə, xalqımıza yad olan, yaxud da düşmənçilik mövqeyində dayanan şəxslər 
haqqında da məlumatlar verilmişdir. O da zəmanənin tələbi idi. Yenə də qeyd edirəm ki, Azərbaycan müstəqil 
dövlət deyildi və əlbəttə ki, bu ensiklopediyaya mərkəzi orqanlar tərəfindən də nəzarət var idi və burada qeyd 
olundu ki, müəyyən dəyişikliklər də edilmişdir.  
İndi Azərbaycan müstəqil dövlətdir. İndi Azərbaycanda nə Şaumyan var, nə də başqası. Əgər özümüzdən 
olanlar burada Xankəndi əvəzinə Stepanakert yazmasalar, bizim qarşımıza heç bir problem çıxmayacaqdır. 
Mən nə bu sözlüyü, nə də 1-ci cild adlandırılan kitabı qəbul etmirəm və hesab edirəm ki, bu ensiklopediyanın 
hazırlanmasında, formalaşmasında bundan istifadə etmək mümkün deyildir. Bu yenidən işlənilməlidir. Artıq 
mən redaksiya heyəti üzvlərinin də əhval-ruhiyyəsini görürəm, görürəm ki, hamımız böyük həvəslə bu işə 
başlayacağıq. Əminəm ki, yaxın zamanlarda sözlük, eyni zamanda, 1-ci cild də yenidən işlənib hazırlanacaqdır. 
Tələskənliyə də yol vermək olmaz. Biz hamımız çalışmalıyıq ki, bu, müfəssəl bir əsər olsun. Azərbaycanın 
reallıqlarını, tarixini əks etdirən, Azərbaycanın bu gününü əks etdirən əsər olsun. Ona görə nə qədər zaman, vaxt 
lazımdırsa, gərək işlər aparılsın. 
Burada qeyd olundu ki, ensiklopediyamız 20–25 cilddən ibarət nəzərdə tutulur. Hesab edirəm ki, buna 
redaksiya heyəti baxa bilər. Amma mənim fikrim belədir ki, hər halda, biz bunu 25 cilddən az olmamaq şərtilə  
nəşr etməliyik. Bu, İnternetə, bütün digər elektron daşıyıcılarına çıxarılmalıdır, xarici dillərə tərcümə edilməlidir 
ki, təkcə biz yox, bütün dünya Azərbaycan həqiqətləri ilə tanış ola bilsin. 
Azərbaycan on ildən artıqdır ki, müstəqil dövlətdir və əlbəttə ki, bu dövr ensiklopediyada xüsusi bir yer 
almalıdır. Azərbaycanın müstəqilliyinin formalaşmasında, onun qorunub saxlanmasında, azərbaycançılıq 
ideologiyasının formalaşmasında, Azərbaycan dilinin qorunmasında ümummilli liderimiz Heydər Əliyevin 
fəaliyyəti və xidmətləri, təbii ki, xüsusi bir yer almalıdır. Mən əminəm ki, redaksiya heyəti və bu məsələ ilə 
məşğul olan alimlərimiz bunun öhdəsindən gələcəklər. Bu, Azərbaycan tarixində xüsusi yeri olan bir dövrdür. 
Bildiyiniz kimi, Azərbaycan müstəqillik dövrünün ilk illərində çox böyük çətinliklər çəkib, Azərbaycan, demək 
olar ki, parçalanmaq ərəfəsində idi. Əgər o vaxt xalqın tələbi ilə Heydər Əliyev Azərbaycan rəhbərliyinə 
gəlməsəydi, xalqımızı böyük bəlalar gözləyə bilərdi. 
Mən hesab edirəm ki, ensiklopediyada Azərbaycan tarixi üçün mühüm hadisələr xronoloji baxımdan deyil, 
təhlil baxımından işıqlandırılmalıdır. Təbii ki, xronoloji gedişat çox mühümdür. Amma eyni zamanda, hesab 
edirəm ki, təhlillər də aparılmalıdır və Azərbaycan tarixi üçün həlledici hadisələr – iqtisadi, siyasi, tarixi 
cəhətdən önəmli hadisələr düzgün araşdırılmalıdır. Bu bizim üçün lazımdır. Bu gün üçün lazımdır, gələcək 
nəsillər üçün lazımdır.  
Azərbaycanın uğurlu neft strategiyası, Azərbaycanın iqtisadi inkişafı, sosial məsələlərin həlli, Azərbaycanda 
gedən quruculuq işləri, müstəqilliyimizin möhkəmləndirilməsi – bütün bu məsələlər öz əksini tapmalıdır. 
Əlbəttə ki, Ermənistanın Azərbaycana etdiyi təcavüz, işğal da öz əksini tapmalıdır. Bu məsələ ensiklopediyada 
çox geniş yer almalıdır. Hesab edirəm ki, əgər bu məsələ geniş yerini taparsa, düzgün təqdim olunarsa, bu gün 
üçün də, gələcək üçün də mühüm bir hadisəyə çevriləcəkdir.  
Burada Azərbaycan xalqının keçmişi ilə əlaqədar, başqa ölkələrdə yaşayan azərbaycanlıların taleyi ilə əlaqədar, 
Azərbaycanın milli irsi ilə əlaqədar çox dəyərli təkliflər səsləndi. Hesab edirəm, bütün bu məsələlər öz əksini 
tapacaq və əlbəttə ki, növbəti iclaslarda daha geniş müzakirə olunacaqdır.  
151 
 
Bugünkü müzakirədən çox razıyam, məndə bu gün əminlik hissi oyanıb ki, biz bu işin öhdəsindən gələcəyik. 
Düzdür, dünən bu yazıları vərəqləyəndə mən çox məyus oldum. Amma bugünkü iclas məni çox ruhlandırdı. Bu 
nəcib, olduqca vacib işdə sizin hamınıza uğurlar arzulayıram. Əminəm ki, biz Azərbaycan xalqına gözəl bir 
hədiyyə bəxş edəcəyik, "Azərbaycan Milli Ensiklopediyası" yaxın zamanlarda işıq üzü görəcəkdir. Sağ olun, 
təşəkkür edirəm.   
 
 
 
 
 
152 
 
 
AZƏRBAYCANIN PRAVOSLAV   
XRİSTİANLARINA 
 
Hörmətli həmvətənlər! 
Sizi xristianların müqəddəs Pasxa bayramı münasibətilə ürəkdən təbrik edir, hamınıza cansağlığı, 
xoşbəxtlik və bayram əhval-ruhiyyəsi arzulayıram. 
Yüksək bəşəri-mənəvi dəyərlərdən faydalanmaq imkanı verən Pasxa bayramı xristian aləmi tərəfindən 
həmişə böyük sevinclə qarşılanmışdır. Bütün dini bayramlar kimi, bu bayram da sülhə, əmin-amanlığa çağıran 
və mərhəmət duyğusu oyadan ruhu ilə əsrlər boyu insanlar arasında səmimiyyət və mehribanlığı artırmış, 
dostluq, qardaşlıq və həmrəyliyin rəmzinə çevrilmişdir. 
Səmavi dinlərin dinc və birgəyaşayış məkanı olmuş Azərbaycanda tarixən müxtəlif dini icmalar arasında 
həmişə mehriban dostluq münasibətləri hakim olmuş, dini zəmində heç bir problem mövcud olmamışdır. 
Azərbaycanın dövlət müstəqilliyinin bərpasından sonra Pasxa bayramının da pravoslav vətəndaşlarımız 
tərəfindən geniş şəkildə qeyd edilməsi ölkəmizdə dilindən, dinindən və etnik mənsubiyyətindən asılı olmayaraq, 
uzun əsrlər boyu bir yerdə yaşayan xalqlar arasındakı dini dözümlülüyün parlaq təzahürüdür. 
Azərbaycanda yaşayan bütün xalqların dini-mənəvi dəyərlərinə qarşılıqlı ehtiramla yanaşılması nəticəsində 
burada hökm sürən tolerantlıq və konfessiyaların azad fəaliyyəti üçün yaradılmış imkanlar təməli ümummilli 
lilerimiz Heydər Əliyev tərəfindən qoyulmuş və bu gün də uğurla həyata keçirilən dövlət-din münasibətləri 
konsepsiyasının doğruluğu və həyatiliyini göstərir. 
İnanıram ki, müstəqil Azərbaycanın daha güclü olması naminə ölkəmiz qarşısında dayanan başlıca 
vəzifələrin həllində, cəmiyyətimizdə vətəndaş həmrəyliyinin tam bərqərar olması işində siz – xristian 
həmvətənlərimiz bundan  sonra da öz qüvvələrinizi səfərbər edəcəksiniz. Bu yaz günlərində bütün saf 
niyyətlərinizin yerinə yetməsini arzu edir, hər birinizin ailəsinə firavanlıq, dinc həyat və mənəvi rahatlıq 
diləyirəm. 
Bayramınız mübarək olsun! 
 
İLHAM ƏLİYEV 
Azərbaycan Respublikasının Prezidenti 
 
Bakı şəhəri, 10 aprel  2004-cü il 
153 
 
 
SURİYA ƏRƏB RESPUBLİKASININ  
PREZİDENTİ ZATİ-ALİLƏRİ  
CƏNAB BƏŞŞAR ƏL-ƏSƏDƏ 
 
Hörmətli cənab Prezident! 
Suriya Ərəb Respublikasının milli bayramı – Müstəqillik günü münasibətilə Sizi və bütün xalqınızı 
şəxsən öz adımdan və Azərbaycan xalqı adından səmimi-qəlbdən təbrik edirəm. 
Əminəm ki, Azərbaycan ilə Suriya arasında dostluq və əməkdaşlıq münasibətlərinin inkişafı üçün səylərimizi 
bundan sonra da davam etdirəcəyik. 
Sizə möhkəm cansağlığı, işlərinizdə uğurlar, dost Suriya xalqına sülh və tərəqqi arzulayıram. 
 
Hörmətlə, 
 
İLHAM ƏLİYEV 
Azərbaycan Respublikasının Prezidenti  
 
Bakı şəhəri, 10 aprel 2004-cü il  
154 
 
 
DANİMARKANIN KRALİÇASI  
ÜLYAHƏZRƏT  II MARQRETEYƏ 
 
Ülyahəzrət! 
Danimarka  Krallığının milli bayramı – Təvəllüd gününüz münasibətilə Sizi və bütün xalqınızı şəxsən öz 
adımdan və Azərbaycan xalqı adından səmimi-qəlbdən təbrik edirəm. 
Əminəm ki, ölkələrimiz arasında yaranmış dostluq və əməkdaşlıq münasibətləri xalqlarımızın mənafeyinə 
uyğun olaraq bundan sonra da inkişaf edəcək və genişlənəcəkdir. 
Sizə möhkəm cansağlığı, işlərinizdə uğurlar, dost Danimarka xalqına sülh və firavanlıq arzulayıram. 
 
Hörmətlə, 
İLHAM ƏLİEV 
Azərbaycan Respublikasının Prezidenti 
 
Bakı şəhəri, 10 aprel 2004-cü il 
155 
 
 
AZƏRBAYCANDA ATATÜRK MƏRKƏZİNİN  
AÇILIŞI MƏRASİMİNDƏ*  NİTQ 
 
10 aprel 2004-cü il 
 
Hörmətli cənab nazir! 
Hörmətli qonaqlar! 
Hörmətli xanımlar və cənablar! 
Bu gün Azərbaycanın müasir tarixində çox əlamətdar bir gündür. Bu gün Azərbaycanda Atatürkün evi – 
Atatürk Mərkəzi açılır. Mən bu münasibətlə sizin hamınızı ürəkdən təbrik edirəm.  
Burada qeyd olundu ki, bu mərkəzin açılması barədə qərar Azərbaycanın ümummilli lideri Heydər Əliyev 
tərəfindən verilmişdir. Həmin sərəncam veriləndən sonra bir müddət mərkəz üçün münasib bir bina axtarılıb və 
nəhayət, bu, müəyyən olunubdur. Bu gün gözəl tarixi binada Atatürk Mərkəzi öz fəaliyyətinə başlayır.  
Mustafa Kamal Atatürk dünyanın ən görkəmli şəxsiyyətlərindən biridir. Böyük dövlət xadimi, siyasi 
xadimdir. Onun Türkiyə qarşısında, bütün türk dünyası qarşısında misilsiz xidmətləri olmuşdur. Ən böyük 
xidməti isə Türkiyə Cümhuriyyətini yaratmasıdır. Müasir Türkiyə Mustafa Kamal Atatürkün əsəridir. Necə ki, 
müasir Azərbaycan Heydər Əliyevin əsəridir. Atatürkdən sonra 65 il yaşayan Türkiyənin bütün uğurlarının 
təməli məhz 1923-cü ildən qoyulmuşdur. Bu düzgün, sağlam təməl üzərində qurulmuş müasir dövlət inkişaf 
etmiş, güclənmişdir və bu gün Türkiyə dünyada böyük siyasi çəkiyə malik olan bir ölkədir. Türkiyənin Dünya 
Birliyində çox önəmli yeri vardır. Bu bizim hamımızı – bütün türk dünyasını sevindirir. 
Mustafa Kamal Paşanın ən böyük xidmətlərindən biri də odur ki, onun tərəfindən, bilavasitə onun rəhbərliyi 
və iştirakı ilə türk ordusu yaranmışdır. Bu ordu bu gün güclənmiş və deyə bilərəm ki, bölgədə, regionda sülhün, 
təhlükəsizliyin keşiyində duran bir ordudur. Türkiyə Cümhuriyyətinin, bütün türk dünyasının rahat, təhlükəsiz 
şəraitdə yaşamasında mühüm rol oynayan bir amildir. Biz, türk dünyası haqlı olaraq bundan qürur hissi 
duyuruq.  
Mustafa Kamal Atatürk təkcə Türkiyə haqqında deyil, bütün türk dünyası haqqında daim düşünmüşdür. O 
cümlədən Azərbaycanda yaşanan olaylar da onu hər zaman narahat edirdi, düşündürürdü və azərbaycanlı 
qardaşlarına olan məhəbbəti, hörməti, sevgisi bizim hamımıza bəllidir. 
Təsadüfi deyil ki, Azərbaycan müstəqilliyə qovuşandan sonra onu tanıyan ilk ölkə Türkiyə olmuşdur. Ondan 
sonra Türkiyə–Azərbaycan əlaqələri, münasibətləri günü-gündən inkişaf edir, güclənir. Bu münasibətlərin 
inkişafında Azərbaycanın ümummilli lideri Heydər Əliyevin xidmətləri müstəsnadır. Məhz onun fəaliyyəti 
nəticəsində son on il ərzində Türkiyə–Azərbaycan münasibətləri güclənmiş, inkişaf etmişdir və bu gün 
ölkələrarası münasibətlərə örnək, nümunə ola bilər. Biz bu siyasətə sadiqik. Biz, Azərbaycanın yeni rəhbərləri 
bütün məsələlərdə Heydər Əliyevin yolu ilə gedirik. O cümlədən Türkiyə–Azərbaycan münasibətlərinin inkişafı 
baxımından da biz bu siyasətə sadiqik. 
Ölkələrimiz arasında bütün sahələrdə uğurlu əməkdaşlıq, işbirliyi mövcuddur. Siyasi, iqtisadi, hərbi, mədəni – 
bütün sahələrdə münasibətlərimiz inkişaf edir və bu bizi çox sevindirir.  
Bu gün Türkiyədə və Azərbaycanda dünyanın ən böyük layihəsi – Bakı–Tbilisi–Ceyhan layihəsi həyata 
keçirilir. Bu layihə bizi daha da sıx bağlayacaq, daha da sıx birləşdirəcəkdir. Regional əməkdaşlıq üçün gözəl 
şərait yaradacaqdır. Ümumiyyətlə, regionda bundan sonra gedən proseslərə böyük təsir göstərəcəkdir.  
Bizim gücümüz birliyimizdədir. Azərbaycan müstəqil ölkə kimi yaşamağa başlayandan sonra biz hər zaman 
Türkiyənin dəstəyini hiss etmişik və ümummilli liderimiz Heydər Əliyevin həmişə kəlamını yadda saxlayırıq: 
Biz bir millət, iki dövlətik. Türkiyə harada, Azərbaycan orada, Azərbaycan harada, Türkiyə orada olmalıdır. 
Əminəm ki, bundan sonra da belə olacaqdır. 
Bilirsiniz ki, Heydər Əliyev, eyni zamanda, Atatürk beynəlxalq sülh mükafatı ilə təltif edilmişdir. Mən o 
mərasimi çox yaxşı xatırlayıram. O orada böyük bir nitq söylədi və qeyd etdi ki, müxtəlif dövrlərdə çoxlu 
ordenlər, medallar, mükafatlar almışdır. Amma dedi ki, mənim üçün bu mükafat indiyə qədər aldığım bütün 
mükafatlardan qiymətlidir, doğmadır və əzizdir. Bu da təbiidir. Çünki Heydər Əliyev Atatürkün mədəni, tarixi 
irsinə həmişə sadiq olan bir şəxsiyyət idi və bugünkü Azərbaycan da məhz bu yol ilə gedir. Azərbaycan 
güclənir, öz iqtisadi, siyasi potensialını işə salır və dünyada özünə layiq yerini artıq tutubdur. Mən əminəm ki, 
ölkəmiz bundan sonra daha yüksək pilləyə qalxacaqdır. 
                                                 
      *Mərasimdə Azərbaycanda Atatürk Mərkəzinin müdiri Nizami Cəfərov, Türkiyə Cümhuriyyətinin dövlət naziri Bəşir 
Atalay, Atatürk Yüksək Qurumunun başqanı, professor Sadıq Tural çıxış etdilər.  
156 
 
Bu gün çox əlamətdar bir gündür. Mən ümid edirəm və əminəm ki, burada, Azərbaycanda fəaliyyət 
göstərəcək Atatürk Mərkəzində Atatürkün tarixi irsi öyrəniləcək və təbliğ ediləcəkdir. Mən Atatürk Mərkəzinə 
uğurlar arzulayıram. Sizin hamınızı bu tarixi hadisə münasibətilə bir daha təbrik edirəm. Sağ olun. 
 
 
157 
 
 
TÜRKİYƏNİN NÜFUZLU "ŞOU-TV"  
KANALINA MÜSAHİBƏ 
 
– Hörmətli Prezident, ilk öncə Bakı–Tbilisi–Ceyhan neft və Bakı–Tbilisi–Ərzurum qaz kəməri 
layihələrindən başlamaq istəyirəm. Hər iki böyük layihə ilə bağlı son hadisələr haqqında danışsanız, 
məmnun olarıq. 
– Hər iki layihə uğurla həyata keçirilir. Bildiyiniz kimi,  Bakı–Tbilisi–Ceyhan neft kəmərinin tikintisi işində 
keçmişdə müəyyən çətinliklər olmuşdur. Amma bütün bu maneələr aradan qaldırılıb və inşaat işləri həm 
Azərbaycanda, həm Gürcüstanda, həm də Türkiyədə çox uğurla davam edir. Nəzərdə tutulub ki, bu ilin sonuna 
qədər boru xətti istifadəyə veriləcək. Bütün işlər cədvəl üzrə gedir, böyük işlər görülübdür, böyük həcmdə vəsait 
qoyulubdur. Ümid edirəm ki, bu layihə vaxtında başa çatdırılacaq. "Şahdəniz" layihəsi də uğurla davam edir. 
Artıq orada da böyük işlər görülübdür. Ümid edirəm ki, bu da nəzərdə tutulan vaxtda istifadəyə veriləcək. Bu 
da, öz növbəsində, Azərbaycanın təbii qazını Türkiyəyə, daha sonra isə digər Avropa ölkələrinə çatdıracaqdır. 
– Gürcüstandakı son hadisələr Bakı–Tbilisi–Ceyhan neft kəmərinə mənfi təsir göstərə biləcək bir 
nəticə verdimi? 
– Xeyr, Gürcüstanda baş verən hadisələrin bu layihəyə heç bir təsiri olmadı. Bildiyiniz kimi, üç ölkə öz 
ərazisində boru xəttinin qorunması üçün öhdəliklər götürmüşdür. Kəmərin təhlükəsizliyi ilə bağlı bütün 
məsələlər həmin ölkələrin səlahiyyətləri çərçivəsində həll edilməlidir. Bu vaxta qədər bu məsələdə heç bir 
çətinlik olmamışdır. Ümid edirəm ki, bundan sonra da olmayacaqdır. 
– Hörmətli Prezident, Amerikada prezident seçkiləri yaxınlaşdığı bir dövrdə həmin ölkədəki ermənilər 
prezident Buşa məktub göndərərək Bakı–Ceyhan neft kəmərinin Gürcüstandan yox, Ermənistan 
ərazisindən keçməsini təklif etdilər. Bu cür təklifləri necə qiymətləndirirsiniz? 
– Bilirsiniz ki, ermənilər hər zaman bu boru xəttinin əleyhinə çıxıblar. Çünki onlar gözəl başa düşürlər ki, 
kəmər istifadəyə veriləndən sonra Azərbaycanın iqtisadi potensialı xeyli dərəcədə artacaq, güclənəcəkdir. Təbii 
ki, Azərbaycan iqtisadi cəhətdən güclü dövlətə çevrilərsə, əlbəttə ki, Ermənistan–Azərbaycan, Dağlıq Qarabağ 
münaqişəsinin həllində də üstünlük əldə edəcəkdir. İkincisi, bu layihə Azərbaycanı, Gürcüstanı və Türkiyəni bir 
daha yeni formada birləşdirən layihədir. Ermənistan onsuz da regionda gedən bütün iqtisadi layihələrdən 
kənarda qalır. Demək olar ki, təcrid olunub. Bu layihə Ermənistanı daha da təcrid edəcəkdir. Bütün bu amilləri 
nəzərə almaq şərtilə Ermənistan əvvəldən layihənin əleyhinə çıxmışdır. Sadəcə olaraq, Ermənistanın bu vaxta-
dək bütün cəhdləri nəticə verməmişdir. Ona görə də indi tələb edirlər ki, kəmər Ermənistan ərazisindən keçsin. 
Halbuki bu, mümkün deyil, biz buna heç vaxt razı ola bilmərik. Digər tərəfdən, erməni lobbisi dünyada fəaliyyət 
göstərən ekoloji qurumlara, qeyri-hökumət təşkilatlarına böyük təzyiqlər göstərir ki, guya bu layihə ətraf mühit 
baxımından təhlükəlidir. Əslində isə bu belə deyildir. 
– Gürcüstanda da ətraf mühit adı altında Bakı–Tbilisi-Ceyhan layihəsinə qarşı çıxan bəzi qruplar var. 
Bəzi xarici ölkələr onları təşkilatlandırır, maliyyələşdirirlər. Bunların layihə üçün maneə yarada 
biləcəyinə inanırsınızmı? 
– Xeyr, artıq onların heç bir təsiri qalmamışdır. Bilirsiniz, bəzi ekoloji qurumlar bəlkə də, həqiqətən, 
narahatlıq hissləri keçirirlər. Amma onların böyük əksəriyyəti ermənilərin təsiri altında olan qurumlardır və 
burada ancaq siyasi motivlər var. "Mavi axın" layihəsi ətraf mühit üçün qat-qat təhlükəlidir. Amma baxın, onun 
tikintisində həmin təşkilatlardan heç birinin səsi çıxmadı. Nə üçün Bakı–Ceyhan kəmərinin əleyhinə çıxırlar? 
Bunun əsasında ancaq siyasi amillər dayanır. Bu təşkilatlar bizə kredit ayıran Dünya Bankına, digər beynəlxalq 
maliyyə qurumlarına da müraciətlər göndərmişlər. Onları bu işdən çəkindirmək üçün cəhdlər göstərmişlər. 
Amma onların heç birinin nəticəsi olmamışdır. Ermənistanın bu növbəti təxribat planı həyata keçməmişdir.  
– Rusiyanın bu məsələyə mövqeyi necədir? 
– Rusiyanın bu mövzu ilə bağlı hər hansı bir hərəkəti olmadı. Rusiya son illər ərzində, ümumiyyətlə, bu 
məsələlərə qarışmır, sadəcə olaraq, bir müşahidəçi kimi bu məsələyə münasibət göstərir. Heç bir problem, çətinlik, 
etiraz olmamışdır. 
– Cənab Prezident, başqa bir mövzuya keçmək istəyirəm. İyun ayında Türkiyədə NATO-nun zirvə 
toplantısı keçiriləcək. Azərbaycan da NATO-ya üzv olmağa çalışır. Bildiyimə görə, Siz NATO-nun zirvə 
toplantısında iştirak edəcəksiniz. NATO-nun genişlənməsi prosesini necə qiymətləndirirsiniz? 
– Bu, dünyada gedən təbii bir prosesdir və buna bütün qüvvələr təbii yanaşmalıdır. Azərbaycan da NATO-
nun həyata keçirdiyi proqramlarda fəal iştirak edir, "Sülh naminə tərəfdaşlıq" proqramının fəal iştirakçısıdır. 
Əlbəttə ki, Azərbaycan NATO-nun zirvə toplantısında da fəal iştirak edəcəkdir. NATO-nun genişlənməsi son 
illər ərzində dünyada gedən proseslərin təzahürüdür. Əlbəttə ki, dünya ictimaiyyəti bunu belə 
qiymətləndirməlidir. 
158 
 
– Hörmətli Prezident, icazənizlə bildirmək istəyirəm ki, Əfqanıstan və İraqda NATO-nun iştirak 
etməsi məsələsinin gündəliyə gələcəyi ehtimal edilir. Qafqazdakı münaqişə ocaqlarının da NATO-nun 
səlahiyyət dairəsi çərçivəsində daxil olacağı gözlənilir. Bu, bölgədəki qüvvələr nisbətinə mənfi təsir edə 
bilərmi? 
– Məncə, təsir etməz, çünki bilirsiniz ki, bölgə müxtəlif ölkələrdən ibarətdir və bu ölkələrin də yolu eyni 
deyildir. Hər bir ölkə özünə uyğun siyasət seçib. Azərbaycanın da siyasəti uzun illər ərzində dəyişməz olaraq 
qalır. Biz öz gələcəyimizi Avroatlantik məkanına inteqrasiyada görürük. Azərbaycanın bütün sahələrdə apardığı 
siyasət bunu deməyə əsas verir. Biz Avropa Birliyi ilə də daha sıx inteqrasiya etmək niyyətindəyik və bu 
istiqamətdə artıq praktiki işlər görülür. O cümlədən, Dünya Birliyinə də inteqrasiya ölkəmiz üçün çox vacibdir. 
Bu baxımdan hesab etmirəm ki, bölgədəki qüvvələr nisbəti dəyişə bilər. 
– Hörmətli Prezident, qarşıdakı beş ilə nəzər salsaq, Siz prezident olaraq Azərbaycanı iqtisadi 
baxımdan, texnologiya, təhsil, sosial həyat, xarici əlaqələr baxımından necə görürsünüz? Qarşıdakı beş 
ilin Azərbaycanının layihəsini açıqlaya bilərsinizmi? 
– Bu barədə mən öz çıxışlarımda əhaliyə kifayət qədər məlumat vermişəm. Bu mənim seçkiqabağı 
kampaniyamın tərkib hissəsi idi. Seçkilərdə hər bir namizəd öz proqramı ilə iştirak edirdi. O cümlədən də mən. 
Mənim bütün planlarım ictimaiyyət üçün sirr deyildir. Mən Azərbaycanı müasir, iqtisadi cəhətdən güclü dövlət 
kimi görmək istəyirəm. Hesab edirəm ki, Azərbaycanın hər bir vətəndaşı ölkəni bu cür görmək istəyir.  
Eyni zamanda, inanıram ki, növbəti beş ildə Azərbaycanın bölgədə də, dünyada da nüfuzu artacaqdır. 
Ölkəmiz coğrafi-siyasi cəhətdən, həm bölgə üçün, həm də geniş mənada Avropa üçün çox mühüm bir ölkədir. 
Burada çox güclü intellektual potensial var. Azərbaycanda yeni sənaye müəssisələri yaranacaqdır. Mənim 
təşəbbüsümlə həyata keçirilən sosial-iqtisadi islahatların ilk nəticələrini artıq, demək olar ki, biz müşahidə 
edirik. Eyni zamanda, Azərbaycanın bölgələrinin inkişafı da çox önəmlidir. Azərbaycanın təkcə paytaxtı Bakı 
yox, bütün bölgələri inkişaf etməlidir. Bu istiqamətdə də proqram tərtib edilib və mətbuatda dərc olunubdur. 
Azərbaycan öz neft və qaz ehtiyatlarını dünya bazarlarına çatdıraraq böyük səmərə əldə edəcək və bu da bizə 
imkan verəcək ki, iqtisadiyyatın bütün sahələri inkişaf etdirilsin. Mən ümid edirəm və əminəm ki, qarşıda duran 
bu proqramları biz ləyaqətlə yerinə yetirəcəyik. 
– Mən də inanıram ki, qarşıdakı beş il ərzində Qafqaz dövlətləri arasından güclü bir Azərbaycan 
ortaya çıxacaq. Bəs bu beş ildə qarşıya çıxa biləcək ən ciddi problem kimi nəyi görürsünüz? 
– Hesab edirəm ki, beş il ərzində, bəlkə daha da az bir müddətdə Ermənistan–Azərbaycan, Dağlıq Qarabağ 
münaqişəsi öz həllini tapmalıdır. Artıq biz XXI əsrdə yaşayırıq və Ermənistanla birlikdə müxtəlif beynəlxalq 
təşkilatların da üzvüyük. Belə olan halda bir ölkənin başqa ölkənin torpaqlarını işğal etməsi dözülməzdir. Bütün 
dünya ictimaiyyəti, böyük dövlətlər buna son qoymalıdır. Ermənistan öz işğalçı siyasətindən əl çəkməlidir, 
Azərbaycanın işğal olunmuş torpaqlarından çıxmalıdır və beləliklə, bir milyon Azərbaycan qaçqın və köçkünü 
öz doğma torpaqlarına qayıtmalıdır. Bu təkcə Azərbaycan üçün yox, bütün bölgə üçün önəmlidir. Çünki 
Ermənistan bölgə üçün təhlükədir, Dağlıq Qarabağ nəzarətsiz bir zonadır. Orada heç bir beynəlxalq nəzarət 
yoxdur, monitorinq keçirilmir. Bizdə olan məlumata görə, orada terrorist düşərgələri də fəaliyyət göstərir, 
narkotik maddələr yetişdirilir və nəql edilir. Bütün bunlar bölgə üçün böyük təhlükədir. Əlbəttə, bir halda ki, biz 
özümüzü Avropada, Avropanın bir hissəsi kimi görürük, deməli, Dağlıq Qarabağ Avropa məkanında qara bir 
ləkədir. Buna da son qoyulmalıdır. 
İnanıram ki, bu məsələ həll ediləcək, Azərbaycanın ərazi bütövlüyü bərpa olunacaq və beləliklə, dünyada 
mövcud olan bütün hüquq normaları burada da öz əksini tapacaqdır.  
– Hörmətli Prezident, Qarabağda heç bir beynəlxalq qurumun və ya müşahidəçinin fəaliyyət 
göstərmədiyini bildirdiniz və orada narkotiklərlə və terrorla bağlı fəaliyyətlərin artdığını vurğuladınız. 
Nə üçün buna göz yumulur?  
– Bunun müxtəlif səbəbləri var. Biz dəfələrlə bu barədə öz fikirlərimizi bildirmişik. Hesab edirəm ki, ilk 
növbədə, erməni lobbisinin dünyada güclü olması, müxtəlif ölkələrdə fəaliyyət göstərməsi ən əsas amillərdən 
biridir. Çünki Ermənistan özü iqtisadi cəhətdən də, siyasi cəhətdən də zəif və gücsüz bir dövlətdir. Ermənistan 
öz siyasətində işğalçılıq prinsipinə əsaslanır, öz ölkəsində ciddi problemlərə baxmayaraq, digər ölkələrə qarşı 
ərazi iddiaları ilə çıxış edir. Ermənistanın təkcə Azərbaycana qarşı deyil, Türkiyəyə qarşı da ərazi iddiaları var. 
Ermənistan "xalqın öz müqəddəratını təyinetmə" prinsipini rəhbər tutaraq digər ölkələr üçün də problem yaradır. 
Əlbəttə ki, əgər erməni lobbisi, onun güclü maliyyə dəstəyi olmasaydı, Ermənistan özünü belə apara bilməzdi. 
Bunun əsas səbəbi bu amildədir və bu amil, əfsuslar olsun ki, böyük dövlətlərin mövqeyində böyük rol oynayır. 
Beynəlxalq təşkilatlar da bu amilə görə öz siyasətlərinə müəyyən düzəlişlər edirlər. Mən hesab edirəm ki, 
dünyada buna bənzər münaqişələrin həllində bütün dünya ictimaiyyəti və bu məsələ ilə bilavasitə məşğul olan 
beynəlxalq təşkilatlar ikili standartlara yol verməməli, vahid bir mövqedən yanaşmalıdırlar. Əgər belə olarsa, 
əminəm ki, tezliklə Ermənistan öz işğalçı qüvvələrini Azərbaycan torpaqlarından çıxaracaqdır.  
159 
 
– Hörmətli Prezident, son günlərdə Türkiyədə Ermənistanla sərhədin açılması məsələsi gündəliyə 
gəlib. Azərbaycan–Türkiyə münasibətlərini bu müzakirələr çərçivəsində dəyərləndirsək, bu əlaqələri 
necə görürsünüz?  
– Bilirsiniz, bu məsələ indi Azərbaycan cəmiyyətində, yəqin ki, Türkiyədə də və digər ölkələrdə də müzakirə 
olunur. Bizdə bu barədə heç bir rəsmi bəyanat, sənəd yoxdur, bu məsələ müzakirə mövzusu deyildir. Mən keçən 
ilin sentyabrında Baş nazir kimi Türkiyədə olarkən bu məsələ müzakirə olunmuşdur və Türkiyənin belə bir 
mövqeyi bir daha bəyan edilmişdir ki, Ermənistan–Azərbaycan, Dağlıq Qarabağ münaqişəsi həll olunmayana 
qədər sərhəd açılmayacaqdır. Mənim üçün bu kifayətdir. 
O ki qaldı bu məsələnin ciddiləşməsinə, əgər bu, müzakirə olunursa, deməli, buna əsas var. Hər bir ölkənin və 
yaxud ölkədə fəaliyyət göstərən qrupların maraqları, bu günün, dünənin, sabahın maraqları ola bilər. Amma tarix də 
var. Ölkələrimiz, xalqlarımız bütün dövrlərdə, əsrlərdə bir-birinə kömək, dayaq olmuşlar. Bu gün də belə olacaq, 
sabah da, əlli ildən, iki yüz ildən sonra da. Hər hansı bir qərarın qəbul olunmasında da bu amil nəzərə alınır. Bu 
məsələyə tarix prizmasından baxılmalıdır və əminəm ki, Türkiyə–Azərbaycan qardaşlığı, dostluğu bundan sonra da 
əbədi olacaqdır.  
– Cənab Prezident, Türkiyədə belə bir fikir də var ki, Ermənistan ilə sərhəd açılarsa, həmin ölkəyə 
nəzarət etmək asanlaşar və bu, Ermənistan ilə Azərbaycan arasındakı münasibətlərin düzəlməsi 
baxımından faydalı olar.  
– Mənim fikrim belədir ki, bu o qədər də həqiqəti əks etdirən mövqe deyildir. Bunu deməyə də əsas var. 
Baxın, dünyada nələr baş verir. Balaca, iqtisadi cəhətdən zəif, gücsüz Ermənistan Türkiyəyə bütün ölkələrdə 
hücumlar edir. Avropada da, Amerikada da, bütün qitələrdə, hər yerdə uydurma "soyqırımı" haqqında 
bəyanatlar qəbul olunur. Türkiyə əleyhinə kampaniyalar aparılır. Ermənistan daim Türkiyəyə hücumlar edir və 
Türkiyə, sadəcə, özünü müdafiə edir. Belə olan halda sərhəd açılarsa, kimin təsiri daha çox olacaq – bu hələ sual 
altındadır.  
Bilirsiniz, yenə də deyirəm, əgər bir ölkə kimi, Ermənistan özü bunu etmiş olsaydı, heç vaxt heç bir uğura 
nail ola bilməzdi. Erməni lobbisi və onları dəstəkləyən bəzi qüvvələrin sayəsində Ermənistan bu cür əsassız 
iddialarla çıxış edir. Baxın, Azərbaycanda baş vermiş hadisələr, Ermənistan–Azərbaycan münaqişəsi məhz 
Ermənistanın separatçı meyllərindən doğmuşdur. Türkiyəyə qarşı Ermənistanın iddiası var. Gürcüstanla bağlı 
buna bənzər iddialar var. Yəni bu ölkə, Ermənistan dinc oturmur. Bu ölkənin özünün o qədər problemləri var ki, 
əgər ancaq öz problemləri ilə məşğul olsaydı, bəlkə də müəyyən dövrdən sonra iqtisadiyyatını bərpa edə bilərdi. 
Amma bütün bu problemlər qala-qala, sən gəl Azərbaycana, Türkiyəyə, Gürcüstana, digər ölkələrə iddia ilə 
çıxış et?! Bu, heç bir məntiqə sığmır. Bir daha onu göstərir ki, bu ölkə öz yanlış siyasətindən, xülyalardan əl 
çəkmir. Bu "Böyük Ermənistan" xülyası ilə yaşayan ölkədir və belə siyasətin gələcəyi yoxdur.  
– Diaspordakı ermənilər ilə Ermənistanda yaşayan ermənilərin bir-birlərindən fikir baxımından, 
siyasi baxımdan fərqli hərəkət etdikləri haqqında mülahizələr var. Siz bununla razısınızmı?  
– Xeyr. Bizdə bu barədə kifayət qədər məlumat yoxdur. Hesab edirəm ki, diasporun dediyi həlledicidir. 
Ermənistanda görülən iqtisadi işlər yalnız diaspor tərəfindən həyata keçirilir. Mənə deyirlər ki, hətta binaların 
divarlarının boyanması da diasporun pulu ilə edilir. Əgər diaspor öz yardımını kəsərsə, Ermənistan çökər.  
– Hörmətli Prezident, Azərbaycan bir çox layihədə Türkiyənin yanında oldu. Hörmətli Heydər 
Əliyevin vaxtından başlayaraq Azərbaycan Türkiyəyə daha da yaxınlaşdı. Bütün təzyiqlərə baxmayaraq, 
Bakı–Tbilisi–Ceyhan neft kəməri layihəsi gerçəkləşdi. Azərbaycan bir çox nöqtədə Türkiyə üçün 
addımlar atdı. Siz Türkiyədən nə gözləyirsiniz, hansı sahələrdə dəstək gözləyirsiniz?  
– Qardaş qardaşdan heç nə istəməməli, heç nə ummamalıdır. Bu, təbii hisslər, təbii münasibətlərdir. 
Azərbaycan, dediyiniz kimi, həmişə Türkiyənin yanında olub və öz siyasətini bu istiqamətdə aparıbdır. Eyni 
zamanda, Türkiyə də Azərbaycana böyük kömək göstərmiş, dəstək vermişdir. Bunu biz heç vaxt 
unutmamalıyıq. Əlbəttə, biz hesab edirik ki, gələcəkdə də bu meyllər davam edəcək, bütün məsələlərdə bir-
birimizə arxa, dayaq olmalıyıq. Ölkənin hansısa mühüm bir problemi, iqtisadi çətinliyi ola bilər. Ticarətin də 
daha fəal getməsi üçün hansısa addımların atılması, bəlkə də, zəruridir. Amma, ən başlıcası, Türkiyə–
Azərbaycan dostluğu, qardaşlığıdır. Heç bir başqa amil buna çata bilməz. Biz bu amili həmişə rəhbər tutsaq, 
ölkələrimiz arasında daim qardaşlıq hissləri davam edəcəkdir.  
– Cənab Prezident, Türkiyəyə, xüsusilə Ermənistan məsələsində həm Avropa Birliyi, həm də ABŞ 
tərəfindən təzyiqlər edilir. Sizcə, Türkiyə bu təzyiqlərə dözə biləcəkmi?  
– Bilirsiniz, Azərbaycana da təzyiqlər göstərilirdi. Azərbaycan, əlbəttə ki, böyük ölkə deyildir. Əgər 
yadımıza salsaq, 1994–96-cı illərdə Azərbaycanın iqtisadi vəziyyəti çox pis idi. Azərbaycan Ermənistanın 
təcavüzünə məruz qalmış bir ölkə idi. Azərbaycanda iqtisadi tənəzzül o qədər güclü idi ki, hər il iqtisadiyyat 10, 
20, 30 faiz aşağı düşürdü. Həmin o illər ərzində Bakı–Ceyhan layihəsi ilə əlaqədar çox böyük təzyiqlər 
olmuşdur. Hətta bir neçə dəfə hərbi çevrilişlərə cəhd də edilmişdir. Bunun təməlində məhz Azərbaycanın öz neft 
160 
 
ehtiyatlarını dünya bazarlarına  Türkiyə ərazisi ilə çatdırmasının qarşısını almaq məqsədi vardı. Amma Azər-
baycan buna dözdü.  
Türkiyə böyük ölkədir, qüdrətli, böyük hərbi, iqtisadi potensiala malik dövlətdir. Təbii ki, Türkiyə təzyiqlərə 
dözəcək və dözməlidir. Təzyiqlər daim olacaqdır. Biz, təəssüflər olsun ki, dünyada mövcud olan ikili 
standartlarla üzləşirik. Bu ikili standartlar var. Nə üçün Türkiyəni bu vaxta qədər Avropa Birliyinə qəbul 
etmədilər? Nə üçün Türkiyədən sonra müraciət edən ölkələr qəbul edilir, Türkiyə qəbul olunmur? Bu suala 
gərək cavab verilsin. Əgər biz həqiqətən dünyada ədalətin, demokratiyanın, insan haqlarının qoruyucusuyuqsa, 
əgər həqiqətən bu amilləri üstün tuturuqsa, onda ədalət hər yerdə olmalıdır. Türkiyə çoxdan Avropa Birliyinə 
üzv olmalı idi. Amma qəbul etmirlər, şərt qoyurlar. O şərtdən sonra başqa bir şərt çıxacaq. Sonra yenisi 
çıxacaqdır. Azərbaycan da bütün bu acı həqiqətləri yaşayıb və yaşayır.  
Biz nə etməliyik? Biz öz siyasətimizi müstəqil şəkildə aparmalıyıq ki, xalqlarımız, millətimiz daha da 
güclənsin, qüdrətlənsin, möhkəmlənsin. Bizim gücümüz də birlikdədir. Birlik olmalıdır. Həmişə olduğu kimi, 
bundan sonra da bir olsaq, qarşımızda duran bütün problemləri, əngəlləri aşacağıq və gələcəyə doğru böyük 
addımlarla irəliləyəcəyik.  
J u r n a l i s t: Cənab Prezident, müsahibəyə görə dərin təşəkkürümüzü bildiririk. 
   Müsahibəni «Axşam» qəzetinin yazarı  
Yavuz Göyalh aparmışdır. 
Müsahibənin mətni «Azərbaycan» qəzetində (11 aprel 2004-cü il) dərc olunmuşdur. 
 
 
161 
 
 
ƏLCƏZAİR XALQ DEMOKRATİK 
RESPUBLİKASININ PREZİDENTİ  
ZATİ-ALİLƏRİ  
CƏNAB ƏBDÜLƏZİZ BUTEFLİKAYA  
 
Hörmətli cənab Prezident! 
Əlcəzair Xalq Demokratik Respublikasının prezidenti vəzifəsinə yenidən seçilməyiniz münasibətilə Sizi 
ürəkdən təbrik edirəm. 
Əminəm ki, Azərbaycan Respublikası ilə Əlcəzair Xalq Demokratik Respublikası arasında dostluq və 
əməkdaşlıq münasibətləri xalqlarımızın mənafeyinə uyğun olaraq daim inkişaf edəcək və genişlənəcəkdir. 
Sizə möhkəm cansağlığı, xoşbəxtlik, dost Əlcəzair xalqının rifahı naminə fəaliyyətinizdə uğurlar 
arzulayıram. 
 
Hörmətlə,  
 İLHAM ƏLİYEV 
Azərbaycan Respublikasının Prezidenti 
 
Bakı şəhəri, 12 aprel 2004-cü il 
 
 
162 
 
 
AVROPA AZƏRBAYCANLILARI KONQRESİ  
TƏSİS KONFRANSININ 
İŞTİRAKÇILARINA 
 
Əziz həmvətənlər! 
Hörmətli soydaşlar!  
Sizi – Almaniyanın paytaxtı Berlin şəhərində öz təsis konfransına toplanmış Avropa Azərbaycanlıları 
Konqresinin iştirakçılarını və qonaqları səmimiyyətlə salamlayır, toplantının işinə uğurlar diləyirəm. 
Xalqımızı və vətənimizi təmsil edən çoxsaylı azərbaycanlı icmaları neçə illərdir ki, Avropada və dünyanın 
müxtəlif yerlərində fəaliyyət göstərir. Onların hamısını azərbaycançılığın əsası hesab olunan milli dövlət 
təsisatlarına, ana dilinə, mədəniyyətə, dinə, adət-ənənələrə, milli-mənəvi dəyərlərə məhəbbət birləşdirir. 
Lakin bir fakt da qeyd olunmalıdır ki, xarici ölkələrdə yaşayan azərbaycanlılar uzun zaman bir-biri ilə zəif 
əlaqəyə malik olmuş, təşkilatlanmamış, ölkələrinin ictimai-siyasi və mədəni həyatında mütəşəkkil qüvvə kimi 
çıxış etməmişlər. Əslində, bu sahədə məqsədyönlü iş aparan da olmamışdır. Yalnız müstəqil Azərbaycan 
Respublikası dövründə, xüsusən 1993-cü ildən başlayaraq, xaricdə yaşayan soydaşlarımızla iş dövlət 
səviyyəsinə qaldırılmış, bu sahədə məqsədyönlü siyasət həyata keçirilmişdir. 
Dünya azərbaycanlılarının, o cümlədən Avropada yaşayan azərbaycanlıların təşkilatlanması, mütəşəkkil 
birliyinin yaranması ümummilli liderimiz Heydər Əliyevin adı ilə bağlıdır. Onun təşəbbüsü ilə 31 dekabr Dünya 
Azərbaycanlılarının birlik və həmrəylik günü elan edilmiş və hər il təntənəli şəkildə qeyd olunur. Xarici ölkələrə 
dövlət başçısı kimi səfərləri zamanı Heydər Əliyev müntəzəm olaraq azərbaycanlı icmaları ilə görüşlər keçirmiş, 
onların təşkilatlanmasına kömək göstərmiş, fəaliyyəti üçün tövsiyələr vermişdir. 2001-ci ildə Azərbaycan 
prezidentinin sərəncamı və bilavasitə rəhbərliyi ilə Bakıda Dünya Azərbaycanlılarının I qurultayı keçirildi.   
Qurultay dünya azərbaycanlılarının tarixi-mənəvi birliyinin və milli varlığımızın daha bir təsdiqi kimi, 
Azərbaycan dövlətinin və soydaşlarımızın qarşısında duran ümummilli vəzifələri müəyyənləşdirdi, Dünya 
Azərbaycanlılarının Əlaqələndirmə Şurasını formalaşdırdı. 2002-ci ildə Azərbaycan prezidentinin fərmanı ilə 
xüsusi dövlət qurumu  Xarici Ölkələrdə Yaşayan Azərbaycanlılarla İş Üzrə Dövlət Komitəsi yaradıldı. 
Müstəqil Azərbaycan dövləti dünya azərbaycanlılarının ümumi vətənidir, onların siyasi və mənəvi dayağıdır. 
Soydaşlarımız harada yaşamasından asılı olmayaraq, özlərini Azərbaycanın, xalqımızın bir parçası kimi hiss 
etməli, vətənin təəssübünü çəkməli, onun qayğıları, problemləri ilə yaşamalıdırlar. Eyni zamanda, Azərbaycan 
Respublikası da dünya azərbaycanlılarının mənəvi-siyasi mərkəzi kimi, onların milli və vətəndaş hüquqlarının 
qorunması üçün beynəlxalq konvensiyalarda nəzərdə tutulmuş bütün imkanlardan istifadə edəcəkdir.  
Bu gün xaricdə yaşayan azərbaycanlıların təşkilatlanmasında, birlik və həmrəyliyinin güclənməsində yeni bir 
mərhələnin başlandığını söyləmək olar. Hazırda bütün Avropa ölkələrində azərbaycanlıların icmaları, milli-
mədəni cəmiyyətləri yaradılmış, onların arasında müəyyən əlaqələr qurulmuşdur. Avropa azərbaycanlıları 
Azərbaycan dilinin, mədəniyyətinin təbliğində, Azərbaycan həqiqətlərinin dünyaya çatdırılmasında və 
dövlətçilik maraqlarımızın qorunmasında getdikcə daha fəal rol oynayırlar. 
Bununla yanaşı, düşünürəm ki, Avropada yaşayan azərbaycanlı icmalarının bütün istiqamətlər üzrə daha 
böyük imkanları, istifadə olunmamış potensialı mövcuddur. Bu ölkələrdə həmvətənlərimizin birləşməsi, 
təşkilatlanması hələ də lazımi səviyyədə deyildir. Diasporumuz sözün həqiqi mənasında, hələ tam 
formalaşmayıb, müxtəlif ölkələrdə yaşayan azərbaycanlılar arasında əlaqələr kifayət qədər möhkəm və davamlı 
deyildir. Yaşadıqları ölkələrin ictimai-siyasi və mədəni həyatına onların təsiri zəif hiss olunur.  
Biz Azərbaycan diasporunun, icmalarının təşkilatlanması və fəaliyyətini, Vətənlə əlaqələrini keyfiyyətcə 
yeni, daha yüksək səviyyəyə qaldırmaq niyyətindəyik. Bunun üçün dünyanın müxtəlif ölkələrində yaşayan 
azərbaycanlılar daha sıx birləşməli, mütəşəkkil, dinamik daxili strukturu olan birlik kimi çıxış etməlidirlər. 
Onlar həm Azərbaycanın milli mənəvi dəyərlərini və mütərəqqi adət-ənənələrini qoruyub saxlamalı, həm də 
etnik qapalılıqdan çıxmalı, təmsil etdikləri ölkələrin siyasi, iqtisadi, ictimai və mədəni həyatına inteqrasiya 
olunmalı, fəal siyasi amilə çevrilməlidirlər. Avropadakı Azərbaycan diasporu milli və dövlət maraqlarımıza aid 
məsələlərdə razılaşdırılmış ümumi mövqe nümayiş etdirməli, siyasi dairələrdə lobbiçilik imkanlarını 
genişləndirməlidir. Azərbaycanla ənənəvi dostluq münasibətləri olan xalqların və dövlətlərin icmaları ilə sıx 
əməkdaşlıq edilməli, onların müsbət təcrübəsindən və köməyindən bəhrələnilməlidir.  
Avropanın mərkəzində, Berlin şəhərində öz təsis konfransına toplaşan Avropa Azərbaycanlıları Konqresi 
mühüm tarixi hadisədir. Əminəm ki, Konqres öz qarşısında duran vəzifələri müvəffəqiyyətlə yerinə yetirəcək, 
Avropada yaşayan azərbaycanlıların həyatında, dünya azərbaycanlılarının birlik və həmrəyliyinin təmin 
olunmasında, diasporumuzun güclənməsində əhəmiyyətli rol oynayacaqdır.  
 
163 
 
Bir daha Avropa Azərbaycanlıları Konqresinin işinə uğurlar diləyir, hər birinizə möhkəm cansağlığı, səadət 
və firavanlıq arzulayıram. 
 
İLHAM ƏLİYEV 
Azərbaycan Respublikasının Prezidenti  
 
Bakı şəhəri, 12 aprel 2004-cü il 
 
164 
 
 
TÜRKİYƏNİN “SAMANYOLU"  
TELEVİZİYASINA MÜSAHİBƏ 
 
12 aprel 2004-cü il 
 
Azərbaycan xalqının gələcəyə ümidlə, arxayınlıqla baxması üçün çox mühüm işlər görülməyə 
başlandı və bu, davam edir. Azərbaycan xalqının daha rahat, sakit, daha təhlükəsiz bir şəraitdə yaşaya 
bilməsi üçün hansı işlər görürsünüz? Azərbaycan dövlətinin dünyada yerini necə görürsünüz? Hədəfiniz 
nədir? Bu hədəfə çatmaq üçün hansı işlər görürsünüz?   
– Azərbaycan dinamik inkişaf edən bir ölkədir. Ölkəmizdə aparılan iqtisadi islahatlar çox gözəl nəticələr 
verməkdədir. Bu siyasət 1993-cü ildən başlayaraq prezidentimiz Heydər Əliyev tərəfindən aparılmışdır və 
bundan sonra da davam etməlidir. Azərbaycan müstəqilliyini əldə etdikdən sonra ilk illərdə böyük çətinliklərə 
məruz qalmışdır. İqtisadi böhran, siyasi və hərbi böhran yaşanmışdır. Azərbaycanın iqtisadiyyatı hər il 10, 30, 
50 faiz tənəzzül edirdi. Yəni, iqtisadiyyat tamamilə dağılmış vəziyyətdə idi. Bunu bərpa etmək, canlandırmaq 
prezidentimizin əsas vəzifələrindən biri idi və o buna müvəffəq olmuşdur. Ölkəmiz dirçəldi və bu gün 
Azərbaycan böyük addımlarla irəliləyir. İqtisadi artım ildə orta hesabla 10 faizə yaxındır. İnflyasiya isə ildə 2–3 
faizi keçmir. Eyni zamanda onu da qeyd etməliyəm ki, böyük həcmdə xarici sərmayə qoyulur. Bütün bu amillər 
ölkəmizi iqtisadi cəhətdən gücləndirir. Bu baxımdan iqtisadi islahatlar siyasəti davam edəcəkdir.  
Mən prezident kimi vəzifəmin icrasına başladıqdan sonra mühüm addımlar atmışam, ölkəmizin sosial-
iqtisadi inkişafı üçün mühüm proqramlar qəbul edilibdir. Azərbaycanın bölgələrinin iqtisadi inkişaf proqramı da 
var və həyata keçirilir. Qarşımızda duran bütün bu məqsədlərə nail olmaq üçün, ölkəmizi daha da qüdrətli 
dövlətə çevirmək üçün sabitlik və sülh olmalıdır. Biz buna da nail olmuşuq. Azərbaycan bu baxımdan sabit 
ölkədir, burada asayiş var, qanun-qayda var. Əlbəttə ki, sabitlik olmasaydı, bu iqtisadi nailiyyətlərə çata 
bilməzdik.  
Dünya birliyinə inteqrasiya edirik. Azərbaycan Dünya Birliyində layiqli yerini tuta bilib. Beynəlxalq 
təşkilatların işində fəal iştirak edir, Avropa Şurasının üzvüdür, Avropa Birliyi ilə sıx əməkdaşlıq edir. Beləliklə, 
Azərbaycan gələcəkdə məhz bu istiqamətdə inkişaf edəcək, iqtisadi cəhətdən güclənəcək, siyasi baxımdan 
bölgədə daha da mühüm mövqeyə sahib olacaqdır. Nəticədə Azərbaycanın inkişafı hərtərəfli və daha geniş 
olacaqdır.  
– Güclü iqtisadiyyata malik və xarici əlaqələrdə güclü olan Azərbaycan ilə Ermənistan arasındakı 
münaqişənin həlli məsələsində qarşıdakı illərdə hansı mənzərə yarana bilər? 
– Əlbəttə, bütün bunlar münaqişənin həllinə də böyük və müsbət təsirini göstərəcəkdir. Bu gün Azərbaycanın 
büdcəsi Ermənistandakından 3 dəfə çoxdur. Sabah bu, 5–10 dəfə çox olacaqdır. Əlbəttə ki, Ermənistanla 
Azərbaycan arasında olan bu uçurum daha da dərinləşəcəkdir. Ermənistanda iqtisadi inkişafa nail olmaq üçün 
heç bir əsas yoxdur. Bu ölkə beynəlxalq aləmdən təcrid olunub, izolyasiyadadır. Azərbaycan isə regionda 
Türkiyə ilə, Gürcüstanla və digər ölkələrlə çox sıx və əlverişli əməkdaşlıq edir. Əlbəttə, iqtisadiyyatımız və 
nəticədə hərbi potensialımız gücləndikcə, mən əminəm ki, Ermənistan–Azərbaycan, Dağlıq Qarabağ münaqi-
şəsinin həllində də mövqelərimiz daha da güclənəcəkdir.  
– Cənab Prezident, vaxtaşırı Dağlıq Qarabağ məsələsi ilə bağlı bəyanatlar verirsiniz. Münaqişənin 
həlli üçün çalışmalı olan ATƏT kimi beynəlxalq qurumların uzun müddətdir konkret bir iş görməmələri 
problemin həllini yubadır. Necə fikirləşirsiniz, qarşıdakı illərdə Qarabağ münaqişəsi həll ediləcəkmi və 
ya onun həlli üçün hansı addımlar atılmalıdır?  
– Biz ümid edirik ki, münaqişə həll ediləcək. Çünki artıq bu vəziyyətlə barışmaq mümkün deyildir. Dünyada 
mövcud olan ikili standartlara son qoyulmalıdır. Ermənistan artıq bir neçə beynəlxalq təşkilat tərəfindən işğalçı, 
təcavüzkar ölkə kimi tanınmışdır. Avropa Şurasının rəsmi sənədlərində bu məsələ öz əksini tapmışdır. Bu 
yaxınlarda məsələ Avropa Şurasının geniş iclasında müzakirəyə çıxarılacaqdır. Avropa Birliyi Cənubi Qafqaz 
üzrə xüsusi nümayəndə təyin edibdir və bu da çox müsbət haldır. Eyni zamanda, Avropa Birliyi parlamentində 
də bu məsələyə toxunulub və Azərbaycanın haqlı olmasının sübutları ortaya qoyulubdur. Meyllər bizim 
xeyrimizədir. ATƏT-in Minsk qrupunun fəaliyyəti, əlbəttə ki, bizi qane etmir. Çünki bu fəaliyyətin nəticəsi 
yoxdur. Amma burada da mən ümid edirəm ki, ciddi təkliflər olmalıdır. İlk növbədə Azərbaycanın torpaqları 
işğalçılardan azad edilməlidir. Bu bizim ədalətli tələbimizdir. Ondan sonra Dağlıq Qarabağın statusu müzakirə 
oluna bilər.  
Bu məsələdə iki prinsip ziddiyyət təşkil edir. Mən istəyirəm buna aydınlıq gətirəm. Azərbaycanın rəhbər 
tutduğu prinsip – ərazi bütövlüyü prinsipi hər bir ölkə üçün mühümdür. Biz bütün ölkələrin ərazi bütövlüyünü 
tanıyırıq və tələb edirik ki, bizim də ərazi bütövlüyümüz tanınsın və bərpa olunsun. Ermənistanın irəli sürdüyü 
prinsip xalqın öz müqəddəratını təyin etməsi prinsipidir. Yəni Dağlıq Qarabağda yaşayan ermənilər özləri öz 
165 
 
müqəddəratını təyin etməli və qərar verməlidirlər ki, Dağlıq Qarabağ ya müstəqil olsun, ya da ki, Ermənistanın 
bir hissəsi olsun. Birincisi, biz buna heç vaxt razı olmayacağıq. Bu barədə dəfələrlə bəyanatlar verilibdir. Biz bu 
mövqedə dayanırıq və bundan dönməyəcəyik. Əgər biz bu prinsipi rəhbər tutsaq, ermənilərin bütün ölkələrdə bu 
yanaşma ilə çıxış etməsi mümkün olacaqdır. Ermənilər Gürcüstanda, Türkiyədə, Amerikada, Fransada 
yaşayırlar. Hər yerdə yaşayan ermənilər o ölkədə özləri üçün dövlətmi yaradacaqlar? Erməni xalqı artıq öz 
müqəddəratını təyin edib, erməni dövləti var. Kim istəyir gedib orada öz müqəddəratını təyin etməkdə davam 
etsin. Bu prinsip yanlış prinsipdir. Biz bununla barışa bilmərik. Beynəlxalq ictimaiyyət də bununla heç vaxt 
barışa bilməz.  
– Qarabağ münaqişəsinin həllində Türkiyə, xüsusilə Baş nazir Rəcəb Tayyib Ərdoğan öz öhdəsinə bir 
iş götürə bilər, necə ki, Kipr məsələsində vasitəçi kimi öhdəsinə mühüm işlər götürdü. Bununla bağlı 
danışıqlarınız olacaqmı?  
– Türkiyə hər zaman, bütün dövrlərdə bizim yanımızda olmuşdur. Qarabağ məsələsinin həllində də biz bu 
yardımı çox yüksək qiymətləndiririk. Türkiyə həmişə bizə böyük siyasi dəstək vermişdir, bütün beynəlxalq 
təşkilatlarda, forumlarda bizim mövqeyimizi müdafiə etmişdir. Əlbəttə ki, biz istərdik Türkiyə bu məsələdə 
daha fəal rol oynasın. Təbii ki, iki tərəfdən də buna razılıq olmalıdır, yəni Ermənistan da gərək müsbət reaksiya 
versin. Amma biz bunu çox istərdik.  
– Son bir həftə, on gün ərzində Azərbaycan mətbuatında və televiziyalarında Türkiyənin Ermənistan 
ilə sərhədləri açacağına dair ciddi söhbətlər yayılır. Bu mövzu ilə bağlı Siz vaxtaşırı  bəyanatlar verdiniz. 
Bu məsələyə necə baxırsınız?  
– Rəsmi qaydada heç bir məlumat yoxdur. Mən keçən ilin sentyabr ayında Baş nazir kimi Türkiyədə olarkən 
bu barədə, təbii ki, danışıldı və heç bir yenilik yoxdur. Türkiyə rəhbərləri yekdilliklə bəyan etmişlər ki, Dağlıq 
Qarabağ məsələsi öz həllini tapmayana qədər sərhəd açılmayacaqdır. Bir prezident kimi, mənim üçün bu 
kifayətdir. O ki qaldı məsələnin ictimai rəydə müzakirə mövzusuna çevrilməsinə, yəqin ki, bu da təbiidir. Çünki 
müəyyən dairələrdən belə səslər gəlir. Bilirsiniz ki, Amerikanın rəhbər şəxsləri bu barədə artıq açıq fikirlər 
səsləndirirlər. Avropa Birliyi tərəfindən müəyyən təzyiqlər göstərilir və yəqin ki, bizim də ictimaiyyət bunu 
rəhbər tutaraq məsələni müzakirəyə çıxarıb. Biz inanmırıq ki, belə bir hal baş versin. Hesab edirəm ki, hər 
dövrün bir tələbi ola bilər. İqtisadi maraqlar ola bilər, təzyiqlər ola bilər. Azərbaycan da 1990-cı illərin 
əvvəllərində dəfələrlə təzyiqlərə məruz qalmışdır. Azərbaycan həmin illərdə Bakı–Tbilisi–Ceyhan layihəsini 
həyata keçirmək niyyətini açıq şəkildə ifadə edəndə də böyük təzyiqlərə düçar olmuşdur. Biz bu təzyiqlərə 
dözdük, baxmayaraq ki, Azərbaycan o vaxt çox zəif idi. Türkiyə isə böyük dövlətdir, bu təzyiqlərə dözəcəkdir. 
Əminəm ki, bu məsələ ikitərəfli münasibətlərə heç bir zərər gətirməyəcəkdir. Türkiyə–Azərbaycan qardaşlığı, 
dostluğu, birliyi – bunlar əbədi məfhumlardır. Bu, bu gün də belədir, yüz ildən, 300 ildən sonra da belə 
olmalıdır. Bu tarixdir. Biz bu amilləri bizim qəhrəmanlıq tariximizə heç vaxt qata bilmərik.  
– Cənab Prezident, Türkiyə Avropa Birliyinə üzv olmaq yolunda mühüm məsafə qət etdi. Bu ilin 
sonunda müzakirələr başlayacaqdır. Azərbaycan da Avropa Birliyi ilə sərhəddə yerləşən ölkə olacaqdır. 
Türkiyənin Avropa Birliyinə daxil olması Azərbaycana nə verər? İkincisi isə, Azərbaycan Avropa Birli-
yinə doğru yolda hansı məsafəni qət etmişdir, daxil olmağı düşünürmü, onun meyarlarına uyğun gəlmək 
üçün hansı işləri görür?  
– Bir daha qeyd etmək istəyirəm ki, Türkiyənin xoşbəxtliyi Azərbaycanın da xoşbəxtliyidir. Türkiyənin 
xeyrinə atılan hər bir addıma biz də eyni dərəcədə sevinirik. Əlbəttə, çox istəyirik ki, yaxın zamanlarda Türkiyə 
Avropa Birliyinin üzvü olsun və indiyə qədərki ədalətsizliyə də son qoyulsun. Bu, yenə də ikili standartların 
təzahürüdür. Biz hər zaman düşünürük ki, nə üçün Türkiyədən sonra Avropa Birliyinə üzv olmaq istəyən 
ölkələrin müraciətlərinə müsbət reaksiya verilir, Türkiyəyə isə müsbət yanaşılmır. Nə üçün? Türkiyə bütün 
meyarlara görə Avropa Birliyinin üzvü ola bilər və Avropa üçün çox dəyərli töhfələr verə bilər. Amma baxın, 
bu ikili standartlar yenə bizim qarşımızda əngəllər yaradır. Ancaq mən inanıram ki, dünyada və Avropada artıq 
bu məsələyə ədalətlə yanaşılacaq və Türkiyə tezliklə Avropa Birliyinin üzvü olacaqdır. Əlbəttə, bu, Türkiyə 
iqtisadiyyatına böyük fayda gətirəcəkdir. Dolayısı ilə bundan Azərbaycan da xeyir götürəcəkdir. Mən dəfələrlə 
demişəm ki, biz də öz gələcəyimizi Avropa strukturlarına, dünya birliyinə inteqrasiyada görürük. Azərbaycan bu 
baxımdan müəyyən addımlar atıbdır. Bizim Avropa Birliyi ilə, digər qurumlarla əməkdaşlığımız var. Əlbəttə ki, 
bundan sonra bu yolla gedəcəyik.  
– Siz Avropa Şurasında Azərbaycanı təmsil etdiniz, avropalıları çox yaxından tanıyırsınız. Onlar bizi 
başa düşürlərmi, səmimidirlərmi? Bir az əvvəl həm Dağlıq Qarabağ məsələsi, həm də Türkiyənin Avropa 
Birliyinə üzvlüyü məsələsi ilə bağlı ikili standartlardan danışdınız. Bizim daxili siyasətimizi başa 
düşürlərmi və ya biz özümüzü avropalılara tanıda bildikmi?  
– Bilirsiniz, bu, əlbəttə ki, uzun bir prosesdir. Mən deyə bilərəm ki, Azərbaycan Avropa Şurasına üzv 
olandan sonra ilk iclaslarda gördük ki, Dağlıq Qarabağ haqqında onların, ümumiyyətlə, heç bir məlumatı 
yoxdur. Çünki bu barədə onlara kifayət qədər məlumat çatdırılmamışdır. Türkiyə nümayəndələri ilə birlikdə 
166 
 
apardığımız fəaliyyət nəticəsində artıq Dağlıq Qarabağ mövzusu nəinki orada müzakirə olunur, hətta məruzə də 
hazırlanır. Siyasi Komitə xüsusi bir məruzəçi təyin edibdir və bu yaxınlarda o, məruzə ilə çıxış edəcək və 
beləliklə, Avropa Şurası Ermənistan–Azərbaycan münaqişəsinə siyasi qiymət verəcəkdir. Bu da, hesab edirəm 
ki, bizim böyük uğurumuzdur. Ermənistan tərəfi hər vəchlə bunun əleyhinə çıxır. Amma yenə də deyirəm, biz 
gərək öz təbliğatımızı güclü aparaq. Avropa Birliyinin, Avropa Şurasının, digər beynəlxalq qurumların bizi daha 
çox tanımaları üçün öz təbliğatımızı daha da gücləndirməliyik. Əgər belə fəaliyyət göstərməsək, təbii ki, onlar 
bizim haqqımızda kifayət qədər məlumat almayacaqlar. Bu bizim öhdəmizə düşən vəzifədir və biz bunu 
etməliyik.  
– Cənab Prezident, qarşıdakı günlərdə ilk dəfə dövlət başçısı kimi Türkiyədə olacaqsınız. Türkiyə 
rəhbərləri ilə görüşlərinizdə ön plana çıxacaq mövzular hansılar olacaqdır?  
– Hesab edirəm ki, məsələlərin geniş spektri – iki ölkə arasındakı siyasi əlaqələr müzakirə ediləcək, gələcək 
əməkdaşlıq haqqında söhbət açılacaq, iqtisadi baxımdan mühüm layihələr müzakirə mövzusu olacaqdır. Bizim 
iqtisadi-ticarət əlaqələrimiz güclənir, mal dövriyyəsinin həcminin artmasında maraqlıyıq. Eyni zamanda, 
Türkiyə ilə biz mədəni, hərbi, iqtisadi, siyasi – bütün sahələrdə əməkdaşlıq edirik. Bütün bu məsələlər, əlbəttə 
ki, müzakirə olunacaqdır. Əlbəttə ki, Bakı–Tbilisi–Ceyhan neft kəmərinin tikintisi müzakirə ediləcəkdir. Siz 
bilirsiniz ki, biz bu məsələdə böyük uğurlar əldə etdik, böyük nailiyyətlərimiz var. Biz bu layihənin xülyadan 
gerçəkliyə çevrilməsinə nail olduq. Müzakirə olunacaq məsələlər çoxdur, bütün məsələlər nəzərdən keçi-
riləcəkdir.  
– Türkiyədən iş adamları Azərbaycana gəldilər, neft sənayesindən kənarda bir çox sahədə fəaliyyət 
göstərirlər, neft sahəsində daha çox başqa ölkələr işləyir. Xarici sərmayənin Azərbaycana gəlməsi 
asanlaşdırıla bildimi? Xüsusilə türk iş adamlarının hansı sahələrdə fəaliyyət göstərməsini gözləyirsiniz?  
– Azərbaycanda xarici sərmayələrin qoyulması üçün çox əlverişli zəmin var, sərmayə mühiti çox gözəldir. 
Əgər belə olmasaydı, xarici şirkətlər buraya milyardlarla dollar sərmayə qoymazdılar. Deyə bilərəm ki, 
adambaşına düşən xarici sərmayəyə görə Azərbaycan bütün keçmiş sovet respublikaları arasında ilk yerlərdədir. 
Bizim ölkəmizin gələcəyi üçün əhəmiyyət daşıyan müqavilələr Milli Məclis tərəfindən təsdiq olunur. Ondan 
sonra prezident bu sənədləri qanun kimi imzalayır. Bu isə sərmayəçilərdə əminlik yaradır ki, əldə olunan 
razılaşmalar dəyişməyəcəkdir. Bu çox vacibdir.  
Əlbəttə, biz maraqlıyıq ki, Azərbaycan iqtisadiyyatının bütün sahələrinə sərmayə qoyulsun. Türkiyənin iş 
adamları Azərbaycanda uğurla işləyirlər, burada böyük işlərlə məşğul olurlar. Həm xidmət sektorunda, həm 
sənayedə, neft sektorunda onların fəaliyyətindən çox məmnunuq. Biz, əlbəttə, istərdik ki, daha çox sərmayə 
qoyulsun. Hər bir ölkə bunu istəyir. Çünki bu, ölkənin gələcəyi, iqtisadi inkişafı üçün lazımdır. Mənim də 
istəyim budur. Türkiyənin iş adamları ilə dəfələrlə söhbətlərim, görüşlərim olubdur və hər dəfə mən onları 
sərmayə qoymağa çağırmışam. Bizim qapımız Türkiyənin iş adamlarına açıqdır, onlar üçün ən gözəl şəraiti 
yaratmağa hazırıq və bunu edirik. Çox şad olardıq ki, bizim qardaşlarımız burada daha çox iş görsünlər.  
– Mərhum prezidentimizin ən böyük layihələrindən biri "Əsrin müqaviləsi"dir. Bakı–Tbilisi–Ceyhan 
neft kəmərinin tikintisi davam edir. Tikinti işləri hansı mərhələdədir, bu işlər cədvələ uyğun olaraq 
vaxtında tamamlanacaqmı? Bakı-Tbilisi–Ərzurum qaz kəməri layihəsi nə yerdədir və nəhayət, bu böyük 
layihələrin, sadəcə, iqtisadi tərəfinimi fikirləşmək lazımdır, yoxsa onların həm Azərbaycana, həm də 
bölgəyə müxtəlif baxımlardan hansı faydaları olacaqdır?  
– İnşaat işləri uğurla davam edir. Böyük çətinliklər olmuşdur, bu çətinliklər, maneələr haqqında bəlkə 
saatlarla danışmaq olar. Amma bütün bu maneələrə baxmayaraq, biz bunu reallaşdırmağı bacardıq. Artıq tikinti 
uğurla gedir, işlərin yarıdan çoxunun görülməsi təmin olunmuşdur. Deyə bilərəm ki Azərbaycan ərazisində 
bütün işlər vaxtında görülür, bir gün də yubanma yoxdur. Biz əminik ki, dünyanın ən nəhəng energetika layihəsi 
olan Bakı–Tbilisi–Ceyhan boru xətti vaxtında istismara veriləcəkdir. Ondan sonra Azərbaycan nefti təhlükəsiz 
bir şəraitdə dünya bazarlarına çıxarılacaq və bundan hər üç ölkə böyük fayda əldə edəcəkdir.  
Bakı–Ərzurum qaz kəmərinin tikintisi istiqamətində də işlər görülür. "Şahdəniz" qaz yatağında böyük işlər 
görülür, bu yatağın işlənilməsi və boru kəmərinin tikilməsi böyük vəsait tələb edir. Amma nəticədə Azərbaycan 
qazı Türkiyəyə, oradan Yunanıstana, sonra isə digər Avropa ölkələrinə çatdırılacaqdır.  
Əlbəttə ki, bütün bu layihələr regional əməkdaşlıq üçün yeni gözəl şərait yaradacaqdır. Biz bu məsələlərə, 
Bakı–Tbilisi–Ceyhan layihəsinə yalnız və yalnız iqtisadi baxımdan yanaşırdıq. Biz həmişə qeyd edirdik ki, bu, 
Azərbaycanın gələcəyi, iqtisadiyyatımızın inkişafı üçün çox mühüm bir amildir. Amma sirr deyil ki, Bakı–
Tbilisi–Ceyhan neft kəməri işə salınandan sonra bunun regional əməkdaşlığa da yəqin ciddi təsiri olacaqdır. 
Amma bu təsir də yenə Türkiyə, Gürcüstan, Azərbaycan üçün müsbət təsir olacaqdır. Ola bilər ki, regionda yeni 
bir mühit yaransın, yeni meyllər ortaya çıxa bilər. Bu layihə bizi daha da birləşdirəcəkdir ki, bu da, öz 
növbəsində, bizim maraqlarımıza cavab verir.  
167 
 
– Qazaxıstanın da bu layihələrə qoşulması ilə enerji ehtiyatlarının Avropa bazarlarına çıxışının 
Azərbaycan vasitəsilə  olması, problemlərin həllində Azərbaycanın əlində mühüm imkanların yaranması 
ölkənizə nələr verə bilər? 
– Çox şey verə bilər. Siz çox düzgün buyurursunuz. Azərbaycanın coğrafi-siyasi vəziyyəti çox mühümdür. 
Heç bir regional əməkdaşlıq layihəsi Azərbaycanın iştirakı olmadan həyata keçirilə bilməz. Nəzərə alsaq ki, 
Xəzər dənizinin neft və qaz ehtiyatları Azərbaycan vasitəsilə dünyaya çıxarılacaq, deməli, bu, ölkənin 
əhəmiyyətini daha da artıracaqdır. Əlbəttə ki, əhəmiyyəti artan ölkə dünyada daha güclü mövqeyə malik 
olacaqdır. Dünyada sözümüz, bəlkə də, daha asan keçəcəkdir. Bütün bu imkanlardan biz birgə istifadə etmə-
liyik. Azərbaycanın imkanları Türkiyənin sərəncamındadır, Türkiyənin imkanları Azərbaycanın 
sərəncamındadır. Biz bütün məsələlərə həmişə bu nöqteyi-nəzərdən yanaşmışıq.  
Qazaxıstanı qeyd etdiniz. Qazaxıstanın bu barədə fikri artıq qətiləşdi. Bu yaxınlarda mən Qazaxıstanda 
dövlət səfərində oldum. Artıq həmin ölkənin prezidenti və digər məsul şəxsləri birmənalı şəkildə Bakı–Ceyhana 
qoşulmaq haqqında bəyanatlar vermişlər. Hesab edirəm ki, bu, Bakı-Ceyhan layihəsi üçün mühüm bir töhfə 
olacaqdır. Azərbaycanın öz neft ehtiyatları kəmərin səmərəli olması üçün kifayətdir. Amma əgər əlavə həcmlər 
olsa, biz hamımız bunun faydasını görəcəyik. Bu kəmər tam gücü ilə işə salınandan sonra, ümid edirəm ki, biz 
regionda yeni hadisələrin şahidi olacağıq.  
– Cənab Prezident, Azərbaycanın uğurlarına biz öz uğurumuz kimi sevinirik, Azərbaycanın hər 
sahədə irəliləməsi bizi sevindirir. Bu sahələrdən biri də mərhum prezidentimizin təşviqi ilə açılan türk 
liseyləridir. Orada azərbaycanlı yeniyetmələr oxuyurlar. Onların olimpiadalarda 100-dən artıq medal 
aldıqlarını öyrəndik. Bunu televiziyamızın xəbərlərində də verdik. Həmin məlumat Türkiyədə böyük 
marağa səbəb oldu. Bu liseylərin gələcəyini necə görürsünüz, yəni türk iş adamlarının Azərbaycanda 
təhsil sahəsində fəaliyyətləri haqqında nə düşünürsünüz? Bununla yanaşı, bilirsiniz ki, bütün dünyada 
gənclər narkotik maddələr, içki, əxlaqsızlıq kimi təhlükələrlə üz-üzədir. Gəncləri bu təhlükələrdən 
qorumaq üçün hansı layihələriniz var?  
– Mən buradakı türk liseylərinin fəaliyyətini çox yüksək qiymətləndirirəm və bunları yaradan, işlədən insanlara 
öz minnətdarlığımı bildirmək istəyirəm. Orada təhsil alan gənclərimiz beynəlxalq yarışlarda çox yüksək 
mükafatlar qazanırlar. Bu bizi çox sevindirir və onu göstərir ki, həmin liseylər Azərbaycanın gələcəyi üçün gözəl 
kadrlar yetişdirir. Əlbəttə ki, bir prezident kimi, mən bu liseylərin öz fəaliyyətini davam etdirmələrini, daha da 
genişləndirmələrini istərdim.  
Biz gənclərimizin tərbiyəsi ilə, onların fəaliyyəti ilə çox məşğuluq. Mən 7 ildir ki, Milli Olimpiya 
Komitəsinin prezidentiyəm və deyə bilərəm ki, öz fəaliyyətimin əsas istiqamətini idmanın kütləviliyinin təmin 
edilməsində görürəm. İdmanla məşğul olan gənc nə siqaret çəkəcək, nə spirtli içki qəbul edəcək, nə də başqa bir 
pis iş görəcək. Ona görə təkcə Bakıda deyil, Azərbaycanın bütün bölgələrində ən müasir, ən yüksək  standartlara 
cavab verən idman kompleksləri, qurğuları yaratdıq və bundan sonra da yaradacağıq. Mən bütün gəncləri 
idmanla məşğul olmağa çağırmışdım və sizə deyə bilərəm ki, bu çağırışdan sonra, idmançılara yaratdığımız şə-
raitdən sonra müsbət meylləri görürəm. Dövlət təkcə bununla kifayətlənməməlidir. Əlbəttə ki, təhsil mühüm rol 
oynayır. Gənclərimizin vətənpərvərlik ruhunda tərbiyə edilməsi bizim vəzifəmizdir. Mən bu istiqamətdə öz 
siyasətimi dəfələrlə bildirmişdim. Gənclərimiz vətənpərvərlik ruhunda böyüməli, öz tarixini bilməlidir, öz 
keçmişi ilə bağlı qürur hissləri keçirməlidir, mədəni-mənəvi irsimizi dünyada təbliğ etməlidir. Biz – Türkiyə və 
Azərbaycan dünya birliyi üçün çox böyük töhfələr vermiş ölkələrik. Bizim xalqlarımızın çox böyük tarixi var, 
mədəni irsi var. Biz bunu bir töhfə kimi dünyaya bəxş etməliyik. Keçmişdə etmişik, amma bu gün yeni, müasir 
şəraitdə bunu daha da geniş şəkildə etməliyik. Nailiyyətlərimizi təbliğ etməliyik. Bizim zəifliyimiz, qüsurumuz 
ondadır ki, bəzən əldə olunan nailiyyətləri dünya ictimaiyyətinin nəzərinə istədiyimiz səviyyədə çatdıra 
bilmirik. Bu istiqamətdə hələ çox iş görüləcəkdir.  
– Elə bilirəm ki, bu sahədə Azərbaycanda əlverişli potensial da var. İdmanın fərdi növlərində son dövrdə 
qazandığınız uğurlar, təhsil sahəsində əldə edilən uğurlar göstərir ki, Azərbaycanda bunların sağlam təməli var. 
Sadəcə, buna texnologiya əlavə ediləndə, insanlara imkan açılanda uğur qazanmamaq mümkün deyildir.  
– Doğrudur, bizdə çox güclü intellektual potensial var, insanlar bilikli, savadlıdır. Əhalinin 100 faizi 
savadlıdır. İqtisadiyyatda, neft sahəsində, elmdə peşəkar kadrlar çoxdur. Sadəcə olaraq, yeni texnologiyanı 
tətbiq etməliyik, yeni vasitələri tətbiq etməliyik ki, Azərbaycan dünyada gedən proseslərdən kənarda və yaxud 
geridə qalmasın.  
– 11 sentyabr hadisələrindən sonra beynəlxalq terrorizmlə birgə mübarizə başlandı. Azərbaycan hər 
zaman bu mübarizənin içində olmağa çalışdı. Beynəlxalq terrorizmə Siz necə baxırsınız? Azərbaycan 
qlobal sülhə hansı töhfəni verə bilər? 
– Mən dəfələrlə demişəm ki, Azərbaycan terrordan zərər çəkən ölkədir. Erməni terrorçu təşkilatları 1990-cı 
illərdə Azərbaycanda 30-dan artıq terror aktı həyata keçirmiş, nəticədə 2 min günahsız insan həlak olmuşdur, 
yüzlərlə insan yaralanmış, əlil olmuşdur. Ona görə də biz terror nə olduğunu yaxşı bilirik. Əfsuslar olsun ki, 
168 
 
bizim ölkəmiz bunu yaşayıb. Əlbəttə ki, biz gözəl bilirik ki, terrorla mübarizədə bütün ölkələr birləşməlidir. 
Terrorçu təkcə sənin ölkənə qarşı terror aktı keçirən deyildir. Başqa ölkədə terror aktının həyata keçirilməsinə 
göz yumursansa, heç vaxt terrorizmlə mübarizə uğurlu olmayacaqdır. Bütün dövlətlər terrorizmə qarşı mü-
barizədə birləşməlidir, bütün dünyada mövcud olan terrorçu təşkilatlar, onların fəaliyyəti dayandırılmalıdır, 
bank hesabları, bütün əmlakı müsadirə olunmalıdır. Ancaq bu təqdirdə terrorizmlə mübarizə səmərəli ola bilər. 
Yox, əgər bunda da ayrı-seçkiliyə yol veriləcəksə, əgər yalnız özünə müxalif olan terrorçu təşkilatlara qarşı 
mübarizə aparılacaqsa, bunun heç bir faydası olmayacaq. Terrorizmə qarşı mübarizədə gərək bütün ictimaiyyət, 
beynəlxalq aləm birləşsin.  
– Azərbaycanın mədəniyyət və sənət adamları, şairləri terrorun aradan qaldırılması və sülhə nail 
olunması üçün bir sülh elçiləri kimi nə edə bilərlər?  
– Bu barədə məqsədyönlü iş aparılmayıbdır. Amma bilirsiniz ki, Azərbaycanın çox qədim mədəni irsi var. 
Bizim sənət adamlarımız müxtəlif ölkələrdə olurlar, tədbirlərdə iştirak edirlər. Deyə bilərik ki, bu baxımdan da 
öz töhfəmizi veririk. Amma əlbəttə ki, terrorla səmərəli mübarizə aparmaq üçün, ilk növbədə, gərək vahid bir 
yanaşma ortaya qoyulsun, bütün ölkələrdə terrora qarşı mübarizə aparılsın və terrorçu təşkilatlar gərək bunu 
bilsinlər.  
– Müsahibə üçün çox təşəkkür edirik. Azərbaycan üçün, Türkiyə üçün və dünya üçün bundan əlavə 
söyləmək istədikləriniz varmı?  
– Mənim mesajım belədir ki, prezident kimi çalışaraq öz vəzifəmi ləyaqətlə yerinə yetirəm. Xalq məni seçib, 
mənə inanıb, mən də xalqa xidmət edirəm və öz vəzifəmi bunda görürəm. Bir neçə gündən sonra mən Türkiyəyə 
prezident kimi səfər edəcəyəm. Məni Türkiyə ilə uzun illər, tellər bağlayır. Türkiyə bizim üçün doğma ölkə, 
doğma vətəndir. Amma prezident kimi ilk dəfə gedəcəyəm. Əlbəttə, ümid edirəm ki, bu səfərdən sonra qardaş 
ölkələrimiz arasında əlaqələr daha da möhkəmlənəcək, yeni layihələr üzərində işləyəcəyik, həmişə olduğu kimi, 
bir-birimizə dəstək, arxa olacağıq. Bizim gücümüz birlikdədir, biz bu siyasətə sadiqik, bu yolla gedəcəyik. 
Bütün türk xalqına hörmət və sevgilərimi çatdırıram. Xoşbəxt olsunlar.     
                  Müsahibənin mətni «Azərbaycan» qəzetində                                  
                       (14 aprel 2004-cü il) dərc olunmuşdur. 
169 
 
 
ANKARANIN ESENBOĞA HAVA 
LİMANINDA QARŞILANMA 
 
13 aprel 2004-cü il 
 
Azərbaycan Respublikasının və Türkiyə Respublikasının dövlət bayraqları ilə bəzədilmiş Esenboğa hava 
limanında prezident İlham Əliyevi Türkiyə Baş nazirinin müavini, Xarici İşlər naziri Abdullah Gül, Kənd 
Təsərrüfatı naziri Sami Güclü, Ankara valisi Yəhya Gur, Azərbaycanın Türkiyədəki səfiri Məmməd Əliyev, 
Türkiyənin ölkəmizdəki səfiri Əhməd Ünal Çeviköz, respublikamızın İstanbuldakı baş konsulu İbrahim Yaqubov 
və digər rəsmi şəxslər səmimiyyətlə qarşıladılar.   
Qarşılanma mərasimində iştirak edən Türkiyə Respublikasının dövlət və hökumət nümayəndələri Azərbaycan 
prezidentinə təqdim olundu.  
Qardaş ölkədə yaşayan soydaşlarımız prezident İlham Əliyevi hərarətlə salamladılar və xanımı Mehriban 
Əliyevaya gül dəstəsi təqdim etdilər.  
 
 
ANITQƏBRİ ZİYARƏT 
 
Aprelin 13-də Azərbaycan prezidenti İlham Əliyev Esenboğa hava limanından birbaşa Türkiyə 
Respublikasının banisi Mustafa Kamal Atatürkün dəfn olunduğu məqbərəyə – Anıtqəbrə gəldi. Prezident İlham 
Əliyev böyük Atatürkün məzarını ehtiramla ziyarət etdi. Dövlətimizin başçısının adından məzarın önünə əklil 
qoyuldu. Türk dünyasının böyük oğlunun əziz xatirəsi bir dəqiqəlik sükutla yad olundu.  
170 
 
Azərbaycan prezidentinin xatirə kitabına yazdığı  
ürək sözləri: 
 
"Bütün türk dünyasının ulu öndəri, Türkiyə Cümhuriyyətinin qurucusu Mustafa Kamal Atatürkün müqəddəs 
məzarı önündə baş əyirəm. Böyük Atatürkün əziz xatirəsinə Azərbaycan xalqının sonsuz hörmətini və sevgisini 
bildirirəm. Böyük Atatürkün ölməz xatirəsi Azərbaycan xalqının qəlbində daim yaşayacaqdır.  
 
İLHAM ƏLİYEV 
Azərbaycan Respublikasının Prezidenti 
13 aprel 2004-cü il” 
 
171 
 
    
ÇANKAYA KÖŞKÜNDƏ RƏSMİ QARŞILANMA  
MƏRASİMİ 
 
Anıtqəbri ziyarətdən sonra Türkiyə Respublikası prezidentinin iqamətgahında – Çankaya köşkündə Azərbaycan 
Respublikasının prezidenti İlham Əliyevin rəsmi qarşılanma mərasimi oldu.  
Türkiyə və Azərbaycanın dövlət bayraqları ilə bəzədilmiş iqamətgahın qarşısında respublikamızın rəhbərinin 
şərəfinə fəxri qarovul dəstəsi düzülmüşdü.  
Türkiyə Respublikasının prezidenti Əhməd Necdət Sezər və xanımı Səmra Sezər Azərbaycan Respublikasının 
prezidenti İlham Əliyevi və xanımı Mehriban Əliyevanı səmimiyyətlə qarşıladılar.  
Azərbaycan prezidentinin şərəfinə toplardan yaylım atəşi açıldı. Hərbi orkestrin ifasında Azərbaycanın və 
Türkiyənin dövlət himnləri  səsləndi.  
Fəxri qarovul dəstəsinin rəisi Azərbaycan prezidentinə raport verdi. Dövlət başçıları fəxri qarovul dəstəsinin 
qarşısından keçdilər. Prezident İlham Əliyev türk əsgərlərini salamladı. 
Türkiyə Respublikasının rəsmi şəxsləri prezident İlham Əliyevə, Azərbaycan nümayəndə heyətinin üzvləri 
prezident Əhməd Necdət Sezərə təqdim olundu.  
Sonra dövlət başçıları mətbuat nümayəndələri qarşısında bəyanatlarla çıxış etdilər. 
 
Türkiyə prezidenti Əhməd Necdət Sezərin bəyanatı 
 
Hörmətli Prezident! 
Əziz qonaqlar! 
Hörmətli mətbuat nümayəndələri! 
Azərbaycan Respublikasının prezidenti İlham Əliyevi və onu müşayiət edən nümayəndə heyətini öz 
adımdan və türk ulusu adından ən səmimi hisslərlə salamlayır, dost və qardaşlarımızı ölkəmizdə görməkdən 
duyduğum böyük xoşbəxtlik hisslərini dilə gətirmək istəyirəm. Hörmətli İlham Əliyevin prezident kimi 
Türkiyəyə bu ilk səfəri ölkələrimiz arasında ardıcıl olaraq həyata keçirilən ən yüksək səviyyədəki görüşlərin 
yeni və mühüm bir vəsiləsini təşkil edir. 
Türk ulusunun Azərbaycana mehriban hissləri hamıya məlumdur. Ölkələrimiz arasındakı dostluq və 
qardaşlıq əlaqələri, xalqlarımız arasındakı köklü bağlar və həmrəylikdən aldığı güc gündən-günə daha da 
möhkəmlənməkdədir. Türkiyə ilə Azərbaycanın gələcəkdə də sıx əməkdaşlığı davam etdirəcəyi  şübhəsizdir. 
Türkiyə Cənubi Qafqaz bölgəsində cərəyan edən hadisələri yaxından izləyir və bölgədə sülh, sabitlik və 
tərəqqi olmasına böyük əhəmiyyət verir. Bu bölgədəki problemlər sülhün, əməkdaşlığın və sabitliyin bərqərar 
olmasına mane olur. Türkiyə Dağlıq Qarabağ münaqişəsi başda olmaqla, Cənubi Qafqazdakı bütün problemlərin 
ölkələrin ərazi bütövlüyü və beynəlxalq hüquq prinsipləri çərçivəsində ən qısa müddətdə sülh yolu ilə həllini 
istəyir. Prezident İlham Əliyev ilə aparacağımız danışıqlarda Türkiyə–Azərbaycan əlaqələrinin bütün aspektləri 
müzakirə ediləcək və münasibətlərimizin bütün sahələrdə daha da inkişaf etdirilməsi imkanları araşdırılacaqdır. 
Eyni zamanda, danışıqlarda regional münaqişələrlə bağlı fikir mübadiləsi aparılacaqdır. 
Azərbaycan prezidenti, əziz qardaşım hörmətli İlham Əliyevə və hörmətli xanımına, nümayəndə heyətinə bir 
daha "Xoş gəlmisiniz!" deyirəm. 
 
Azərbaycan prezidenti İlham Əliyevin bəyanatı 
 
Türkiyə Cümhuriyyətinin hörmətli prezidenti Əhməd Necdət Sezər! 
Hörmətli dostlar, xanımlar və cənablar! 
İlk növbədə Sizə və hamınıza Azərbaycan xalqının xoş arzularını çatdırıram və əziz qardaşım, 
cümhurbaşqanı, məni Türkiyəyə rəsmi səfərə dəvət etdiyinizə görə Sizə öz minnətdarlığımı bildirmək istəyirəm.  
Ölkələrimiz arasında mövcud olan dostluq, qardaşlıq münasibətləri günü-gündən güclənir. Azərbaycan 
müstəqilliyini əldə etdikdən sonra Türkiyə onu tanıyan ilk ölkə olmuşdur. O illərdən başlayaraq bu günə qədər 
və xüsusən son 10 il ərzində ölkələrimiz arasında olan münasibətlər inkişaf etmiş, güclənmişdir. Bütün 
sahələrdə, siyasi, iqtisadi, mədəni sahələrdə ölkələrimiz uğurlu əməkdaşlıq edir. Türkiyə daim Azərbaycana 
arxa, dəstək olmuşdur. Azərbaycanın ən çətin dövrlərində biz bu dəstəyi, bu köməyi daim hiss etmişik. 
Azərbaycan üçün, bütün bölgə üçün ən təhlükəli məsələdə – Ermənistan–Azərbaycan, Dağlıq Qarabağ 
münaqişəsinin həlli istiqamətində də biz daim Türkiyənin dəstəyini hiss etmişik və hiss edirik. Ümid edirik ki, 
bundan sonra aparılacaq danışıqlarda beynəlxalq birlik, ictimaiyyət münaqişənin beynəlxalq hüquq normalarına 
uyğun həlli istiqamətində öz səylərini göstərəcəkdir.  
172 
 
Mən çox şadam, çox məmnunam ki, Türkiyəyə prezident kimi gəlmişəm. Mən Türkiyədə dəfələrlə olmuşam. 
Türkiyə mənim üçün doğma, əziz ölkədir, hamımızın vətənidir, amma prezident kimi bu mənim ilk səfərimdir. 
Mən əminəm ki, burada keçiriləcək ikitərəfli danışıqlarda ölkələrimizin mənafeyi üçün mühüm qərarlar qəbul 
ediləcəkdir. Ölkələrimiz bundan sonra da bir-birinə həmişə dayaq, arxa olacaqdır, biz daim birlikdə olacağıq. 
Bizim gücümüz birliyimizdədir. Azərbaycanın prezidenti, xalqımızın ümummilli lideri Heydər Əliyevin siyasəti 
də məhz bundan ibarət idi. O daim çalışırdı ki, Türkiyə–Azərbaycan münasibətləri inkişaf etsin, güclənsin. Biz, 
Azərbaycanın indiki rəhbərləri bu siyasətə sadiqik, əlimizdən gələni əsirgəməyəcəyik ki, Türkiyə ilə 
Azərbaycan arasında ənənəvi dostluq, qardaşlıq münasibətləri bundan sonra da inkişaf etsin. Bu ümidlərlə mən 
Türkiyəyə gəlmişəm və ilk anlardan böyük hörmət, diqqət, qonaqpərvərlik görürəm. Əminəm ki, bu səfər uğurlu 
olacaq və münasibətlərimiz yeni pilləyə qalxacaqdır.  
Təşəkkür edirəm. 
 
173 
 
 
AZƏRBAYCAN PREZİDENTİ  
İLHAM ƏLİYEV İLƏ TÜRKİYƏ PREZİDENTİ  
ƏHMƏD NECDƏT SEZƏRİN  
TƏKBƏTƏK GÖRÜŞÜ 
 
13 aprel 2004-cü il 
 
Çankaya köşkündə Azərbaycan Respublikasının prezidenti İlham Əliyev ilə Türkiyə Respublikasının 
prezidenti Əhməd Necdət Sezər arasında təkbətək görüş keçirildi.  
Səmimi dostluq və mehribanlıq şəraitində keçən görüşdə dövlət başçıları ölkələrimiz arasında ikitərəfli 
münasibətlərin bütün sahələrdə inkişaf perspektivlərini ətraflı müzakirə etdilər, regional və beynəlxalq 
məsələlər barədə geniş fikir mübadiləsi apardılar.  
Türkiyə tərəfi Azərbaycanda gedən demokratikləşmə, vətəndaş cəmiyyəti quruculuğu və bazar iqtisadiyyatı 
münasibətlərinin formalaşması proseslərinə verdiyi dəstəyi bir daha təsdiqlədi, bu istiqamətdə görülən işlərin 
davam etdirilməsinin böyük əhəmiyyəti olduğunu bildirdi.  
Görüşdə dost və qardaş ölkələrimiz arasında strateji tərəfdaşlıq münasibətlərinin yüksək səviyyəsindən 
məmnunluq ifadə edildi və Azərbaycan–Türkiyə əməkdaşlığının regionun digər dövlətləri üçün örnək ola 
biləcəyi vurğulandı.  
Söhbət zamanı Ermənistan–Azərbaycan, Dağlıq Qarabağ münaqişəsinin sülh yolu ilə, beynəlxalq hüquq 
prinsipləri əsasında həlli məsələsinə geniş yer verildi, Azərbaycanın işğal olunmuş ərazilərinin azad 
edilməsinin, qaçqın və məcburi köçkünlərin öz yerlərinə qayıtmasına imkan yaradılmasının zəruriliyi bildirildi.  
Dövlət başçıları hər iki tərəf üçün qarşılıqlı maraq doğuran bir sıra digər məsələlər barədə də fikir 
mübadiləsi apardılar. 
 
* * * 
 
Dövlət başçılarının təkbətək görüşü başa çatdıqdan sonra Çankaya köşkündə Azərbaycan və Türkiyə 
prezidentlərinin rəhbərliyi ilə nümayəndə heyətlərinin görüşü oldu. 
Görüşdə ölkələrimiz arasında münasibətlərin yüksək səviyyəsi bir daha vurğulandı, iqtisadi əlaqələrin 
bundan sonra da genişləndirilməsinin vacibliyi bildirildi. Bakı–Tbilisi–Ceyhan əsas ixrac boru kəmərinin 
tikintisindən ayrıca söhbət getdi, onun 2005-ci ildə tam başa çatdırılacağına əminlik ifadə edildi. Xəzərin enerji 
ehtiyatlarının bu kəmər vasitəsilə nəqlinin region ölkələrinin iqtisadi inkişafına və sabitliyinə böyük töhfə 
verəcəyi ilə yanaşı, Avropanın enerji daşıyıcıları ilə təminatında mühüm rol oynayacağı da vurğulandı. 
Azərbaycanın "Şahdəniz" yatağından hasil ediləcək təbii qazın nəqli üçün Bakı-Ərzurum boru kəməri 
layihəsinin gerçəkləşdirilməsi üçün bütün qüvvələrin səfərbər olunmasının vacibliyinə diqqət yetirildi. Tərəflər 
Cənubi Qafqazda sülh, sabitlik və inkişafa əsas maneə olan Ermənistan–Azərbaycan, Dağlıq Qarabağ münaqi-
şəsinin beynəlxalq hüquq normalarına əməl edilməklə, Azərbaycanın ərazi bütövlüyünün təmin olunması 
əsasında sülh yolu ilə tezliklə aradan qaldırılmasının zəruriliyi xüsusi vurğulandı.  
Görüşdə prezident İlham Əliyevin Türkiyəyə ilk rəsmi səfərinin ölkələrimiz arasında münasibətlərin 
inkişafına töhfə verəcəyi, Azərbaycan–Türkiyə əlaqələrinin ənənəvi dostluq və qardaşlıq ruhunda daha da 
genişlənməsi üçün hər cür səylər göstəriləcəyi bildirildi.  
 
SƏNƏDLƏRİN İMZALANMASI MƏRASİMİ 
 
   Görüş başa çatdıqdan sonra Çankaya köşkündə prezidentlərin iştirakı ilə Azərbaycan–Türkiyə 
sənədlərinin imzalanma mərasimi oldu.  
Əvvəlcə "Azərbaycan Respublikası ilə Türkiyə Respublikası arasında birgə bəyanat" imzalandı. Bəyanatı 
Azərbaycan prezidenti İlham Əliyev və Türkiyə prezidenti Əhməd Necdət Sezər imzaladılar. 
"Azərbaycan Respublikası ilə Türkiyə Respublikası arasında mülki aviasiya sahəsində əməkdaşlığın 
inkişafına dair protokol","Azərbaycan Respublikası ilə Türkiyə Respublikası arasında mədəniyyət sahəsində 
işbirliyinə dair protokol", "Azərbaycan Respublikası ilə Türkiyə Respublikası arasında sənaye mülkiyyətinin 
mühafizəsinə dair əməkdaşlıq müqaviləsi", "Azərbaycan Respublikası ilə Türkiyə Respublikası arasında gömrük 
sahəsində əməkdaşlıq və qarşılıqlı yardım müqaviləsi","Azərbaycan Respublikası ilə Türkiyə Respublikası 
arasında uzunmüddətli iqtisadi əməkdaşlıq sazişi"  imzalandı.  
İmzalama mərasimindən sonra Türkiyə prezidenti Əhməd Necdət Sezər və Azərbaycan prezidenti İlham Əliyev çıxış 
etdilər.  
174 
 
 
Türkiyə prezidenti Əhməd Necdət Sezərin çıxışı 
 
Dəyərli mətbuat nümayəndələri! 
Dost və qardaş Azərbaycanın çox hörmətli prezidenti İlham Əliyev ilə keçirdiyimiz təkbətək və heyətlərarası 
görüşlərdə ikitərəfli əlaqələrimizin bütün sahələrini müzakirə etdik. Siyasi və iqtisadi əlaqələr başda olmaqla, 
yüksək səviyyədə davam edən işbirliyimizin hər sahədə daha da inkişaf etdirilməsinin yollarını araşdırdıq.  
Az öncə imzalanan birgə bəyanat və dəyərli sənədlər ölkələrimiz arasındakı yaxın əlaqələri daha da yüksək 
nöqtələrə çatdırmaq arzusunda olduğumuzun ən gözəl göstəricisidir. Sarsılmaz təməllərə dayanan Türkiyə–
Azərbaycan əlaqələri günbəgün inkişaf edərək daha da sağlamlaşmaqdadır. 
Hörmətli İlham Əliyev ilə keçirdiyimiz görüşlərdə ölkələrimizi yaxından maraqlandıran regional məsələlər 
gündəmə gəlmiş, bu çərçivədə Ermənistan–Azərbaycan, Dağlıq Qarabağ münaqişəsinin, Cənubi Qafqaz 
bölgəsində azərbaycanlı qardaşlarımıza böyük acılar çəkdirən məsələnin sülh yolu ilə çözülməsi üçün atıla biləcək 
addımlar müzakirə olunmuşdur. Ermənistan–Azərbaycan, Dağlıq Qarabağ probleminin beynəlxalq hüquq 
normalarına uyğun sülh yolu ilə həlli üçün əlimizdən gələn hər cür köməyi göstərməyə hazır olduğumuzu azər-
baycanlı qardaşlarımıza bir daha çatdırmaq istəyirəm. 
Cənubi Qafqazda sülh, əmin-amanlıq, təhlükəsizlik və işbirliyinin qurulması sahəsində hörmətli İlham 
Əliyev ilə eyni fikirdə olduğumu görməkdən məmnunam.  
Görüşlərimizdə ölkələrimiz arasındakı işbirliyinin ən gözəl nümunəsini göstərən Bakı–Tbilisi–Ceyhan neft 
kəməri və Bakı–Tbilisi–Ərzurum qaz kəməri layihələri haqqında fikir mübadiləsi apardıq. Bakı–Tbilisi–Ceyhan 
xəttinin inşasındakı irəliləmələrdən və ilk neftin 2005-ci ildə Ceyhana çatdırılacağından məmnunluğumuzu dilə 
gətirdik. Bütün dünyanın yaxından izlədiyi bu layihələrlə əlaqədar birgə çalışmalarımız ölkələrimiz arasında 
mövcud olan əlaqələri inkişaf etdirərək, bölgəmizi güclü və təhlükəsiz bir gələcəyə aparacaqdır. 
Hörmətli İlham Əliyevin ölkəmizə prezident kimi gerçəkləşdirdiyi bu ilk ziyarət Türkiyə ilə Azərbaycan 
arasındakı yaxın dostluq əlaqələrinin daha da inkişafına və Cənubi Qafqaz bölgəsinin sülhə qovuşmasına təkan 
verəcəyinə inanıram. Bir daha təşəkkür edirəm. 
 
Azərbaycan prezidenti İlham Əliyevin çıxışı 
 
Hörmətli xanımlar və cənablar! 
Hörmətli mətbuat nümayəndələri! 
Azərbaycan Respublikasının prezidenti kimi mən Türkiyəyə ilk səfərə gəlmişəm. Bu səfər çox uğurla həyata 
keçirilir. İlk növbədə, Türkiyə Respublikasının cümhurbaşqanı, qardaşım Əhməd Necdət Sezərə məni Türkiyəyə 
rəsmi səfərə dəvət etdiyinə görə bir daha öz təşəkkürümü bildirmək istəyirəm. Mənə, bizim nümayəndə heyətimizə 
göstərilən diqqətə və qonaqpərvərliyə görə bütün türk qardaşlarıma minnətdaram.   
Bu gün biz Türkiyə–Azərbaycan münasibətlərinin gələcək perspektivlərini ətraflı müzakirə etdik. Bir daha 
əmin olduq ki, ölkələrimiz arasında əlaqələr, münasibətlər uğurla inkişaf edir. Azərbaycan dövlət müstəqilliyini 
əldə etdikdən sonra onu ilk tanıyan Türkiyə olmuşdur. O illərdən bu vaxta qədər ölkələrimiz arasında əlaqələr 
ilbəil güclənir, inkişaf edir. Ölkələrimiz bütün sahələrdə uğurlu işbirliyi aparır və bu, təkcə ölkələrimiz üçün 
deyil, bütün bölgə üçün önəm daşıyır. 
Türkiyə Ermənistan–Azərbaycan, Dağlıq Qarabağ münaqişəsinin həlli istiqamətində Azərbaycanla daim 
birlikdə olubdur, Azərbaycanın yanında olubdur. Bugünkü görüşlər, danışıqlar bunu bir daha göstərir. Bu 
münaqişə beynəlxalq hüquq normaları əsasında, Azərbaycanın ərazi bütövlüyü çərçivəsində öz həllini 
tapmalıdır. Yəni, hörmətli cümhurbaşqanın qeyd etdiyi kimi, mərhələli yolla öz həllini tapa bilər. Çox şadıq ki, 
artıq beynəlxalq ictimaiyyət də məsələyə bu prizmadan yanaşmağa başlayıbdır. Əminik ki, əgər bu məsələ ilə 
məşğul olan qurumlar, beynəlxalq təşkilatlar da bu nöqteyi-nəzərdən yanaşsalar, problem tezliklə öz həllini tapa 
bilər.         
Türkiyə ilə Azərbaycan arasında bütün sahələrdə əlaqələrin inkişafı göz önündədir. Mən burada qeyd elədim 
ki, üç gün bundan əvvəl Bakıda Atatürk Mərkəzi açılmışdır. Prezident Heydər Əliyev tərəfindən qərar 
verilmişdi ki, bu Mərkəz açılsın. Çox şadam, xoşbəxtəm, bəxtiyaram ki, bunun açılışını etmək mənə nəsib 
olmuşdur. Türkiyədən gələn heyətlə birlikdə biz bu Mərkəzi açdıq. Bütün türk dünyasının ulu öndəri Mustafa 
Kamal Atatürkün tarixi irsi orada öyrəniləcək və təbliğ ediləcəkdir. 
İqtisadi əlaqələrimiz uğurla inkişaf edir. Türkiyə ilə Azərbaycanın iqtisadi inkişafı sürətlə gedir. Ölkələrimiz 
son illər ərzində bu istiqamətdə böyük uğurlar əldə etmişdir. Azərbaycanın iqtisadiyyatı hər il orta hesabla 10 
faiz artır. Türkiyə iqtisadiyyatının da artımı bizi çox sevindirir. Bu, deməyə əsas verir ki, ölkələrimizin iqtisadi 
potensialı gücləndikcə, iqtisadi əlaqələrimiz də güclənəcək, mal dövriyyəsinin həcmi artacaqdır. Beləliklə, 
ölkələrimiz daha da səmərəli işbirliyi, əməkdaşlıq edəcəkdir. 
175 
 
      Əlbəttə, bu məsələdə Bakı–Tbilisi–Ceyhan neft və Bakı–Tbilisi-Ərzurum qaz kəmərlərinin uğurla tikilib 
istifadəyə verilməsi böyük önəm daşıyır. Bu təkcə iqtisadi məsələ deyil, həm də bölgədə yeni bir mühit 
yaradacaqdır. Bölgəyə sülh, təhlükəsizlik, əmin-amanlıq gətirəcəkdir. Biz hamımız səbirsizliklə o günü 
gözləyirik ki, Bakı–Tbilisi–Ceyhan neft kəmərinin və Bakı–Tbilisi–Ərzurum qaz kəmərinin açılışında iştirak 
edək. Bu günlər uzaqda deyildir. Əminəm ki, yaxın zamanlarda biz buna nail olacağıq. 
Bir daha qeyd etmək istəyirəm ki, ölkələrimiz arasında heç bir problem yoxdur. Həll olunmayan məsələ 
yoxdur. Biz Türkiyə tərəfindən daim dəstək, yardım, diqqət görmüşük. Münasibətlərimiz daim qardaşlıq, 
dostluq prinsiplərinə söykənibdir. Biz bu prinsiplərə sadiqik.  
Hörmətli Cümhurbaşqanı, mən Sizi və bütün qardaşlarımızı bir daha ürəkdən salamlayır və nümayəndə 
heyətimizə göstərilən diqqətə, məhəbbətə, qonaqpərvərliyə görə öz dərin təşəkkürümü bildirmək istəyirəm. Sağ 
olun.  
 
* * * 
Azərbaycan Respublikasının prezidenti İlham Əliyev aprelin 13-də onun üçün ayrılmış iqamətgahda – Camlı 
köşkdə Türkiyə Respublikası Silahlı Qüvvələri Baş Qərargahının rəisi, ordu generalı Hilmi Özkökü qəbul 
etmişdir. 
Söhbət zamanı ölkələrimizi maraqlandıran bir sıra məsələlər ətrafında fikir mübadiləsi aparıldı. 
 
 
176 
 
 
AZƏRBAYCAN RESPUBLİKASI 
PREZİDENTİNİN  ŞƏRƏFİNƏ 
TÜRKİYƏ RESPUBLİKASININ PREZİDENTİ ƏHMƏD NECDƏT SEZƏRİN ADINDAN 
TƏŞKİL EDİLMİŞ RƏSMİ QƏBULDA NİTQ 
 
Çankaya köşkü 
 
13 aprel 2004-cü il 
 
Hörmətli cümhurbaşqanı Əhməd Necdət Sezər! 
Hörmətli Səmra xanım! 
Hörmətli dostlar! 
Hörmətli xanımlar və cənablar! 
Məni Türkiyəyə rəsmi səfərə dəvət etdiyinə görə Türkiyənin cümhurbaşqanı, Azərbaycan xalqının yaxın 
dostu Əhməd Necdət Sezərə bir daha öz minnətdarlığımı bildirmək istəyirəm. Sizə demək istəyirəm ki, ilk 
anlardan biz burada qonaqpərvərlik, diqqət görmüşük və buna görə bütün nümayəndə heyəti adından Sizə 
təşəkkür edirəm. 
Türkiyə ilə Azərbaycan arasında dostluq, qardaşlıq münasibətləri uzun illərdir ki, davam edir, inkişaf edir, 
güclənir. Bu münasibətlərin inkişafı istiqamətində çox böyük addımlar atılır. Azərbaycanın ümummilli lideri 
prezident Heydər Əliyevin səyləri nəticəsində xalqlarımız böyük uğurlara nail olmuşlar. Bizim münasibətlərimiz 
güclənibdir və demək olar ki, bütün sahələrdə uğurlu işbirliyi, əməkdaşlıq var. Siyasi, iqtisadi, mədəni, bütün digər 
sahələrdə işbirliyimiz örnək, nümunə ola bilər.  
Bizi bağlayan tarixi köklər əsasında qurulmuş yeni münasibətlər bölgədə mühüm rol oynayır. Bölgənin 
inkişafı üçün, Qafqazın inkişafı üçün Türkiyə–Azərbaycan münasibətləri müstəsna rol oynayır. Bölgəmiz sabit 
bölgə deyildir. Bölgədə sabitlik ən önəmli şərtdir, sülhün, əmin-amanlığın bərqərar olunması, inkişaf üçün əsas 
amildir.  
Bizi bağlayan iqtisadi əlaqələr təkcə ölkələrimiz üçün deyil, bütün bölgə üçün, Avropa üçün önəmlidir. Həyata 
keçirdiyimiz irimiqyaslı neft layihələri, qaz layihələri, xüsusən Bakı–Tbilisi–Ceyhan neft kəmərinin tikintisi ilə 
bölgədə vəziyyət dəyişmiş olur. Yaxın zamanlarda istifadəyə veriləcək Bakı–Tbilisi–Ceyhan neft kəməri xalqlarımızı 
daha da sıx birləşdirəcəkdir.  
Bakı–Tbilisi–Ərzurum qaz kəmərinin inşası istiqamətində çox önəmli addımlar atılıbdır. Bu layihə də uğurla 
həyata keçirilir və biz ümid edirik ki, o da öz həllini tapacaq, Azərbaycan qazı Türkiyəyə və buradan da Avropa 
istehlakçılarına çatdırılacaqdır.  
Türkiyə bütün məsələlərdə Azərbaycana daim arxa, dayaq olmuşdur. O cümlədən Ermənistan–Azərbaycan, 
Dağlıq Qarabağ məsələsində də biz daim qardaş ölkənin köməyini hiss etmişik. Bu dəstəyi bu gün də hiss edirik 
və əminik ki, yaxın zamanlarda bu münaqişə öz həllini tapacaqdır. Azərbaycanın ərazi bütövlüyü beynəlxalq 
hüquq normaları əsasında bərpa olunacaq, torpaqlarımız işğalçılardan azad ediləcəkdir.  
Bugünkü danışıqlarda, keçirdiyimiz təkbətək görüşümüzdə bir daha əmin olduq ki, Türkiyə ilə Azərbaycan 
arasında heç bir problem yoxdur. Bütün məsələlər öz həllini tapır və biz bu siyasətə, bu qardaşlığa sadiqik. 
Hörmətli cümhurbaşqanı qeyd etdi ki, üç gün öncə Bakıda Atatürk Mərkəzi öz qapılarını açmışdır, çox möhtə-
şəm mərasim keçirilmişdir. Deməyə tam əsas var ki, Azərbaycanda ulu öndərimiz Atatürkün tarixi irsi öyrəniləcək 
və təbliğ ediləcəkdir. Bu bir daha onu göstərir ki, bizim xalqlarımız bir-birinə nə qədər bağlıdır, yaxındır. Bu dost-
luq, qardaşlıq hər şeydən üstündür. Mən əminəm ki, aramızda olan dostluq, qardaşlıq münasibətləri bundan sonra 
da davam və inkişaf edəcək, xalqlarımıza səadət, xoşbəxtlik gətirəcəkdir.  
Bu badəni Türkiyə–Azərbaycan münasibətləri şərəfinə, Türkiyə Cümhuriyyətinin şərəfinə, qardaş ölkənin 
cümhurbaşqanı Əhməd Necdət Sezərin şərəfinə qaldırıram.  
Sağ olun.  
177 
 
 
ANKARADA HEYDƏR ƏLİYEV PARKININ TƏNTƏNƏLİ  AÇILIŞ MƏRASİMİNDƏ NİTQ 
 
14 aprel 2004-cü il 
 
Azərbaycan prezidenti İlham Əliyev Ankaranın yaxınlığında, Batıkənddə xalqımızın ümummilli lideri 
Heydər Əliyevin xatirəsinə salınmış parkın təntənəli açılış mərasimində iştirak etmişdir. 
Mərasimə toplaşanlar – Türkiyənin yüksək vəzifəli rəsmi şəxsləri, Batıkəndin sakinləri, məktəblilər 
dövlətimizin başçısını hərarətlə qarşıladılar.  
Təntənəli mərasim Azərbaycanın və Türkiyənin dövlət himnlərinin səsləndirilməsi ilə başlandı. 
Mərasimdə Türkiyənin Ətraf Mühitin Mühafizəsi və Meşə Təsərrüfatı Nazirliyi Baş Meşəsalma İdarəsinin 
müdiri Mustafa Yüksəl, Ankara valisi Yəhya Gur, Kənd Təsərrüfatı naziri Sami Güclü, Ətraf Mühitin Mühafizəsi 
və Meşə Təsərrüfatı naziri Osman Pepe çıxış etdilər.  
Bildirildi ki, 75 hektarlıq bu ərazidə Heydər Əliyevin anadan olmasının 81 illiyi ilə əlaqədar 17 növdən 
ibarət 81 min ağac əkiləcəkdir. İndiyədək 50 min ağac əkilmişdir və qarşıdakı on gün ərzində bu iş başa 
çatacaqdır. Batıkənd sakinlərinin istirahət vaxtlarını səmərəli keçirməsi üçün burada əyləncə, idman 
kompleksləri, uşaq meydançaları, hovuzlar, çeşmələr yaradılacaq, xidmət obyektləri tikiləcəkdir.  
Natiqlər vurğuladılar ki, prezident Heydər Əliyevin Türkiyə, bütünlükdə türk dünyası qarşısında xidmətlərini 
nəzərə alaraq, belə xatirə tədbirləri gələcəkdə də davam etdiriləcək, dahi şəxsiyyətin əziz xatirəsi daim 
ürəklərdə yaşayacaqdır.  
 
Mərasimdə Azərbaycan prezidenti İlham Əliyevin nitqi 
 
Hörmətli nazirlər! 
Hörmətli vali! 
Əziz xanımlar və cənablar! 
İlk növbədə, mən Türkiyə hökumətinə, Ətraf Mühitin Mühafizəsi və Meşə Təsərrüfatı nazirinə, bütün 
türk qardaşlarımıza öz dərin minnətdarlığımı və təşəkkürümü bildirmək istəyirəm ki, bu parka Azərbaycanın 
ümummilli lideri Heydər Əliyevin adını vermisiniz. Bu bir daha onu göstərir ki, Türkiyə və Azərbaycan 
xalqları, ölkələrimiz daim birlikdə olublar, bir-birinə yardım, kömək ediblər. Biz bu dəstəyi, Türkiyədən gələn 
məhəbbəti həmişə, bütün zamanlarda hiss edirdik. Azərbaycan öz dövlət müstəqilliyini əldə etdikdən sonra 
Türkiyədən gələn dəstək bizim rahat və təhlükəsiz şəraitdə yaşamağımıza böyük fayda veribdir.  
Heydər Əliyev müasir Azərbaycanın qurucusudur. Müasir, müstəqil Azərbaycan onun əsəridir. 1993-cü ildə 
xalqın tələbi ilə Azərbaycanda hakimiyyətə gəldikdən sonra ölkəmizdə sabitlik bərpa olundu, hərc-mərcliyə, 
anarxiyaya son qoyuldu və ölkəmiz yavaş-yavaş inkişaf etməyə başladı.  
1993-cü ildən 1996-cı ilə qədər Azərbaycanın tarixində çox çətin illər yaşanmışdır. O illər ərzində 
Azərbaycan böyük təhlükələrdən keçərək, öz dövlət müstəqilliyini möhkəmləndirmiş və beləliklə, ölkəmizin 
gələcək inkişafı üçün gözəl imkanlar əldə olunmuşdur. 1996-cı ildən başlayaraq, bu günə qədər ölkəmiz 
dinamik şəkildə inkişaf edir. Bizdə iqtisadi artım ildə 10 faiz həddindədir. Azərbaycanın dünyada mövqeləri 
möhkəmlənibdir, ölkəmiz Dünya Birliyində özünə layiq yerini tuta bilibdir. Ölkəmiz beynəlxalq təşkilatlarla 
uğurla əməkdaşlıq edir. Azərbaycanın bütün sahələrinin inkişafı Heydər Əliyevin adı ilə bağlıdır. Biz, ondan 
sonrakı rəhbərlər, bu gün Azərbaycana rəhbərlik edən şəxslər bütün zamanlarda onun siyasətinə sadiq olacağıq. 
Çünki bu siyasətin alternativi yoxdur. Azərbaycan xalqı bu siyasəti dəstəkləyir, bəyənir və bu siyasətə səs verir. 
Heydər Əliyevin Türkiyə–Azərbaycan münasibətlərinin inkişafında da müstəsna rolu olmuşdur. Onun 
siyasətinin ən əsas istiqamətlərindən biri də o idi ki, Türkiyə ilə Azərbaycan arasında münasibətlər bütün 
sahələrdə inkişaf etsin. Biz bunun şahidiyik ki, bütün sahələrdə – siyasi, iqtisadi, mədəni sahələrdə ölkələrimiz 
çox güclü münasibətlər qurmuşlar və birlikdə mühüm işlərin öhdəsindən gəlirlər. 
Heydər Əliyevin ifadəsi bu gün burada səsləndi: "Biz bir millət, iki dövlətik". Bu bir daha onu göstərir ki, o, 
Türkiyəyə, türk dünyasına nə qədər bağlı idi. Biz bu siyasətə sadiqik, bu siyasəti davam etdirəcəyik. Mənim 
Türkiyəyə indiki rəsmi səfərim də məhz bu siyasətin məntiqi nəticəsidir.  
Dünən və bu gün keçirdiyim bütün görüşlərdə, apardığım bütün danışıqlarda bir daha əmin oldum ki, 
Türkiyə ilə Azərbaycan arasında dostluq, qardaşlıq münasibətləri davam edir, güclənir. Mən əminəm ki, bu 
səfərdən sonra bu münasibətlərə yeni təkan veriləcəkdir. Ölkələrimiz daha sıx işbirliyi, əməkdaşlıq edəcəklər. 
Bunu dəfələrlə bildirmişəm və bir daha demək istəyirəm ki, bizim gücümüz bizim birliyimizdədir. Biz daim bir-
birimizin yanında olmalıyıq və əminəm ki, olacağıq.  
Heydər  Əliyevi Türkiyəyə böyük tellər bağlayırdı. O, qəlbən Türkiyəyə, türk xalqına yaxın idi. Bizə də 
vəsiyyət etmişdir ki, bu siyasəti davam etdirək. Biz də bunu edirik. Əminəm ki, bundan sonra – bütün 
178 
 
zamanlarda, 50–100–200 ildən sonra, bütün əsrlərdə Türkiyə və Azərbaycan, iki qardaş ölkə daim bir-birinin 
yanında olacaqdır.  
Bu parka Heydər Əliyevin adının verilməsi çox rəmzi xarakter daşıyır. Deməliyəm ki, Azərbaycanın 
ümummilli lideri Heydər Əliyev meşələrə, yaşıllığa daim böyük diqqət göstərmişdir. Onun təşəbbüsü ilə 
Azərbaycanın bütün bölgələrində meşələr, parklar salınmışdır. Həmin parklar bu gün də Azərbaycanımızı 
gözəlləşdirir və onun adını daşıyır. O bir dəfə çıxışları zamanı demişdir ki, ağacları kəsməyin, ağacları əkin, 
bilin ki, ağacları kəsəndə, elə bil, mənim qolumu kəsirsiniz. Bu gün bu parkı  görəndə mən düşünürəm ki, bir 
neçə il sonra bu fidanlar böyüyəcək, qollu-budaqlı olacaq, şəhərinizi gözəlləşdirəcəkdir. Beləliklə, Heydər 
Əliyevin xatirəsi burada da yaşayacaqdır. 
Əziz qardaşlar, Azərbaycanın prezidenti kimi, Heydər Əliyevin varisi kimi, davamçısı kimi mən sizə 
ürəkdən minnətdaram. Siz Heydər Əliyevin xatirəsinə böyük hörmət göstərirsiniz. Azərbaycanımıza böyük 
məhəbbət göstərirsiniz. Mənə, Azərbaycanın prezidentinə, mənimlə Türkiyəyə rəsmi səfərə gəlmiş bütün 
nümayəndə heyətinin üzvlərinə böyük qonaqpərvərlik göstərirsiniz.  
Mən sizin hamınızı bir daha salamlayır, Azərbaycan xalqının ən xoş arzularını çatdırıram. Əmin olduğumu 
bildirirəm ki, qardaş xalqlarımız,  ölkələrimiz bundan sonra da əl-ələ verib irəliyə doğru uğurla gedəcəklər. 
Təşəkkür edirəm.  
 
* * * 
Sonra prezident İlham Əliyev və xanımı Mehriban Əliyeva parkda xüsusi olaraq Azərbaycandan gətirilmiş 
ağac əkdilər. Respublikamızın rəhbəri mərasim iştirakçıları ilə xatirə şəkli çəkdirdi. 
 
179 
 
 
TÜRKİYƏ BÖYÜK MİLLƏT  
MƏCLİSİNDƏ NİTQ  
 
14 aprel 2004-cü il 
 
Azərbaycan Respublikasının prezidenti İlham Əliyev Ankaraya rəsmi səfərinin ikinci günü  Türkiyə 
Böyük Millət Məclisinə gəldi. 
Türkiyə parlamentinin sədri Azərbaycan rəhbərini böyük hörmət və ehtiramla qarşıladı.  
Sonra prezident İlham Əliyev ilə TBMM-in sədri Bülənd Arınç arasında görüş oldu. Dostluq və mehribanlıq 
şəraitində keçən görüşdə ölkələrimiz arasında ikitərəfli əməkdaşlığın perspektivləri müzakirə olundu, 
parlamentlərarası əlaqələrin inkişafına və bir sıra digər məsələlərə dair fikir mübadiləsi aparıldı.  
 
Hörmətli Türkiyə Böyük Millət Məclisi! 
Hörmətli millət vəkilləri!  
Hörmətli xanımlar və cənablar! 
Əziz dostlar!  
Türkiyə Böyük Millət Məclisinin qarşısında çıxış etmək mənim üçün böyük şərəfdir. Bu şərəfi mənə 
verdiyinizə görə, sizə öz minnətdarlığımı bildirmək istəyirəm.  
İkinci gündür mən Türkiyədə rəsmi səfərdəyəm. Artıq, demək olar ki, bu səfər çox uğurlu keçib və 
apardığımız bütün danışıqlarda, söhbətlərdə bir daha əmin olduq ki, Türkiyə ilə Azərbaycan arasında dostluq, 
qardaşlıq münasibətləri davam edir, inkişaf edir, güclənir. Bu münasibətlər Azərbaycan üçün prioritet məsələdir.  
Bildiyiniz kimi, Azərbaycan öz dövlət müstəqilliyini əldə etdikdən sonra onu ilk tanıyan Türkiyə olmuşdur. 
O illərdən sonra bütün dövrlərdə Türkiyə daim Azərbaycanın yanında olmuş, Azərbaycana arxa-dayaq 
olmuşdur. Biz bunu çox yüksək qiymətləndiririk və ümid edirik, əminik ki, bundan sonra bizim qardaş 
ölkələrimiz daim bir-birinin yanında olacaqlar. Bizim gücümüz bizim birliyimizdədir. Türkiyənin gücü 
Azərbaycanın gücüdür, Azərbaycanın gücü Türkiyənin gücüdür. 
Azərbaycan son 12 ildə, müstəqilliyini əldə etdikdən sonra çox çətin yollardan keçmişdir. Ölkəmiz 
müstəqilliyin ilk illərində böyük təhlükələrlə üzləşmişdir. Ermənistan tərəfindən Azərbaycana qarşı aparılan 
təcavüzkar siyasət Azərbaycanın torpaqlarının bir hissəsinin itirilməsi ilə nəticələnmişdir. Üstəgəl, daxildə 
vəziyyət qeyri-sabit idi. Beləliklə, Azərbaycan çox böyük fəlakətlərlə üz-üzə qalmışdı. 1993-cü ildə xalqın 
tələbi ilə Azərbaycanın ümummilli lideri Heydər Əliyev rəhbərliyə qayıdandan sonra ölkədə vəziyyət tədricən 
normallaşdı və Azərbaycan bu böhran içindən çıxa bildi.  
Sizə deyə bilərəm ki, 1993-cü ildən 1996-cı ilə qədər Azərbaycanda daxili ictimai-siyasi vəziyyət çox gərgin 
idi. Bir neçə dəfə dövlət çevrilişinə cəhdlər olmuşdu, vətəndaş müharibəsi başlanmışdı. Azərbaycanda qeyri-
qanuni silahlı birləşmələr özbaşınalıq edirdi. Əlbəttə, bütün bu xoşagəlməz halların qarşısını almaq üçün böyük 
səylər sərf olunmuşdur. Demək olar ki, Azərbaycanda sabitlik 1996-cı ildə yaranmışdır. O ildən başlayaraq, bu 
günə qədər ölkəmiz inkişaf edir, öz potensialını gücləndirir və iqtisadiyyatımız da inkişaf edir.  
1996-cı ildən 2003-cü ilə qədər  orta hesabla bizim iqtisadiyyatımız ildə on faiz artmışdır. Keçən ilin ümumi 
daxili məhsulun artımı – iqtisadiyyatın əsas göstəricisi – 11 faiz olmuşdur. Azərbaycanda son yeddi il ərzində 
inflyasiya 2–3 faiz təşkil edir. Adambaşına düşən xarici sərmayələrin həcminə görə Azərbaycan keçmiş sovet 
cümhuriyyətləri arasında liderliyi saxlayır və son illər ərzində ölkəmizə 17 milyard dollar sərmayə 
qoyulmuşdur.  
Azərbaycanda iqtisadi islahatlar uğurla aparılır. Özəlləşdirmə proqramı həyata keçirilir. Torpaq 
özəlləşdirilibdir. Sənaye müəssisələri özəlləşdirilir, xidmət sektorunun, demək olar ki, hamısı özəlləşdirilibdir. 
Bu gün ümumi daxili məhsulda, Azərbaycanın iqtisadiyyatında özəl sektorun payı 74 faizdir. Bu onu göstərir ki, 
Azərbaycanda bazar iqtisadiyyatı prinsipləri öz əksini tam tapmışdır. Ölkə bazar iqtisadiyyatı əsasında inkişaf 
edir və biz əminik ki, bu, gələcəkdə də Azərbaycana böyük fayda, mənfəət gətirəcəkdir.  
Eyni zamanda, bizim siyasətimiz sosialyönümlü siyasətdir. Baxmayaraq ki, Azərbaycan artıq yeni bir 
sistemdə yaşayır, kommunist sistemindən yeni sistemə keçid dövrünü yaşayır, ölkədə sosial ədalətə böyük 
diqqət göstərilir. Bizim büdcəmizin əsas məxaric hissəsi məhz sosial məsələlərin həllinə yönəldilibdir. 
Maaşların, pensiyaların, təqaüdlərin, digər sosial müavinətlərin ödənilməsi və artırılması bizim hökumətimiz 
üçün prioritet məsələdir.  
Siyasi islahatlar uğurla aparılır. Azərbaycan müasir, dünyəvi dövlətdir. Azərbaycanda demokratikləşmə 
prosesi uğurla gedir. Ölkəmiz insan haqlarının qorunması istiqamətində böyük uğurlar əldə etmişdir, 
ümumbəşəri dəyərlərə çox sürətlə yiyələnir. Eyni zamanda, dünya sivilizasiyasına öz dəyərli töhfələrini 
180 
 
verməkdədir. Azərbaycanın çox qədim tarixi, çox zəngin, mədəni irsi vardır. Əlbəttə, biz bu irsi, bu tarixi töhfə 
olaraq dünya sivilizasiyasına bəxş edirik.  
Azərbaycan üç ildən artıqdır ki, Avropa Şurasının üzvüdür. Bu illər ərzində ciddi dəyişikliklər baş vermişdir 
ki, bu da öz növbəsində, ölkəmizi daha da demokratikləşdirir. Azərbaycanın Avropa Şurasında fəaliyyəti çox 
uğurlu olmuşdur və Avropa Şurası öz sənədlərində Ermənistanı işğalçı dövlət kimi tanımışdır. Bu bizim böyük 
uğurumuzdur və hesab edirik ki, gələcək  danışıqlar prosesinə güclü zəmin yaradacaqdır.  
Eyni zamanda, Avropa Birliyi ilə də münasibətlərimiz inkişaf edir, güclənir. Çox sevindirici haldır ki, 
Avropa Birliyi Cənubi Qafqaz üzrə xüsusi nümayəndə təyin edibdir. Bu onu göstərir ki, Avropa Birliyinin bizim 
bölgəmizə olan diqqəti artır. Biz əminik ki, bütün beynəlxalq birlik Azərbaycanla bundan sonra da uğurlu 
əməkdaşlıq edəcək və Azərbaycan da öz gələcəyini Dünya Birliyinə, Avropa məkanına inteqrasiyada görür.  
Bizim planlarımız, proqramlarımız çoxdur. Bu yaxınlarda qəbul edilmiş sosial-iqtisadi inkişafın 
sürətləndirilməsi proqramı uğurla həyata keçirilir. Eyni zamanda, yenə bu yaxınlarda qəbul etdiyimiz regional 
proqram da həyata keçirilir və beləliklə, Azərbaycanın iqtisadiyyatı hərtərəfli inkişaf edəcəkdir. Bölgələrimiz bu 
proqramların həyata keçirilməsindən daha böyük fayda görəcəkdir.  
Ölkəmizin perspektivləri çox gözəldir. Bildiyiniz kimi, təkcə Azərbaycan üçün deyil, bütün bölgə üçün, 
geniş mənada Avropa üçün böyük əhəmiyyət kəsb edən Bakı–Tbilisi–Ceyhan neft kəməri uğurla inşa edilir. Biz 
əminik ki, o, vaxtında, zamanında istismara veriləcəkdir.  
Bakı–Tbilisi–Ceyhan neft kəmərinin təşəbbüskarı və müəllifi Azərbaycanın ümummilli lideri Heydər Əliyev 
olmuşdur. Təsadüfi deyil ki, onu inşa edən şirkət bu kəmərə Heydər Əliyevin adını vermişdir. Məhz Heydər 
Əliyevin uğurlu neft strategiyası sayəsində Azərbaycana, onun neft sahəsinə böyük həcmdə sərmayələr qoyuldu. 
Azərbaycan heç kəsdən asılı olmayaraq, müstəqil şəkildə öz siyasətini apardı və biz, nəhayət, istədiyimizə nail 
olduq. Bakı–Tbilisi–Ceyhan layihəsi xəyaldan gerçəkliyə çevrilibdir.  
Bu yolda çoxlu çətinliklərimiz var idi. Çoxlu əngəllər, maneələr var idi. Azərbaycanın gələcəyi üçün böyük 
təhlükələr yaradılırdı. Amma bütün bunlara baxmayaraq, Azərbaycan rəhbərliyinin, şəxsən prezident Heydər 
Əliyevin iradəsi, qətiyyəti, cəsarəti hər şeydən üstün olubdur. Biz əminik ki, bu boru xətti, neft kəməri işə 
salınandan, istismara veriləndən sonra bölgədə bütün vəziyyət, ab-hava dəyişəcəkdir və dəyişməlidir. Bu kəmər, 
bu boru xətti bölgəmizə əmin-amanlıq, sabitlik, təhlükəsizlik gətirəcəkdir. Bu, Azərbaycanı Türkiyə ilə daha da 
sıx bağlayacaqdır. Türkiyənin və Azərbaycanın dünyadakı mövqeləri daha da güclənəcəkdir. Ona görə biz 
hamımız bu kəmərin işə salınmasını səbirsizliklə gözləyirik və əminik ki, vaxtında, gələn ilin birinci rübündə 
biz Bakı–Tbilisi–Ceyhan neft kəmərinin təntənəli açılışını qeyd edəcəyik. 
Eyni zamanda, ölkələrimiz üçün böyük əhəmiyyət kəsb edən Bakı–Tbilisi–Ərzurum qaz kəməri də uğurla 
irəliyə gedir. Bu layihə də həyata keçirilir və o bizə imkan verəcək ki, Azərbaycan qazı rahat, təhlükəsiz şəraitdə 
Türkiyəyə nəql edilsin və sonra buradan digər Avropa ölkələrinə çatdırılsın. Beləliklə, Avropa istehlakçıları 
üçün Azərbaycan qazı böyük əhəmiyyət kəsb edəcəkdir. Bir tərəfdən, bu qaz digər qazlardan ucuz olacaq, çünki 
bunun nəqli ilə bağlı xərclər daha az olacaqdır. Digər tərəfdən, hər bir istehlakçı üçün alternativ mənbə çox 
vacibdir və biz də bu mənbəni təmin edəcəyik. 
Bir sözlə, bir neçə ildən sonra, bütün bu regional, irimiqyaslı layihələr həyata keçiriləndən sonra Azərbaycan və 
Türkiyə əl-ələ verərək, uğurla irəliyə gedəcəklər. Bölgədə Türkiyəsiz, Azərbaycansız heç bir əməkdaşlıq, işbirliyi, 
regional işbirliyi mümkün deyildir. Bu bizim böyük nailiyyətimizdir. Bu baxımdan bölgəni daha da təhlükəsiz etmək 
üçün, mövcud təhlükəni aradan qaldırmaq üçün Ermənistan–Azərbaycan, Dağlıq Qarabağ münaqişəsi öz həllini 
tapmalıdır.  
Uzun illərdir ki, bu münaqişə öz həllini tapmır. Bilirsiniz ki, Ermənistanın təcavüzkar siyasəti nəticəsində 
Azərbaycan torpaqlarının 20 faizi işğal altındadır. Bu işğal nəticəsində bir milyondan artıq vətəndaşımız qaçqın, 
köçkün vəziyyətinə düşübdür. Təəssüflər olsun ki, beynəlxalq ictimaiyyət öz qətiyyətini ortaya qoymur və belə 
olan halda, bu münaqişə öz həllini tapmır.  
Azərbaycanın mövqeyi ədalətlidir və bu mövqe beynəlxalq hüquq normalarına əsaslanır. Beynəlxalq hüquq 
normaları bərpa olunmalıdır. Azərbaycan bütün digər ölkələrin ərazi bütövlüyünü tanıyır. Əlbəttə, tələbimiz 
odur ki, bizim də ərazi bütövlüyümüz tanınsın, bərpa edilsin. Bu bizim haqlı tələbimizdir və mən əminəm ki, bu 
istiqamətdə uğurlar olmalıdır və olacaqdır. Çünki biz XXI əsrdə yaşayırıq. XXI əsrdə bir ölkənin digər ölkənin 
torpaqlarını işğal etməsinə yol vermək olmaz.             
Ermənistanın mövqeyi isə heç bir məntiqə söykənmir və bütün beynəlxalq hüquq normalarını pozur. 
Ermənistanın tələbi nədir? Qısa desək, onların tələbi bundan ibarətdir ki, Dağlıq Qarabağ erməniləri, orada 
yaşayan ermənilər öz müqəddəratını özləri təyin etsinlər. 
Birincisi, onu deməliyəm ki, Dağlıq Qarabağda yaşayan ermənilər oraya, qədim Azərbaycan torpağına qonaq 
kimi gəlmişlər. 1820-ci illərdə onlar oraya gəlmişlər və Dağlıq Qarabağa gəlmələrinin 150 illik yubileyi 
münasibətilə, hətta  bir abidə də ucaltmışdılar. Bu, məsələnin tarixi tərəfidir.  
181 
 
İkincisi, Ermənistan dövləti var və erməni xalqı öz müqəddəratını Ermənistan dövləti çərçivəsində artıq təyin 
edibdir. Əgər ermənilər yaşadıqları bütün ölkələrdə öz müqəddəratını təyin etmək eşqinə düşərlərsə, dünyada nə 
qədər erməni dövləti yaranacaqdır? Ermənilər Gürcüstanda, Rusiyada, Amerikada, Fransada və digər ölkələrdə 
yaşayırlar. Nə üçün onlar yaşadıqları bütün ölkələr içərisində öz müqəddəratını təyin etmək üçün yalnız 
Azərbaycanı seçiblər?! Bu prinsip beynəlxalq hüquq normalarına ziddir. Əgər Qarabağda yaşayan ermənilər öz 
müqəddəratını təyin etmək istəyirlərsə, buyursunlar, onu Ermənistan dövləti çərçivəsində etsinlər. 
Dağlıq Qarabağ Azərbaycan torpağıdır. Həmişə Azərbaycan torpağı olub, bundan sonra da Azərbaycan 
torpağı olacaqdır. Azərbaycan heç vaxt torpaqlarının itirilməsi ilə barışmayacaq və nəyin bahasına olursa-olsun, 
öz torpaqlarını azad edəcəkdir. Mən çox məmnunam ki, son zamanlarda bizim ədalətli mövqeyimiz bu məsələ 
ilə məşğul olan ATƏT-in Minsk qrupu tərəfindən də qəbul edilir. Mən əminəm ki, yaxın zamanlarda bu 
istiqamətdə önəmli addımlar atıla bilər.  
Əziz dostlar! 
Qeyd etdiyim kimi, mən ikinci gündür prezident kimi Türkiyədə rəsmi səfərdəyəm. Mən Türkiyədə dəfələrlə 
olmuşam, Türkiyəyə çox bağlıyam, bu ölkəni çox sevirəm. Türkiyəni özümə vətən hesab edirəm. Amma 
prezident kimi bu mənim ilk səfərimdir. Mən bu səfəri çox həyəcanla gözləyirdim. Bu gün tam qətiyyətlə deyə 
bilərəm ki, bu səfər iki ölkə arasında olan münasibətlərin inkişafında böyük rol oynayacaqdır, yeni mərhələyə 
çevriləcəkdir.  
Bayaq dediyim kimi, ölkələrimiz arasında münasibətlər çox uğurla inkişaf edir. Bizim ümummilli liderimiz 
Heydər Əliyevin səyləri nəticəsində ölkələrimiz arasında münasibətlər çox yüksək pilləyə qalxıbdır. Mən bütün 
başqa sahələrdə olduğu kimi, bu sahədə də Heydər Əliyevin siyasətinə sadiqəm, bu siyasəti aparacağam. Mən 
bu yoldan dönməyəcəyəm və əlimdən gələni edəcəyəm ki, Türkiyə–Azərbaycan münasibətləri həmişə olduğu 
kimi, dostluq, qardaşlıq prinsiplərinə əsaslansın. 
Bizim tarixi köklərimiz birdir, mənşəyimiz birdir. Heydər Əliyev demişkən, “Biz bir millət, iki dövlətik”. 
Gücümüz də birliyimizdədir. Əminəm ki, keçmişdə olduğu kimi, bundan sonra da – 50, 100, 200 ildən sonra  
bütün dövrlərdə bizim qardaş xalqlarımız daim bir yerdə olacaqlar. 
Əziz dostlar! 
Mənə bu fürsəti verdiyinizə görə, məni buraya dəvət etdiyinizə görə sizə bir daha öz dərin minnətdarlığımı 
bildirmək istəyirəm.  
Yaşasın əbədi, sarsılmaz Türkiyə–Azərbaycan birliyi, qardaşlığı! 
Yaşasın böyük Türkiyə Cümhuriyyəti! 
Sağ olun. 
  
 
182 
 
 
BİLKƏND UNİVERSİTETİNİN FƏXRİ DOKTORU DİPLOMU VƏ  İHSAN DOĞRAMACI 
ADINA DÜNYA SÜLH  MÜKAFATININ TƏQDİM EDİLMƏSİ MƏRASİMİNDƏ NİTQ 
 
14 aprel 2004-cü il 
 
Azərbaycan prezidenti İlham Əliyev Türkiyənin məşhur Bilkənd Universitetinə gəldi. Dövlətimizin başçısı 
burada universitetin yaradıcısı professor İhsan Doğramacı ilə görüşdü. 
Sonra prezident İlham Əliyevə Bilkənd Universitetinin fəxri doktoru diplomunun və İhsan Doğramacı adına 
Dünya sülh mükafatının təqdim edilməsi münasibətilə universitet Senatının təntənəli iclası keçirildi.  
Universitetin prorektoru, Senatın elmi katibi Abdullah Atalar dövlətimizin başçısı İlham Əliyevin tərcümeyi-
halı barədə məlumat verdi, respublikamızın rəhbərinin bu ali təhsil ocağının fəxri doktoru adına layiq 
görülməsi barədə qərarı oxudu. 
Bilkənd Universitetinin rektoru, professor Əli Doğramacı fəxri doktor diplomunu və mantiyanı, cənab İhsan 
Doğramacı isə öz adını daşıyan Dünya sülh mükafatının medalını prezident İlham Əliyevə təqdim etdi. 
 
Əziz və hörmətli İhsan Doğramacı!  
Əziz və hörmətli rektor Əli Doğramacı! 
Əziz dostlar, bacılar və qardaşlar!  
Bu gün mənim həyatımda çox əlamətdar və tarixi bir gündür. Bilkənd Universiteti mənə fəxri doktor adını 
vermişdir və eyni zamanda, hörmətli İhsan Doğramacının adını daşıyan Dünya sülh mükafatının medalı mənə 
təqdim edilmişdir. Mən bu münasibətlə sizə öz dərin təşəkkürümü, minnətdarlığımı bildirirəm.  
Mən bu yüksək adı şərəflə daşıyacağam, öz gələcək fəaliyyətimdə çalışacağam ki, Türkiyə–Azərbaycan 
dostluq, qardaşlıq münasibətləri bundan sonra da inkişaf etsin, daha da güclənsin.  
Türkiyə daim Azərbaycanın yanında olmuşdur. Azərbaycanı və Türkiyəni böyük əlaqələr, tarixi köklər 
bağlayır. Xalqlarımız bütün zamanlarda bir olmuşlar. Düzdür, Azərbaycan uzun illər ərzində Sovet İttifaqının 
tərkib hissəsində olduğuna görə, Türkiyədən ayrı düşmüşdür. Amma buna baxmayaraq, insanların qəlbindəki 
duyğular, yaşanan o həsrət bizi rahat buraxmırdı. Biz daim çalışırdıq, istəyirdik ki, Türkiyə ilə bir yerdə olaq, türk 
xalqı ilə bir yerdə olaq. Azərbaycanın dövlət müstəqilliyi bərpa olunandan sonra biz buna nail ola bildik. 
Azərbaycan müstəqil dövlət kimi yaşamağa başladı və dərhal Türkiyədə Azərbaycanı tanıdılar və Türkiyə–
Azərbaycan münasibətləri sürətlə inkişaf etməyə başladı.  
Bu tarixi dövr ölkəmiz üçün, Azərbaycanda sülhün, əmin-amanlığın bərqərar edilməsi üçün çox önəmli 
olmuşdur. Bu dövr ərzində Azərbaycanın gənc dövləti böyük sınaqlardan keçmişdir. Böyük problemlər, əziyyətlər 
ortaya çıxmışdır. Bütün bu problemlərin həllində biz daim qardaş ölkənin – Türkiyənin dəstəyini hiss etmişik və 
bunu bu gün də hiss edirik.  
Mən bu günlərdə Türkiyədə rəsmi səfərdəyəm. Türkiyədə dəfələrlə olmuşam, çoxlu səfərlərim olubdur, 
amma ilk dəfədir ki, müstəqil Azərbaycanın prezidenti kimi səfərə gəlmişəm. Deyə bilərəm ki, dünən və bu gün 
keçirdiyim bütün görüşlərdə, danışıqlarda bir daha əmin oldum ki, Türkiyə–Azərbaycan münasibətləri inkişaf 
edir, güclənir. İnanıram ki, bu səfərdən sonra münasibətlərimiz yeni pilləyə qalxacaqdır.  
Türkiyə Ermənistan–Azərbaycan, Dağlıq Qarabağ münaqişəsinin həlli məsələsində daim Azərbaycana siyasi 
dəstək vermişdir. Biz bunu bu gün də hiss edirik və əminik ki, yaxın zamanlarda münaqişə sülh yolu ilə, 
beynəlxalq hüquq normaları əsasında öz həllini tapacaqdır. Azərbaycanın ərazi bütövlüyü bərpa ediləcək, işğal 
olunmuş torpaqlar azad ediləcək və bir milyondan çox qaçqın, köçkün öz doğma torpaqlarına qayıdacaqdır. Bu, 
zamanın tələbidir. XXI əsrdə ölkələr sülh içində yaşamalıdır. XXI əsrdə beynəlxalq ictimaiyyət Avropada bir 
ölkənin digər ölkənin torpaqlarını işğal etməsi ilə barışmamalıdır.  
Türkiyə–Azərbaycan münasibətlərinin inkişafında Azərbaycan xalqının ümummilli lideri Heydər Əliyevin 
xidmətləri çox yüksək olmuşdur. O, 1993-cü ildən 2003-cü ilə qədər Azərbaycanın prezidenti idi. Ondan əvvəl 
Naxçıvan Muxtar Respublikasının rəhbəri idi. Bütün bu dövrlərdə onun siyasətinin əsas istiqamətlərindən biri 
Türkiyə–Azərbaycan münasibətlərinin inkişaf etdirilməsi olmuşdur.  
Biz yaxşı xatırlayırıq, Heydər Əliyev Naxçıvanın rəhbəri olan dövrdə Naxçıvanla Türkiyə arasında "Ümid" 
körpüsü salınmış və açılmışdır. O körpü Azərbaycanın ayrılmaz hissəsi olan Naxçıvan üçün həyati əhəmiyyət 
kəsb edir. Məhz Heydər Əliyevin və Türkiyə rəhbərlərinin fəaliyyəti nəticəsində o körpü qısa müddət ərzində 
tikilmişdir və indi insanlar o körpüdən rahat istifadə edirlər.  
Bütün başqa dövrlərdə prezident Heydər Əliyevin siyasətində Azərbaycan–Türkiyə münasibətlərinin xüsusi 
yeri olmuşdur. Onun məşhur  «Biz bir millət, iki dövlətik» kəlamı bu gün də aktualdır, sabah da aktual olacaq, 
bütün dövrlərdə yaşayacaqdır. Keçmişdə olduğu kimi, bundan sonra da – bütün dövrlərdə bizim xalqlarımız 
daim birlikdə olacaqlar. Bir-birinə dayaq, arxa olacaqlar.  
183 
 
Bu gün Bilkənd Universitetində olmaq mənim üçün böyük şərəfdir, xoşbəxtlikdir. Mənim bu universitetə 
böyük hörmətim var. Bu, böyük bir elm, təhsil ocağıdır. Bilirsiniz ki, universitetin qurucusu, Azərbaycan 
xalqının yaxın dostu hörmətli İhsan Doğramacı Heydər Əliyevin çox yaxın, səmimi dostu olmuşdur. İhsan bəyin 
Türkiyə qarşısında, bütün böyük türk dünyası qarşısında misilsiz xidmətləri vardır. O bütün türk dünyasını 
birləşdirən bir insandır. Türk dünyasını bilən, türk dünyasında böyük nüfuza malik olan bir insandır. İhsan bəyi 
Azərbaycanda da çox sevirlər, ürəkdən sevirlər, ona böyük hörmət edirlər. O cümlədən bizim ailə üçün İhsan 
bəy çox doğma, yaxın adamdır.  
Prezident Heydər Əliyevin çox dostu yox idi. O, dostluqda da çox diqqətli idi. Amma İhsan bəylə onu ən 
səmimi tellər, duyğular bağlayırdı. 1999-cu ilin may ayını xatırlayıram. O vaxt Heydər Əliyevin çətin dövrü idi. 
Onun ürəyində əməliyyat aparılmışdı və Amerikanın Klivlend şəhərində reabilitasiya kursu keçirdi. Bu müddət 
onun ad gününə təsadüf etdi. Beləliklə, biz onun doğum gününü orada, demək olar ki, xəstəxana şəraitində qeyd 
edəsi olduq. Bizim üçün çox böyük sürpriz olmuşdu ki, Heydər Əliyevin yaxın dostu, qardaşı İhsan Doğramacı 
bu münasibətlə xüsusi olaraq Türkiyədən Klivlend şəhərinə gəlmişdi. On min kilometrdən çox məsafəni qət 
etmişdi ki, öz dostunun yanında olsun. Bəlkə başqa bir vaxtda bunu etməzdi. Amma onun dostu çətin günlər 
yaşayırdı, çətin əməliyyatdan çıxmışdı.  
Əlbəttə, mən xatırlayıram, bundan sonra Heydər Əliyevin əhval-ruhiyyəsi yaxşılaşdı və deyə bilərəm ki, 
İhsan bəyin gəlişi onun sağalma prosesində də çox böyük rol oynadı. İhsan bəy öz yüksək insani keyfiyyətlərini 
bir daha ifadə etdi. Əsl dostluğu ifadə etdi. Əlbəttə, bu xatirələr bizim üçün çox əzizdir, unudulmazdır. Bütün 
dövrlərdə onların – Heydər bəyin və İhsan bəyin dostluğu bizim üçün, ailə üzvləri üçün nümunə olmuşdur, 
örnək olmuşdur. Biz həyatı onlara baxıb öyrənirik.  
Düzdür, insan ixtisası elm ocağında, universitetdə, məktəbdə alır. Sonra digər ixtisaslaşmış qurumlarda alır. 
Amma o da sirr deyil ki, ailə tərbiyəsi çox önəmli bir amildir. Biz bu tərbiyəni də görə-görə əldə edirik. Əlbəttə, 
bu dostluq, bu mehribanlıq, bu səmimiyyət bizim hamımızın – mənim, ailəmin, uşaqlarımın qəlbində həmişə 
yaşayacaqdır. Ona görə bugünkü gün mənim üçün bəlkə də ikiqat, beşqat, onqat əzizdir. Çünki bu mükafatı, bu 
fəxri adı mən İhsan bəyin əlindən alıram.  
Mən bu gün onun surətini əks etdirən medal ilə təltif olunuram.  
Mən Azərbaycanda prezident seçkiləri ərəfəsində və ondan sonrakı dövrlərdə etdiyim çıxışlarımda, 
bəyanatlarımda birmənalı şəkildə bildirmişdim ki, Heydər Əliyevin siyasətini davam etdirmək əzmindəyəm. 
Mən bu siyasətə sadiqəm. Bu siyasət Azərbaycana böyük uğurlar gətirmişdir. Azərbaycanı böhrandan, xaosdan, 
anarxiyadan inkişafa, tərəqqiyə, uğurlara gətirmişdir. Azərbaycanın xoşbəxt gələcəyi bu siyasətlə bağlıdır. 
Azərbaycan xalqı bu siyasətə alternativ görmür. Məhz bunun nəticəsində Azərbaycan xalqı bu siyasətə səs verir. 
Azərbaycan xalqı rahat yaşamaq istəyir, sülh, əmin-amanlıq, asayiş şəraitində yaşamaq istəyir.  
Azərbaycanda böyük quruculuq işləri görülür. Heydər Əliyevin təməlini qoyduğu iqtisadi islahatlar, neft 
siyasəti, sosial məsələlər öz həllini tapır. Ölkəmizi müasirləşdirmək, yeniləşdirmək, gücləndirmək, 
iqtisadiyyatımızı, ordumuzu gücləndirmək – bu gün bizim planlarımız məhz bundan ibarətdir. Azərbaycan xalqı 
üçün gözəl şərait yaratmaq və Azərbaycanı Dünya Birliyinə daha da sürətlə, hərtərəfli inteqrasiya etmək bizim 
əsas, prioritet məsələlərimizdir. Əminəm ki, biz buna nail olacağıq. Azərbaycan xalqının iradəsi, qardaş Türkiyə 
Cümhuriyyətinin dəstəyi bütün bu məqsədlərə çatmaq üçün bizə kömək edəcəkdir. 
Əziz dostlar! 
Əziz və hörmətli İhsan bəy! 
Hörmətli xanımlar və cənablar! 
Mənə göstərdiyiniz bu hörmətə, diqqətə görə sizin hamınıza bir daha minnətdarlığımı bildirirəm. Sizə bir 
daha bəyan edirəm ki, mən bu fəxri doktor adını şərəflə daşıyacağam. Sağ olun, təşəkkür edirəm.  
 
* * *  
Azərbaycan prezidenti İlham Əliyev xatirə olaraq Bilkənd Universitetinə azərbaycanlı rəssamın tablosunu 
hədiyyə etdi. 
Mərasimdən sonra Türkiyə–Azərbaycan Dostluq, Əmək və Həmrəylik Vəqfinin sədri, professor İhsan 
Doğramacının adından  Azərbaycan prezidenti İlham Əliyevin şərəfinə nahar təşkil olundu.  
Cənab İhsan Doğramacı və xanımı Aysel Doğramacı Azərbaycan prezidenti İlham Əliyevi və xanımı 
Mehriban Əliyevanı öz evlərində böyük səmimiyyətlə qarşıladılar. Burada Azərbaycanın xalq artisti, professor 
Sərvər Qəniyevin rəhbərlik etdiyi orkestrin ifasında musiqi nömrələri səsləndirildi. 
Prezident İlham Əliyev dünya şöhrətli alimin mənzilindəki xatirə kitabına ürək sözlərini yazdı.  
Professor İhsan Doğramacı xatirə olaraq, dövlətimizin başçısına üzərində Azərbaycanın xəritəsi və 
ümummilli liderimiz Heydər Əliyevin portreti toxunmuş nəfis xalça təqdim etdi. 
 
 
184 
 
* * * 
Aprelin 15-də Azərbaycan Respublikasının prezidenti İlham Əliyev onun üçün ayrılmış Camlı köşk 
iqamətgahında Türkiyə Respublikasının Baş naziri Rəcəb Tayyib Ərdoğan ilə görüşdü. 
Dostluq və səmimilik  şəraitində keçən görüşdə Baş nazir yenicə qayıtdığı Yaponiya səfəri barədə məlumat 
verdi. Cənab Rəcəb Tayyib Ərdoğan Azərbaycan prezidenti İlham Əliyevin dövlət başçısı kimi Türkiyəyə ilk 
səfərinin ölkədə böyük maraqla qarşılandığını vurğuladı, aparılmış danışıqları və imzalanmış sənədləri yüksək 
qiymətləndirdi.  
Prezident İlham Əliyev səfər günlərində ona və respublikamızın nümayəndə heyətinə göstərilən yüksək 
qonaqpərvərliyə və diqqətə görə minnətdarlıq etdi. 
Görüşdə Azərbaycan–Türkiyə münasibətlərinin indiki vəziyyəti və perspektivləri, o cümlədən iqtisadi 
əməkdaşlığın genişləndirilməsi, habelə hər iki ölkəni maraqlandıran bir sıra regional və beynəlxalq məsələlər 
barədə, eyni zamanda, Ermənistan–Azərbaycan, Dağlıq Qarabağ münaqişəsinin sülh yolu ilə həllinə dair fikir 
mübadiləsi aparıldı.  
 
 
 
 
 
185 
 
 
ANKARADAN  BAKIYA QAYIDARKƏN  HEYDƏR ƏLİYEV ADINA BEYNƏLXALQ HAVA 
LİMANINDA JURNALİSTLƏRƏ VERDİYİ MÜSAHİBƏ  
 
    15 aprel 2004-cü il 
 
S u a l: Cənab Prezident, səfərinizin nəticəsindən razısınızmı?  
C a v a b: Mənim Türkiyə səfərim çox uğurlu olmuşdur, çox razıyam. Mənə göstərilən diqqətə, 
qonaqpərvərliyə görə çox məmnunam. Çox səmərəli danışıqlar aparılmışdır. Bütün görüşlər çox uğurlu 
olmuşdur. Aramızdakı məsələlər ətraflı, hərtərəfli müzakirə edildi. Bir daha əmin olduq ki, Türkiyə–Azərbaycan 
münasibətləri çox uğurla inkişaf edir. Bu siyasət, Azərbaycan və Türkiyə tərəfindən bu günə qədər aparılan 
siyasət öz təsdiqini bir daha tapdı. Əminik ki, münasibətlərimiz bundan sonra da çox uğurla davam edəcəkdir.  
S u a l: Cənab Prezident, Sizin səfəriniz ərəfəsində çox aktual məsələlərdən biri, Türkiyə ilə 
Ermənistan arasındakı sərhədlərin açılması məsələsi mətbuatda daha çox qabardılırdı. Bu məsələ 
Türkiyə rəsmiləri ilə müzakirə olundumu?  
C a v a b: Düz deyirsiniz ki, mətbuatda bu məsələyə çox böyük diqqət verilmişdir. İctimai rəydə müəyyən 
fikirlər dolaşırdı. Amma deyə bilərəm ki, bu məsələ müzakirə mövzusu olmadı. Buna ehtiyac da yoxdur. Çünki 
belə məsələ gündəlikdə durmur. Ona görə də bunu müzakirə etməyə ehtiyac da yoxdur. Ermənistan–
Azərbaycan, Dağlıq Qarabağ münaqişəsi məsələsində Türkiyə öz mövqeyini bir daha təsdiqlədi. Bu, ədalətli 
mövqedir. Türkiyə bir daha göstərdi ki, həmişə olduğu kimi, daim Azərbaycanın yanındadır. Bu məsələdə də, 
bütün başqa məsələlərdə də.  
S u a l: Cənab Prezident, Siz Türkiyədə olanda belə bir fikir demisiniz ki, Azərbaycan Şimali Kipr 
Türk Cümhuriyyətinin mövqeyini dəstəkləyir. Bu nə dərəcədə realdır və Azərbaycan hansı addımı ata 
bilər? 
C a v a b: Bilirsiniz, bunlar ehtimallardır. Hər şey keçiriləcək referendumun nəticələrindən asılı olacaqdır. 
Hələ məlum deyil ki, Şimali Kiprdə və Cənubi Kiprdə keçiriləcək referendumların nəticələri necə olacaqdır. Hər 
şey bu nəticələrdən asılı olacaqdır. Əgər Cənubi Kiprdə buna yox deyərlərsə, o zaman yeni bir vəziyyət 
yaranacaqdır. Əlbəttə, o zaman beynəlxalq ictimaiyyət öz siyasətində müəyyən düzəlişlər etməli olacaqdır. Mən 
qeyd etdim ki, əgər hər hansı bir irəliləyiş olarsa, Azərbaycan bu məsələdə ön sıralarda olacaqdır və öz 
mövqeyini ortaya qoyacaqdır. Biz çox istəyirik ki, bu məsələ öz həllini tapsın. Əlbəttə, bizim üçün ən önəmlisi – 
mən bunu bu gün Türkiyənin mətbuat nümayəndələri ilə görüşdə də dedim – Şimali Kiprdə yaşayan 
qardaşlarımızın təhlükəsizliyidir, yəni onlar təhlükəsizlik şəraitində yaşasınlar.  
S u a l: Cənab Prezident, bildiyiniz kimi, Ermənistanda siyasi vəziyyət gərgindir. Əgər Ermənistan 
müxalifəti Robert Köçəryanın istefasına nail olarsa və hakimiyyətə gələrsə, bu, Ermənistan–Azərbaycan, 
Dağlıq Qarabağ münaqişəsinin həllinə nə dərəcədə təsir edəcəkdir? 
C a v a b: Mən bu barədə bir şey demək istəmirəm. Biz Ermənistanın daxili işlərinə qarışmırıq. Bizim 
işimiz, bizim məsələmiz Ermənistanın işğalçı siyasətini aparan qüvvələrlədir. Ermənistanın daxili işinə 
qarışmaq niyyətində deyilik. Orada gedən proseslər bizi maraqlandırmır. 
S u a l: Cənab Prezident, ATƏT-in Minsk qrupunun Amerikadan olan həmsədri dəyişdirilibdir. İndi 
həmsədr Stiven Mən təyin olunmuşdur. Sizcə, bunun müsbət təsiri olacaqmı? 
C a v a b: Mən bunu məhz belə qiymətləndirirəm. Bu məlumat mənə çatdırılanda belə bir izahat da verildi 
ki, Stiven Mən çox təcrübəli diplomatdır. Bölgədə gedən proseslərlə yaxından tanışdır. Biz də onu çoxdan 
tanıyırıq. Bilirsiniz ki, Xəzər dənizinin statusu məsələsində və Bakı–Tbilisi–Ceyhan kəməri məsələsində və 
digər məsələlərdə onun fəaliyyəti çox müsbətdir. Ona görə hesab edirəm, bu onu göstərir ki, Amerika bu 
məsələdə daha da fəal mövqe tutacaqdır. Hesab edirəm, Stiven Mənin keçmiş fəaliyyəti də ona imkan verəcək 
ki, məsələnin həllində ədalətli mövqe üstünlük qazansın. 
S u a l: Cənab Prezident, hesab etmək olarmı ki, bu qərar Riçard Armitacın Bakıya səfərindən sonra, 
Sizinlə olan söhbətin nəticəsində qəbul olunmuşdur? 
C a v a b: Mən bunda heç bir bağlılıq görmürəm. Hesab edirəm ki, bu məsələ artıq müəyyən müddət bundan 
əvvəl qərarlaşdırılmışdı. Sadəcə olaraq, bu indi bəyan edilir. 
S u a l: Cənab Prezident, Sizin Baş nazir Rəcəb Tayyib Ərdoğanla görüşünüzün nəticələri 
açıqlanmadı. İqtisadi əməkdaşlığın qüvvətləndirilməsi ilə bağlı sənəd imzalandı. Bu əməkdaşlıq hansı 
istiqaməti nəzərdə tutur? 
Sizin gələcək, növbəti əvf fərmanınızda 15-16 oktyabr hadisələrini törədən şəxslərin də adını görmək 
olacaqmı? Siz artıq günahları olan, hadisələr törədən çox şəxsləri əfv etmisiniz. 
C a v a b: Türkiyənin Baş naziri Rəcəb Tayyib Ərdoğanla söhbətimiz çox açıq, səmimi idi. Bütün məsələlər 
müzakirə olundu. Əlbəttə, bir daha bizim niyyətimiz ifadə olundu ki, iqtisadi əlaqələr güclənsin. Bu gün bizim 
186 
 
aramızda mal dövriyyəsinin həcmi 300 milyon dollar ətrafındadır. Əlbəttə, bu böyük rəqəmdir. Amma bizim 
potensialımızı əks etdirən rəqəm deyildir. Türkiyənin iqtisadi sahədə uğurlu siyasəti, həmçinin, Azərbaycanın 
uğurlu siyasəti imkan verir ki, bu daha böyük həcmdə olsun.  
Keçən il Türkiyənin iqtisadiyyatı 5 faiz artıbdır. Azərbaycanda artım 11 faiz olmuşdur. Yəni potensial 
gücləndikcə, əlbəttə, əlverişli əməkdaşlıq üçün gözəl imkan yaranır. Biz çalışacağıq ki, mal dövriyyəsinin 
həcmini artıraq. Qarşımızda məqsəd qoymuşuq ki, bu, 1 milyard dollara çatsın. Bunu etmək üçün çox gözəl 
imkanlar vardır. Siyasi zəmin vardır. İqtisadi əlaqələr vardır. Xaqlarımızın birliyi vardır. Ona görə biz artıq 
əməli proqramlar üzrə çalışacağıq. Müxtəlif sahələrdə işlərin aparılması üçün Türkiyədən heyətlər gələcəkdir. 
Ümid edirəm ki, yaxın zamanlarda biz hamımız bunun nəticəsini görəcəyik.  
O ki qaldı ikinci sualınıza, mən hesab edirəm, əlbəttə, bu məsələyə baxıla bilər. Nə vaxt olacaq, necə olacaq, 
bu barədə bir şey demək istəmirəm. Bu mənim səlahiyyətimdir və mən də lazım gələndə bu səlahiyyətdən 
istifadə edəcəyəm. 
S u a l: Cənab Prezident, NATO-nun İstanbulda sammiti olacaqdır. Ora Qafqaz ölkələri də dəvət 
edilmişdir. Sizin bu sammitdə hər hansı görüşləriniz olacaqmı və Türkiyə bu istiqamətdə hansı 
yardımları edə bilər? İmzalanmış bəyannamədə də göstərilir ki, Azərbaycanın NATO ilə əməkdaşlığında 
Türkiyə öz səylərini artıracaqdır. Nə kimi kömək ola bilər? 
C a v a b: Əlbəttə, Azərbaycan bu sammitdə iştirak edəcəkdir. Azərbaycan NATO-nun "Sülh naminə tərəf-
daşlıq" proqramının fəal üzvüdür. Bilirsiniz ki, Türkiyə də uzun illərdir NATO-nun üzvüdür və NATO ölkələri 
arasında Türkiyə ordusunun çox görkəmli yeri vardır. Əlbəttə, Türkiyənin bu istiqamətdə bütün sahələrdə bizə 
edəcəyi məsləhətlər, yardımlar bizim üçün önəmlidir. Mən Türkiyədə bunu dəfələrlə bəyan etmişəm ki, 
Azərbaycan müstəqilliyini əldə etdikdən sonra Türkiyə daim yanımızda olubdur. Biz bu dəstəyi bu gün də hiss 
edirik. Buna görə bütün türk xalqına minnətdaram. Azərbaycan da bütün məsələlərdə Türkiyənin yanında 
olubdur, bundan sonra da yanında olacaqdır. Bizim birliyimiz, dostluğumuz əbədidir və belə də olmalıdır, belə 
də olacaqdır. Sağ olun. 
 
187 
 
 
AZƏRBAYCANIN YƏHUDİ İCMASINA 
 
Hörmətli həmvətənlər! 
Hər il dünya ictimaiyyəti, bütün mütərəqqi bəşəriyyət Yəhudi Xalqının Müsibəti və Qəhrəmanlığı 
Gününü yad edir. İkinci dünya müharibəsi zamanı bütöv bir millətə qarşı soyqırımı siyasəti həyata keçirilmiş, 
altı milyon mülki əhali, o cümlədən qocalar, qadınlar, uşaqlar yəhudi olduqları üçün faşistlər tərəfindən kütləvi 
surətdə xüsusi qəddarlıqla qətlə yetirilmişdir. 
1943-cü ilin aprelində Varşava gettosu məhbuslarının faşizmə, etnik-dini ayrı-seçkiliyə qarşı ölüm-dirim 
mübarizəsinə qalxması həm də tarixə yəhudi xalqının öz milli və insani ləyaqəti uğrunda göstərdiyi qəhrəmanlıq 
nümunəsi kimi daxil olmuşdur. 
Yəhudi müsibətinə zamanında düzgün siyasi-hüquqi qiymət verilsə də, təəssüf ki, belə antiinsani aksiyalar 
bu gün də təkrar olunur. Buna görə də dünyanın bütün mütərəqqi qüvvələri faşizmə, irqçiliyə, milli-dini ayrı-
seçkiliyə, terrorizmə, hər cür soyqırım aktına qarşı səfərbər olmalıdır. 
1988-ci ildən başlayaraq erməni təcavüzkarlarının Azərbaycan xalqına qarşı yeritdiyi soyqırımı siyasəti, 
günahsız əhalimizin kütləvi qırğınları, zəbt olunmuş torpaqlarımızda misli görünməyən talanlar, vandalizm 
dünya ictimaiyyətinin gözləri qarşısında baş verir. On iki il əvvəl, xalqımızın tarixinə qanlı səhifə kimi daxil 
olmuş Xocalı soyqırımı ağlasığmaz erməni vəhşiliklərinin miqyasına görə Kiyevdəki Babi Yarda, Varşava və 
Krakov gettolarında faşistlərin törətdikləri kütləvi insan qırğınları ilə bir sırada durur. Hansı ölkədə, hansı qitədə 
baş verməsindən asılı olmayaraq, belə dəhşətli aksiyalar bir xalqın, bir dövlətin milli faciəsi deyil, bütün 
insanlığa, sivilizasiyaya qarşı törədilmiş ağır cinayətlərdir. 
Əziz həmvətənlər! 
Bu milli hüzr günündə Azərbaycan xalqı adından böyük kədərinizə şərik olduğumu bildirir, soyqırımı 
siyasətinin bütün günahsız qurbanlarına Allahdan rəhmət diləyirəm. 
 
 
İLHAM ƏLİYEV 
Azərbaycan Respublikasının Prezidenti 
 
Bakı şəhəri, 16 aprel 2004-cü il 
 
 
 
188 
 
 
Q E Y D L Ə R 
 
 
1. Rusiya, R u s i y a F e d e r a s i y a s ı – Avropanın şərqində, Asiyanın şimalında dövlət. Ərazisi 17075,4 
min km2, əhalisi 146,3 milyon nəfərdir. Rusiya Federasiyasına 21 respublika, 6 diyar, 49 vilayət, federal əhə-
miyyətli Moskva və Sankt-Peterburq şəhərləri, 10 muxtar vilayət və mahal daxildir. 
Dövlət başçısı prezident, qanunverici orqanı ikipalatalı Dövlət Duması və Federasiya Şurasıdır. Paytaxtı 
Moskva şəhəridir. – 5–49,57,82,98,107,120,121,133,134,135,140,141, 148,174,187,192,193,223,254–257,272–
277,300,345. 
 
2. Sergey Mironov, S e r g e y  M i x a y l o v i ç (d.1953) – Rusiya dövlət xadimi, mühəndis-geofizik. 
1994–2001-ci illərdə Sankt-Peterburq Qanunverici Məclisinin üzvü, 2001-ci ildə Rusiya Federasiyası Federal 
Şurasının üzvü, 2001-ci ilin dekabrından Federal Şuranın sədridir. – 5–6.  
 
3. Heydər Əliyev,  H e y d ə r   Ə l i r z a   o ğ l u (1923–2003) – görkəmli siyasi və dövlət xadimi, Azərbaycan 
Respublikasının Prezidenti (1993–2003), SSRİ Ali Sovetinin və Azərbaycan SSR Ali Sovetinin deputatı, iki dəfə 
Sosialist Əməyi Qəhrəmanı adına layiq görülmüşdür. 
1964-cü ildə Azərbaycan SSR Nazirlər Soveti yanında Dövlət Təhlükəsizlik Komitəsi sədrinin müavini, 1967-ci 
ildə isə sədri vəzifəsinə irəli çəkilmişdir. 
Azərbaycan Kommunist Partiyası Mərkəzi Komitəsinin  iyul (1969) plenumunda Heydər Əliyev MK-nın büro 
üzvü, Azərbaycan KP MK-nın Birinci katibi seçilmişdir.  
H.Əliyevin respublikaya rəhbərlik etdiyi ilk  illərdən əhatəli iqtisadi konsepsiya hazırlanmış, yeni istehsal sahələri 
yaradılmış, Azərbaycanın iqtisadi potensialı güclənmişdir. H.Əliyevin respublikaya bilavasitə rəhbərlik etdiyi dövrdə 
(1969–82-ci illər) idarəetmə mexanizminin və metodlarının təkmilləşdirilməsinə, əmək və ictimai-siyasi fəallığın 
artırılmasına, kənd təsərrüfatının inkişafında yüksək göstəricilər əldə edilməsinə, azərbaycançılıq məfkurəsinin, milli 
ruhun, milli özünüdərkin yüksəlişi, müstəqil dövlətçilik ideyalarının güclənməsi və reallaşması üçün dəyərli işlər 
görülmüşdür. 
H.Əliyev 1971-ci ildə Sovet İttifaqı Kommunist Partiyası Mərkəzi Komitəsinin  üzvü, 1976-cı ilin martında 
Sov.İKP MK Siyasi Bürosu üzvlüyünə namizəd, 1982-ci ilin noyabrında isə Siyasi Büro üzvü seçilmiş və eyni 
zamanda SSRİ Nazirlər Soveti sədrinin birinci  müavini təyin edilmişdir. 
H.Əliyev Moskvada işlədiyi vaxtlarda da həmişə Azərbaycanı düşünmüş, onun taleyi ilə yaşamış, doğma 
respublikanın dünyada tanıdılması üçün əlindən gələni etmişdir. 
H.Əliyev  1990-cı ilin 20 yanvarında sovet qoşunlarının Bakıda törətdiyi qanlı faciəni qətiyyətlə pisləmiş və 
Azərbaycanın Moskvadakı nümayəndəliyində kəskin bəyanatla çıxış etmişdir. 
H.Əliyev 1990-cı ilin iyulunda Azərbaycana qayıtmış,  əvvəlcə Bakıda, sonra isə Naxçıvanda yaşamışdır. O, 
1991–93-cü illərdə Naxçıvan Muxtar Respublikası Ali Məclisinin sədri, Azərbaycan Respublikası Ali Sovetinin sədr 
müavini olmuş, Ali Sovetin sessiyalarında fəal iştirak etmiş, Azərbaycanda mövcud ictimai-siyasi  vəziyyəti həmişə 
obyektiv təhlil etmiş, mühüm prinsipial fikirlər söyləmiş, Dağlıq Qarabağ münaqişəsinin səbəblərini aşkara çıxarmış və 
təqsirkarların dəqiq ünvanını göstərmişdir. 1993-cü ilin may-iyununda dövlət böhranının, hakimiyyətsizliyin, 
başıpozuqluğun kulminasiya nöqtəsinə çatması ilə ölkədə vətəndaş müharibəsi və müstəqilliyin itirilməsi təhlükəsi 
yarandıqda Azərbaycan xalqı H.Əliyevin hakimiyyətə gətirilməsi tələbi ilə ayağa qalxdı və Azərbaycanın o zamankı  
dövlət başçıları onu rəsmən Bakıya dəvət etməyə məcbur oldular. H.Əliyev iyunun 15-də Azərbaycan Ali Sovetinin 
sədri seçildi, iyulun 24-də Milli Məclisin qərarı ilə Azərbaycan Respublikası Prezidentinin səlahiyyətlərini həyata 
keçirməyə başladı.  
1993-cü ilin oktyabrın 3-də ümumxalq səsverməsi nəticəsində H.Əliyev Azərbaycan Respublikasının Prezidenti 
seçildi. H.Əliyevin Azərbaycan rəhbərliyinə qayıdışı ilə ölkənin ictimai-siyasi, sosial, iqtisadi, elmi-mədəni 
həyatında, beynəlxalq norma və prinsiplərə uyğun müstəqil dövlət quruculuğu prosesi başlandı. Dövlətimizin xarici 
siyasəti, eləcə də dünyanın aparıcı dövlətləri və beynəlxalq təşkilatları ilə əlaqələri milli maraqlara əsaslanan xətlə 
inkişaf etməyə  başladı. Dağlıq Qarabağ münaqişəsinin həllində ilk mərhələ kimi, cəbhə xəttində atəşkəs elan 
edilməsinə nail olundu. H. Əliyevin fəal diplomatiyası nəticəsində ATƏT-in Lissabon sammitində (1996) bu 
beynəlxalq təşkilatın 54 üzvündən 53-ü (Ermənistandan başqa) Dağlıq Qarabağ probleminin həllində Azərbaycanın 
mənafeyinə uyğun  prinsipləri açıq şəkildə müdafiə etdi. 
1994-cü ilin sentyabrında Bakıda «Əsrin müqaviləsi» adı almış dünyanın aparıcı neft  şirkətləri ilə mühüm  
müqavilələr  bağlandı. 
 1999-cu ilin aprelində GUÖAM birliyinin geniş bir məkanda yaranmasında H.Əliyevin önəmli xidməti 
olmuşdur. 
189 
 
H.Əliyevin «İnsan hüquq və azadlıqlarının təmin edilməsi haqqında» fərmanları Azərbaycanın dünyaya və 
Avropaya inteqrasiyası prosesinin sürətləndirilməsinə geniş imkanlar yaratdı. Məhz bunun nəticəsində Azərbaycan 
1996-cı ilin iyunundan Avropa Şurasına  «Xüsusi qonaq» statusu almış, 2001-ci il yanvarın 25-də isə onun 
tamhüquqlu üzvü olmuşdur. 
H.Əliyev 1998-ci il oktyabrın 11-də xalqın  yüksək siyasi fəallığı şəraitində keçirilən seçkilərdə yekdilliklə 
yenidən Prezident seçildi. 
H.Əliyev bir sıra beynəlxalq mükafatlara, o cümlədən, Beynəlxalq Atatürk  Sülh Mükafatına, müxtəlif ölkə 
universitetlərinin fəxri doktoru adına və digər yüksək nüfuzlu fəxri adlara layiq görülmüşdür.  
Heydər Əliyev müasir Azərbaycan dövlətinin qurucusudur. – 5,18,24,28,30,31,35,39,41, 
43,45,59,60,61,70,74,78,79,81, 96,105,106,113,114,123,127,128,136,153-159,165,166,168,169, 170,173,201, 
203,207,212,213,224,225,231,238,239,240,242–244, 247,260,264,273,278,288,289,290,295,296,297,305,308, 
327,332, 336–339,343,346,349,350,351. 
 
4.  Dağlıq Qarabağ Muxtar Vilayəti – Azərbaycan Respublikası ərazisində muxtar vilayət. 1923-cü il iyulun 
7-də təşkil edilmişdir. Dağlıq Qarabağda 1988-ci ilə qədər 170 min əhali yaşayırdı. Ərazisi 4 min  km2-dir. Mərkəzi 
Xankəndidir.  
1988-ci ildə Qarabağ separatçıları və millətçiləri Ermənistan silahlı qüvvələri ilə birlikdə bu ərazidə yaşayan 
azərbaycanlıları doğma torpaqlarından çıxararaq Dağlıq Qarabağı işğal etdilər. BMT-nin 822,853,874,884 saylı 
qətnamələrinə görə, erməni işğalçıları Azərbaycan torpaqlarını qeyri-şərtsiz tərk etməlidirlər. Ancaq 
Azərbaycan torpaqları hələ də erməni tapdağı altındadır. – 6,17,23,33,34,48,62,70,73,74,75, 
97,100,108,121,137,138,155,167,178,179,187,190,191,201, 
209,233,234,238,247,248,258,259,267,299,302,303,312,313, 
314,316,326,327,328,329,330,331,332,335,345,348,352,353, 
354. 
 
5. Mixail Kasyanov (d.1957) – 2000–2004-cü illərdə Rusiya Federasiyasında Baş nazir olmuşdur. – 7–8. 
 
6. Bakı–Novorossiysk neft kəməri – 1994-cü ilin sentyabrında Azərbaycan Respublikası hökumətinin xarici 
neft şirkətləri ilə imzaladığı «Əsrin müqaviləsi»nin həyata keçirilməsinin mühüm bir hissəsi Bakı–Novorossiysk 
neft kəməridir. Bu kəmər 1997-ci ilin noyabrında istifadəyə verilmişdir. – 7,17, 20,35,48. 
 
7. Boris Qrızlov (d.1950) – Rusiya siyasi və dövlət xadimi. 2001–2003-cü illərdə Rusiya siyasi 
Federasiyasının Daxili İşlər naziri, 2003-cü ildən isə Dövlət Dumasının spikeridir. Dövlət Dumasında «Vahid 
Rusiya» fraksiyasının başçısıdır. – 9–11,254–257. 
8. D ö v l ə t   D u m a s ı – 1906-cı ildə Rusiyada yaradılan nümayəndəli qanunvericilik müəssisəsi. 17 
oktyabr Manifesti əsasında yaradılmışdır. Burada qanunlar müzakirə edilərək Dövlət Şurasına təqdim edilir və 
çar tərəfindən təsdiq edilirdi. Duma 1917-ci il 6 oktyabra qədər fasilələrlə fəaliyyət göstərdi. 1993-cü il Rusiya 
Federasiyasının Konstitusiyasına əsasən Duma təzədən bərpa olundu. – 9–11,254–257. 
 
9. Avropa Şurasının Parlament Assambleyası (AŞ PA) – 2004-cü ildə təşkil olunmuşdur. AŞ PA-da 25 
Avropa ölkəsinin 732 deputatı fəaliyyət göstərir. – 10,35,47,73–75,261. 
 
10. Sergey İvanov (d.1953) – Rusiya dövlət və hərbi xadimi. 1998-ci ildə Federal Təhlükəsizlik Xidməti 
İdarəsində direktor müavini, 1999-cu ildə Rusiya Federasiyası Təhlükəsizlik Şurasının katibi, 2001-ci ildən isə 
Rusiyanın Müdafiə naziridir. Rusiya Federasiyası Təhlükəsizlik Şurasının daimi üzvüdür. – 12. 
 
11. Mehriban Əliyeva, M e h r i b a n  A r i f  q ı z ı (d.1964) – ictimai və siyasi xadim, fəlsəfə elmləri 
namizədi, prezident İlham Əliyevin həyat yoldaşı. 1988-ci ildə M.Seçenov adına 1-ci Moskva Dövlət Tibb 
İnstitutunu bitirmişdir. 1988–93-cü illərdə Krasnov adına Moskva Elmi –Tədqiqat Göz Xəstəlikləri İnstitutunda 
işləmişdir. 1995-ci ildə Mehriban Əliyeva «Azərbaycan Mədəniyyətinin Dostları» xeyriyyə fondu yaratmışdır. 
Fəaliyyətə başladığı ilk gündən fond  milli mədəniyyətimizin inkişafı, təbliği, tanınması üçün çoxlu işlər 
görmüşdür. 1996-cı ildə fond Azərbaycan mədəniyyətini xarici ölkələrdə geniş təbliğ etmək üçün üç dildə – 
Azərbaycan, rus və ingilis dillərində çıxan «Azərbaycan – İrs» jurnalını təsis etmişdir. 2004-cü ildən Mehriban 
Əliyeva Azərbaycan xalqının ümummilli liderinin zəngin irsinin öyrənilməsi və həmçinin  Heydər Əliyevin 
milli dövlətçilik ideyalarını yeni nəsillərə aşılamaq məqsədilə yaranmış Heydər Əliyev fonduna başçılıq  edir. 
190 
 
Mehriban Əliyevanın təşəbbüsü ilə Heydər Əliyev fondu respublikanın bir çox şəhər, rayon və kəndlərində 
yeni məktəb binaları tikdirmiş və təmir etdirmişdir. Onun keçirdiyi xeyriyyə aksiyaları  şəkər, talesimiya  və 
anemiya xəstəliklərindən  əziyyət çəkən Azərbaycan uşaqlarına  yardım məqsədilə təşkil olunur.  
Azərbaycanın şifahı xalq yaradıcılığına və musiqi irsinin qorunub saxlanılması və inkişaf etdirilməsi 
sahəsindəki yorulmaz işlərinə görə Mehriban Əliyeva YUNESKO və İSESKO-nun Xoşməramlı Səfiri 
seçilmişdir. 
Yeni Azərbaycan Partiyası Siyasi Şurasının üzvü, 2005-ci ildən Milli Məclisin deputatıdır. Mehriban 
Əliyeva ölkəmizdə təhsil sisteminin inkişafına, milli-mədəni irsimizin qorunub saxlanılmasına və dünyada 
təbliginə, xarici ölkələrdə xalqımızın müsbət imicinin möhkəmlənməsinə, genişmiqyaslı xeyriyyəçilik işlərinə 
xüsusi diqqət yetirir. – 12,26,91,92, 180,205,323,325,339,352. 
 
12. Putin,  V l a d i m i r  V l a d i m i r o v i ç (d.1952) – 2000–2008-ci illərdə Rusiya Federasiyasının 
prezidenti. 1975–97-ci illərdə bir sıra məsul vəzifələrdə çalışmışdır.  1998-ci ildə Rusiya Federasiyası prezidenti 
administrasiyasının rəhbəri, 1998–99-cu illərdə MTİ-in direktoru, 1999-cu ilin avqustundan Rusiya hökumətinin 
başçısı, 2008-ci ilin mayında Rusiya Federasiyasının Baş naziri təyin edilmişdir.  – 12,17,24,25,27, 
31,41,42,43,57,127,133,141,174,220,254,257. 
 
13. Lyudmila Putina, L y u d m i l a   A l e k s a n d r o v n a (d.1958) – Rusiya Federasiyası Baş naziri V.V.Putinin 
həyat yoldaşı. – 12. 
 
14. İTAR – TASS – Rusiya İnformasiya Teleqraf Agentliyi. 1992-ci ildə SİTA-nın bazası əsasında yaradılmışdır. 
– 13–23. 
 
15. Qusman Mixail Solomonoviç (d.1950) – jurnalist. İTAR-TASS informasiya agentliyi Baş direktorunun 
müavini. Rusiya Federasiyası Dövlət mükafatı laureatı. – 13–23. 
 
16. GUÖAM – Avropada adi silahların azaldılması haqqında müqavilənin cinah sənədi müzakirə olunduqdan sonra 
həmin sənədi bəyənən ölkələrdən – Gürcüstan, Ukrayna, Azərbaycan və Moldovadan ibarət qeyri-rəsmi «dördlər 
qrupu» yaradıldı. Sonralar bu quruma Özbəkistan da qatıldı (10 oktyabr 1997). 2005-ci ildə isə Özbəkistan bu qurumu 
tərk etdi. – 16,78,198,199. 
 
17. Cürcüstan, G ü r c ü s t a n   R e s p u b l i k a s ı – Zaqafqaziyanın mərkəzi və qərb hissəsində dövlət. 
Sahəsi 69,7 min km2, əhalisi 5493 min nəfərdir. Dövlətin başçısı prezident, qanunverici orqanı parlamentdir. 
Paytaxtı Tbilisi şəhəridir. – 16,22,82,123–147,183–184,186,193,196,197,199,226, 298,304,312,313,345. 
 
18. Bakı–Tbilisi–Ceyhan – 1998-ci il oktyabrın 29-da Azərbaycan, Türkiyə, Gürcüstan, Qazaxıstan, 
Özbəkistan prezidentləri və ABŞ-ın Energetika naziri Bakı–Tbilisi–Ceyhan marşrutunu müdafiə edən «Ankara 
bəyannaməsini» imzalamışlar. Uzunluğu 1695 km olan Bakı–Tbilisi–Ceyhan neft kəməri 2006-cı ildə istifadəyə 
verilmişdir. – 17,20,23,87,100,105,114, 117,118,137,139,172,195,203,296,298,299,305,306,314,317, 
318,319,329,331,333,335,343,344,355. 
 
19. ATƏT-in Minsk qrupu – 1992-ci il martın 24-də yaradılmışdır. 1997-ci ildə Minsk qrupunun tərkibinə 
aşağıdakı dövlətlər daxil olmuşdur: Azərbaycan, Ermənistan, Belarus, Almaniya, İtaliya, Rusiya, ABŞ, Fransa, 
Türkiyə, Danimarka və İsveç. 1994-cü ilin dekabrından Minsk qrupuna iki sədr – Rusiya və İtaliya rəhbərlik edirdi. 
1996-cı ilin dekabrından onun üç – Rusiya, ABŞ və Fransa həmsədrləri var. Qrupun əsas vəzifəsi Ermənistan–Azər-
baycan münaqişəsinin sülh yolu ilə aradan qaldırılmasına və Dağlıq Qarabağ probleminin dinc vasitələrlə həll 
edilməsinə bilavasitə kömək etməkdir. – 17,18,33, 34,47,48,74,108,121,168,187,249,250,313,345,354. 
 
20. Avropa Şurası (AŞ) – Avropada hökumətlərarası təşkilat. 1949-cu ildə yaradılmışdır. Qərargahı Fransa-
nın Strasburq şəhərində yerləşir. AŞ-nın əsas məqsədi Avropada sülhü və təhlükəsizliyi qorumaq, seçki siste-
mində çoxpartiyalılığa riayət etmək, demokratiyanı və insan hüquqlarını müdafiə etmək, möhkəmləndirmək, 
Avropa ölkələrinin mədəniyyətlərinin yaxınlaşmasına çalışmaq və s. ibarətdir. AŞ-nın ali orqanları Nazirlər 
Komitəsi, Məsləhət Assambleyası, Sahə Nazirliklərinin Müşavirəsi və Katiblikdir. Azərbaycan 2001-ci ildən 
AŞ-nın üzvüdür. – 19,49,73,75,85,88,89,142, 167,187,199,249,312,313,316,342. 
 
21. ATƏT – Avropada Təhlükəsizlik və Əməkdaşlıq Təşkilatı. Əsası 1975-ci il iyulun 3–9-da Helsinkidə 
qoyulmuşdur. Burada Avropanın 33 dövlətinin, ABŞ və Kanadanın dövlət və hökumət rəhbərləri iştirak edirdi. 
191 
 
ATƏT «soyuq müharibə»nin qurtarmasından sonra ümumavropa təhlükəsizlik sistemini formalaşdıran, yeni 
Avropanın siyasi və iqtisadi həyatının sivil birgəyaşayış qaydalarını müəyyən edən, dövlətlərarası münasibətləri 
rəqiblik və münaqişə relsindən əməkdaşlıq və qarşılıqlı mənafe istiqamətlərinə yönəldən bir təşkilat funksiyasını 
icra edir. 
Azərbaycan 1992-ci ildən ATƏT-in üzvüdür və 1993-cü ilin ikinci yarısından ATƏT-in zirvə görüşlərində  
Azərbaycan nümayəndə heyəti fəal iştirak edir. – 19,49,105,177–179,189,223,248,261,312. 
 
22. Sovetlər  İttifaqı,  S o v e t   S o s i a l i s t   R e s p u b- l i k a l a r ı  İ t t i f a q ı (SSRİ) – 1922–1991-ci 
illərdə keçmiş Rusiya imperiyasının böyük hissəsində mövcud olmuş dövlət. SSRİ-nin yaradılmasına dair Müqaviləyə 
(dek.1922) əsasən onun tərkibinə Belorusiya (BSSR), Rusiya (RSFSR), Cənubi Qafqaz respublikaları (ZSFSR; 1936-cı 
ildən müttəfiq respublikalar – Azərbaycan SSR, Ermənistan SSR, Gürcüstan SSR) və Ukrayna SSR, 1925-ci ildə – 
Özbəkistan SSR, Türkmənistan SSR, 1929-cu ildə Tacikistan SSR, 1936-cı ildə Qazaxıstan SSR, Qırğızıstan SSR, 1940-cı 
ildə Moldaviya SSR, Latviya SSR, Litva SSR, Estoniya SSR daxil olmuşdular. 
1991-ci ilin dekabrında Belorusiya, Rusiya və Ukrayna SSRİ-nin mövcudluğunun dayandırıldığını elan edərək 
Müstəqil Dövlətlər Birliyinin (MDB) yaradılması haqqında Saziş imzaladılar (8 dekabr, Minsk). 1991-ci il dekabrın 
21-də Latviya, Litva və Estoniya istisna olmaqla keçmiş SSRİ-nin digər müttəfiq respublikalarının başçıları Alma-
Atada Bəyannamə imzalayaraq MDB-nin yaradılması haqqında məqsəd və prinsiplərə qoşulduqlarını bəyan 
etdilər. – 19,30,131,198, 259,278,348. 
 
23. «Human Rights Watsh» – dünyanın 70 ölkəsində insan hüquqlarını müdafiə edən qeyri hökumət 
təşkilatı. 1978-ci ildə Moskva, Varşava, Praqa hüquq müdafiəçilərinin müraciətindən sonra yaradılmışdır. Mənzil 
qərargahı ABŞ-dadır. Təşkilat hökumət strukturlarından maliyyə yardımı almır. – 19. 
 
24. İqnatenko Vitali Nikitiç (d.1941) – jurnalist. 1991-ci ildən İTAR-TASS agentliyinin Baş direktorudur. – 
23. 
 
25. İqor İvanov (d.1945) – 1986–89-cu illərdə SSRİ Xarici İşlər Nazirliyinin ümumi katibliyində rəisin birinci 
müavini, 1989–91-ci illərdə rəis, 1991–93-cü illərdə Rusiya Federasiyasının İspaniyada səfiri, 1993–98-ci illərdə Rusiya 
Xarici İşlər nazirinin birinci müavini, 1998–2004-cü illərdə Rusiya Federasiyasının Xarici İşlər naziri olmuşdur. – 
24,47. 
 
26. Boris Qromov (d.1943) – Rusiya dövlət və hərbi xadimi, general-polkovnik. Sovet İttifaqı Qəhrəmanı. 
1980–89-cu illərdə Əfqanıstanda  (fasilələrlə) sovet ordusuna başçılıq etmişdir. 1992–95-ci illərdə Rusiya 
Federasiyasının Müdafiə naziri olmuşdur. 2000-ci ildən Moskva vilayətinin qubernatorudur. – 25. 
 
27. Puşkin, A l e k s a n d r   S e r g e y e v i ç (1799–1837) – dahi rus şairi, yeni rus ədəbiyyatının banisi. 
Puşkin rus ədəbi dilini yeni yüksək zirvəyə qaldırmışdır. Rus poeziyasının «atası olan» (N.Q.Çernışevski) Puş-
kin novator şair kimi yeni tipli realist şeirin, mənzum romanın, tarixi povestin, mənzum hekayə, nağıl və dramın 
gözəl nümunələrini yaratmışdır. Qafqaz həyatı onun yaradıcılığına müstəsna təsir göstərmiş, şairin bu mövzuda 
yazdığı əsərlər («Qafqaz əsiri», «Quldur qardaşlar», «Baxçasaray fontanı», «Qaraçılar», «Ərzuruma səyahət») 
rus ədəbiyyatında yeni səhifə açmışdır. Bakıda Puşkinə abidə qoyulmuşdur. – 27. 
 
28. Birləşmiş Millətlər Təşkilatının Təhlükəsizlik Şurası (BMTTŞ) – BMT-nin daimi fəaliyyət göstərən 
mühüm orqanı. BMT-nin Nizamnaməsinə görə, beynəlxalq sülhün və təhlükəsizliyin qorunmasında əsas 
məsuliyyət daşıyır. 15 üzvü var: 5 daimi (Çin, Fransa, Rusiya, Böyük Britaniya, ABŞ), 10 üzvü isə 2 il müddəti-
nə seçilir. Şuranın hər bir üzvü bir səsə malikdir. Prosedura məsələlərinə dair qərarlar Şuranın 9 üzvü səs ver-
dikdə qəbul olunmuş sayılır. – 33,141. 
 
29. Fransa, F r a n s a   R e s p u b l i k a s ı – Qərbi Avropada dövlət. Sahəsi 551 min km2, əhalisi 58,4 
milyon nəfərdir. İnzibati cəhətdən 95 departamentə bölünür. Qanunverici hakimiyyəti iki palatadan (Milli Məc-
lis və Senat) ibarət parlament həyata keçirir. İcra hakimiyyəti prezident və Nazirlər Şurasına məxsusdur. 
Paytaxtı Paris şəhəridir. – 34,187,313,345. 
 
30. Amerika Birləşmiş Ştatları (ABŞ) – Şimali Amerikada dövlət. Şimaldan Kanada, cənubdan Meksika, 
şərqdən Atlantik okeanı və qərbdən Sakit okeanla əhatə olunur. Ərazisi 9,14 milyon km2, əhalisi 280 milyon 
nəfərə yaxındır. İnzibati cəhətdən 50 ştata  bölünür. Ali qanunvericilik orqanı ikipalatalı (Nümayəndələr palatası 
192 
 
və Senat) ABŞ Konqresidir. Dövlət başçısı prezidentdir. Paytaxtı Vaşinqton şəhəridir. – 
34,141,180,187,223,250,253,298,305,313,314,345, 354. 
 
31. Müstəqil Dövlətlər Birliyi (MDB) – 1991-ci il dekabrın 8-də Belorusiya, Rusiya və Ukrayna dövlət 
başçılarının imzaladıqları saziş əsasında SSRİ dağıldıqdan sonra yeni dövlətlərarası birlik kimi yaradılmışdır. 
Azərbaycan 1993-cü ilin sentyabrında MDB-yə daxil olmuşdur. Tərkibinə keçmiş SSRİ-nin 12 müttəfiq 
respublikası – Azərbaycan, Belarus, Ermənistan, Gürcüstan, Qazaxıstan, Qırğızıstan, Moldova, Özbəkistan, 
Rusiya, Tacikistan, Türkmənistan, Ukrayna daxildir. MDB-nin 1993-cü ildə qəbul edilmiş nizamnaməsində 
aşağıdakı birgə fəaliyyət sahələri nəzərdə tutulur: insan hüquq və azadlıqlarının təmin edilməsi; xarici siyasi 
fəaliyyətin əlaqələndirilməsi; ümumi iqtisadi məkanın formalaşdırılmasında, nəqliyyat sisteminin və rabitənin 
inkişafında əməkdaşlıq; əhalinin sağlamlığının və ətraf mühitin mühafizəsi; sosial və mühacirət məsələləri, 
mütəşəkkil cinayətkarlıqla mübarizə; müdafiə siyasətində və  sərhədlərin qorunmasında əməkdaşlıq. 
MDB-nin orqanları aşağıdakılardır: Dövlət başçıları Şurası; Hökumət başçıları Şurası; Xarici İşlər 
nazirləri Şurası; Dövlətlərarası iqtisadi Şura; Mərkəzi Sankt–Peterburq şəhərində olan Parlamentlərarası 
Assambleya və s. MDB-nin daimi fəaliyyət göstərən orqanı Minsk şəhərində yerləşən Əlaqələndirmə Məs-
ləhət Komitəsidir. – 39,41,42,86,96, 105,108,117,118,119,168,177,220. 
  
32. Ramiz Rizayev, R a m i z   H ə s ə n q u l u   o ğ l u (d.1939) –  kimyaçı, kimya elmləri doktoru, professor. 
AMEA-nın müxbir üzvü. 1993–2007-ci illərdə  Azərbaycan Respublikasının  Rusiya Federasiyasında fövqəladə və 
səlahiyyətli səfiri olmuşdur. – 44. 
33. Məmməd  Əliyev,  M ə m m ə d   B a ğ ı r   C a v a d   o ğ l u (d.1955) – tibb elmləri doktoru, professor, 
Rusiya Federasiyasının əməkdar elm xadimi, 2 dəfə Dövlət mükafatı laureatı, Rusiya Tibb Elmləri 
Akademiyasının akademiki. Rus tibb elminin inkişafında M.Əliyevin böyük xidmətləri var. O, 7 kəşfin, 6 yeni 
təcrübənin, 200-dən artıq nəşr olunmuş elmi işin, həmçinin 2 monoqrafiyanın müəllifidir. 
Hazırda Məmməd Əliyev dövlət klinikası –«N.N.Bloxin adına onkoloji elmi mərkəz»in direktor müavini, 
Moskva Elmi-Tədqiqat İnstitutunun direktoru və Ümumrusiya Azərbaycan Konqresinin prezidentidir. – 44. 
 
34. İsgəndər Xəlilov, İ s g ə n d ə r   A ğ a s ə l i m   o ğ l u (d.1955) – iqtisadçı-vəkil. Rusiya 
Federasiyasında azərbaycanlı iş adamı. 1988–91-ci illərdə «LUKoyl»-da prezident köməkçisi. 1991-ci ildən 
«LUKoyl – Azərbaycan» direktorlar şürasının sədri seçilmişdir. 2000–2002-ci illərdə «LUKoyl» Oversuz 
Xoldinq LİT-nin beynəlxalq işləri üzrə vitse-prezidenti olmuşdur. 2006-cı ildən İSPHOLDİNS-in prezidentidir.  
İsgəndər Xəlilov həmçinin Ümumrusiya Azərbaycan Konqresinin vitse- prezidentidir. – 44. 
 
35. Telman İsmayılov, Telman Mərdan oğlu (d.1956) – iqtisadçı, iqtisad elmləri doktoru. Rusiya 
Federasiyasında azərbaycanlı iş adamı. 1989-cu ildə yaratdığı «AST» qrupunun prezidentidir. Bu qrupa müxtəlif 
bizneslə məşğul olan 31 şirkət daxildir. «AST»-in illik pul dövriyyəsi 2 milyard dollardır. – 44. 
 
36. Aras Ağalarov, Aras  İsgəndər oğlu (d.1955) – iqtisad elmləri namizədi. Rusiya Federasiyasında 
azərbaycanlı iş adamı.  Aras Ağalarov Çrocuz  Group» və Urasnaqorskin filialı «Krokus Sumu»- nin prezidenti, 
ZAO «Kromeks»in direktorlar şurasının sədridir. Ağalarov aktiv ictimai işlə də məşğul olur. O, Ümumrusiya 
Azərbaycan Konqresinin vitse-prezidentidir.  
2009-cu ildə Aras Ağalarov Rusiya və İtaliya arasında iqtisadi əlaqələrin tarixi inkişafında göstərdiyi 
xidmətlərinə görə «İtaliya Respublikası qarşısında xidmətlərinə görə»  ordeni ilə təltif edilmişdir. – 44. 
 
37. Fərman Salmanov,  S a l m a n o v   F ə r m a n   Q u r- b a n   o ğ l u (1928–2008)  – mühəndis-geoloq. 
Lenin mükafatı laureatı, Sosialist Əməyi Qəhrəmanı. Qərbi Sibirdə onun bilavasitə rəhbərliyi ilə ən iri neft və 
qaz yataqları kəşf edilmişdir. – 45. 
 
38.  Avropa İttifaqı – 1992-ci ildə 12 ölkəni  (Belçika, Böyük Britaniya, Almaniya, Yunanıstan, Danimarka, 
İrlandiya, İspaniya, İtaliya, Lüksemburq, Niderlandiya, Portuqaliya, Fransa) birləşdirən Avropa Birliyi 
bazasında 1993-cü ildə Maastrixt müqaviləsinə əsasən yaradılmışdır. 
Sonralar Avropa İttifaqına Avstriya, Finlandiya daxil olmuşdur. Müqavilə vahid siyasi, iqtisadi mühitin və 
valyutanın yaradılmasını, malın, kapitalın və adamların  azad hərəkətinə bütün maneələrin aradan 
qaldırılmasını irəli sürmüşdür. Vahid Avropa vətəndaşlığı qəbul edilmişdir. Avropa  Mərkəzi Bankında 
Avropa valyuta interneti fəaliyyət göstərir, 1999-cu ildə vahid valyuta–avro işlənir, vahid pul-kredit siyasəti 
aparılır. – 47,49,73,167,199,249. 
 
193 
 
39. Kolin Pauell (d.1937) – Amerika generalı. Prezident böyük Corc Buş zamanında  (1980–89,1989–92) 
Dövlət katibi olmuşdur. – 47. 
 
40. Naxçıvan Muxtar Respublikası (1920–23-cü illərdə Naxçıvan Sovet Sosialist Respublikası, 1923–24-cü 
illərdə Naxçıvan Muxtar Diyarı, 1924–90-cı illərdə Naxçıvan  Muxtar Sovet Sosialist Respublikası, 1990-cı ildən 
Naxçıvan Muxtar Respublikası) – Azərbaycan Respublikasının tərkibində muxtar dövlət. 
Muxtar respublika ərazisinin sahəsi 5,5 min km2, əhalisi 372,9 min nəfərdir. Hazırda 7 inzibati rayona 
(Babək, Culfa, Ordubad, Sədərək, Şahbuz, Şərur (Kəngərli) bölünmüşdür; 4 şəhəri (Naxçıvan, Ordubad, 
Culfa, Şərur), 9 qəsəbəsi, 160 kənd inzibati ərazi dairəsi var. – 50–51,249,259. 
 
41. Litva, L i t v a   R e s p u b l i k a s ı – Şərqi Avropada – Pribaltikada dövlət. Sahəsi 65,2 min km2, əhalisi 
3797 min nəfərdir. İnzibati ərazisi 44 rayona və respublika tabeçiliyinə 11 şəhər  daxildir. Dövlət başçısı 
prezident, qanunverici orqanı birpalatalı Seymdir. Paytaxtı Vilnüsdür. – 52,227. 
 
42. Rolandas Paksas (d.1956) – Litva siyasi xadimi. 2003–2004-cü illərdə Litva prezidenti. Avropa ölkəsinin 
ilk rəhbəridir ki, impiçmentlə əlaqədar vəzifəsindən uzaqlaşdırılıb. – 52. 
 
43. Estoniya, E s t o n i y a   R e s p u b l i k a s ı  – Şərqi Avropada dövlət. Sahəsi 45,2 min km2, əhalisi 
1492 min nəfərdir. Dövlət başçısı prezident, qanunverici orqanı – Seymdir. Paytaxtı Tallindir. – 53. 
 
44. Arnold Rüytel (d.1928) – Estoniya siyasi və dövlət xadimi. 2001–2006-cı illərdə Estoniya prezidenti. – 
53. 
 
45. Qambiya, Q a m b i y a   R e s p u b l i k a s ı  – Qərbi Afrikada dövlət. Sahəsi 11,3 min km2, əhalisi 
1148 min nəfərdir. Millətlər Birliyinə daxildir. Dövlət və hökumət başçısı prezidentdir. Qanunverici orqanı 
Nümayəndələr Palatasıdır. Paytaxtı Bansuadır. – 54. 
 
46. Küveyt, K ü v e y t   d ö v l ə t i – Qərbi Asiyada dövlət. Sahəsi 1708 km2, əhalisi 2 milyondan çoxdur. Küveyt 
konstitusiyalı monarxiyadır. Dövlət başçısı əmirdir. Qanunverici orqan və hökumət əmirə və birpalatalı Milli Məclisə 
tabedir. Paytaxtı əl-Küveytdir. – 55. 
 
47. Cabir əl-Əhməd əs-Sabah – 2006-cı ildən Küveyt əmiri. Hakimiyyətə gəldikdən sonra ölkədə bir sıra 
demokratik islahatlar keçirilmiş, qadınlara dövlət orqanlarında işləməyə icazə verilmiş, onlar seçib-seçilmək 
hüququ əldə etmişlər. – 55. 
 
48.  Bruney, B r u n e y  Dərussalam– Cənub-Şərqi Asiyada dövlət. Sahəsi 5,8 min km2, əhalisi 300 min 
nəfərdir. Bruney konstitusiyalı monarxiyadır. Dövlət başçısı sultandır. Paytaxtı Bandar – Seri –Beqavandır. – 
56. 
 
49.  Həssənal Bolkia (d.1946) – Bruney sultanı. XIV əsrdən hakimiyyətdə olan sülalənin 29-cu 
nümayəndəsi. – 56. 
 
50. Dövlət Neft Fondu – 1999-cu ildə yaradılmışdır. Əsas fəaliyyəti Azərbaycanın neft strategiyasından əldə edilən 
gəlirlərin idarə edilməsidir. – 60. 
 
51. İran, İran İslam Respublikası – Cənub–Qərbi Asiyada dövlət. Sahəsi 1,65 milyon km2, əhalisi 62,2 
milyon nəfərdir. Paytaxtı Tehran şəhəridir. İnzibati cəhətdən 24 ostana bölünür.  Ali qanunverici hakimiyyət 
orqanı 4 il müddətinə seçilən Xalq Şurası Məclisidir. Hökuməti Baş nazir təşkil, prezident isə təsdiq edir. – 
66,82,193,194,227,258. 
 
52. Xatəmi, S e y i d   M ə h ə m m ə d   X a t ə m i (d.1943) – İranın siyasi, ictimai və dövlət xadimi. 1989–92-ci 
illərdə İranın mədəniyyət və islam orijentasiyası naziri, 1997–2005-ci illərdə İran İslam Respublikasının prezidenti 
olmuşdur. – 66.  
 
53.  Böyük  Britaniya,   B ö y ü k   B r i t a n i y a   v ə   Ş i- m a l i  İ r l a n d i y a  B i r l ə ş m i ş   K r a l l ı ğ 
ı   – Qərbi Avropada dövlət. B.Britaniya adası, İrlandiya adasının şimal–şərq hissəsi, Anqlsi, Uayt, Normand, 
Orkney, Hebrid, Şetlend adaları və  bir sıra kiçik adalardan ibarətdir. Sahəsi 244,1 min km2, əhalisi 58,8 milyon 
194 
 
nəfərdir.  İnzibati cəhətdən qraflıqlara və qraflıq hüququnda  olan şəhərlərə bölünür. Böyük London xüsusi inzibati 
vahiddir. B.Britaniya parlamentli monarxiyadır. Paytaxtı London şəhəridir. – 67–68. 
 
54. Toni Bleyr, E n t o n i  Ç a r l z  L i n t o n (d.1953) – B.Britaniyanın siyasi və dövlət xadimi. 
Hüquqşünas. 1983-cü ildən parlamentə deputat, 1994-cü ildən Leyboristlər partiyasının sədri seçilmişdir. 
1997–2007-ci illərdə B.Britaniyanın Baş naziri olmuşdur. 2007-ci ildən BMT-nin İsrail ilə Fələstin 
probleminin dinc vasitələrlə həll edilməsinə bilavasitə kömək etmək üçün vasitəçi təyin edilmişdir. – 67,68. 
 
55. Xocalı soyqırımı  – 1992-ci il fevralın 25-dən 26-na keçən gecə erməni silahlı qüvvələri və 
Xankəndində yerləşən Rusiyanın 366-cı alayının əsgər və zabitləri Xocalıya hər tərəfdən hücum etmiş, şəhəri 
tamamilə yandırmışlar; 1000 nəfərdən artıq azərbaycanlı  öldürülmüş, yüzlərlə şəhər sakini yaralanmış, itkin 
düşmüşdür. – 69–71,85,259. 
 
56. Makedoniya, Makedoniya Respublikası – Cənubi Avropada dövlət. Sahəsi 25,7 min km2, əhalisi 1,97 
milyon nəfərdir. Dövlət başçısı prezident, ali qanunverici orqanı birpalatalı Məclisdir. – 72. 
 
57. Boris Traykovski (1956–2004) – 1999–2004-cü illərdə Makedoniya Respublikasının prezidenti 
olmuşdur. – 72. 
 
58.  Mərakeş, M ə r a k e ş   K r a l l ı ğ ı – Şimal–Qərbi Afrikada dövlət. Sahəsi 446,6 min km2, əhalisi 26,7 
milyon nəfərdir. İnzibati ərazisi 35 əyalətə və 8 prefektura bölünür. Mərakeş konstitusiyalı monarxiyadır. Dövlət 
başçısı kral, qanunverici orqanı birpalatalı Nümayəndələr palatasıdır. Paytaxtı Rabatdır. – 76. 
 
59. Məhəmməd VI, B i n   ə l – H ə s ə n (d.1963) – 1999-cu ildən Mərakeş kralı. Məhəmməd 1666-cı  ildən 
Mərakeşi idarə edən Alautlar sulaləsindən 18-ci kraldır. – 76. 
 
 
60. Bolqarıstan, B o l q a r ı s t a n   R e s p u b l i k a s ı – Cənubi Avropada, Balkan yarımadasında dövlət. 
Sahəsi 110,9 min km2, əhalisi 8,4 milyon nəfərdir. İnzibati cəhətdən 9 vilayətə bölünür. Dövlət başçısı prezident, 
ali qanunverici orqanı birpalatalı Xalq Məclisidir. Paytaxtı Sofiya şəhəridir. – 77,177–179,189,226. 
 
 61. Georgi Pirvanov (d.1957) – Bolqarıstan siyasi və dövlət xadimi. Tarix elmləri doktoru. 2000-ci ildən 
Bolqarıstan prezidenti. – 77. 
 
62. Ukrayna Ali RADA-sı – Ukraynanın  ali qanunverici hakimiyyət (Sovet–Şura, Xalq Deputatları 
RADA-sı) orqanı. – 78–80. 
 
 63. Vladimir Litvin (d.1956) – Ukrayna siyasi və dövlət xadimi. Tarix elmləri doktoru, Ukrayna Elmlər 
Akademiyasının həqiqi üzvü. Ukrayna Dövlət mükafatı laureatı. 2002–2006-cı illərdə və 2008-ci ildən Ukrayna 
Ali Radasının sədridir. – 78–80. 
 
64. Leonid Daniloviç Kuçma (d.1938) – Ukraynanın siyasi və dövlət xadimi. 1994–2005-ci illərdə Ukrayna 
Respublikasının prezidenti olmuşdur. Azərbaycan Respublikasının «İstiqlal» ordeni ilə təltif olunmuşdur.  – 
78,79. 
 
 65. Murtuz Ələsgərov, M u r t u z   N ə c ə f  o ğ l u (d.1928) – Azərbaycanın dövlət xadimi. Hüquq elmləri 
doktoru, professor. Respublikanın əməkdar hüquqşünasıdır. Yeni Azərbaycan Partiyasının sədr müavini və 
partiyanın Siyasi Şurasının üzvüdür. 1993-cü ildə Bakı Dövlət Universitetinin rektoru olmuşdur. 1995-ci ildə 
Azərbaycan Respublikası Milli Məclisinin deputatı seçilmişdir. 1996–2005-ci illərdə Azərbaycan Respublikası 
Milli Məclisinin sədri idi. Azərbaycan Respublikasının «İstiqlal» ordeni ilə təltif edilmişdir. – 79,80. 
 
66. İpək yolu, B ö y ü k   İ p ə k   y o l u – beynəlxalq tarixi tranzit–ticarət yolu; eramızdan əvvəl II əsrin 
sonlarından eramızın XVI əsrinədək fəaliyyət göstərmiş, Çindən Şimali Afrika və İspaniyaya qədər uzanaraq, ayrı-
ayrı qolları ilə o zaman dünyanın,  demək olar ki, bütün ölkələrini birləşdirmişdir.  
Əlverişli coğrafi mövqedə yerləşməsi və zəngin maddi sərvətlərə malik olması sayəsində Azərbaycan qədim 
zamanlardan dünya ölkələri arasında iqtisadi və mədəni əlaqələrdə mühüm yer tutmuşdur. 
195 
 
XX əsrin sonunda Azərbaycan Respublikasının prezidenti Heydər Əliyevin Böyük İpək yolunun yenidən 
dirçəldilməsi ideyasını irəli sürməsi bütün dünyada, xüsusilə də Böyük İpək yolu üstündə yerləşən ölkələrdə 
ciddi maraqla qarşılandı. Bu məqsədlə 1998-ci ilin sentyabrında Bakıda 33 dövlətin və Avropa Birliyinin iştirakı 
ilə beynəlxalq konfrans keçirildi; TRASEKA proqramı çərçivəsində nəzərdə tutulan Asiya–Qafqaz–Avropa 
ticarət dəhlizinin – Böyük İpək yolunun bərpasının və onun imkanlarından hamılıqla bəhrələnməyin vacibliyi 
qeyd olundu. –  81–86,89,198,226,227,228. 
 
67. İslam İnkişaf Bankı (İİB) – Beynəlxalq maliyyə institutu. İİB-nin əsası 1973-cü ilin dekabrında Ciddədə 
keçirilən müsəlman ölkələri maliyyə nazirlərinin konfransında qəbul olunmuş bəyannaməyə əsasən qoyulmuşdur. 
Bank islam, şəriət qaydalarına riayət edən ölkələrə maliyyə yardımı göstərir. Bankın 55 üzvü var. Azərbaycan Res-
publikası İslam İnkişaf Bankının 1991-ci ildən üzvüdür. – 81. 
68. Avropa Birliyi (AB) – 1951–57-ci illərdə yaranmış üç Qərbi Avropa inteqrasiya təşkilatının ümumi 
adı (Avropa İqtisadi Birliyi – AİB, Avropa Kömür və Polad Birliyi – AKPB, Avropada Atom Energetika 
Birliyi – (AAEB). AB ümumi prinsiplərin müəyyən edilməsindən birgə fəaliyyətə qədər bir neçə mərhələ 
(Avropa İnvestisiya Bankının, Avropa Regional İnkişaf Fondunun – vahid valyuta qəbul etməsi – AVRO) 
keçmişdir. Mühüm mərhələ Vahid Avropa Aktının (1986–1987-ci ildən qüvvəyə minmişdir) qəbul edilməsi 
olmuşdur. 1967-ci ildə rəhbər orqanların birləşməsindən sonra – AİB, AKPB və AAEB – Avropa Birliyi – 
1993-cü ildə isə Avropa Şurası yarandı. – 85,86,126,133, 
135,186,187,190,193,194,199,223,226,227,261,300,305,306, 312,313,314,315,316,342. 
 
69. ABŞ Dövlət Departamenti – ABŞ-da 1789-cu ildən Xarici İşlər Nazirliyi funksiyasını həyata keçirən 
əsas xarici siyasət idarəsi. Dövlət katibi başçılıq edir, prezidentin və Konqresin hazırladığı xarici siyasi xətti 
həyata keçirir. – 86. 
 
70. Qazaxıstan, Q a z a x ı s t a n   R e s p u b l i k a s ı – Avroasiyanın mərkəzi hissəsində dövlət. Sahəsi 
2724,9 min km2, əhalisi 16 679 min nəfərdir. Paytaxtı Astana şəhəridir.  Dövlət başçısı – prezident, qanunverici 
orqanı birpalatalı Ali Sovetdir. – 87–122,134,193,319. 
 
71. Nazarbayev Nursultan, N u r s u l t a n   A b i ş   o ğ l u (d.1940) – Qazaxıstanın dövlət və siyasi xadimi. 
1979-cu ildə Qazaxıstan MK-nın katibi, 1984-cü ildə Qazaxıstan Ali Sovetinin sədri, Nazirlər Sovetinin sədri, 1989–91-
cı illərdə Qazaxıstan KP MK-nın Birinci katibi. 1990-cı ildə həm də Ali Sovetin sədri, 1991-cı ildə Qazaxıstan SSR-in 
prezidenti və 1991-ci ilin dekabrından Qazaxıstan Respublikasının prezidentidir. –  87–122. 
 
72. OPEK (Neft ixrac edən ölkələrin təşkilatı) – 1960-cı ildə yaradılmışdır. Tərkibinə İran, İraq, Venesuela, 
Küveyt, Səudiyyə Ərəbistanı, Qətər, İndoneziya, Əlcəzair, Nigeriya, Ekvador, Qabon daxildir. Mənzil-qərargahı 
Vyanadadır. – 88. 
 
73. Astana ( 1961-ci ilə qədər Akmolinsk, 1961–92-ci illərdə Selunoqrad, 1992–98-ci illərdə Akmola) – Qazaxıstan 
Respublikasının paytaxtı. – 91–120. 
 
74. Lev Qumilyov, Lev Nikolayeviç (1912–92) – görkəmli rus tarixçisi və coğrafiyaşünası, tarix və coğrafiya 
elmləri doktoru. İnsanların və etnosların  biososial kateqoriyalarının elmini yaratmış, etnogenezlərin bienerji 
dominantlarını kəşf etmişdir. Qədim türk və monqol xalqları haqqında dəyərli tədqiqatları var. 1930–50-ci illərdə 
repressiyaya uğramışdır. – 93–99. 
 
75. Mahmud Kaşqari, Mahmud ibn əl-Hüseyn ibn Məhəmməd əl-Kaşqari – XI əsr Orta Asiya  alimi, 
filoloq və folklorçu. Məşhur «Divani-lüğat it-türk» (1072–74) əsərinin müəllifi. Əsərdə türk dillərinin 
fonetika və morfologiyası, dialekt xüsusiyyətləri haqqında qiymətli məlumat verilmişdir. 8000-ə yaxın leksik 
vahidi əhatə edən «Divan»da 26 türk  dilindən nümunə verilsə də, əsas lüğət materialı 2 ədəbi dildən 
toplanmışdır. Birincisi müəllifin ana dili olan şərq türkcəsi (xaqaniyyə türkcəsi),  ikincisi oğuz türkcəsi; bunu 
Azərbaycan ədəbi dilinin yazıyaqədərki inkişaf mərhələsi hesab etmək mümkündür. «Divan»ın sonuna əlavə 
edilmiş xəritə Mahmud Kaşqari dövründə türkdilli xalqların yaşadığı ərazilərin təsvirini verən ilk xəritədir. – 
93. 
 
76. Birləşmiş  Millətlər  Təşkilatı (BMT) – müasir dünyanın ən nüfuzlu beynəlxalq təşkilatı. Qərargahı 
Nyu-York şəhərindədir. Əsas vəzifəsi beynəlxalq sülhü və təhlükəsizliyi qorumaq və möhkəmlətmək, dövlətlər 
arasında əməkdaşlığı inkişaf etdirməkdir. BMT-nin Nizamnaməsi 1945-ci il iyulun 26-da San-Fransisko 
196 
 
konfransında 50 dövlətin nümayəndəsi tərəfindən imzalandı və 1945-ci il oktyabrın 24-də qüvvəyə mindi. Ha-
zırda BMT-yə 198 dövlət daxildir. 
 BMT-nin əsas orqanları Baş Məclis, Təhlükəsizlik Şurası, İqtisadi və İctimai Şura, Qəyyumluq Şurası, 
Beynəlxalq Məhkəmə və Katiblikdir. 
Azərbaycan Respublikası 1992-ci ildən BMT-nin üzvüdür. – 101,108,223,261.  
 
77. İslam Konfransı Təşkilatı (İKT) – 1969-cu ildə yaradılmışdır. Müsəlman ölkələrinin çoxunu birləşdirir. 
Nizamnaməsinə görə İslam Konfransı Təşkilatının fəaliyyəti müsəlmanların həmrəyliyinin möhkəmlənməsinə, 
üzv-dövlətlər arasında əməkdaşlığa yönəldilmişdir. İqamətgahı Ciddədədir (Səudiyyə Ərəbistanı). Azərbaycan 
1991-ci ildən İKT-nın üzvüdür. – 101,105. 
 
78. İqtisadi Əmək Təşkilatı,  İqtisadi Əməkdaşlıq və İnkişaf Təşkilatı (İƏİT) – 1961-ci ildə yaradılmış 
dövlətlərarası iqtisadi təşkilat. İƏİT-in məqsədi inkişaf etmiş ölkələrdə iqtisadi siyasətin koordinasiyası və qəbul 
edilmiş proqramların inkişafına kömək etməkdir. 1974-cü ildən İƏİT tərkibində Beynəlxalq Enerji Agentliyi 
fəaliyyət göstərir. Mənzil qərargahı Parisdədir. – 105. 
 
79. Yeltsin Boris Nikolayeviç (1931–2007) – Rusiyanın siyasi və dövlət xadimi. 1991–2000-ci illərdə 
Rusiya Federasiyasının ilk prezidenti olmuşdur. – 108. 
 
80. M i x a i l   S a a k a ş v i l i, Mixail Nikolozoviç (d.1967) – 2003-cü ildən Gürcüstan Respublikasının 
prezidenti. 2000–2001-ci illərdə Gürcüstanda Ədliyyə naziri olmuşdur. Vahid Milli Hərəkat partiyasının sədri, 
«məxməri inqilab»ın liderlərindən biridir. – 123–147,183–184. 
 
81. Şröder Ç e r h a r d (d.1944) – Almaniyanın ictimai və siyasi xadimi. 1980-cı ildən Almaniya 
Bundestaqının üzvü, 1990–98-ci illərdə Aşağı Saksoniya vilayətinin nazir-prezidenti, 2000–06-cı illərdə 
Almaniyanın federal kansleri olmuşdur. – 127. 
 
82. Corc Buş (d.1946)  – ABŞ-ın 43-cü prezidenti (2000-ci ildən). ABŞ-ın 41-ci prezidenti Corc Herbert 
Buşun oğludur. 1968-ci ildə Yel universitetini (incəsənət, tarix bakalavrı), 1975-ci ildə isə Harvard universitetini 
(incəsənət magistri) bitirmişdir. «Speaktrum-7 Enerci Korporeyşn» firmasının yaradıcısıdır. 1994-cü ildən Texas 
ştatının qubernatoru olmuşdur. Respublikaçıdır. – 127,298. 
 
83. Türkiyə Cümhuriyyəti – Qərbi Asiyada və Avropanın cənub–şərq kənarında dövlət. Sahəsi 780,6 min 
km2, əhalisi 78 mln. nəfərdir. İnzibati cəhətdən 67 ilə (vilayətə) bölünür. Paytaxtı Ankara şəhəridir. Dövlət 
başçısı prezident, Ali qanunvericilik orqanı Türkiyə Böyük Millət Məclisidir. – 
135,140,186,193,195,197,250,251,253,258,295–297, 298–306,311,322,323–356. 
 
84. Mirzə Fətəli Axundov (1812-1878) – böyük Azərbaycan yazıçısı, dramaturq, materialist – filosof. Axun-
dov Azərbaycan ədəbiyyatı tarixində pyesləri və fəlsəfi əsərləri ilə tanınmışdır. 1850–55-ci illərdə yazdığı altı 
komediya ilə Azərbaycan və bütün Şərq ədəbiyyatında realist dramaturgiyanın əsasını qoymuşdur. – 145. 
 
85. Mixail Fradkov (d.1950) – Rusiya dövlət xadimi. 2004–2007-ci illərdə Rusiya Federasiyasının Baş 
naziri. 2007-ci ildən Rusiya ƏKİ-nin direktorudur. – 148. 
   
86. 8 mart Beynəlxalq qadınlar günü – iqtisadi, ictimai və siyasi bərabərlik  uğrunda mübarizədə qadınların 
beynəlxalq həmrəylik günü. Beynəlxalq qadınlar gününün bayram edilməsi Klara Setkinin təklifi ilə 1910-cu 
ildə sosialist qadınların 2-ci Beynəlxalq konfransında (Kopenhagen) qərara alınmışdı. İlk dəfə  bayram 1911-ci 
ildə bir sıra Avropa ölkələrində keçirilmişdir,  Azərbaycanda isə 1917-ci ildən qeyd edilməyə başlanmışdır. – 
149–150. 
 
87. «Əsrin müqaviləsi» – 1994-cü ilin sentyabrın 20-də Bakıda «Xəzər dənizinin Azərbaycan sektorunda 
«Azəri», «Çıraq» yataqlarının dərinlikdə yerləşən hissəsinin birgə işlənilməsi  və  hasil olunan neftin pay şək-
lində bölüşdürülməsi» haqqında dünyanın 11 ən iri neft şirkəti ilə bağlanmış müqavilə. – 156. 
 
88. Tunis, Tunis Respublikası –Şimali  Afrikada dövlət. Sahəsi 164,2 min km2, əhalisi 9 milyon nəfərdir. 
Dövlət başçısı prezident, qanunverici hakimiyyət Nümayəndələr palatasına (parlament) məxsusdur. Paytaxtı 
Tunis şəhəridir. – 160. 
197 
 
 
89. Zeynalabidin Ben Əli (d.1936) – Tunis hərbi və dövlət xadimi, general. 1987-ci ildən Tunis prezidenti. 
Prezident seçilərkən Zeynalabidin Ben Əli öz siyasi proqramını, Tunisdə çiçəklənən, azad, sülhsevər cəmiyyət 
quracağını  vəd etmişdi. – 160. 
 
90. İrlandiya, İ r l a n d i y a   R e sp u b l i k a s ı – Qərbi Avropada dövlət. Sahəsi 70,3 min km2, əhalisi 
3,6 milyon nəfərdir. İnzibati ərazisi 26 qraflığa və 5 şəhər qraflığına bölünür. Dövlət başçısı prezident, 
qanunverici orqanı ikipalatalı parlamentdir. Paytaxtı Dublindir. – 161. 
 
91. Meri Makalis (d.1951) – İrlandiya siyasi xadimi. 1997-ci ildən İrlandiya prezidenti. 2004-cü ildə 
yenidən opponentlərsiz prezident seçilmişdir. Meri Makalis İrlandiyanın birləşdirilməsinin ən böyük 
tərəfdarıdır. – 161. 
 
92. Pakistan, Pakistan İslam Respublikası – Cənubi Asiyada dövlət. Sahəsi 796 min km2, əhalisi 133,5 
milyon nəfərdir. Paytaxtı İslamabad şəhəridir. İnzibati cəhətdən 4 əyalətə və federal paytaxt ərazisinə bölünür. 
Dövlət başçısı prezident, qanunverici orqanı ikipalatalı parlamentdir. – 162. 
 
93. Pərviz Müşərrəf (d.1943) – 2001–2007-ci illərdə Pakistan Respublikasının prezidenti, ordu generalı. 
1988–90 və 1993–96-cı illərdə Pakistanın Baş naziri, 1998-ci ildə Baş  qərargah rəisi olmuş, 1999-cu ildə hərbi 
çevriliş nəticəsində  hakimiyyətə gəlmişdir. –  162. 
 
94. Banqladeş,  B a n q l a d e ş   X a l q   R e s p u b l i- k a s ı – Cənubi Asiyada dövlət. Sahəsi 144 min 
km2, əhalisi 123 milyon nəfərdir.  Millətlər Birliyinə daxildir. İnzibati ərazisi 4 vilayətə bölünür. Dövlət başçısı 
prezident, qanunverici orqanı birpalatalı parlamentdir. Paytaxtı Dakkadır. – 163. 
 
95. İacuddin Əhməd (d.1931) – Banqladeş siyasi və dövlət xadimi. 2002–2009-cu illərdə Banqladeş 
prezidenti. – 163. 
 
96. Yunanıstan, Y u n a n ı s t a n   R e s p u b l i k a s ı – Cənubi Avropada dövlət. Sahəsi 132 min km2, 
əhalisi 10,5 milyon nəfərdir. İnzibati ərazisi 13 vilayətə bölünür. Dövlət başçısı prezident, ali qanunverici orqanı 
birpalatalı parlamentdir. Paytaxtı Afinadır. – 164,318. 
 
97. Konstantinos Stefanopulos (d.1926) – 1995–2005-ci illərdə Yunanıstanın prezidenti olmuşdur. – 164. 
 
98. Yeni Azərbaycan Partiyası (YAP) – Azərbaycanda ən kütləvi-siyasi partiya. YAP 1992-ci il noyabrın 
21-də Naxçıvan şəhərində təsis edilib. 81 rayon və 5 minə yaxın ilk partiya təşkilatında birləşən 180 min üzvü 
var. Partiyada Gənclər Birliyi və Qadın Şurası fəaliyyət göstərir. Parlamentdə 73 deputatla təmsil olunur. YAP 
Azərbaycanın dövlət müstəqilliyinin daha da möhkəmləndirilməsində, ölkəmizdə demokratik, hüquqi və 
dünyəvi dövlət qurulmasında və iqtisadi-siyasi islahatların həyata keçirilməsində fəal iştirak edir. YAP 
ölkəmizin ictimai-siyasi həyatında aparıcı qüvvədir. YAP-ın təsis konfransında (1992) mərhum prezidentimiz 
Heydər Əliyev yekdilliklə partiyanın sədri seçilmişdi. 2005-ci il mart ayından isə YAP-ın sədri prezident İlham 
Əliyevdir. – 165–173,225. 
 
99. ATƏT-in Parlament Assambleyası –317 parlamentarisi olan beynəlxalq parlament qrupu. 1990-cı ildə 
Parisdə yaradılmışdır. Assambleya ildə bir neçə dəfə Milli parlament deputatlarını toplayaraq ATƏT-lə bağlı 
məsələləri müzakirə edir. Hər il Assambleya səs çoxluğu ilə sədr seçir, sədr əsas yığıncaqlarda iştirak edir. 
Mənzil – qərargahı Kopenhagendədir. Assambleyanın daimi əməkdaşları 14 nəfərdir. – 167. 
 
100. İqrar Əliyev, İ q r a r   H ə b i b   o ğ l u (1924–2004) – şərqşünas, tarixçi. Tarix elmləri doktoru, professor. 
AMEA-nın həqiqi üzvü. 1978-ci ildən ömrünün sonuna kimi AMEA Tarix İnstitutunun direktoru işləmişdir. 
Azərbaycanın qədim dövr tarixini tədqiq edən İ.Əliyev Qədim Şərq tarixinin bir sıra problemlərinə aid əsərlər 
də yazmışdır. Azərbaycan Respublikasının «Şöhrət» ordeni ilə təltif edilmişdir. – 175–176. 
 
101. Azərbaycan Milli Elmlər Akademiyası – respublikanın ali elmi ocağı. 1945-ci ildə Bakıda təsis edil-
mişdir. 2001-ci ilin may ayından Azərbaycan Milli Elmlər Akademiyası adlanır. Azərbaycan Milli EA-nın 
aşağıdakı bölmələri var: fizika; texnika və riyaziyyat elmləri; kimya elmləri; yer elmləri; biologiya elmləri; 
198 
 
ictimai elmlər. Burada elmin müxtəlif sahələrinə dair aktual problemlər üzərində tədqiqat işləri aparılır. Hər il 
onlarca elmi işin nəticəsi istehsalatda tətbiq olunur. – 175,279,280. 
 
102. Solomon Passi (d.1956) – bolqar qütb-səyahətçisi, riyaziyyatçı və siyasətçi. 2001–2005-ci illərdə 
Bolqarıstan Xarici İşlər naziri, 2004-cü ildə Avropa Təhlükəsizliyi və Əməkdaşlıq Təşkilatının sədri olmuşdur. 
– 177–179,189. 
 
103. Şimali Atlantika Bloku, bax: NATO. 
 
104.  Slovakiya, S l o v a k i y a   R e s p u b l i k a s ı  – Şərqi Avropada dövlət. Sahəsi 49 min km2, əhalisi 3,4 milyon 
nəfərdir. İnzibati cəhətdən 3 vilayətə bölünür. Dövlət başçısı prezident, qanunverici orqanı Milli Şuradır. Paytaxtı 
Bratislavadır. 1992-ci ilin noyabrına qədər Çexoslovakiyanın tərkibində olmuşdur. –  180–199. 
 
105. Rudolf Şuster (d.1934) – 1990–92-ci illərdə Slovakiyanın Kanadada səfiri, 1994–99-cu illərdə Kosiçi 
şəhərinin meri, 1999–2004-cü illərdə Slovakiya  Respublikasının prezidenti olmuşdur. –  184. 
 
106. «Sülh naminə tərəfdaşlıq» proqramı – NATO ilə Şərqi Avropa və keçmiş SSRİ ölkələri arasında siyasi 
və hərbi sahələrdə əməkdaşlıq sənədi, 1994-cü il yanvarın 10–11-də NATO Şurasının dövlət və hökumət başçıları 
səviyyəsində Brüsseldə keçirilən görüşdə ABŞ tərəfindən təklif edilmişdir. 
Azərbaycan prezidenti Heydər Əliyev 1994-cü il mayın 4-də NATO-nun Brüsseldəki mənzil-qərargahında Azər-
baycanın «Sülh naminə tərəfdaşlıq» proqramına qoşulması haqqında sənədi imzalamışdır. 1996-cı ilin aprelində 
Heydər Əliyev NATO-nun Brüsseldəki mənzil-qərargahında NATO-nun Baş katibi Xavyer Solana ilə görüşündə 
Azərbaycan Respublikasının təqdimat sənədini ona vermişdir. Həmin sənəd əsasında Azərbaycanın NATO ilə 
tərəfdaşlığının fərdi proqramı hazırlanmışdır. – 186,300,356. 
 
 107. NATO (Şimali Atlantika Müqaviləsi Təşkilatı) – hərbi-siyasi ittifaq. 1949-cu il aprelin 4-də Vaşinqtonda 
ABŞ, Böyük Britaniya, Fransa, Belçika, Niderland, Lüksemburq, Kanada, İtaliya, Portuqaliya, Norveç, 
Danimarka, İslandiyanın imzaladıqları Şimali Atlantika müqaviləsi əsasında yaradılmışdır. 1952-ci ildə 
Yunanıstan və Türkiyə, 1955-ci ildə Almaniya Federativ Respublikası, 1982-ci ildə İspaniya NATO-ya qoşulmuş-
lar. Varşava Müqaviləsi Təşkilatı dağıldıqdan (1990) sonra əvvəllər sosialist ölkələri düşərgəsinə daxil olmuş 
ölkələrin bir qismi NATO-ya üzvlüyə qəbul edilmiş, digər qismi isə ilkin mərhələ kimi, NATO-nun «Sülh naminə 
tərəfdaşlıq» proqramına qoşulmuşlar. Ali orqanı NATO Şurasının sessiyasıdır. Mənzil-qərargahı Brüsseldədir. – 
191,300,356. 
 
108. Holland sindromu» – ölkə iqtisadiyyatında əsas diqqətin bir sahəyə yönəldilməsi. – 196. 
 
109. Yaap de Hoop Sxeffer (d.1948) – Niderlandiya siyasi xadimi, 2004-cü ildən NATO-nun Baş katibidir. 
– 191. 
 
110. Azərbaycan Respublikası Dövlət Neft Şirkəti (ARDNŞ) – respublikada neft və qazın kəşfiyyatına, 
çıxarılmasına və emal edilməsinə rəhbərlik edən qurum. 1991-ci ildə təşkil edilmişdir. Şirkət neft və qaz qu-
yularının qazılması və istifadəyə verilməsi, nəql edilməsi və s. məqsədilə dünyanın bir sıra ölkələrinin iri neft 
şirkətləri ilə sazişlər, müqavilələr bağlamışdır. – 197,203. 
 
111. TRASEKA, T r a n s x ə z ə r   n ə q l i y y a t   d ə h l i- z i – Avropanı Asiya ilə birləşdirən yol. Bu 
nəqliyyat dəhlizini Şərqlə Qərbi birləşdirən orta materik xətti də adlandırmaq olar. Transxəzər nəqliyyat dəhlizi 
Azərbaycanı, bütünlükdə Qafqazı Avropa ilə birləşdirir. –  198,211,227,237. 
 
112. Beynəlxalq Valyuta Fondu – BMT-nin hökumətlərarası ixtisaslaşdırılmış idarəsi, beynəlxalq valyuta 
təşkilatı. 1945-ci ildə yaradılmış, 1947-ci ildən fəaliyyətə başlamışdır. İdarə heyəti Vaşinqtondadır. Dünyanın 
130-a yaxın ölkəsi fondun üzvüdür. Nizamnaməsinə görə, məqsədi beynəlxalq valyuta əməkdaşlığına yardım et-
mək, ölkələr arasında valyuta-hesablaşma münasibətlərini nizama salmaq, fonda daxil olan ölkələrin ödəmə 
balanslarını tarazlaşdırmaq və valyuta məzənnəsini tənzimləməkdən ibarətdir. 1992-ci ildə Azərbaycan Respub-
likası Beynəlxalq Valyuta Fonduna qəbul olunmuşdur. – 199. 
 
113. Özbəkistan,   Ö z b ə k i s t a n    R e s p u b l i k a s ı – Orta Asiyanın mərkəzində dövlət. Sahəsi 447,4 
min km2, əhalisi 23 206 min nəfərdir. Özbəkistanın tərkibinə Qarakalpak Muxtar Respublikası və 12 vilayət 
199 
 
daxildir. Dövlətin başçısı – prezident, qanunverici orqanı – Məclisdir. Paytaxtı Daşkənd səhəridir. – 199,205–
251,262. 
 
114.Yaponiya – Sakit okeanın Şərqi Asiya sahilləri yaxınlığındakı adalarda dövlət. Sahəsi 372 min km2,  
əhalisi 126 milyon nəfərdir. İnzibati cəhətdən 47 prefekturaya bölünür. Yaponiya konstitusiyalı monarxiyadır. 
Paytaxtı Tokio şəhəridir. – 202–204. 
 
115. İslam Kərimov, İ s l a m   Ə b d u q ə n i  o ğ l u (d.1938) – Özbəkistanın siyasi və dövlət xadimi. 1989–
90-cı illərdə Özbəkistan KP MK-nın Birinci katibi olmuşdur. 1990-cı ildən Özbəkistan Respublikasının prezidentidir. 
– 205–251. 
 
116. Daşkənd – Özbəkistanın paytaxtı (1930-cu ildən). Əhalisi 133 min nəfərdir. Daşkənd Özbəkistanın ən 
qədim şəhərlərindəndir. Şəhər yaşayış yeri kimi IV-V əsrlərdən mövcuddur. Tarixi mənbələrdə ilk dəfə Çaç (Şaş) adı 
ilə rast gəlinir. XI əsrdən Taş-kənd  (daş şəhər) adlanmışdır. Daşkənd Orta Asiyanın əsas ticarət, sənətkarlıq mərkəzi, 
nəqliyyat qovşağıdır. – 205–244,262. 
 
117. Nizami Gəncəvi,   İ l y a s  Y u s i f  o ğ l u (1141–1209) – dahi Azərbaycan şairi və mütəfəkkiri. Dün-
ya ədəbiyyatı tarixinə məsnəvi formasında yazdığı beş epik poemadan ibarət «Xəmsə» müəllifi kimi daxil 
olmuşdur. Nizami Gəncəvinin ilkin Şərq Renessansının zirvəsi olan yaradıcılığında dövrünün ən humanist, 
ümumbəşəri ictimai-siyasi, sosial və mənəvi-əxlaqi idealları parlaq bədii əksini tapmışdır. Nizami Gəncəvi 
Yaxın Şərq ədəbiyyatında mənzum roman janrının əsasını qoymuş, yeni ədəbi məktəb yaratmışdır. Nizami 
Gəncəvi həm də dövrünün görkəmli mütəfəkkiri olmuşdur. Onun bütün əsərlərində şəxsiyyət azadlığı, insanın 
mənəvi azadlığı tərənnüm olunur. – 224,230–232,236,237, 240,242,247. 
 
118. Elçibəy, Ə l i y e v   Ə b ü l f ə z  Q ə d i r q u l u   o ğ- l u (1938–2000) – 1989-cu ildə yaradılan 
AXC-nin, sonralar AXCP-nin sədri. 1992–93-cü illərdə Azərbaycan Respublikasının prezidenti olmuşdur. – 
224. 
 
119. Əlişir Nəvai, N i z a m ə d d i n   M i r   Ə l i ş i r  (1441–1501) – özbək şairi, mütəfəkkir, dövlət xadimi. 
Özbək dilində «Xəmsə» yaradaraq Nizami ədəbi məktəbinin ən görkəmli davamçılarından biri kimi Yaxın Şərqdə 
şöhrət qazanmışdır. – 224,232,236,237. 
 
120. Əmir Teymur,  T e y m u r l ə n g,  T e y m u r , T o -p a l   T e y m u r  (1336–1405) – Orta Asiya 
görkəmli dövlət xadimi, sərkərdə, əmir. Teymurilər imperiyasının banisi. Türkləşmiş barlas tayfasından idi; 
döyüşlərdə aldığı yaralara görə «Teymurləng» (Topal Teymur) ləqəbi ilə tanınmışdır. Teymurləng üç yürüşündə 
(1386–87;1392–97;1399–1404) Azərbaycanda olmuşdur. Əlincə qalası uğrunda 14 il mübarizə aparan 
Teymurləng buraya 4 dəfə (1387,1393,1397, 1400) yürüş etmiş, ciddi döyüşlər aparsa da məqsədinə nail ola 
bilməmişdi. – 226,245. 
 
121. Qorbaçov,  M i x a i l   S e r g e y e v i ç (d.1931) – 1985–91-ci illərdə Sov.İKP MK-nın Baş katibi, 
1990–91-ci illərdə SSRİ-nin ilk və son prezidenti. Qorbaçov «yenidənqurma» adı ilə «aşkarlıq və demokratiya» 
siyasi xəttini, «humanist, demokratik sosializm» şüarını meydana atdı. Sovet totalitar rejimi ilə uyuşmayan 
«yenidənqurma» ölkəni dərin siyasi və iqtisadi böhrana saldı. Qorbaçovun milli münaqişələrə səbəb olan 
siyasəti xüsusən Azərbaycana qarşı qərəzli, düşmənçilik mövqeyi ilə səciyyələnirdi. Ermənilərin Azərbaycana 
olan torpaq iddialarını dəstəkləyən Qorbaçov 1990-cı ilin yanvarında Bakıda baş verən Qanlı Yanvar faciəsinin 
təşkilatçısı və günahkarıdır. – 233,259. 
 
122.  Səmərqənd – Özbəkistanda şəhər. Səmərqənd dünyanın qədim şəhərlərindəndir. Şəhər 329-cu ildə 
Makedoniyalı İsgəndərin, VIII əsrdə ərəblərin, XI əsrdə Qaraxanilərin, sonra səlcuq turklərinin, XII əsrdə 
Qarakitayların, XIII əsrdə Xaç əzmşahların hakimiyyəti altında olmuşdur. XIV əsrin sonu XV əsrin əvvəlində 
Səmərqənd Teymur imperiyasının paytaxtı, Orta Asiyanın isə böyük iqtisadi və mədəniyyət mərkəzi oldu. 
Səmərqəndin ən qədim abidələri – Şahizində xatirə kompleksi, Bibixanım məscidi, Gur-Əmir (1380), Ağsaray 
(XV əsr), Xoca Əhrar mədrəsəsi (1630–35) qorunub saxlanılır. Səmərqənd həm də mühüm turizm mərkəzlərin-
dəndir. – 235,245–247. 
 
123. Buxara – Özbəkistanda şəhər. Buxaranın əsası təqribən eramızın I əsrində qoyulmuşdur. 709-cu ildə 
Buxaranı ərəblər tutdular; bu dövrdə şəhər Orta Asiyanın mühüm  iqtisadi və mədəniyyət mərkəzi idi. Buxara 
200 
 
IX–X əsrlərdə Samanilər dövlətinin paytaxtı olmuşdur. XVI əsrin ortalarından XX əsrədək Buxara Buxara 
xanlığının mərkəzi olmuşdur. Buxara qiymətli memarlıq abidələri ilə  zəngindir. İsmayıl Samani məqbərəsi (IX 
əsrin sonu – X əsrin əvvəli), Cümə məscidi (1121), Uluqbəy mədrəsəsi (1417) Buxaranın ən məşhur 
abidələrindəndir. – 235,262. 
 
124. Xivə –Özbəkistanda şəhər. Arxeoloji məlumatlar Xivənin ən azı eramızdan  əvvəl I əsrin axırlarında 
salındığını göstərir. Xivə Xarəzm memarlığının (XIX–XX əsrin əvvəli) şəhər – muzeyidir. Burada XIX əsrə aid 
tikililər – məscidlər, hamamlar, mədrəsələr, bazarlar, ənənəvi yaşayış evləri və s. qorunub saxlanılmışdır. – 235. 
 
125. Şəhrisəbz – Özbəkistanda şəhər. Şəhrisəbz Orta Asiyanın ən qədim şəhərlərindəndir. Eramızdan əvvəl V 
əsrdən Keş adı ildə məlumdur. Şəhərdə orta əsrlərdən Teymurun tikdirdiyi Ağsarayın (1380–1404) zəngin 
kaşıbəzəkli baş tağı, Teymurilərin «Darüs – Səadət» adlanan türbə kompleksi, Göy günbəz məscidi (1435/36) 
qalmışdır. – 235. 
 
126. Mirzə Uluqbəy, Uluqbəy Məhəmməd Tarağay (1394–1449) – özbək astronomu, riyaziyyatçısı, Əmir 
Teymurun nəvəsi. 1409-cu ildə Səmərqənd hakimi elan edilmiş, atası Şahruxun ölümündən (1447) sonra 
Teymurçilər sülaləsinin başçısı olmuşdur. Hələ gəncliyindən elmlə maraqlanmış, ensiklopedik biliyə malik 
olmuşdur. Onun yaratdığı Uluqbəy rəsədxanasında tərtib edilən ulduz kataloqu dünyada ən yaxşı kataloq olmuş, 
Oksfordda (1665) nəşr edilmişdir. – 236. 
 
127. Nəsirəddin  Tusi,   M ə h ə m m ə d   i b n   H ə s ə n  (1201–1274) – Azərbaycanın ensiklopediyaçı alimi, 
dövlət xadimi. Təsis etdiyi Marağa Astronomiya Rəsədxanası (1259) qısa müddətdə böyük elmi mərkəzə çevrilmiş, 
burada bir çox məşhur riyaziyyatçı və astronom alimlər yetişmişdir. – 236. 
 
128.  Füzuli,  M ə h ə m m ə d  S ü l e y m a n  o ğ l u  (1494–1556) – Azərbaycanın dahi şairi və 
mütəfəkkiri. Azərbaycan, fars və ərəb dillərində qəsidə, müsəddəs, rübai, qitə və s.  yazmışdır. Aşiqanə qəzəlləri 
ilə lirik şair kimi şöhrətlənmişdir. Yaradıcılığının zirvəsi olan «Leyli və Məcnun» poeması Azərbaycan, eləcə də 
Şərq və dünya poeziyasının nadir incilərindəndir. Kərbəlada dəfn edilmişdir. – 236. 
 
129. Böyük Vətən müharibəsi, bax: İkinci dünya muharibəsi. 
130. Uluqbəy rəsədxanası – orta əsrlərin ən böyük rəsədxanalarından biri. Uluqbəy tikdirmişdir (təqribən 
1430). Qalıqları ilk  dəfə 1908-ci ildə tapılmış, 1948-ci ildə isə tamam açılmışdır. Diametri 46 m olmuş dairəvi 
binada meridian müstəvisində diametri 40,2 m olan nəhəng mərmər sekstant qurulmuşdur. Bu alətin uzunluğu 320  
olan və dərəcələrə bölünmüş qövsü dövrümüzədək qalmışdır. Ululbəy rəsədxanasında hazırlanmış ən mühüm əsər 
«Yeni astronomik cədvəllərdir». Əsərdə astronomiyanın əsasları və ən dəqiq olan 1018 ulduzun kataloqu şərh 
edilmişdir. – 245. 
 
131. Vilayət Quliyev, V i l a y ə t  M u x t a r   o ğ l u (d.1952) – filoloq, diplomat. Filologiya elmləri 
doktoru. 1996–2000-ci illərdə Milli Məclisin deputatı olmuşdur. 1999–2004-cü illərdə Azərbaycan Respublikası 
Xarici İşlər naziri vəzifəsində çalışmışdır. Hazırda Azərbaycan  Respublikasının Polşa Respublikasında fövqəladə 
və səlahiyyətli səfiridir. – 250. 
 
132. Ərdoğan Rəcəb Tayyib (d.1954) – Türkiyə ictimai, siyasi və dövlət xadimi. P.T.Ərdoğan 1980-ci 
ildən siyasi fəaliyyətə qoşulmuşdur. 1983-cü ildən siyasi fəaliyyətini Rifah partiyasında davam etdirir. 1994-
cü ilin martında keçirilən bələdiyyə seçkilərində İstanbul Böyük Şəhər Bələdiyyəsinin sədri seçilir. Bu arada 
Rifah partiyası bağlanır və onun bazasında Fəzilət partiyası yaradılır. Buna görə də Ərdoğanı dəstəkləyən 
partiya üzvləri Fəzilət partiyasından ayrılaraq Ədalət və İnkişaf partiyasını qurdular və onu özlərinə lider 
seçdilər. 
2002-ci ildə keçirilən  növbədənkənar seçkilər nəticəsində AKP təkbaşına hakimiyyətə gəlmək imkanı 
əldə etdi və Ərdoğan TBMM-də Türkiyənin Baş naziri seçildi. – 250, 314,352,355. 
 
133. Abdullah Gül (d.1950) – Türkiyə dövlət və siyasi xadimi, iqtisad elmləri doktoru, professor. 1991-ci ildə 
TBMM-nın üzvü seçilmişdir. Abdullah Gül Rəcəb Ərdoğanla Ədalət və İnkişaf partiyasının  yaradıcılarından biri-
dir. 2007-ci ildən Türkiyənin  prezidentidir. –  251,323. 
 
134. Azərbaycan Xalq Cümhuriyyəti – Müsəlman Şərqində ilk dəfə dünyəvi, demokratik respublikanın 
əsasını qoymuş müstəqil Azərbaycan dövləti. Cəmi 23 ay (1918-ci il mayın 28-də yaradılmış, 1920-ci il apre-
201 
 
lin 28-də bolşeviklərin və daşnakların səyi ilə devrilmişdir) yaşamışdır. Paytaxtı əvvəlcə Gəncə (1918, 16 
iyun – 17 sentyabr), sonra Bakı şəhəri (1918, 17 sentyabr – 1920, 28 aprel) idi. Azərbaycan hökuməti yeni 
suveren milli dövlətin müxtəlif problemlərinin həlli yollarında böyük əzmlə çalışırdı. Nazirlər Şurasının 27 
iyun 1918-ci il tarixli fərmanı ilə respublikada dövlət dili türk (Azərbaycan) dili elan edildi. Azərbaycan 
Respublikasının parlamenti 1919-cu il avqustun 11-də Azərbaycan vətəndaşlığı haqqında qanun qəbul etdi. 
Xalq maarifi sahəsində qısa müddətdə böyük tədbirlər həyata keçirildi. Qori müəllimlər seminariyasının 
Azərbaycan şöbəsi Qazaxa köçürüldü, Bakı Dövlət Universiteti təsis edildi, xarici ölkələrdə kadr hazırlığı 
məqsədi ilə 1919–20-ci tədris ilində 100 nəfər gənc Avropanın müxtəlif təhsil müəssisələrinə göndərildi. 
Məktəblərin xeyli hissəsi milliləşdirildi, kitabxanalar açıldı, savadsızlığın ləğvi üçün kəndlərdə kurslar 
yaradıldı. Azərbaycan Xalq Cümhuriyyətinin dövlət rəmzləri (üçrəngli bayraq, gerb, himn) milli Azərbaycan 
rəmzləri kimi tanındı. Azərbaycan dövlət bankı yaradıldı, 1918-ci ilin martında dağıdılmış neft sənayesi və 
Bakı–Batum neft kəməri bərpa edildi. – 253. 
 
135. Fətəli Xan Xoyski (1875–1920) – Azərbaycanın görkəmli siyasi və dövlət xadimi. 1918–20-ci illərdə 
Azərbaycan Xalq Cümhuriyyəti Nazirlər Şurasının sədri, daxili işlər, ədliyyə və xarici işlər naziri olmuşdur. 
1920-ci ildə Tiflis şəhərində erməni terrorçuları tərəfindən xaincəsinə qətlə yetirilmişdir. – 253. 
136. Ələsgərov – burada Milli Məclisin sədri Murtuz Ələsgərov nəzərdə tutulur.  
137. 31 mart azərbaycanlıların soyqırımı, 1 9 0 5 – 1 8 - c i   i l l ə r   s o y q ı r ı m ı – çarizmin fəal 
köməyi ilə erməni-daşnak silahlı birləşmələrinin Azərbaycanın türk-müsəlman əhalisinə qarşı  törətdiyi 
genişmiqyaslı qanlı aksiyalar. Ermənilərin 1905-ci ilin fevralında Bakıdan başlanan vəhşilikləri bütün  
Azərbaycanı və indi Ermənistan adlanan Qərbi Azərbaycan ərazisindəki yaşayış məntəqələrini əhatə etdi. Yüz-
lərlə Azərbaycan kəndi dağıdıldı, yüz minlərlə azərbaycanlı vəhşicəsinə qətlə yetirildi, xalqımıza məxsus çoxlu 
milli mədəniyyət abidələri məhv və talan olundu. Bütün bu vəhşiliklər ermənilərin vaxtilə yerləşdirildikləri, 
lakin əhalinin milli tərkibində azlıq təşkil etdikləri Azərbaycan torpaqlarını zorla erməniləşdirmək, bədnam 
«azərbaycanlılarsız Ermənistan» kimi qeyri-insani planlarını azərbaycanlıların soyqırımı hesabına həyata 
keçirmək niyyətindən xəbər verir. – 258–261. 
 
138. Zəngəzur mahalı, Z ə n g ə z u r   q ə z a s ı – XIX əsrin 2-ci yarısında Azərbaycanda  inzibati ərazi vahidi. 
1861-ci ildə təşkil olunmuşdur. Çar Rusiyası hökumətinin 1867-ci il dekabr tarixli fərmanına əsasən yaradılmış 
Yelizavetpol (Gəncə) quberniyasının tərkibinə daxil edilmişdi. – 259. 
 
139. 1990-cı ilin yanvarı – 1990-cı ilin  yanvarında Azərbaycanda faciə baş verdi. Yanvarın 19-dan 20-nə 
keçən gecə fövqəladə vəziyyət elan edilmədən sovet ordusunun xüsusi təyinatlı cəza dəstələri, dəniz donanmasının və 
daxili qoşunların bölmələri Bakı şəhərinə yeridildi. Sovet ordusunun bu kütləvi zorakılıq aktı nəticəsində 131 nəfər 
öldürülmüş, 744 nəfər yaralanmış, yüzlərlə adam qanunsuz həbs edilmiş və itkin düşmüş, dövlət əmlakına, ictimai və 
şəxsi əmlaka, şəhər təsərrüfatına və vətəndaşlara böyük maddi ziyan dəymişdi. 1990-cı ilin qanlı yanvarı 
Azərbaycanın ərazi bütövlüyü uğrunda aparılan mübarizə tariximizdə vətənin şəhid övladlarının qanı ilə yazılmış 
şərəfli səhifə oldu. –  259. 
 
140. Seneqal, Seneqal Respublikası – Cənubi Afrikada dövlət. Sahəsi 196,2 min km2, əhalisi 8,5 milyon 
nəfərdir. İnzibati  ərazisi 10 vilayətə bölünür. Dövlət və hökumət başçısı prezident, qanunverici orqanı 
birpalatalı Milli Məclisdir. Paytaxtı  Dakardır. – 263. 
 
141. Abdulay Vad (d.1926) – 2000-ci ildən Seneqal prezidenti. Abdulay Vad Afrika Birləşmş Ştatları 
yaratmaq ideyasının tərəfdarıdır. – 263. 
 
142. Abbas Abbasov,  A b b a s   A y d ı n   o ğ l u  (d.1949) – 1992–2006-cı illərdə Azərbaycan Respublikası 
Baş nazirinin birinci müavini olmuşdur. Azərbaycan Respublikasının «İstiqlal» ordeni ilə təltif olunmuşdur.  –  
269. 
 
143. Namiq Abdullayev (d.1971) – sərbəst  güləş ustası. SSRİ və Azərbaycanın Əməkdar idman ustası. 
1994–95-ci illərdə Avropa çempionu, 1996-cı il Atlanta Olimpiya Oyunlarında gümüş, 2000-ci ildə Sidney 
Olimpiya Oyunlarında isə qızıl medal qazanmışdır. Azərbaycan Respublikasının «Tərəqqi» və «Şöhrət» 
ordenləri ilə təltif olunmuşdur. – 270. 
 
202 
 
144. Mahmud Kərimov, M a h m u d   K ə r i m   o ğ l u (d.1948) – fizik, fizika–riyaziyyat elmləri 
doktoru, professor. Azərbaycan Milli Elmlər Akademiyasının akademiki və prezidenti. İlk dəfə olaraq, 
yüksək molekullu sistemlərdə güclü elektrik və maqnit sahəsinin təsiri ilə baş verən elementar  elektrik və 
moleklyar prosesləri, elektrik və fotoelektrik keçiricilərinin maqnit spin effektlərini tədqiq etmişdir. Bir sıra 
ixtisaslaşdırılmış elmi şuraların üzvüdür. Azərbaycan Respublikasının «Şöhrət» ordeni ilə təltif edilmişdir. – 
278–290. 
 
145.   Vəzirov  Əbdürrəhman,  Ə b d ü r r ə h m a n    X ə l i l  o ğ l u (d.1930) – 1988–90-cı ilin yanvarınadək  
Azərbaycan KP MK-nın birinci katibi olmuşdur. – 286. 
 
146. Fatma Abdullazadə,  F a t m a   H ü s e y n    q ı z ı  (d.1948) – fizika-riyaziyyat elmləri doktoru, 
professor. Azərbaycan Respublikası Prezidentinin İcra Aparatı humanitar siyasət şöbəsinin müdiri. 1995–2000-
ci illərdə Milli Məclisin deputatı olmuşdur. Azərbaycan Respublikasının «Şöhrət» ordeni ilə təltif edilmişdir. –  
286,287. 
 
147. Pasxa  bayramı – yəhudi və xristian bayramı. Pasxa əvvəllər yəhudilərin Misirdən «çıxıb getmələri» 
münasibətilə, sonra isə yəhudi xalqının xilaskarının zühurunu gözləməklə, xristianlıqda isə İsanın iztirabları, din 
yolunda fəda olunması, onun ölümü və yenidən dirilməsi ilə əlaqələndirilir. Əvvəllər yəhudi və xristian 
pasxaları eyni vaxta təsadüf edirdi. 325-ci ildə Ümumdünya xristian yığıncağı xristian pasxasını yəhudi pasxası 
qurtarandan bir həftə sonra qeyd etməyi qərara aldı. Bu tarix aprelin 4-dən mayın 8-dək olan dövrə təsadüf edir. 
– 291–292. 
 
148. Suriya, Su r i y a   Ə r ə b   R e s p u b l i k a s ı – Asiyada dövlət. Sahəsi 185,2 min km2, əhalisi 14,8 
milyon nəfərdir. İnzibati  ərazisi 10 mühafazə (qubernatorluğa) və Dəməşq munisipalitetinə bölünür. Dövlət 
başçısı prezident, ali qanunverici orqanı Xalq Şurasıdır. Paytaxtı Dəməşqdir. – 293. 
 
149. Bəşşar əl-Əsəd (d.1965) – 2000-ci ildən Suriyanın prezidenti. – 293. 
 
150. Danimarka, Danimarka Krallığı – Şimali Avropada dövlət. Sahəsi 43,1 min km2, əhalisi 5,24 milyon 
nəfərdir. İnzibati ərazisi 14 amta bölünür. Danimarka konstitusiyalı monarxiyadır. Hökumət başçısı  kraliça, 
qanunverici orqanı birpalatalı folketinqdir. Paytaxtı Kopenhagendir.  – 294. 
 
151. Marqrete II (d.1940) – 1972-ci ildən Danimarkanın kraliçası. Kral IX Frederikin qızıdır. – 294. 
 
152. Mustafa Kamal Atatürk, Q a z i   M u s t a f a   K a- m a l (1881–1938) –Türkiyə dövlət, siyasi və 
hərbi xadimi, Türkiyə Respublikasının banisi və ilk Prezidenti (1923–38). Birinci dünya müharibəsi zamanı 
Dardanel boğazının müdafiəsində (1915) şücaət göstərmişdir.  
Atatürk 1919-cu ildə «Kamalçılar hərəkatı»na – milli azadlıq hərəkatına başçılıq etmişdir. 1920-ci ildə 
Atatürk Ankarada yeni parlament – Türkiyə Böyük Millət Məclisini (TBMM) yaratdı, məclisin və təşkil 
edilən hökumətin sədri seçildi. Sakarya çayı yaxınlığında qələbəyə görə TBMM Atatürkə marşal rütbəsi və 
«Qazi» fəxri adını vermişdir. 1922-ci ildə Atatürkün komandanlığı ilə türk ordusu Türkiyəni xarici müdaxilə-
çilərdən tamamilə azad etdi. 
Atatürk soyadı ona 1934-cü ildə TBMM tərəfindən verilmişdir. – 295–297,323,324,332. 
 
153. Dünya Bankı – BMT-nin hökumətlərarası ixtisaslaşdırılmış idarəsi. 1945-ci ildə ABŞ-da Bretton–Vuds 
çərçivəsi sistemində yaradılmışdır. İdarə heyəti Vaşinqtondadır. Məqsədi inkişaf etməkdə olan ölkələrin iqtisadi 
və sosial dirçəlişinə kömək etməkdir. Səhmdar cəmiyyəti formasındadır və iştirakçıları yalnız Beynəlxalq 
Valyuta Fondunun üzvləridir. Banka 130-dan artıq dövlət daxildir. 1992-ci ildən Azərbaycan Respublikası 
Dünya Bankının üzvüdür. – 299. 
 
154. Əlcəzair, Əlcəzair Xalq Demokratik Respublikası – Şimali Afrikada dövlət. Sahəsi 2381,7 min  km2, 
əhalisi 29 milyon nəfərdir. İnzibati ərazisi 48 vilayətə  bölünür. Dövlət başçısı prezident, qanunverici orqanı 
birpalatalı Milli Xalq Məclisidir.  Paytaxtı Əlcəzair şəhəridir. – 307. 
155.  Əbdüləziz Buteflik  – 1999-cu ildən Əlcəzair prezidenti. – 307. 
203 
 
156.  Məmməd Əliyev, M ə m m ə d   N o v r u z   o ğ l u  (d.1942) – fövqəladə və səlahiyyətli səfir, fizika-
riyaziyyat elmləri doktoru. 1992–2005-ci  illərdə Türkiyə Respublikasında Azərbaycan Respublikasının föv-
qəladə və səlahiyyətli səfiri olmuşdur. – 323. 
 
157.  Əhməd Necdət Sezər (d.1941) – 2000–2007-ci illərdə Türkiyə prezidenti. 1962–83-cü illərdə bir 
sıra məsul vəzifələrdə çalışmışdır. 1993-cü ildə Türkiyə Kassasiya Məhkəməsinin, 1988-ci ildə isə Türkiyə 
Konstitusiya Məhkəməsinin üzvü seçilib. 1998–2000-ci illərdə Türkiyə Konstitusiya Məhkəməsinin sədri 
olmuşdur. – 325–335. 
 
158. Türkiyə Böyük Millət Məclisi (TBMM) – Türkiyənin ali qanunverici orqanı. Parlament 1920-ci il 
aprelin 23-də yaradılmışdır. BMM-nin ilk sədri M.K.Atatürk olmuşdur. BMM iki palatadan ibarətdir: Senat (yu-
xarı  palata) və Milli  palata. BMM məclis üzvlərindən respublika prezidentini seçir. – 340–346. 
 
159. İhsan Doğramacı (d.1915) – türkdilli ölkələrin Milli Pediatriya Cəmiyyətləri Birliyinin fəxri prezidenti, 
elmlər doktoru, professor. 1963–65-ci illərdə Ankarada Uşaq Sağlamlığı İnstitutunun direktoru, 1977–93-cü 
illərdə institutun icraçı direktoru, 1992-ci ildən isə fəxri prezidenti, 1968–73-cü illərdə Pediatorların Tibb 
Assosiasiyasının prezidentidir. 1959-cu ildən YUNİSEF-in İcraiyyə Komitəsinin üzvüdür. İki dəfə  Bilkənd 
Universitetinin sədri və rektoru olmuş, 1975-ci ildən isə universitetin fəxri rektorudur. İ.Doğramacı Azərbaycan 
MEA-nın fəxri üzvü, Azərbaycan Dövlət Tibb Universitetinin fəxri doktorudur. Azərbaycan Respublikasının 
«İstiqlal» ordeni ilə təltif olunmuşdur. – 347–352. 
 
160. «Ümid» körpüsü, Həsrət körpüsü – Araz çayı üzərində körpü (uz.286 metr). Türkiyə ilə Azərbaycan 
arasında sərhəddə (Türkiyənin Dilucu və Azərbaycanın Sədərək bölgələri) iki qardaş dövlət və ölkəni birləşdirir. 
90-cı illərin əvvəllərində Naxçıvan MR-nin keçirdiyi iqtisadi çətinliklərin, xüsusilə  nəqliyyat blokadasının 
ləğvində körpünün müstəsna rolu olmuşdur. – 349. 
 
161. Şimali Kipr Türk Cümhuriyyəti – 1974-cü ildə Yunanıstanda hakimiyyətə gəlmiş hərbi xunta Kiprin 
yunan irticaçıları ilə birlikdə Kipri Yunanıstana birləşdirmək məqsədilə ölkədə hərbi çevriliş etdilər və prezident 
Makariosu hakimiyyətdən uzaqlaşdırdılar. Bundan narahat olan Türkiyə Respublikası Kiprin türk icmasını 
müdafiə etmək məqsədilə oraya hərbi qüvvələr yeritdi və türk icması yaşayan ərazini yunan irticaçılarından 
təmizlədi. 1975-ci ildə Türkiyə-Kipr administrasıyası bu ərazidə federativ türk dövləti – Kipr Respublikasını 
elan etdilər. 1983-cü ildə bu dövlətin qanunverici orqanı Şimali Kipr Türk dövləti (ŞKTR) – Kıbrıs elan etdi. – 
354. 
 
162. İkinci dünya müharibəsi (1939–45) – Almaniya, İtaliya və Yaponiya tərəfindən başlanmış böyük 
müharibə. İkinci dünya müharibəsi 1939-cu il sentyabrın 1-də Almaniyanın Polşaya girməsi ilə başlandı. 
Sentyabrın 3-də Böyük Britaniya və Fransa Almaniyaya müharibə elan etdi. 1940-cı ilin ortalarından alman 
qoşunları Danimarka, Norveç, Belçika, Niderland, Lüksemburq, sonra isə Fransanı işğal etdi.  
1941-ci il iyunun 22-də Almaniya SSRİ-yə qarşı müharibə elan etdi. 1942–43-cü illərdə sovet ordusunun 
Stalinqrad və Kursk vuruşmalarında qələbəsi Almaniyanı qəti surətdə sarsıtdı.  
1945-ci il mayın 2-də sovet ordusu  Berlini  aldı. Mayın 8-də Karlsxorstda (Berlin yaxınlığında) Almaniyanın 
danışıqsız təslim olması haqqında akt imzalandı. 
Yaponiyanın təslim olması haqqında sənəd isə sentyabrın 2-də imzalandı. Bununla İkinci dünya 
müharibəsi qurtardı. İkinci dünya müharibəsində 72 ölkə iştirak etmişdir. Müharibədə iştirak edən ölkələrin 
silahlı qüvvələrinə 110 milyon adam çağırılmışdı. Müharibədə 62 milyon adam həlak olmuş, minlərlə 
şəhər, qəsəbə və kənd dağılmışdı. – 357. 
 
163. Varşava gettosu,  bax: Varşava üsyanı. 
 
164. Varşava üsyanı (1943) – Varşava gettosunda əsirlərin alman-faşist işğalçılarına qarşı silahlı üsyanı. 
Aprelin 19-da başlanmışdı. Üsyanı yəhudi döyüş təşkilatı hazırlamışdı. 
Üsyançıların qəhrəmancasına müqavimətinə baxmayaraq, üsyan iyulun əvvəllərində yatırıldı, hitlerçilər 7 min 
adamı öldürdülər, 6 min adam isə yanğınlar zamanı tələf oldu. Faşistlər gettonun sağ qalan üzvlərini Treblinkadakı 
ölüm düşərgəsinə göndərdilər. – 357. 
204 
 
 
Şəxsi adlar göstəricisi 
 
Abbas Abbasov   – 269 
Abdıkarimov Oralbay  – 110-111 
Abdullayev Namiq  – 270 
Abdullazadə Fatma  – 286,287 
Abutalıbov Hacıbala  – 268 
Ağalarov Aras   – 44 
Axundov M.F.   – 145 
Aldemanarov Sarsenqali – 93-99 
Arınc Bülənd   – 340-346 
Armitac Riçard   – 355 
Atalar Abdullah  – 342-352 
Atatürk M.K.   – 295-297,323,324,332 
Balasaqunlu Yunus  – 93 
Ben Əli Zeynalabidin  – 160 
Beyker Endryu  – 180,181 
Bleyr Toni   – 67,68 
Bolkian Həssənal  – 56 
Buş Corc   – 127,298 
Buteflik Əbdüləziz  – 307 
Cabir əs-Sabah   – 55 
Çeviköz Əhməd   – 323 
Devis Terri   – 84,88,89 
Doğramacı Aysel  – 352 
Doğramacı Əli   – 347-352 
Doğramacı İhsan  – 347-352 
Dosmaqobetov Bair  – 115 
Elçibəy    – 224 
Əhməd İacuddin  – 163 
Əhmədov Danial  – 114-115 
Əl-Əsəd Bəşşar   – 293 
Ələsgərov Murtuz  – 79,80 
Əliyev Heydər –5,18,24,28,30,31,35,39,41,43, 45,59,60,61,70,74,78,79,81,96, 
105,106,113,114,123,127,128, 136,153-159,165,166,168,169, 
170,173,201,203,207,212,213, 224,225,231,238,239,240,242-
244,247,260,264,273,278,288, 289,290,295,296,297,305,308, 327,332,336-
339,343,346,349, 350,351. 
Əliyev İqrar   – 175-176 
Əliyev Məmməd  – 44 
Əliyev Məmməd  – 323 
Əliyeva Mehriban – 12,26,91,92,180,205,323,325, 339,352 
Əmir Teymur   – 226,245 
Ərdoğan R.T.   – 250,314,352,355 
Əzimov Rüstəm  – 218 
Fradkov Mixail   – 148 
Füzuli Məhəmməd  – 236 
Gəncəvi Nizami – 224,230-232,236,237,240, 242,247 
Güclü Sami   – 323,326-329 
Gül Abdullah   – 251,323 
Gur Yəhya   – 323,336 
Həssənal Bolkia  – 56 
Xatəmi Məhəmməd  – 66 
Xəlilov İsgəndər   – 44 
Xolmuradov Rüstəm  – 245 
Xoyski Fətəli xan  – 253 
205 
 
İbrahimov Uluqbəy  – 115 
İqnatenko Vitali  – 23 
İsgəndərov Əhməd  – 46 
İsmayılov Telman  – 44 
İvanov İqor   – 24,47 
İvanov Sergey   – 12 
Karelin Aleksandr  – 270,271 
Kasyanov Mixail  – 7-8 
Kaşqari Mahmud  – 93 
Kərimov İslam   – 205-251 
Kərimov Mahmud  – 278-290 
Kərimova Tatyana  – 205 
Köçəryan Robert  – 140,354 
Kuçma Leonid   – 78,79 
Qorbaçov Mixail  – 233,259 
Qrızlov Boris   – 9-11,254-257 
Qromov Boris   – 25 
Quliyev Vilayət  – 250 
Quliyeva Aida   – 45 
Qumilyov Lev   – 93-99 
Qurbanov Aydın  – 44 
Qusman Mixail  – 13-23 
Lenmarker Qoran  – 167 
Litvin Vladimir   – 78-80 
Makalis Meri   – 161 
Mariyaş Daniyel  – 180 
Marqrete II   – 294 
Matsuo Kunixiko  – 202-204 
Medvedyev Aleksandr  – 270 
Məhəmməd VI   – 76 
Mironov Sergey  – 5-6 
Mirziyayev Şavkat  – 245 
Müşərrəf Pərviz  – 162 
Nazarbayev Nursultan  – 87-122 
Nazarbayeva Dariqa  – 92,112 
Nestase Adrian   – 182 
Nəvai Əlişir   – 224,232,236,237 
Oskanyan Vardan  – 267 
Özkök Hilmi   – 333 
Paksas Rolandas  – 52 
Passi Solomon   – 177-179,189 
Patten Kristofer  – 226 
Pauell Kolin   – 47 
Pepe Osman   – 336-339 
Pinçuk Semyon  – 23 
Pirvanov Georqi  – 77 
Puşkin Aleksandr  – 27 
Putin Vladimir – 12,17,24,25,27,31,41,42,43, 57,127,133,141,174,220,254, 257 
Putina Lyudmila  – 12 
Rizayev Ramiz   – 44 
Rüytel Arnold   – 53 
Saakaşvili Mixail  – 123-147,183-184 
Salmanov Fərman  – 45 
Saparqaliyev Murat  – 116 
Sezər Ə.N.   – 325-335 
Sezər Səmra   – 325,334 
Sxeffer Yaap de Hoop  – 191 
206 
 
Stefanopulos Konstantinos – 164 
Stiven    – 354 
Şevardnadze Eduard   – 22,142 
Şoəbdürəhmanov Rüstəm – 239 
Şeyxzamanlı Nağı  – 253 
Şröder Gerhard  – 127 
Şuster Rudolf   – 184 
Tağıyev Mahmud  – 99 
Talvitye Heyke   – 167 
Torkunov Anatoli  – 26-38 
Traykovski Boris  – 72 
Tusi Nəsirəddin   – 236 
Uluqbəy Mirzə   – 236 
Vad Abdulay   – 263 
Verhogen Günter  – 190,199 
Vəliyev İsmayıl   – 278-290 
Vəzirov Əbdürrəhman  – 286 
Vordanovski Lyupço  – 72 
Yaqubov İbrahim  – 323 
Yeltsin Boris   – 108 
Yüksəl Mustafa  – 336-339 
207 
 
 
Coğrafi adlar  göstəricisi 
 
Abxaziya   – 137,138,196 
Afina    – 270 
Afrika    – 203 
Almaniya   – 308 
Amerika Birləşmiş Ştatları  – 34,141,180,187,223,250,253, 298,305,313,314,345, 354 
Ankara   – 251,323-352,353 
Asiya    – 109 
Astana    – 91-120 
Avroatlantika   – 186,300 
Avropa – 79,100,102,114,137,179,180, 181,182,184,186,189,193,194, 
195,199,211,227,268,301,308-310,315,329,335,344 
Bakı  – 12,14,15,16,33,37,44,47,51, 52,53,54,55,56,57,66,70,72,76, 
77,82,120,135,136,148,160, 161,162,163,164,172,176,183, 
184,189,190,197,208,237,255, 258,259,261,262,263,264-268, 
292,293,294,310,335,358 
Balkan (yarımada)  – 179 
Banqladeş   – 163 
Batıkənd   – 336-339 
Berlin    – 308,310 
Bolqarıstan   – 77,177-179,189,226 
Boston    – 180 
Böyük Britaniya  – 67-68 
Bratislava   – 180-199,249 
Bruney    – 56 
Buxara    – 235,262 
Cavaxetiya   – 139 
Cenevrə   – 88,168 
Cənubi Amerika  – 203 
Cənubi Kipr   – 354 
Cənubi Qafqaz – 12,17,75,100,133,135,186, 188,189,190,191,199,206,208, 
209,219,222,326,329,330,331, 342 
Dağlıq Qarabağ – 6,17,23,33,34,48,62,70,73, 74,75,97,100,108,121,137,138, 
155,167,178,187,190,191,201, 209,233,234,238,247,248,259, 
267,299,302,303,312,313,314, 316,326,327,328,329,330,331, 
332,335,345,348,352,353,354 
Danimarka   – 294 
Daşkənd   – 205-244,262 
Estoniya   – 53 
Əfqanıstan   – 208,211,222,227,300 
Əlcəzair   – 307 
Fransa    – 34,187,313,345 
Gürcüstan – 16,22,82,123-147,183-184, 186, 193,196,197,199,226,298, 304,312,313,345 
Həştərxan   – 122 
Xəzər dənizi          – 16,17,18,23,31,43,88,98,100, 101,102,107,120,122,193,197, 198,227,319,355 
Xivə     – 235 
Xocalı    – 69-71,85,259 
İraq    – 300 
İran    – 66,82,193,194,227,258 
İrlandiya   – 161 
İstanbul   – 191,356 
Kabil    – 208 
Kanada    – 23 
Ki-Uest   – 249 
Krım    – 79 
208 
 
Küveyt    – 55 
Kiyev    – 357 
Krakov   – 357 
Qafqaz – 14,24,109,126,146,186,194, 211,222,300,301 
Qax    – 145 
Qambiya   – 54 
Qara dəniz   – 140,179,227 
Qazaxıstan   – 87-122,134,193,319 
Qəbələ    – 15 
Latviya   – 227 
Litva    – 52,227 
Liverpul   – 211 
Macarıstan   – 84 
Makedoniya   – 72 
Mərakeş   – 76 
Mərkəzi Asiya   – 100,206,208,219,222 
Moskva – 8,13,14,16,17,24,37,44,47, 154,256 
Moskva (vilayət)  – 25 
Naxçıvan MR   – 50-51,259,349 
Nyu-York   – 211 
Okeaniya   – 203 
Orta Asiya   – 211,226 
Özbəkistan   – 199,205-251,262 
Pakistan   – 162 
Paris    – 249 
Rumıniya   – 182 
Rusiya – 5-49,57,82,98,107,120,121, 133,134,140,141,148,174,187, 192,193,223,254-
257,272-277, 300,345 
Seneqal   – 263 
Səmərqənd   – 235,245-247 
Sidney    – 260 
Slovakiya   – 180-199 
Suriya    – 293 
Şəhrisəbz   – 235 
Şərqi Avropa   – 96 
Şimali Kipr   – 354 
Tbilisi    – 145,183,184 
Tunis    – 160 
Türkiyə –135,140,186,193,195,197,250, 251,253,258,295-297,298-306, 311-322,323-356 
Türkmənistan   – 209,211,267 
Ukrayna   – 199 
Yaponiya   – 202-204 
Yunanıstan   – 164,195 
 
 
 
 
 
 
 
KİTABIN İÇİNDƏKİLƏR 
 
RUSİYA FEDERAL MƏCLİSİ FEDERASİYA ŞURASININ SƏDRİ SERGEY 
MİRONOV İLƏ GÖRÜŞ 
6 fevral 2004-cü il 
 
RUSİYA HÖKUMƏTİNİN SƏDRİ MİXAİL KASYANOV İLƏ GÖRÜŞ 
6 fevral 2004-cü il 
 
RUSİYA FEDERASİYASI DÖVLƏT DUMASININ SƏDRİ BORİS QRIZLOV İLƏ 
GÖRÜŞ 
6 fevral 2004-cü il 
 
RUSİYANIN MÜDAFİƏ NAZİRİ SERGEY İVANOV İLƏ GÖRÜŞ 
6 fevral 2004-cü il 
 
İTAR-TASS AGENTLİYİNDƏ RUSİYA FEDERASİYASINA RƏSMİ SƏFƏRİNİN 
YEKUNLARINA DAİR MƏTBUAT KONFRANSI 
RUSİYANIN XARİCİ İŞLƏR NAZİRİ İQOR İVANOV İLƏ GÖRÜŞ 
7 fevral 2004-cü il 
 
MOSKVA VİLAYƏTİNİN QUBERNATORU BORİS QROMOV İLƏ GÖRÜŞ 
7 fevral 2004-cü il 
 
MOSKVA DÖVLƏT BEYNƏLXALQ MÜNASİBƏTLƏR İNSTİTUTUNDA 
(UNİVERSİTETİNDƏ) GÖRÜŞ 
7 fevral 2004-cü il 
 
RUSİYADAKI AZƏRBAYCAN DİASPORUNUN NÜMAYƏNDƏLƏRİ İLƏ 
GÖRÜŞDƏ ÇIXIŞ 
7 fevral 2004-cü il 
 
RUSİYAYA RƏSMİ SƏFƏRİ BAŞA ÇATDIQDAN SONRA MOSKVADAN BAKIYA 
QAYIDARKƏN BİNƏ HAVA LİMANINDA JURNALİSTLƏRİN SUALLARINA 
CAVAB 
7 fevral 2004-cü il 
 
NAXÇIVAN MUXTAR RESPUBLİKASININ 80 İLLİK YUBİLEYİNİN 
KEÇİRİLMƏSİ HAQQINDA 
9 fevral 2004-cü il 
 
LİTVA RESPUBLİKASININ PREZİDENTİ ZATİ-ALİLƏRİ CƏNAB ROLANDAS 
PAKSASA 
12 fevral 2004-cü il 
 
ESTONİYA RESPUBLİKASININ PREZİDENTİ ZATİ-ALİLƏRİ CƏNAB ARNOLD 
RÜYTELƏ 
12 fevral 2004-cü il 
 
QAMBİYA RESPUBLİKASININ PREZİDENTİ ZATİ-ALİLƏRİ CƏNAB YƏHYA 
CAMMEYƏ 
12 fevral 2004-cü il 
 
KÜVEYT DÖVLƏTİNİN ƏMİRİ ƏLAHƏZRƏT ŞEYX CABİR ƏL-ƏHMƏD ƏLCABİR 
ƏS-SABAHA 
12 fevral 2004-cü il 
 
BRUNEY DƏRUSSALAMIN SULTANI ƏLAHƏZRƏT HƏSSƏNAL BOLKİAHA 
12 fevral 2004-cü il 
 
RUSİYA FEDERASİYASININ PREZİDENTİ ZATİ-ALİLƏRİ CƏNAB VLADİMİR 
PUTİNƏ 
16 fevral 2004-cü il 
 
«AZƏRBAYCANDA 10 İLLİK HUMANİTAR FƏALİYYƏT: TƏSİR, QAZANILMIŞ 
TƏCRÜBƏ, GƏLƏCƏK İSTİQAMƏTLƏR» MÖVZUSUNDA BEYNƏLXALQ 
KONFRANSDA NİTQ 
17 fevral 2004-cü il 
 
İRAN İSLAM RESPUBLİKASININ PREZİDENTİ ZATİ-ALİLƏRİ CƏNAB SEYİD 
MƏHƏMMƏD XATƏMİYƏ 
18 fevral 2004-cü il 
 
BÖYÜK BRİTANİYANIN «GENEZİS İNİŞİEYTİV» TƏŞKİLATININ NÜMAYƏNDƏ 
HEYƏTİ İLƏ GÖRÜŞDƏ SÖHBƏT 
19 fevral 2004-cü il 
 
XOCALI SOYQIRIMININ İLDÖNÜMÜ İLƏ ƏLAQƏDAR AZƏRBAYCAN 
XALQINA MÜRACİƏT 
24 fevral 2004-cü il 
 
MAKEDONİYA RESPUBLİKASI MƏCLİSİNİN SƏDRİ ZATİ-ALİLƏRİ LYUPÇO 
YORDANOVSKİYƏ 
26 fevral 2004-cü il 
 
AVROPA ŞURASI PARLAMENT ASSAMBLEYASININ SİYASİ İŞLƏR 
KOMİTƏSİNİN ÜZVÜ, BU QURUMUN ERMƏNİSTAN–AZƏRBAYCAN, DAĞLIQ 
QARABAĞ MÜNAQİŞƏSİ ÜZRƏ MƏRUZƏÇİSİ TERRİ DEVİS İLƏ GÖRÜŞDƏ 
SÖHBƏT 
26 fevral 2004-cü il 
 
MƏRAKEŞİN MƏLİKİ ƏLAHƏZRƏT VI MƏHƏMMƏDƏ 
26 fevral 2004-cü il 
 
BOLQARISTAN RESPUBLİKASININ PREZİDENTİ ZATİ-ALİLƏRİ CƏNAB 
GEORGİ PİRVANOVA 
26 fevral 2004-cü il 
 
UKRAYNA ALİ RADASININ SƏDRİ VLADİMİR LİTVİN VƏ ONU MÜŞAYİƏT 
EDƏN ŞƏXSLƏRLƏ GÖRÜŞDƏ SÖHBƏT 
27 fevral 2004-cü il 
 
BÖYÜK İPƏK YOLUNUN BİR HİSSƏSİ OLAN ƏLƏT–QAZIMƏMMƏD 
AVTOMOBİL YOLUNUN TƏNTƏNƏLİ AÇILIŞI MƏRASİMİNDƏ NİTQ 
28 fevral 2004-cü il 
 
QAZAXISTAN RESPUBLİKASINA YOLA DÜŞMƏZDƏN ƏVVƏL BİNƏ 
BEYNƏLXALQ HAVA LİMANINDA JURNALİSTLƏRƏ MÜSAHİBƏ 
1 mart 2004-cü il 
 
QAZAXISTANIN ASTANA HAVA LİMANINDA QARŞILANMA MƏRASİMİ 
1 mart 2004-cü il 
 
QAZAXISTAN PREZİDENTİNİN İQAMƏTGAHINDA TƏNTƏNƏLİ 
QARŞILANMA MƏRASİMİ 
1 mart 2004-cü il 
 
LEV QUMİLYOV ADINA QAZAXISTAN DÖVLƏT AVRASİYA UNİVERSİTETİNDƏ 
GÖRÜŞ 
1 mart 2004-cü il 
 
QAZAXISTAN PREZİDENTİ NURSULTAN NAZARBAYEV İLƏ TƏKBƏTƏK 
GÖRÜŞ 
1 mart 2004-cü il 
 
SƏNƏDLƏRİN İMZALANMASI MƏRASİMİNDƏN SONRA PREZİDENTLƏR 
İLHAM ƏLİYEVİN VƏ NURSULTAN NAZARBAYEVİN BİRGƏ MƏTBUAT 
KONFRANSI VƏ JURNALİSTLƏRİN SUALLARINA CAVAB 
1 mart 2004-cü il 
 
QAZAXISTAN PARLAMENTİ SENATININ SƏDRİ ORALBAY ABDIKARİMOV 
İLƏ GÖRÜŞ 
1 mart 2004-cü il 
 
AZƏRBAYCAN PREZİDENTİ İLHAM ƏLİYEVİN ŞƏRƏFİNƏ QAZAXISTAN 
PREZİDENTİ NURSULTAN NAZARBAYEVİN ADINDAN TƏŞKİL OLUNMUŞ 
RƏSMİ QƏBULDA NİTQ 
1 mart 2004-cü il 
 
QAZAXISTANIN BAŞ NAZİRİ DANİAL ƏHMƏDOV İLƏ GÖRÜŞ 
2 mart 2004-cü il 
 
QAZAXISTANIN "XƏBƏR" İNFORMASİYA AGENTLİYİNƏ MÜSAHİBƏ 
2 mart 2004-cü il 
 
GÜRCÜSTAN PREZİDENTİ MİXAİL SAAKAŞVİLİ İLƏ TƏKBƏTƏK GÖRÜŞ 
4 mart 2004-cü il 
 
AZƏRBAYCAN–GÜRCÜSTAN SƏNƏDLƏRİNİN İMZALANMASI MƏRASİMİ 
4 mart 2004-cü il 
 
AZƏRBAYCAN PREZİDENTİNİN ADINDAN GÜRCÜSTAN PREZİDENTİ MİXAİL 
SAAKAŞVİLİNİN ŞƏRƏFİNƏ TƏŞKİL OLUNMUŞ RƏSMİ QƏBULDA NİTQ 
4 mart 2004-cü il 
 
RUSİYA FEDERASİYASI HÖKUMƏTİNİN SƏDRİ CƏNAB MİXAİL FRADKOVA 
6 mart 2004-cü il 
 
8 MART – BEYNƏLXALQ QADINLAR GÜNÜ MÜNASİBƏTİLƏ AZƏRBAYCAN 
QADINLARINA TƏBRİK 
8 mart 2004-cü il 
 
ABŞ DÖVLƏT KATİBİ MÜAVİNİNİN AVROPA VƏ AVRASİYA MƏSƏLƏLƏRİ 
ÜZRƏ KÖMƏKÇİSİ İLƏ GÖRÜŞDƏ SÖHBƏT 
9 mart 2004-cü il 
 
AZƏRBAYCAN XALQININ ÜMUMMİLLİ LİDERİ HEYDƏR ƏLİRZA OĞLU 
ƏLİYEVİN XATİRƏSİNİN ƏBƏDİLƏŞDİRİLMƏSİ HAQQINDA 
10 mart 2004-cü il 
 
TUNİS RESPUBLİKASININ PREZİDENTİ ZATİ-ALİLƏRİ CƏNAB 
ZEYNULABİDİN BEN ƏLİYƏ 
10 mart 2004-cü il 
 
İRLANDİYANIN PREZİDENTİ ZATİ-ALİLƏRİ XANIM MERİ MAKALİSƏ 
10 mart 2004-cü il 
 
PAKİSTAN İSLAM RESPUBLİKASININ PREZİDENTİ ZATİ-ALİLƏRİ CƏNAB 
PƏRVİZ MÜŞƏRRƏFƏ 
10 mart 2004-cü il 
 
BANQLADEŞ XALQ RESPUBLİKASININ PREZİDENTİ ZATİ-ALİLƏRİ CƏNAB 
İACUDDİN ƏHMƏDƏ 
10 mart 2004-cü il 
 
YUNANISTAN RESPUBLİKASININ PREZİDENTİ ZATİ-ALİLƏRİ CƏNAB 
KONSTANTİNOS STEFANOPULOSA 
10 mart 2004-cü il 
 
YENİ AZƏRBAYCAN PARTİYASININ (YAP) MƏRKƏZİ QƏRARGAHINDA YAP 
İDARƏ HEYƏTİNİN İCLASINDA NİTQ 
11 mart 2004-cü il 
 
RUSİYA FEDERASİYASININ PREZİDENTİ ZATİ-ALİLƏRİ CƏNAB VLADİMİR 
PUTİNƏ 
15 mart 2004-cü il 
 
GÖRKƏMLİ ALİM, AKADEMİK İQRAR ƏLİYEVƏ 
16 mart 2004-cü il 
 
ATƏT-in HAZIRKI SƏDRİ, BOLQARISTAN RESPUBLİKASININ XARİCİ İŞLƏR 
NAZİRİ SOLOMON PASSİ VƏ ONUN BAŞÇILIQ ETDİYİ NÜMAYƏNDƏ HEYƏTİ 
İLƏ GÖRÜŞDƏ SÖHBƏT 
16 mart 2004-cü il 
 
AZƏRBAYCAN PREZİDENTİ İLHAM ƏLİYEVİN SLOVAKİYAYA SƏFƏRİ 
18 mart 2004-cü il 
 
ABŞ-ın YƏHUDİ KOMİTƏSİNİN VƏ BEYNƏLXALQ BİNAYİ RAYT 
TƏŞKİLATININ RƏHBƏRLƏRİ İLƏ GÖRÜŞ 
18 mart 2004-cü i 
 
RUMINİYANIN BAŞ NAZİRİ İLƏ GÖRÜŞ 
18 mart 2004-cü il 
 
GÜRCÜSTAN PREZİDENTİ MİXAİL SAAKAŞVİLİ İLƏ GÖRÜŞÜ 
18 mart 2004-cü il 
 
"DAHA GENİŞ AVROPAYA DOĞRU: YENİ GÜNDƏLİK" MÖVZUSUNDA 
BEYNƏLXALQ KONFRANSDA ÇIXIŞ 
19 mart 2004-cü il 
 
ATƏT-in HAZIRKI SƏDRİ İLƏ GÖRÜŞ 
19 mart 2004-cü il 
 
AVROPA BİRLİYİNİN KOMİSSARI İLƏ GÖRÜŞ 
19 mart 2004-cü il 
 
NATO-nun BAŞ KATİBİ İLƏ GÖRÜŞ 
19 mart 2004-cü il 
 
"BLOOMBERQ" TELEVİZİYASININ MÜXBİRİNƏ MÜSAHİBƏ 
19 mart 2004-cü il 
 
NOVRUZ BAYRAMI MÜNASİBƏTİLƏ AZƏRBAYCAN XALQINA TƏBRİK 
19 mart 2004-cü il 
 
YAPONİYANIN "İNPEX" ŞİRKƏTİNİN PREZİDENTİ KUNİXİKO MATSUO 
BAŞDA OLMAQLA ŞİRKƏTİN NÜMAYƏNDƏ HEYƏTİ İLƏ GÖRÜŞDƏ SÖHBƏT 
22 mart 2004-cü il 
 
AZƏRBAYCAN PREZİDENTİ İLHAM ƏLİYEVİN ÖZBƏKİSTANA SƏFƏRİ 
23 mart 2004-cü il 
 
ÖZBƏKİSTAN PREZİDENTİNİN İQAMƏTGAHINDA RƏSMİ QARŞILANMA 
MƏRASİMİ 
23 mart 2004-cü il 
 
ÖZBƏKİSTAN PREZİDENTİ İSLAM KƏRİMOV İLƏ TƏKBƏTƏK GÖRÜŞ 
23 mart 2004-cü il 
 
SƏNƏDLƏRİN İMZALANMASI MƏRASİMİ 
23 mart 2004-cü il 
 
SƏNƏDLƏRİN İMZALANMASI MƏRASİMİNDƏN SONRA AZƏRBAYCAN 
PREZİDENTİ İLHAM ƏLİYEVİN VƏ ÖZBƏKİSTAN PREZİDENTİ İSLAM 
KƏRİMOVUN BİRGƏ MƏTBUAT KONFRANSI VƏ JURNALİSTLƏRİN 
SUALLARINA CAVAB 
23 mart 2004-cü il 
 
DAŞKƏNDDƏ NİZAMİ GƏNCƏVİNİN ABİDƏSİNİN AÇILIŞI MƏRASİMİNDƏ 
ÇIXIŞ 
23 mart 2004-cü il 
 
ÇKALOV ADINA TƏYYARƏQAYIRMA İSTEHSALAT BİRLİYİNDƏ 
23 mart 2004-cü il 
 
AZƏRBAYCAN RESPUBLİKASININ PREZİDENTİNİN ŞƏRƏFİNƏ ÖZBƏKİSTAN 
RESPUBLİKASI PREZİDENTİ İSLAM KƏRİMOVUN ADINDAN TƏŞKİL 
EDİLMİŞ RƏSMİ QƏBULDA NİTQ 
23 mart 2004-cü il 
 
AZƏRBAYCANIN ÖZBƏKİSTANDAKI SƏFİRLİYİNİN YENİ BİNASININ AÇILIŞI 
MƏRASİMİNDƏ ÇIXIŞ 
23 mart 2004-cü il 
 
DAŞKƏNDDƏ HEYDƏR ƏLİYEV ADINA AZƏRBAYCAN MƏDƏNİYYƏT 
MƏRKƏZİNİN AÇILIŞ MƏRASİMİNDƏ ÇIXIŞ 
24 mart 2004-cü il 
 
AZƏRBAYCAN PREZİDENTİ İLHAM ƏLİYEV SƏMƏRQƏNDDƏ 
24 mart 2004-cü il 
 
ÖZBƏKİSTANDAN BAKIYA QAYIDARKƏN BİNƏ BEYNƏLXALQ HAVA 
LİMANINDA JURNALİSTLƏRİN SUALLARINA CAVAB 
24 mart 2004-cü il 
 
MİLLİ TƏHLÜKƏSİZLİK NAZİRLİYİNİN YAY İDMAN KOMPLEKSİNİN VƏ 
İCTİMAİ ƏLAQƏLƏR MƏRKƏZİNİN AÇILIŞI 
26 mart 2004-cü il 
 
ÖLKƏMİZDƏ SƏFƏRDƏ OLAN RUSİYA DÖVLƏT DUMASININ SƏDRİ BORİS 
QRIZLOV BAŞDA OLMAQLA RUSİYA FEDERASİYASININ PARLAMENT 
NÜMAYƏNDƏ HEYƏTİ İLƏ GÖRÜŞDƏ SÖHBƏT 
29 mart 2004-cü il 
 
31 MART AZƏRBAYCANLILARIN SOYQIRIMI GÜNÜ MÜNASİBƏTİLƏ 
AZƏRBAYCAN XALQINA MÜRACİƏT 
30 mart 2004-cü il 
 
ÖZBƏKİSTAN RESPUBLİKASININ PREZİDENTİ ZATİ-ALİLƏRİ CƏNAB İSLAM 
KƏRİMOVA 
30 mart 2004-cü il 
 
SENEQAL RESPUBLİKASININ PREZİDENTİ ZATİ-ALİLƏRİ CƏNAB ABDULAY 
VADA 
31 mart 2004-cü il 
 
BAKI ŞƏHƏRİNİN GƏZİNTİSİ ZAMANI ÇIXIŞI VƏ JURNALİSTLƏRƏ 
MÜSAHİBƏSİ 
2 aprel 2004-cü il 
 
SƏRBƏST GÜLƏŞ ÜZRƏ DÜNYA KUBOKU YARIŞLARINA GƏLMİŞ BEYNƏLXALQ GÜLƏŞ 
FEDERASİYASININ RƏHBƏRLİYİ, MƏŞHUR İDMANÇILAR, DÜNYA VƏ OLİMPİYA 
OYUNLARI ÇEMPİONLARI İLƏ GÖRÜŞDƏ ÇIXIŞ 
3 aprel 2004-cü il 
 
BAKIDA “AZƏRBAYCAN–RUSİYA TİCARƏT–İQTİSADİ MÜNASİBƏTLƏRİ, 
ONLARIN İNKİŞAF MEYLLƏRİ VƏ PERSPEKTİVLƏRİ" ADLI BİRİNCİ 
AZƏRBAYCAN–RUSİYA İQTİSADİ FORUMUNDA NİTQ 
6 aprel 2004-cü il 
 
AZƏRBAYCAN MİLLİ ENSİKLOPEDİYASI REDAKSİYA HEYƏTİNİN İLK 
İCLASINDA GİRİŞ NİTQİ 
8 aprel 2004-cü il 
 
YEKUN NİTQİ 
8 aprel 2004-cü il 
 
AZƏRBAYCANIN PRAVOSLAV XRİSTİANLARINA 
10 aprel 2004-cü il 
 
SURİYA ƏRƏB RESPUBLİKASININ PREZİDENTİ ZATİ-ALİLƏRİ CƏNAB 
BƏŞŞAR ƏL-ƏSƏDƏ 
10 aprel 2004-cü il 
 
DANİMARKANIN KRALİÇASI ÜLYAHƏZRƏT II MARQRETEYƏ 
10 aprel 2004-cü il 
 
AZƏRBAYCANDA ATATÜRK MƏRKƏZİNİN AÇILIŞI MƏRASİMİNDƏ NİTQ 
10 aprel 2004-cü il 
 
TÜRKİYƏNİN NÜFUZLU "ŞOU-TV" KANALINA MÜSAHİBƏ 
12 aprel 2004-cü il 
 
ƏLCƏZAİR XALQ DEMOKRATİK RESPUBLİKASININ PREZİDENTİ ZATİ- 
ALİLƏRİ CƏNAB ƏBDÜLƏZİZ BUTEFLİKAYA 
12 aprel 2004-cü il 
 
AVROPA AZƏRBAYCANLILARI KONQRESİ TƏSİS KONFRANSININ 
İŞTİRAKÇILARINA 
12 aprel 2004-cü il 
 
TÜRKİYƏNİN “SAMANYOLU" TELEVİZİYASINA MÜSAHİBƏ 
12 aprel 2004-cü il 
 
ANKARANIN ESENBOĞA HAVA LİMANINDA QARŞILANMA 
13 aprel 2004-cü il 
 
ÇANKAYA KÖŞKÜNDƏ RƏSMİ QARŞILANMA MƏRASİMİ 
13 aprel 2004-cü il 
 
AZƏRBAYCAN PREZİDENTİ İLHAM ƏLİYEV İLƏ TÜRKİYƏ PREZİDENTİ 
ƏHMƏD NECDƏT SEZƏRİN TƏKBƏTƏK GÖRÜŞÜ 
13 aprel 2004-cü il 
 
SƏNƏDLƏRİN İMZALANMASI MƏRASİMİ 
13 aprel 2004-cü il 
 
AZƏRBAYCAN RESPUBLİKASI PREZİDENTİNİN ŞƏRƏFİNƏ TÜRKİYƏ 
RESPUBLİKASININ PREZİDENTİ ƏHMƏD NECDƏT SEZƏRİN ADINDAN 
TƏŞKİL EDİLMİŞ RƏSMİ QƏBULDA NİTQ 
13 aprel 2004-cü il 
 
ANKARADA HEYDƏR ƏLİYEV PARKININ TƏNTƏNƏLİ AÇILIŞ MƏRASİMİNDƏ 
NİTQ 
14 aprel 2004-cü il 
 
TÜRKİYƏ BÖYÜK MİLLƏT MƏCLİSİNDƏ NİTQ 
14 aprel 2004-cü il 
 
BİLKƏND UNİVERSİTETİNİN FƏXRİ DOKTORU DİPLOMU VƏ İHSAN 
DOĞRAMACI ADINA DÜNYA SÜLH MÜKAFATININ TƏQDİM EDİLMƏSİ 
MƏRASİMİNDƏ NİTQ 
14 aprel 2004-cü il 
 
ANKARADAN BAKIYA QAYIDARKƏN HEYDƏR ƏLİYEV ADINA BEYNƏLXALQ 
HAVA LİMANINDA JURNALİSTLƏRƏ VERDİYİ MÜSAHİBƏ 
15 aprel 2004-cü il 
 
AZƏRBAYCANIN YƏHUDİ İCMASINA 
16 aprel 2004-cü il 
 
QEYDLƏR 
 
ŞƏXSİ ADLAR GÖSTƏRİCİSİ 
 
COĞRAFİ ADLAR GÖSTƏRİCİSİ 
 
209 
 
 
 
 
 
 
 
Kitabı çapa hazırlayan   Tofiq Babayev 
 
Texniki redaktoru  Zoya Nəcəfova 
Yığım üzrə operator    İlhamə Kərimova 
Kompüter tərtibatı     Məhəbbət Orucov 
 
 
 
Cildin hazırlanmasında AzərTAc-ın materiallarından istifadə olunmuşdur. 
         
«Tayms» qarnitur. Formatı 84x1081/32. Ofset kağızı 1. Şərti çap  vərəqi 26.  Uçot vərəqi  26,5. Tirajı 5000. Müqavilə qiyməti ilə. 
          
 Azərbaycan  Respublikası Mədəniyyət və  Turizm Nazirliyi 
        Azərbaycan Dövlət Nəşriyyatı. Bakı – Mehdi Hüseyn küç., 61, dalan 2, ev 3. 
       “Şərq-Qərb» mətbəəsi, Aşıq Ələsgər küçəsi 17.  
 
 
