 
 
 
İMRAN  AXUNDOV 
 
 
 
 
 
 
 
 
 
BARAT 
ŞƏKİNSKAYA 
 
 
 
 
 
 
 
 
 
 
 
 
Bakı 
Mütərcim 
2014 
 2 
 
 
 
 
Elmi redaktor: 
 
 
 
AMEA-nın müxbir üzvü, professor 
 
 
 
 
 
 
 
 
 
 
 
İmran Axundov. Barat Şəkinskaya. Monoqrafiya. – Bakı: Mütərcim, 
2014. – 104 səh. 
 
 
Monoqrafiyada görkəmli sənətkar, xalq artisti Barat xanım Şəkinska-
yanın həyat və yaradıcılığı təhlil edilir, ifa etdyi səhnə və ekran qəhrəman-
ları tədqiqata cəlb olunur. 
 
 
 
А 
026
4907000000
 49-14 
 
 
 
©İmran Axundov, 2014 
İ.S.Kərimov 
 3 
 
 
 
 
 
Barat Şəkinskaya
 4 
 
GİRİŞ 
 
 
Mən səni sevirəm. Ona görə yox ki, 
gözəlsən, məharətlisən. Ona görə ki, yaxşı 
sənətkarsan. 
 
SSRİ xalq artisti  Sidqi Ruhulla 
 
 
Sənətkar! Bu söz hər aktyor üçün deyilmir. Cünki bu ada sa-
hib olmaq üçün gecə-gündüz çalışmaq və yaratmaq lazımdır. Elə 
çalışmaq ki, öz sənətində açılmayan səhifələr açasan, tamaşaçını 
düşündürməyə çalışasan və yaratdığın obrazları tamaşaçı yaddaşına 
həkk edəsən. 
Qədim tarixə malik olan Akademik Milli Dram Teatrı (keçmiş 
M. Əzizbəyov adına Azərbaycan Dövlət Dram Teatrı- İ.A.) belə 
sənətkarlarla zəngin idi. Onlar bütün əzab-əziyyətlərə dözərək sənət 
aləmində yeni cığırlar açıb öz bənzərsiz ifaları ilə tamaşaçıların zöv-
qünü oxşayıblar. C. Zeynalov, H. Ərəblinski, M. A. Əliyev, S. Ru-
hulla, A. M. Şərifzadə, H. Abbasov, İ. Hidayətazdə, Ü. Rəcəb,       
M. Mərdanov, R. Təhmasib, R. Əfqanlı, A. Gəraybəyli,  Ə. Məm-
mədova, M. Davubava, M. Sənani,  Ə. Ələkbərov, S. Hacıyeva,     
Ə. Sultanov, F. Qədri, A. İsgəndərov, H. Qurbanova, M. Məm-
mədov, A. D. Qurbanov və b. Bu misilsiz sənətkarların içərisində 
teatr sənətində ən əlçatmaz zirvəni fəth etmiş, xalq artisti Barat 
xanım Şəkinskayanın adı hörmət və ehtiramla çəkilir. 
 
 
 
 
 
 
 5 
 
I FƏSİL 
 
AKTRİSANIN HƏYATI  
VƏ İLK SƏHNƏ FƏALİYYƏTİ 
 
 
 
 
Barat Həbib qızı Şəkinskaya 1914-cü il iyun ayının 28-də 
Azərbaycanın ən səfalı yerlərindən birində Şuşada anadan olmuşdur. 
 
Bir haşiyə: -Barat xanım Şəkinskaya İbrahim xanın nəslin-
dəndir. İbrahim xanın xanımlarından biri Cavad xanın qızı olub. 
Ondan yaranan Natəvan nəslidir. 
İbrahim xanın ilk xanımlarından biri isə acar kinyazı Aba-
şidzenin bacısıdır. İbrahim xan Zəngəzuru, onun ən səfalı yeri olan 
Şəki kəndini xanımı Abaşidzeyə hədiyyə edib. Şəkinskaya soyadı hə-
min kəndin adı ilə bağlıdır. Abaşidze soyadını ona görə Şəkinskaya 
eləyib ki, bu soyad knyaz soyadına çox yaraşır. 
İbrahim xanın Abaşidzedən olan övladlarının hamısı Şəkinski-
dir. Hamıya çox yaxşı tanış olan Şuşanın mərkəzindəki Gövhər ağa 
(çox qəribədir ki, bu qadına niyə “ağa” deyirdilər. Əbdürrəhim bəy 
Haqverdiyevin əmisi qızı olan bu hünərli qadın Qarabağın abad 
olunmasında əlindən gələni əsirgəməyib. Bu yerlərdə nə qədər 
məscid varsa hamısını Gövhər ağa tikdirib.) məscidi buna bir sü-
butdur. Qarabağlılar bilirlər ki, Gövhər ağanın soyadı Şəkinskaya 
olub. Onun yeganə qardaşı İsgəndər ağa Şəkinski Barat xanımın 
atası Həbib xan Şəkinskinin babasıdır. 
 
Barat Şəkinskaya – teatr tarixində adı qızıl həriflərlə yazılan 
bu bənzərsiz sənətkar on yaşında səhnəyə atılmış, onun dərdi ilə 
alışıb yanmışdır. 
 6 
Kim idi Barat xanım? Gəlin onun səhnəyə gəldiyi günə qədər 
ki, həyatı ilə tanış olaq. 
B. Şəkinskaya həyatının ən ağır günlərini o dövrlər adlandı-
rırdı. Ailənin vəziyyəti çox ağır idi. Üç uşaq 25 yaşlı cavan, savad-
sız ananın ümidinə qalmışdır. Bütün valideyinlər kimi bu qayğılı 
ana da istəyirdi ki, uşaqları yaxşı təhsil alsın, heç nədən çətinlik 
çəkməsinlər. 
B. Şəkinskaya o vaxt kiçik olsada tələsirdi ki, tez oxuyub qur-
tarsın, işləsin, anasına kömək etsin. Yay aylarında tətilə çıxan kimi 
10-12 yaşlarında balaca Barat “Ovçular ittifaqı”nda, sonra “selek-
sion stansiya”da barama qurdları üçün tut yarpağı yığırdı. Kiçik 
yaşlı Barat bir dərəcəli məktəbi beş il əvəzinə dörd ilə buturib, əla 
qiymətlərlə pedaqoji texnikuma daxil olur və oranı bitirir. 
Anası istəyirdi ki, qızı tar çalmağı öyrənsin. Bu istəklə Baratı 
Pionerlər evinə aparır. O vaxt orada manqa rəhbəri Adil İsgəndərov 
və Süleyman Tağızadə idi. Anası qızını tar dərnəyinə yazdırdı. Am-
ma uşağın tar çalmağa həvəsi yox idi. Qız idmana yazıldı... 
B. Şəkinskaya özü yazır ki; “Anam gecələr pedaqoji texni-
kumun qızları üçün paltar tikir, gündüzlər “İslah evində” işləyirdi. 
O, fərdi sifarişlərlə paltar tikməyi heysiyyatına sığışdırmırdı. 
Yalnız texnikumun qızları üçün müqavilə ilə qışda yay, yayda isə 
qış paltarı tikirdi. Bu iş anama il boyu bəs edirdi, dolanışığımızı da 
yola verirdi”. 
Əlbəttə hər bir insanın həyatında ən ağır günü olur. Barat 
xanımında ağır günləri uşaqlıq çağlarıdır. 
Bütün o dövrləri yadda salanda Barat Şəkinskayanın xatirində 
səhnə sənəti ilə bağlı olan xatirələr yaşayırdı. Peşəkar səhnədə 
misilsiz obrazlar qalereyası yaratmaq hər kəsə nəsib olmur. O sənət-
kar buna müvəffəq olur ki, sevib-seçdiyi peşəsinin aludəsi olsun, 
qəlbində onun həsrəti ilə alışıb yansın. 
Nadir istedad sahibi olan Barat xanım Şəkinskaya ilk rolların-
dan biri 1924-cü ildə “Gəncə qadınlar kulubu” nun nəzdindəki hə-
vəskarlar dərnəyinin hazırladığı “Lenin artıq yoxdur” əsərində ki, 
balaca qız obrazı idi. Bu balaca qızın atası rolunu dərnəyin rejissoru 
 7 
və rəhbəri Əsəd Şıxzamanov ifa edirdi. Barat bu tamaşa ilə ilk dəfə 
Bakıya gəldi. Bakını ilk dəfə idi ki, görürdü. O, Bakıda bu tamaşa 
ilə çox yerlərdə çıxış etdi. 
 B. Şəkinskaya 13-14 yaşında 
“Qadınlar kulubu”nun həvəskar 
aktyorları ilə səhnədə pollar ifa et-
məyə başlayır. Aktrisa orada “Mən 
oxumaq istəyirəm” pyesində Nigar, 
H. Cavidin “İblis” əsrində Xavər,  
C.Cabbarlının əsərlərində -“Od gəli-
ni”ndə Solmaz, “Aydın”da Gültəkin, 
“Oqtay Eloğlu”nda Firəngiz, “Se-
vil”də Gülüş və “Qaçaq Kərəm” 
əsərində Gülcahan rollarını ifa et-
mişdir. Barat xanım sonuncu dörd 
tamaşada görkəmli rejissor, SSRİ 
xalq artisti Adil İsgəndərovla tərəf-
müqabili olmuşdur. Aktrisa özü ya-
zır ki; “hələ o vaxtlar Adil İsgəndə-
rovun (30-cu illərin ikinci yarısının  
bəzi afişa və proqramında Adil İs-
gəndərovun adı Ədil İsgəndərov ki-
mi yazılırdı-İ.A.) rejissorluq və 
aktyorluq istedadı nəzəri cəlb edirdi. 
Onun ifa etdiyi “Qaçaq Kərəm”də Kərəm, “Sevil”də Balaş, 
“Oqtay Eloğlu”da Şəkinski, “Aydın”da Dövlət bəy rolları əsl sənət 
nümunələri idi”. 
Yuxarıda qeyd etdiyim kimi B. Şəkinskaya xalq artisti İbra-
him Həmzəyevin quruluşunda H. Cavidin “İblis” əsərində Xavər ro-
lunu ifa edirdi. 
Xavər-Şəkinskaya ərini dərin məhəbbətlə sevən, mehriban bir 
qadın idi. Ərinin əzab və işgəncələri Xavər-Şəkinskayanı sarsıdırdı. 
O, bu səhnələri çox həyacanlı ifa edirdi. 
B.Şəkinskaya  
20-ci illərin sonu 
 8 
Bundan başqa “İblis”də Mir Cəlal-İbn Yəmini, Cəfər Xəndan 
və Hidayət Bağırov isə Arifi ifa edirdilər. 
Barat Şəkinskaya həvəskar aktyorlar ilə həm “Gəncə qadınlar 
kulubu”nda, həm də “Fəhlə” kulubunda dolğun obrazlar yaradıb. O, 
1929-cu ildə Mikayıl Davudovun quruluşunda Ü. Hacıbəyovun 
“Arşın mal alan” və “Məşədi İbad” musiqili komediyalarında Asiya 
və Sənəm, Adil İsgəndərovun quruluşunda S. S. Axundovun “Laçın 
yuvası” əsərində Göyərçin, 1930-cu ildə yenə də M. Davudovun qu-
ruluşunda səhnəyə qoyulan “Zəlzələ” pyesində Haykanuş və s. 
rəngarəng obrazlar yaratmışdır. 
 
 
 9 
 
II FƏSİL 
 
AKTRİSA VƏ GƏNCƏ TEATRI 
 
 
 
O dövrdə yəni 20-30-cu illərdə Bakı şəhərində iki böyük teatr 
fəaliyyət göstərirdi. Türk İşçi Teatrı və Əzizbəyov Teatrı (indiki 
Akademik Milli Dram Teatrı-İ.A.). Hər iki teatrın yaradıcılıq əlaqə-
si var idi. Hətta tamaşaçıları da ayrı-ayrı idi. Bir şəhərin iki gözü idi 
bu teatrlar. 
O illərdə Aqriba adlı bir katib var idi. Onun qərarı ilə Türk 
İşçi Teatrını Gəncəyə bağışladılar (çünki elə adamların marağı yox 
idi ki, Azərbaycanın mərkəzində iki teatr olsun). Gəncəyə köçən 
İşçi Teatrının əksər aktyorları imkansızlıq olduğuna görə gedə bil-
mədilər. Hərəsi özünə bir sənət tapdı. Bəlkə onlar teatrda qalsa idi 
hərəsi böyük bir sənətkar olardı. Lakin bir neçə aktyorlar Abbasmir-
zə Şərifzadə, Kazım Ziya, Ələsgər Ələkbərov, Əzizə Məmmədova, 
Ağahüseyn Cavadov, Ağasadıq Gəraybəyli, İsmayıl Talıblı, Əjdər 
Sultanov, İsmayıl Əfəndiyev, Əmir Dadaşlı, Məxfurə və Nina 
Yermakova bacıları və b. gənc aktyorlar və teatrın müdiri Ələkbər 
Seyfi, rejissor Həbib İsmayılovda Gəncəyə köçdülər. 
Teatrın heç bir imkanı olmadığına görə işçi kulubunu teatrın 
binasına verdilər. İlk dəfə böyük türk ədibi Ə. Hamidin “Hind qızı” 
tamaşasını oynayan gecə teatrın nəyi var idi hamısı oğurlandı. 
Həmid Sultanov o illərdə Gəncə İcra Hakimiyyətinin başçısı 
idi. Onun qərarı ilə yerli həvəskarlar turuppasının üzvlərindən on 
beşə yaxın adam və o cümlədən Barat Şəkinskayanıda teatra cəlb et-
dilər (o vaxtlar Barat xanım Gəncənin Sərkar kəndində müəllimə iş-
ləyirdi). Həmid Sultanov şəxsən Barat xanımın arxasınca adam gön-
dərmişdir. B. Şəkinskayanın anasının xalası oğlu Cəlil Məmmədza-
də  ikinci katib işləyirdi. Onun xahişi olmasaydı Barat xanım teatrda 
 10 
fəaliyyət göstərə bilməzdi. Bu xahişdən sonra B. Şəkinskaya teatra 
gəldi. 
Oğurluqdan sonra dövlət teatrı üçün nə bina, nə də səhnə 
yaramırdı. Ona görə teatr məcbur olub, qış aylarında Azərbaycan ra-
yonlarına üz tutdu. Nəhayət teatr üçün layiqli bina tikməyə başla-
dılar. 
1933-cü ilin əvvəllərində yeni tamaşalar hazırlanırdı. Bir-iki 
ay fəaliyyət göstərən Fatma Qədri Bakıya-Rus Dram Teatrına 
getməli oldu... (Rus-dilini yaxşı bildiyinə baxmayaraq Rus Dram 
Teatrında özünə layiqli yer tuta bilmədi. Ona görə 30-cu illərin 
axırlarında Azərbaycan Dram Teatrına gəldi). Onun getməsinə bu 
şərtlə razılıq verildi ki, öz rollarına aktrisa hazırlasın. Çünki teatrın 
bütün yükü onun çiyinlərində idi. Fatma Qədri Ə. Hamidin “Hind 
qızı” pyesində sürücü, “Cancur Səməd”də (“Cancur Səməd”, J. B. 
Molyerin “Yalançı xəstə” pyesinin təbdili) Nabat, A. Qlebovun “İn-
cə” əsrində Yasəmən kimi rollara B. Şəkinskayanı hazırladı. Belə-
liklə, Barat xanım rayonlarda bu rolları ifa edirdi. Hətta Şəkiyə gə-
ləndə mərhum Ağakərim Şərifov (teatr muzeyinin banisi, A. M. 
Şərifzadənin əmisi oğlu) Barat xanımı Şəkili bilib “Hind qızı” tama-
şasının başlanması üçün görüş düzəltmişdir. 
Tamaşanın birinci pərdəsində hind qızı sürücü, ingilis zabiti 
Tomsonu sevirdi. Bu iki gəncin evlənmələrinə heç kəs razılıq ver-
mirdi. Belə qərara gəlirlər ki, bir qırmızı , bir ağ çicək atsınlar və ki-
min çiçəyi keçsə o, onun dinini qəbul etsin və evlənsinlər. Əllərində 
çıçək səhnəyə çıxan kimi qəfildən əlləri çiçəklə dolu məktəbli uşaq-
lar səhnəyə axışdılar. Bunu A. Şərifov Barat xanıma görə təşkil et-
mişdir. Özü də səhnəyə çıxıb tamaşaçılara müraciət edərək “-siz el 
qızını səhnədə görürsünüz”-demişdir. Səhnəni çiçəklə doldurmuş-
dular. B. Şəkinskaya özü qeyd edir ki,  nə yaxşı ilk söz Tomsonun 
idi, yoxsa dilim söz tutmazdı. 
1933-cü ildə Gəncə teatrının səhnəsində B. Şəkinskaya       
S.S. Axundovun “Laçın yuvası” pyesində Pəricahan və A. M. Şərif-
zadənin quruluşunda “Namus” əsərində Süsən, H. Cavidin “Şeyx 
Sənan” faciəsində gürcü gözəli Xumar obrazlarını ifa etdi. 
 11 
Aktrisa Süsən obrazı üçün özünə məxsus xarakter seçmişdir. 
O, Süsənin insanpərvərliyini, incə qəlbini böyük aktyor bacarığı ilə 
yaratmışdır. 
Xumarda müsbət qadın obrazı idi. Barat xanımın ifa eydiyi 
Xumar Şeyx Sənanı dərin məhəbbətlə sevən bir qız idi. B. Şəkin-
skayanın Xumarında tamaşaçı, eşqin, məhəbbətin böyüklüyünü gör-
müş və ona inanmışdır. Aktrisa Xumarı onun gələcəkdə görkəmli 
bir sənətkar olduğuna zəmin yaratmışdır. 
O zamanlar çox ağır aclıq illəri idi. B. Şəkinskaya aktyorlarla 
birlikdə bütün rayonları gəzir, tamaşalar göstərirdilər. Yay gəldi, 
bütün aktyor turuppası məzuniyyətə çıxdı (1933). Məzuniyyətdən 
qayıtdıqdan çox az bir müddət içərisində teatr səthi təmir olundu. 
Bir tərəfdən təmir olunurdu, digər tərəfdən isə tamaşalar göstə-
rilirdi. Bu illərdə C. Cabbarlı “Yaşar” pyesi hazırlandı. Yaşar rolunu 
A. M. Şərifzadə, Yaqut rolunu isə B. Şəkinskaya ifa edirdi. 
Barat xanım gənclik dövründə yaratdığı ən mükəmməl 
rollarda biri də Yaqut idi. Kəndli qızı, son dərəcə sadə olan Yaqutu 
aktrisa maraqlı mizanlarla yaratmışdır. Onun ifa etdiyi Yaqut Yaşarı 
böyük eşq ilə sevən əsl azərbaycanlı qızı idi. 
1934-cü ildə Abbasmirzə Şərifzadə artıq Bakıya köçmüşdür. 
Həmin ilin məzuniyyətindən sonra Ələkbər Seyfi əlacsız qaldı, 
məcbur oldu ki, Tiflis teatrının artistlərini Gəncəyə gətirsin. Belə-
liklə, Əhməd Salahlı, Əli Şahsabahlı, o cümlədən Solmaz (Nina) 
Orlenskaya Gəncə teatrına dəvət olundular. Lakin əvvəl ki, kollek-
tivdən Əjdər Sultanov, İsmayıl Əfəndiyev, Kazım Ziya, İsmayıl Ta-
lıblı, Əmir Dadaşlı və Məxfurə xanım Gəncə teatrına sadiq qalmış-
dılar. 
1935-ci ilin məzuniyyətindən qayıtdıqdan sonra Barat xanım 
divardakı elanı oxudu. Həmin elanda “Şeyx Sənan”ın növbəti tama-
şasının afişası vurulmuşdur: Şeyx Sənan-Ə. Salahlı; Xumar-Sol-
maz; Nina-Barat ... 
Böyük faciə aktyoru A.M. Şərifzadə ilə Xumarı ifa edən        
B. Şəkinskaya, Abbasmirzə gedəndən sonra özüdə bilmədən Nina 
roluna keçirilmişdir. 
 12 
Bu elanı oxuduqdan sonra Barat xanım evə gəlir və teatra 
zəng çalır, deyir ki, dayım ağır xəstədir. Həmin il o, Bakıya gəlir. 
Hələ böyük dramaturqumuz Cəfər Cabbarlı Barat xanımın 
artistlik məharətini eşitmiş və onu indiki Akademik Milli Dram 
Teatrına gətirmək istəyirmiş. Azərbaycan mədəniyyətinin inkişafın-
da misilsiz rol oynayan Cəfər Cabbarlı Barat Şəkinskayanı paytaxt 
teatrının səhnəsində görə bilmir. 1934-cü ilin dekabrında C. Cab-
barlı rəhmətə gedir və Barat xanım 1935-ci ilin oktyabrında paytaxt 
teatrının səhnəsinə gəlir və bənzərsiz obrazlar qalereyası yaradır. 
 
 
 
 
 
 
 
 
 
 
 
 
 
 
 
 
 
 13 
 
 
III FƏSİL 
 
AKTRİSA AKADEMİK MİLLİ  
DRAM TEATRININ SƏHNƏSİNDƏ 
 
 
 
Barat öz qəhrəmanını hər iki ruhi 
vəziyyətdə dərindən duyaraq və sevərək 
oynayır. 
 
Prof. Cəfər Cəfərov 
 
 
Azərbaycanın qədim mədəniyyət ocaqlarından biri də Aka-
demik Milli Dram Teatrıdır. Bu teatrın şöhrəti bütün dünyaya yayıl-
mışdır. Teatrın əsas inkişafı 1920-ci ildən sonra baş vermişdir. 
Bu teatrda respublikamızın ən qabaqcıl səhnə xadimləri çalı-
şırdılar. Mirzağa Əliyev, Sidqi Ruhulla, Hacağa Abbasov, Abbas-
mirzə Şərifzadə, Ülvi Rəcəb, Panfiliya Tanailidi, İsmayıl Hida-
yətzadə, Əzizə Məmmədova, Rza Təhmasib, Mustafa Mərdanov, 
Ağahüseyn Cavadov, Ağasadıq Gəraybəyli, Rza Əfqanlı, Möhsün 
Sənani, Mərziyə Davudova, Əli Qurbanov, Sona Hacıyeva kimi 
sənətkarlar öz ecazkar ifaları ilə tamaşaçıların ruhunu oxşayırdılar. 
Teatra daha sonralar Ələsgər Ələkbərov, Barat Şəkinskaya, Fatma 
Qədri, İsmayıl Dağıstanlı, Məmmədəli Vəlixanlı, Əjdər Sultanov, 
İsmayıl Osmanlı, Məhluqə Sadıqova, Sofa Bəsirzadə, Hökumə Qur-
banova, Leyla Bədirbəyli, Nəcibə Məlikova, Ağadadaş Qurbanov 
kimi yüksək səviyyəyə malik olan görkəmli aktyorlarda qədəm qoy-
dular. Onlar dünyanın ən məşhur teatrlarının ən-ənələrini öz ifaları 
ilə tamaşaçılara göstərirdilər. O dövrdə kollektivin ən ümdə arzusu 
hər dövrün güzgüsü olan repertuar yaratmaq idi. 
 14 
İlk dəfə yəni 1873-cü il mart ayının 10-da teatr pərdələrini  
Nəciblər klubunda M. F. Axundovun  (M.F.Axundzadə) “Lənkəran 
xanın vəziri” komediyası ilə açmışdır. Əsərdə M. F. Axundov öz-
başnalığı tənqid atəşinə tutmuş, qadın azadlığı, azad sevgi haqqında 
fikirlər irəli sürmüşdür. 
Bunda sonra teatr inkişaf etmiş və 1920-ci ildən başlayaraq 
yaradıcılığının kulminasiya nöqtəsinə çatmışdır. Bu illərdə C. Cab-
barlının və H. Cavidin əsərlərindən başqa “Hacı Qara”, “Don Juan”, 
“Həyatın dibində”, “Müfəttiş”, “Qaçaqlar” və s. əsərlər tamaşaya 
qoyulmuş, teatrın böhrandan çıxmasına xeyli kömək etmişlər. 
Əlbəttə o dövrdən söhbət düşəndə teatrın inkişafında Cəfər 
Cabbarlının xidmətlərini qeyd etməmək mümkün deyil. O, teatr 
üçün həm pyes yazır, həm əsər tərcümə edir, həm rollara iştirakçı 
tapır və həm də pyeslərə quruluş verirdi. Belə bir zamanda Cəfər 
Cabbarlını ən çox narahat edən qadın rollarını kişilərin ifa etməsi 
idi. O, dövrdə yəni 20-ci illərdə Əzizə xanım Məmmədova çarşabını 
atıb, qızı Sona xanım Hacıyeva ilə birlikdə teatra gəlir. Teatrda olan 
boşluğu müəyyən qədər doldurur. Sonra Mərziyə Davudova gəlir və 
mürəkkəb qadın obrazları yaradır. 
Otuzuncu illərin ortalarında artıq C. Cabbarlı rəhmətə get-
mişdir. Azərbaycan qızları səhnəyə axışır. Lakin bu xoş günü böyük 
dramaturq görə bilmir. Bu illərdə yəni 1940-cı ilə qədər teatra Barat 
Şəkinskaya (1935), Məhluqə Sadıqova və Hökümə Qurbanova 
(1936), Sofa Bəsirzadə, Nəcibə Məlikova, Mirvari Novruzova, 
Əminə Sultanova (Nağıyeva), Hökumə İsmayılova (Qasımova), 
Böyükxanım Axundova, Qüdsiyyə Qafarova, Rüxsarə Ağayeva 
(1938) kimi gənc qüvvələr gəlir. Onu da qeyd edək ki, 20-ci illərdə 
teatra ilk azərbaycanlı aktrisalar gəldi: Əzizə Məmmədova, Sona 
Hacıyeva. Barat Şəkinskaya Azərbaycan teatr tarixində üçüncü 
azərbaycanlı aktrisadır ki, səhnəyə qədəm qoyur və baş rolların 
ifaçısı kimi özünə geniş şöhrət qazanır. 
Barat xanım Şəkinskayanın paytaxt teatrına gələndə 21 yaşı 
var idi. Artıq teatrda yaşlı və orta nəsilin aktyorları çalışırdılar.      
M. A. Əliyev, S. Ruhulla, A. M. Şərifzadə, Ü. Rəcəb, P. Tanailidi, 
 15 
Ə. Məmmədova, İ. Hidayətzadə, A. S. Gəraybəyli, M. Davudova və 
başqa böyük sənət bahadırları ilə tərəf müqabili olmaqla gənc 
aktrisanın yaradıcılıq məsuliyyəti artırırdı. 
B. Şəkinskaya o dövrləri belə xatırlayırdı; “1935-ci il sentyabr 
ayının 1-də mən Əzizbəyov adına Azərbaycan Dram Teatrına daxil 
oldum. Teatrın direktoru Hacıbaba Nəzərli idi. Köhnə tamaşalardan 
“Sevil”də Gülüşü oynamalı idim. Təzə tamaşa da hazırlayırdılar. 
Qurban Musayevin “Qızıl çeşmə” pyesində Gülünsər rolunda məni 
yoxlamaq istədilər. Ülvi Rəcəb qardaşımı oynayırdı. İlk rolum 
xoşuna gəldi. “Sevil”də Adil İsgəndərovun məsləhəti ilə (o, teatra 
Moskvadan diplom tamaşası hazırlamağa gəlmişdi) Gülüş rolunu 
mənimlə Aleksandr Aleksanaroviç Tuqanov hazırladı”. 
B. Şəkinskaya hələ 1932-ci ildə Gəncədə Adil İsgəndərovun 
həvəskarlarla hazırladığı “Sevil”də Gülüşü ifa etdiyi üçün bu teatrda 
da ilk dəfə bu obraz ilə tamaşaçı qarşısında çıxış etdi. 
B. Şəkinskaya “Sevil” pyesindəki Gülüş obrazını 1935-ci ilin 
oktyabrında ifa etdi. Tamaşanın rejissoru A. A. Tuqanov idi. 
Barat xanımdan əvvəi teatrın Yeva Olenskaya kimi yaxşı 
Gülüşü var idi. Adil İsgəndərovun fikrincə B. Şəkinskaya Gülüşü 
daha yaxşı ifa edirdi. Məşq prosesində Rza Əfqanlı Barat xanıma 
çox kömək etmişdir. Beləliklə, Barat xanım ilk dəfə olaraq paytaxt 
teatrının səhnəsində Gülüş rolunda çıxış etdi. Aktrisanın ifasında 
Gülüş müasir həyata açıq baxan qız idi. O, qardaşı arvadı Sevili özü 
ilə birlikdə yeni həyata aparmaq istəyirdi. Onu öz səviyyəsinə yük-
səltməyə çalışırdı. Lakin Sevil onun sözlərinə əhəmiyyət vermirdi. 
Ona görə də Gülüş-Şəkinskayanın tez-tez işlətdiyi “Yazıq Sevil! 
Sən nə qədər yazıqsan. Ax, Sevil, sən doğrudanda yazıqsan” və s. 
bu kimi dediyi sözlər ilə Gülüş-Şəkinskaya Sevili qəflət yuxusun-
dan oyatmaq istəyirdi. Lakin ... 
Aktrisanın bu ilk müvəffəqiyyətindən yadda qalan ən yaxşı 
səhnələrdən biri də Gülüş atasını qonaqlara təqdim etdirmə səhnə-
sidir. Bu səhnədə tamaşaçı gənc aktrisa olan Barat xanımın gələcək-
də böyük sənətkar olacağına inanırdı. Həmin səhnənin gərgin 
yerində Balaş-Əfqanlı, Gülüş-Şəkinskayaya “-Gülüş, dilini kəs! 
 16 
Mən sənin dilini burub, boynuvun sapından çıxararam”. Burada bö-
yük sənətkar Rza Əfqanlı Gülüş əvəzinə səhvən Barat deyib. Lakin 
nə tamaşaçılar, nə də aktyor yoldaşarı bunu onun üzünə vurmadılar. 
B. Şəkinskaya Gülüşün söylədikləri monoloqların, dialoqların 
hamısında öz fitri istedadını tamaşaçılara göstərmişdir: “-Gücsüz bir 
qadını dustaqda saxlayıb qapıları onun üzərinə qapamaq, onun gü-
nüsünü evə gətirib, ona güldürmək, mənim atama yaramaz ölü pal-
tarı geyindirib heyvan kimi ağzını qapamaq və dilini bağlamaq, sər-
səm bir meymun kimi, cansız bir marionetka kimi barmaq ucunda 
oynatmaq! Yox, artıq mən sənin üçün dəli Gülüş deyiləm, mən indi 
bayquş qəhqəhəsiyəm ki, bütün həyat uzunu sənin qulaqlarında 
partlayacağam”. Bu sözləri deyib iti adımlarla səhnəni tərk edən 
Gülüş-Şəkinskaya Azərbaycan qızına xas olan mərdliyi tamaşaçıya 
açıq, aydın göstərirdi. 
Aktrisa xatirələrində yazır; “Səsim Tuqanovun xoşuna gəl-
mişdi. Amma nöqsanlarım var idi. Sözlərin axırını yeməyim onu 
əsəbləşdirirdi. O, çatışmazlıqlarıma heç vaxt biganə qalmırdı. Gü-
lüşü, sonra da Gülümsəri babat oynadım. Özüm də, Adil də, yaxşı 
bilirdik ki, bu rolu Gəncədə qat-qat yaxşı oynamışdım. Kollektivə 
təzə daxil olmaq, Mərziyə xanım, Sidqi Ruhulla, Rza Əfqanlı ilə üz-
üzə gəlmək... Onlarla səhnədə tək qalmaq... Əlbəttə, sıxılırdım, uta-
nırdım, nəhayət, çəkinirdim”. 
Şübhəsiz ki, bu sözlər Barat Şəkinskayanın təvəzökarlığına 
sübutdur. Ulduz kimi Azərbaycan səhnəsində parlayan bu misilsiz 
sənətkar yenə də öz sənətindən, yüzlərlə mürəkkəb xarakterli qadın 
obrazlarından razı qalmırdı. Bu vaxt mənim yadıma xalqımızın 
müqəddəs bir kəlamı düşür: “Ağac bar gətirdikcə başını aşağı əyər”. 
Həmin ildə (1935) Azərbaycan səhnəsində bir rejissor kimi 
Adil İsgəndırov müasir mövzudan bəhs edən və həm də özünün dip-
lom tamaşası kimi A. Korneyçukun “Polad Qartal” (“Platon Kre-
çet”) pyesinə quruluş verdi. O, balaca Şəfiqə (Maya) roluna 22 yaşlı 
Baratı seçdi. Amma əsər Mustafa Mərdanov və Ülvi Rəcəb tərəfin-
dən tərcümə və təbdil olunduğuna görə onlar buna razılıq vermə-
dilər. Çünki ilk adımlar olduğu üçün ona inanmırdılar. Şəfiqə rolu-
 17 
nu o dövrdə uşaq rollarının kamil ifaçısı sayılan Cavahir Hüseynova 
ilə yanaşı B. Şəkinskayayada tapşırdılar. 
Məşq prosesində Barat xanıma ümid artdı. 1936-cı il yanvar 
ayının 3-də “Polad Qartal” əsərinin ilk tamaşalarını B. Şəkinskaya 
ifa etdi. Bu obraz ilə Barat xanım uşaq rollarının ifaçısı ola biləcəyi-
ni sübut etdi. 
 “Polad Qartal” tamaşasındakı 
Şəfiqə obrazı keçmiş Sovetlər İttifa-
qına səs salmışdır. Bu rolu kimlər 
ifa edibsə, hamı tamaşaya ona görə 
gəlirdilər. Şəfiqə tamaşanın ancaq 
ikinci pərdəsində idi. Aktrisa bu rolu 
o qədər gözəl və səmimi ifa edirdi 
ki, tamaşaçılar onu sürəkli alqışlarla 
qarşılayırdılar. Ona görə rejissor 
Adil İsgəndərovun təklifi ilə Şəfiqə 
obrazına söz əlavə edib B. Şəkinska-
yanı sonuncu pərdəyədə saldılar. O 
vaxtdan yəni 1936-cı ildən 1954-cü 
ilə kimi düz on səkkiz il bütün uşaq 
rollarını Barat xanım ifa etdi. 
Adilə İsmayılova “Azərbaycan 
qadınları səhnədə” (Bakı-1977) adlı 
kitabında yazır ki; “Az vaxt içərisin-
də Şəkinskaya çox istedadlı və 
ümidverici bir aktrisa kimi tanınır. 
1936-cı il də B. Şəkinskaya            
M. Əzizbəyov adına Aəzrbaycan Dövlət Dram  Teatra dəvət edilir. 
Burada onun ilk rolu A. Korneyçukun “Polad Qartal” əsərindəki 
Şəfiqə obrazı olur. Bu obraz onu tamaşaçılara sevdirir”. 
B. Şəkinskaya xatirələrində yazır ki; ““Polad Qartal”ın ilk 
tamaşası günü baş rejissor Tuqanov otağa gəlib məni təbrik elədi. 
Dedi ki, Meterlinqin “Göy quş” adlı gözəl bir əsəri var. Orda çox 
B.Şəkinskaya – Şəfiqə 
rolunda 
 18 
gözəl iki uşaq rolu seçmişəm. Sabah pyesi verim oxu... İndi mən 
sənnən işləmək istəyirəm”. 
1936-cı il may ayının 28-də M. F. Axundovun “Aldanmış kə-
vakib” povestinin əsasında qələmə alınmış M. Cananın “Şahnamə” 
əsəri Sabit Rəhmanın tərcüməsində İsmayıl Hidayətzadənin qu-
ruluşunda tamaşaçılara təqdim olundu. Bu əsərə bəzi qadın və kişi 
obrazları əlavə olunmuşdur. Bu obrazların içərisində İşvəli qadın 
obrazı var idi ki, onu da Barat xanım ifa edirdi. B. Şəkinskayanın 
yaratdığı obraz adından göründüyü kimi, işvəli və ədalı idi. Aktri-
sanın bu işvəsi onun danışığına da sirayət etmişdir. 
1936-cı il oktyabr 
ayının 28-də görkəmli 
Belçika yazıçısı, Nobel 
mükafatı laureatı Moris 
Meterlinqin 1905-ci ildə 
fransız dilində yazdığı 
“Goy quş” əsəri İsmayıl 
Hidayətzadənin tərcümə-
sində və A. A. Tuqano-
vun quruluşunda tamaşa-
ya qoyuldu. Bu tamaşada 
Tiltil adlı oğlan uşağının 
rolunu B. Şəkinskaya ifa 
edirdi. Aktrisa oğlan uşa-
ğına məxsus danışıq və 
hərəkət seçmişdir. Tiltilin 
bacısı Mitil rolunu Cava-
hir Bayramova oynayırdı. 
B. Şəkinskaya xati-
rələrində qeyd edir ki; 
“O, vaxtlar bulvarda tək-
tük yurdsuz uşaqlar görü-
nürdü. Mən onlardan bir 
neçəsi ilə tanış oldum, bu 
“Göy quş” tamaşasından səhnə. 
Sağdan: Tiltil – B.Şəkinskaya,  
Nənə – N.Lizina 
 19 
sirri təkcə Tuqanov bilir və mənə kömək edirdi. Az çox onlardan 
öyrənirdim. Evdə isə təkcə dörd yaşlı qızım var idi, heç oğlandan 
fərqlənmirdi... 
Tamaşada belə bir səhnə var idi. Mən yemək stolunun üstünə 
çıxıb, qonşu binanın pəncərəsindən varlı balalarının zəngin bəzən-
miş yolkasına, bayram stolundakı yeməklərə həsrətlə baxıb, mono-
loq söyləməliydim. Hər şey çox yaxşı gedirdi. Amma stola çıxanda, 
hərəkətlərim oğlan uşağının hərəkətlərinə oxşamırdı. O vaxt qızım 
Solmazın dörd yaşı var idi. Bir gün A. A. Tuqanov mənə tapşırdı ki, 
sabah qızını özünlə bərabər məşqə gətir. 
Səhər saat on birdə məşq başlandı. Tuqanov Solmazı çağırıb 
ona bir necə dəfə hündür yemək stoluna çıxmağı tapşırdı, ona da elə 
bir hay gərək idi. Məndə diqqətlə onun bütün hərəkətlərini izləyir-
dim. Beləliklə, balaca uşağın hündür yerə necə çıxmağını öyrəndim. 
Sonra yavaş-yavaş məndə də alınmağa başladı. 
Tamaşa çox gözəl getdi, iştirak edənlər hamısı böyük müvəf-
fəqiyyət qazandı, adları uzun müddət dildən-dilə düşdü. Tamaşa isə 
teatr tarixində yaxşı tamaşalar sırasına yazıldı”. 
Beləliklə, B. Şəkinskaya oğlan uşağı olan Tiltil obrazını böyük 
müvəffəqiyyətlə yaratdı. Onun ifa etdiyi Tiltil teatrın qələbəsi idi. 
Qüdrətli sənətkar heç vaxt oynadığı rol üçün xarakter cizgilər 
tapmağa çətinlik çəkmirdi, həmişə tamaşaçını düşündürməyə çalı-
şırdı. Onun bir aktrisa kimi yaradıcılıq imkanları çox geniş idi. Bu 
misilsiz sənətkar hər obrazı özünə məxsus sənətkarlıqla ifa etmiş və 
ona nöqsan tutulmasına yol verməmişdir. 
1937-ci ildə Azərbaycan teatr tarixində ən nadir hadisələrdən 
biri baş verdi. Teatr böyük ingilis dramaturqu Vilyam Şekspirə 
yenidən müraciət etdi. 
Bir yanan çıraq kimi əsərləri ilə dünya səhnələrini isidən, dahi 
Şekspiri dörd yüz ildən artıqdır ki, Qərb və Şərq sevə-sevə oxuyur 
və öyrənir. Şekspir yaradıcılığı dünya teatrının ən parlaq zirvəsidir. 
Onun qələmə aldığı müxtəlif xarakterli, əzəmətli obrazlar əsrlər 
keçdikcə öz təravətini və bədii gücünü itirməyəcək. 
 20 
Sözün həqiqi mənasında xalq üçün yazıb-yaradan bu dahi 
dramaturq bütün dövrlərdə hər millət üçün əziz olmuşdur. Dünyanın 
bütün mədəni xalqları Şekspir irsinə dərin hörmət bəsləyirlər. Onun 
əsərləri dünya ədəbiyyatı xəzinəsinə daxil olmuş və bütün xalqların 
sərvətinə çevrilmişdir. 
Bir əvəzsiz dramaturq, şəxsiyyət və mütəfəkkir kimi mü-
rəkkəb inkişaf yolu keçən Şekspirin ən mükəmməl əsərlərindən biri 
də “Romeo və Cülyetta” faciəsidir. Qədim italyan əfsanəsindən 
götürülmüş bu əsər 1937-ci il yanvar ayının 14-də Əhməd Cavadın 
tərcüməsində A. A. Tuqanovun quruluşunda səhnəyə qoyulmuşdur. 
Həmin tamaşada B. Şəkinskaya Cülyetta rolunu ifa edirdi. O, zaman 
22 yaşlı Barat xanım bu obrazı çox böyük müvəffəqiyyətlə 
yaratmışdır. 
 
 
 
 
 
 
 
 
 
 
 
 
 
 
 
 
 
 
 
 
 
“Romeo və Cülyetta” tamaşasından səhnə. 
Romeo – Ü.Rəcəb, 
Cülyetta – B.Şəkinskaya  
 21 
Barat xanım xatirələrində yazır ki; “Hər aktyorun yaradı-
cılığında sevib, pərəstiş etdiyi bir yazıçı var. Mənim də qəlbimin ilk 
sözü Şekspir olmuşdur. Bu əziz müəllimimin əsərlərində ilk rolum 
“Romeo və Cülyetta” faciəsində Cülyetta rolu oldu. O, zaman hələ 
mənim 22 yaşım vardı. Mənim gəncliyimdən, təcrübəsizliyimdən 
qorxmayaraq teatr bu rolu mənə tapşırdı. Mənim ikinci bir xoş-
bəxtliyimdə onda idi ki, bu tamaşanın quruluşçu rejissoru, Şekspir 
yaradıcılığını çox yaxşı bilən A. A. Tuqanov idi. 
“Romeo və Cülyetta” faciəsi təkcə dünənin deyil, o, həm bu 
günün, həm də sabahın faciəsidir. Dünya durduqca “Romeo və Cül-
yetta” faciəsi yaşayacaqdır. Dünya dramaturgiyasında yaranan na-
kam məhəbbət əfsanələrindəki gözəllər gözəli Cülyetta! Sən məhəb-
bət və səadət mücəssəməsisən. Sən xurafata boyun əymədin, öz saf 
məhəbbətinlə ona qalib gəldin”. 
B. Şəkinskaya Cülyetta obrazını çox yüksək aktyorluq baca-
rığı ilə yaratmışdır. O, Cülyettanı nağıl qəhrəmanı yox, canlı, dol-
ğun bir insan kimi canlandırmışdır. İlk səhnədə atasına və anasına 
tabe olan Cülyetta-Şəkinskaya Romeo ilə görüşdükdən sonra mətin-
ləşirdi, özünün həyat haqqında ürəyindən keçən fikirləri aşıq-aşkar 
söyləyirdi. 
“Bakinski raboçi” qəzeti (01.01.1937) yazır ki; “Cavan aktrisa 
Barat, ilk dəfə belə məsul rolu, gözəl Gülyettanın surətini çılğın, möh-
kəm iradəli, qoçaq, eyni zamanda zərif, fədakar qızı gözəl cizgilərlə 
yaratdı. Ümumiyyətlə, Cülyetta siması tamaşaçıda dərin iz buraxır”. 
B. Şəkinskaya xatirələrində qeyd edir ki; “Bu, mənə verilən 
ilk qiymət idi. Cülyetta rolu səhnə sənətimin ilk carçısı olub. Öm-
rüm boyu mənimlə yanaşı yaşayıb”. 
H. Orucəli yazır ki; “Barat xanım Cülyettanı sonsuz sədaqətlə 
döyünən bir qəlb, atəşin etirazla, coşqun bir lirizmlə səciyyələndirirdi”. 
A. İsmayilova (1977) yazır ki; “Hələ 1937-ci ildə məşhur re-
jissor A. A. Tuqanov Baratın “Romeo və Cülyetta” tamaşasındakı 
ağıllı oyunu ilə əlaqədar onu daxili qüvvəyə, məlahətə, xarici zərif-
liyə və gözəlliyə malik olan, böyük ümidlər verən aktrisa adlan-
dırmışdı. 
 22 
Həqiqətən də cavan aktrisanın yaratdığı Cülyetta Şekspir dü-
hasına layiq bir obraz idi. Cülyetta-Barat Şəkinskaya xaricən incə və 
gözəl, daxilən şən və gümrah, gözüaçıq, ətrafındakı hadisələri yaxşı 
başa düşən, öz taleyi uğrunda mübarizə etməyi bacaran bir qızdır”. 
C. Cəfərov “Azərbaycan Dram Teatrı” (1951) adlı kitabında 
yazır ki; “Üç Cülyetta-Barat, Fatma Qədri, S. Hacıyeva, xüsusən coş-
qun, iradəli, səmimi, zəif və nazlı Şekspir qəhrəmanına daha yaxın 
olan Barat”. 
Mustafa Mərdanov “50 il Azərbaycan səhnəsində” (1959) adlı 
kitabında yazır ki; “Cülyetta, Barat Şəkinskayanın ifasında həqiqi 
Cülyetta idi. Barat Şəkinskayanın Şekspir əsərlərində ilk dəfə Cül-
yetta kimi məsuliyyətli bir rolda çıxış etməsi, onun yaradıcılığında 
böyük və müsbət bir hadisə idi. B. Şəkinskayanın ifasında bu obraz 
öz xüsusiyyətlərini əsas etibarilə tapa bilmişdi. Aktrisa, Cülyetta 
obrazını orta əsrlərdə təsvir olunan bir nağıl qəhrəmanı kimi yox, 
real bir insan kimi səhnədə canlandırmışdı. Faciənin başlanğıcında, 
ata-anasına hər hər şeydə tabe olan bu qızı, Romeo ilə sevişdikdən 
sonra biz, böyük bir ürəyə malik və həyat barədə müstəqil fikir 
yürüdən bir insan kimi görürük. Barat Şəkinskaya Cülyettanın həya-
tındakı bu dönüşü böyük sənətkarlıqla verə bildi. B. Şəkinskaya, 
yaşadığı dövrün feodal ənənələri ilə mübarizə edə bilmək üçün öz 
Cülyettasını getdikcə mətinləşdirir, onu böyük qəhrəmanlıq zirvə-
sinə qaldırır, ancaq Cülyettanın qadın lətafətini, zərifliyini və incəli-
yini bir an belə olsun itirmir”. 
Bütün bu sözlər Barat xanımın bənzərsiz ifasına verilən qiy-
mət idi. O, bunlara aludə olub arxayınlaşmadı, əksinə öz üzərində 
gərgin işləyib, neçə-neçə gecələri yuxusuz keçirtdi. 
1937-ci il aprel ayının 28-də M. İbrahimovun “Həyat” pyesi 
A. İsgəndərovun quruluşunda tamaşaçılara təhvil verildi. Tamaşada 
Atlas rolunu Sona Hacıyeva ilə yanaşı B. Şəkinskayada ifa edirdi. 
Müəllifin qələmindən çıxan sadə kəndli qızı “Yaşar” dramın-
dakı Yaqutu xatırlayır. Yaqut öz həmkəndlisi Yaşarı sevdiyi kimi, 
Atlas da öz kəndində böyümüş Abbası sevir. Fərq odur ki, Atlasın 
məhəbbəti faciə ilə bitir. Atlas Abbasa qovuşa bilmir, onun pak 
 23 
məhəbbəti yolun başlanğıcında qırılır. Abbasın həyatına düşmənlər 
tərəfindən son qoyulur. Atlas obrazının əsas xüsusiyyəti öz sev-
gisinin Abbasdan sonrakı kədərli aqibətidir. 
B. Şəkinskayanın lirik planda ifa etdiyi Atlas sevgilisinin ölü-
mündən sonra kədərli həyat sürən, ümidləri qırılan bir insanın kə-
dərli həyatını yaratmağa nail oldu. Tamaşa boyu Atlas-Şəkinskaya 
sevgilisinin arzularını doğrultmaq üçün mübarizə apararaq nümu-
nəvi işçi olurdu. 
1937-ci il noyabr ayının 3-də C. Cabbarlının “1905-ci ildə” 
əsəri İ. Hidayətzadənin quruluşunda tamaşaya qoyulur və Sona 
Hacıyeva ilə Barat Şəkinskaya Sona rolunu ifa edirlər. 
B. Şəkinskaya Sonanı incə 
ştrixlərlə tamaşaçılara təqdim edirdi. 
Sona-Şəkinskayanı zorla ərə vermək 
istəyirlər, o isə Baxşını (bu rolu Sü-
leyman Tağızadə ifa edirdi-İ.A.) se-
vir. Aktrisa öz qəhrəmanının günah-
sız olduğunu düzgün təqdim edə bi-
lirdi. Mehriban, qayğısız qız olan 
Sona-Şəkinskaya məhəbbətinin qəmli 
aqibətini duyduqca fəryad qoparırdı. 
Lakin buna baxmayaraq Sona-Şə-
kinskaya Baxşıdan ayrılır. Barat xa-
nım Baxşıdan ayrılıq səhnəsini böyük 
sənətkarlıqla ifa edirdi. O, yarımçıq 
məhəbbətin faciəsini tamaşaçılara 
düzgün göstərə bilirdi. 
1938-ci il fevral ayının 16-da 
Ələsgər Şərifovun quruluşunda        
Ə. Haqverdiyevin “Pəri cadu” əsəri 
tamaşaçılara təqdim olundu. Tamaşada Barat xanımın ifa etdiyi Pəri 
yadda qalan səhnə qəhrəmanı idi. B. Şəkinskaya Pərini gözəl, 
cazibəli eyni zamanda qəddar və amansız kimi tamaşaçılara təqdim 
edirdi. Onun ifasında Pəri Azərbaycan səhnəsində ifa olunan heç bir 
B.Şəkinskaya – Pəri rolunda 
 24 
Pərilərə bənzəmirdi. Barat xanımın Pərisi düşündürücü, cılğın və 
yaraşıqlı idi. 
Həmin il mart ayının 26-da A. İsgəndərovun quruluşunda 
Cabbar Məcnunbəyovun “Yanar dərə” pyesi tamaşaya qoyuldu və 
Bənövşə obrazını Barat Şəkinskaya ifa etdi. Dramaturji cəhətdən 
elədə yüksək səviyyədə olmayan bu pyesdə Barat xanım Bənövşəni 
yaradıcılıq süzgəcindən keçirmiş, obrazı quruluqdan xilas etmiş, 
ona cazibədarlıq və həyatilik vermişdir. 
1938-ci il may ayının 27-də teatr böyük alman dramaturqu 
Fridrix Şillerin hüquqsuz xalqla zadəganlar arasında kəskin 
ziddiyyətlərdən bəhs edən “Mərk və məhəbbət” faciəsini Nigar 
Rəfibəylinin tərcüməsində, Fyodor Sariyanın quruluşunda tamaşaya 
qoydu. Həmin tamaşada B. Şəkinskaya Luiza rolunu ifa etdi. 
Barat xanımın Luizası sadə, yumşaq qəlbli, təmkinli bir insan 
idi. Aktrisa Luizanın məhəbbətini son dərəcə böyük sənətkarlıqla ifa 
etmiş və onu tamaşaçılara örnək etməyə çalışmışdır. B. Şəkinskaya 
öz qəhrəmanının mənəviyyatındakı saflığı, məsumluğu bütün 
incəliklərlə açıb göstərməyə nail olmuşdur. Aktrisa Luizanı elə 
yüksək səviyyədə ifa etmişdir ki, onun oyunu uzun müddət tamaşaçı 
yaddaşından silinməmişdir. 
1938-ci ildə Akademik Milli Dram Teatrının ən əlamətdar 
günlərdən biri baş verdi. Xalq arasında gözəl şair kimi hörmət qa-
zanmış Səməd Vurğun ilk mənzum dramı olan “Vaqif” pyesini 
qələmə aldı. “Vaqif” müəllifin qüdrətli qələmindən çıxmış ən kamil 
əsərlərdən biridir. Bu mənzum dramın ilk tamaşası 1938-ci il 
oktyabr ayının 5-də göstərildi. Demək olar ki, həmin gün bütün 
Azərbaycan xalğının bayramı idi. Adil İsgəndərovun quruluşunda 
tamaşaçılara göstərilən “Vaqif” mənzum dramında B. Şəkinskaya 
gürcü qızı Tamara, sonralar Gülnar (1952) və 1961-ci ildə isə Xu-
raman rollarını ifa edib. 
Tamaşanın primerası müvəffəqiyyətlə keçdi. Həmin tamaşada 
Azərbaycan səhnəsinin fəxri, SSRİ xalq artisti Ələsgər Ələkbərov-
Vaqif; Azərbaycan teatrını yaradanlardan biri, SSRİ xalq artisti Sidqi 
Ruhulla-Qacar; xalq artistlərindən Fatma Qədri-Xuraman; Əli Qurba-
 25 
nov-Vidadi; Rza Əfqanlı-Eldar; So-
na Hacıyeva-Gülnar və s. rolları ifa 
edirdilər. Bu tamaşada    B. Şəkin-
skaya Tamara rolunda çıxış etdi. 
Aktrisanın ifasında Gürcü qızı 
Tamara öz mərdliyi ilə kişilərdən 
fərqlənmirdi. Biz tamaşa vaxtı Ta-
mara ilə beşinci şəkildə tanış olu-
ruq. İran hökmdarı Ağa Məhəmməd 
şah Qacar tərəfindən əsr alınan gür-
cü qızı Tamara-Şəkinskayanın kə-
dərli halda mahnı oxuması tamaşa-
çıları sarsıdırdı. Əsərdə Tamara epi-
zodik roldur. Lakin Barat xanım bö-
yük rus aktyoru, rejissoru, teatr 
nəzəriyyəçisi, SSRİ xalq artisti  K. 
S. Stanislavskinin dediyi kimi “ro-
lun böyüyü-kiçiyi yoxdur, aktyorun 
var” sözlərinə əsaslanaraq bu obrazı 
tamaşaçı yaddaşına həkk edə 
bilmişdir. 
Barat xanım xatirələrində yazır; “1939-cu ildə Əzizbəyov 
adına Dövlət Dram Teatrında işlədiyim vaxt, çox çətinliklə anamı 
Səməd Vurğunun “Vaqif” pyesinin tamaşasına apardım. Tamaşada 
gürcü qızı Tamaranı mən oynayırdım. 
Evə qayıtdıq. Anamın qanı qara idi. Soruşdum: 
-Hə, ana, nə oldu, yenə xoşuna gəlmədim? 
Dedi ki, yox! Fatma Qədri, Sona xanım yar-yaraşıqlı, Qarabağ 
paltarında... baxanda adam fərəhlənir. Amma sən? Əlinə tüfəng alıb, 
düşmüsən kişilərin dalınca”.  
1938-ci il də Mirzə İbrahimov “Həyat” pyesindən sonra İspa-
niyada baş verən hadisələr əsasında “Madrid” pyesini yazıb, tamam-
ladı. Bu əsərdə hadisələr 1935-1936-cı illərdə İspaniyada cərəyan 
edirdi. 
B.Şəkinskaya – Tamara 
rolunda 
 26 
1938-ci il noyabr ayının 29-da Rza Təhmasibin quruluşunda 
“Madrid” tamaşası ilk dəfə göstərildi. Bu tamaşada Barat xanım 
Aida obrazını son dərəcə gözəl ifa etdi. C. Cəfərov yazır ki; “... 
romantik təbiətli Aidanın ideya yüksəlişini inandırıcı şəkildə 
göstərən Barat Şəkinskaya idi”. 
A. İsmayılova (1977) yazır ki; 
“Öz səadətini xalqın səadətinə bağış-
lamış, ağıllı, cəsur, ispan qızı Aida      
B. Şəkinskayanın ifasında sayıq bir 
vətənpərvər, vətənin düşmənlərinə 
qarşı amansız bir döyüşçü idi. Aida-
B. Şəkinskaya üçün vətən də, xalq 
da müqəddəsdi. Bu rol üzərində 
işlərkən aktrisa öz tamaşaçılarına 
vətənpərvərlik hisslərini aşılamaq, 
gəncləri vətənin şərəfini qorumaq 
üçün səfərbər etmək məqsədi daşı-
yırdı”. Bu tamaşada aktrisanın yarat-
dığı Aida üzün müddət tamaşaçı qəl-
bində dərin iz buraxmışdı. 
V. Hacıoğlu (“Ədəbiyyat qə-
zeti”, 27.10.1938) B. Şəkinskayanın 
ifasın yüksək qiymət verərək yazır 
ki; “... böyük məsuliyyəti, Karlosa 
olan məhəbbətini vətənə olan məhəbbətlə birləşdirib vətən uğrunda 
adi bir döyüşçü kimi qorxmadan çarpışmasındadır”. 
Barat Şəkinskaya səhnədə bir sıra dərin məzmunlu obrazlar 
yaradan sənətkar olmaqdan başqa, kollektivədə böyük qayğı gös-
tərən, onların müvəffəqiyyətinə sevinən bir insan idi. 
Aktrisa yaradıcılığında ciddi axtarışlar apardığı bir dövrdə, 
camaat arasında çaxnaşma başlandı. Represiyanın sədası teatra da 
gəlib çıxdı. Hər yerdə olduğu kimi müqəddəs məbədgah sayılan 
teatrda da “xalq düşmənləri”ni axtarırdılar və nəhayət “tapdılarda”. 
 
B.Şəkinskaya – Aida rolunda 
 27 
 
IV FƏSİL 
 
AKTRİSA REPRESSİYA İLLƏRİNDƏ 
 
 
 
Faciələrlə bol olan 1937-1938-ci illər XX əsrdə xüsusi mərhə-
lə təşkil edir. Bu illərdə xalqın düşünən beyinlərini şəxsiyyətə pə-
rəstişin qurbanı etdilər. Hər yerdə olduğu kimi teatrda da “xalq düş-
mənləri”ni axtarırdılar... 
Mən teatrda baş vermiş repressiyanı nə qədər məzmunlu 
qələmə alsam Barat Şəkinskayanın yazdığı kimi ifadə etməyə aciz 
olaram. Ona görə də aktrisanın 1989-cu il sentyabr ayının 15-də 
“Ədəbiyyat və incəsənət” qəzetində nəşr olunmuş müsahibəsinin 
bəzi yerlərini burda verməyi lazım bilirəm. 
“Əvvəl tanınmış inqilabçıları, siyasi xadimləri həbs etməyə 
başladılar. Onların arasında şəxsən mənim tanıdığım adamlar da az 
deyildi. İncəsənət işçiləri idarəsinin rəisi Ruhulla Axundov, Bakıda-
kı dram teatrının direktoru Əli Kərimov da həbs olunanlar arasında 
idi. Hamının bir-birinə baxışından bir ifadə oxunurdu: Döğurdanmı 
onlar xalq düşmənidirlər? Şəxsən mənim yaxşı tanıdığım Hüseyn 
Cavid və məktəb müəllimim Əhməd Cavadı da tutdular (Ə. Cavadın 
tərcüməsində Kirovabad (indiki Gəncə-İ.A.) teatrında “Otello” 
tamaşasında Dezdemona rolunda məşq etmişdim). Getdikcə şübhə 
hissi də artmağa başlayırdı. 
... Bir gün “Pəri cadu”nun məşqi gedirdi. Mən Pəri polunda, 
Abbas Mirzə Şərifzadə Qurban, Panfiliya Tanailidi Cadugər rolunda 
çıxış edirdi. Məşq zamanı turuppa müdiri Fərəc Süheyli gəlib bildir-
di ki, sabah böyük salonda iclas olacaq. Vacib məsələ var. Mən bu 
məsələni evdə danışanda Şəmsi dedi ki, bu heç yaxşı işə oxşamır (o 
vaxt Şəmsi Bədəlbəyli ilə Barat Şəkinskaya yeni ailə həyatı qur-
muşdular). Allah camaatı xətadan uzaq eləsin. 
 28 
Səhəri gün saat 10-da iclas başladı. Əli Kərimovun yerinə 
Süleyman Rüstəm teatra direktor təyin olunmuşdur. Direktor müa-
vini Səid Rüstəmovu çıxardıb, milliyyətcə başqa millətdən olan 
Muradov adlı bir nəfəri direktor müavini qoymuşdular. Qəddar bir 
adam idi. İçlası o açıb sözü partkom Abdullayevə verdi. Abbas 
Mirzə Şərifzadəni iclasın sədri secdilər. Amma rəngi-rufu ağappaq 
idi və onun çıxışına qədər heç kim, heç nə bilmirdi. 
Abbasmirzə bildirdi ki, bizim aramızda xalq düşmənləri var. 
Namuslu sovet vətəndaşları kimi onları ifşa etmək hamımızın vətən-
daşlıq borcudur. Kim kimin haqqında nə bilir, kimdən sovet höku-
məti əleyhinə söz eşidib, desin. Hamı məəttəl qaldı. Bildirdilər ki, 
heç kim, heç nə əleyhinə söz eşitməyib. 
... Başladılar Ülvi Rəcəbdən. Ülvinin evində kimlər olub? O, 
evində türk valları çaldırıb. Türk ədəbiyyatını və türk musiqisini 
təbliğ edib. Heç kim, heç nə başa düşmədi. 
O zaman teatrımızda Cavahir Hüseynova adlı aktrisa vardı. 
Cəsarətli qız idi. Süleyman Rüstəmlə birlikdə bir çox səhnə ustası-
nın həbsdən qurtarılmasında onun da zəhməti az olmadı. Kollek-
tivin içərisindən yalnız o, ayağa qalxıb: 
-Nə Ülvi, Ülvi salmısınız. Ülvi bizim ən namuslu aktyorları-
mızdandır, -dedi. Elə bu an direktor müavini Muradovun-“Utur”-
deyə səsi eşidildi. Cavahir də borclu qalmayıb, ona sərt cavab verdi. 
Ülvi acıqlı şəkildə salonu tərk etdi. 
Mən, Sona Hacıyeva, o zaman teatrda qrimçi işləyən Əliağa 
Dadaşov bir-birimizə baxıb, onun arxasınca qaçdıq. Bulvarda Ülvi-
yə çatdıq. O bizi görüb-qaçın mənim üstümdə sizə söz gələr. Yoxsa 
elə bilirsiniz özümü dənizə atacağam? Mən elə iradəsiz adam deyi-
ləm. Özüm haqqımı qoruyacağam. Adicə olaraq o sözləri eşitmək 
istəmirəm,-dedi. 
Geri qayıtdıq. İclas davam etdi. Abbasmirzə ancaq söz verirdi. 
Özü bir kəlmə də danışmırdı. O gün axşam Ülvini tutdular. Bir gün 
sonra işə gələndə isə gördük ki, Abbasmirzə də yoxdur. Dedilər ki, 
maskalanıb sədrlik edirmiş. 
 29 
Sonra da yeni iclas-Abbasmirzə Şərifzadənin ifşası başlandı. 
Mərziyə Davudovaya söz verdilər. Sonra başqa aktyorları sorğu-
sual etdilər. Məndən soruşdular ki, “Romeo və Cülyetta”da məşq 
edəndə sənə xarici aktyorlar haqqında bir söz deməyib? Dedim ki, 
nəinki xarici aktyorları, heç Şekspiri tanımıram. Bir də Şərifzadə 
böyük sənətkardır, mən gənc aktrisa. Onunla oturub söhbət etməyə 
utanırdım... 
-Çox qəribə insan idi (Panfiliya Tanailidi-İ.A.). Şəxsən mənə 
arxa olub. Onun “ifşası” üçün indiki nəslə gülünc görünən bəhanə 
tapdılar. Hələ Ülvi Rəcəb və Abbasmirzə Şərifzadə tutulmamışdan 
əvvəl Panfiliya məşqə bir qutu İran papirosu gətirdi. Dedi ki, 
Göyərşin xanım verib (Göyərçin xanım professional səhnəyə çıxan 
ilk azərbaycanlı qadındır. SSRİ xalq artisti Mirzağa Əliyevin inqi-
labdan əvvəl həyat yoldaşı olub. Sonrakı taleyi elə gətirib ki, İran 
vətəndaşı olan yüksək vəzifəli bir adama ərə gedib və İrana köçüb. 
Həmin siqareti də İrandan Polşaya gedərkən yolüstü Bakıda P. 
Tanailidiyə bağışlayıb). Siqareti hamıya paylayıb dedi ki, gün o gün 
olsun ki, Təbrizə yollar açılsın. Bizim də bir “bazarımız”-qastrola 
getməyə yerimiz olsun, yoxsa ki, Biləcəridən oyana keçə bilmirik. 
Yeri gəlmişkən deyim ki, Tanailidi Göyərçin xanımla yaxın 
idi. Hələ inqilabdan əvvəl bir yerdə çıxış edib, qastrol səfərində 
olublar. 
Ülvi Rəcəb, Abbasmirzə Şərifzadə tutulandan sonra Panfiliya 
ətrafında söz-söhbət gəzməyə başladı. Bir gün dedilər ki, onun 
“mühakiməsi”dir. Onu cəmi iki artist, onlarda şəxsi münasibətlərinə 
görə, “günah”landırmağa başladılar. Biriylə ailə münaqişəsində idi, 
digərinin isə onun rollarında gözü vardı. Dedilər ki, guya azərbay-
canlıları gözü götürmür. Xarici malları tərifləyir (Yuxarıdakı, adı 
çəkilən siqareti nəzərə tuturdular). Bir də Abbasmirzə Şərifzadəyə 
qardaşından göndərilən məktubu o, Göyərçin xanımdan alıb gətirib. 
Ümumiyyətlə, bu iclasların rəyasət heyətində oturanlarla sa-
londa oturanlar arasında “müharibə” gedirdi. Amma kim idi bu mü-
haribələrə baxan. Kamilov adlı aktyor var vardı. Həmişə rəyasət 
 30 
heyətinin tərəfini saxlayırdı. Cavahir də çalışırdı ki, aktyorları 
müdafiə etsin. Xüsusilə də Tanailidini. 
Onun kimi böyük sənətkar az-az tapılar. “Almaz”da Fatmani-
sə roluna möhür vurmuşdu. Ondan sonra bu rolu oynayanların ək-
səriyyəti onu təkrar edirdi. Çırt çubuq çəkməyini görəydiniz. 
“Yaşar”da Şərəbanı rolu da ondan geri qalmırdı. Mənimlə “Romeo 
və Cülyetta”da çıxış edib. O zaman mən Çülyetta rolunu oyna-
yırdım, o isə dayə rolunu. Onun yumorostik, zarafatcıl dayəsi həmin 
tamaşada mənə atamdan, anamdan yaxın idi. Ondan sonra həmin 
tamaşa zəiflədi. Mənim üçün də Cülyettanı oynamaq çətinləşdi. 
Çünki həmin dayəni mən görmürdüm. 
Şəmsi teatrdan çıxarılanda Panfiliya haqqında heç bir söhbət 
getmirdi. İçəri şəhərdə bizimlə qonşuluqda yaşayırdı. Hər axşam 
heç kim görməsin deyə, pəncərədən içəri Şəmsi üçün papiros atırdı. 
Şəmsinin qardaşı Sərvər Universitetdə oxuyurdu. Mühazirəçi-
lərdən biri Trotskini tənqid edəndə, sual verib ki, deyin, onun səhv-
ləri nədən ibarətdir? Elə bu suala görə onu tutdular. Şəmsi də oldu 
“xalq düşməni”nin qardaşı. 
Fatma Qədrinin isə o vaxt ərini tutmuşdular. Daha doğrusu, 
neçə il idi ki, o, ərindən boşanmışdı (onun keçmiş əri Əsəd Axun-
dov mənim dayım idi. Təhlükəsizlik komitəsində, yüksək vəzifədə 
işləyirdi). 
Yaxşı yadımdadır. O zaman bu sənətkarların “ifşa”sı ilə əla-
qədar iclasda Şəmsi haqqında bir də dedilər ki, onun xaricdə qo-
humu var. Axı onun ana tərəfi Qacarlardan idi. 
Mirzağa Əliyev bizə həmişə zarafatca deyərdi ki, mənim 
qarnımda Nikolay piyi var. Bir də inqilabdan qabaq baş vermiş bir 
hadisəni danışardı. O vaxt hardasa qastrolda olarkən hava soyuq 
olduğundan tamaşadan qabaq rekvizitdə olan zabit paltarını əyninə 
geyir (bu əhvalat 1906-cı ildə Sabunçuda baş verib. M. A. Əliyev 
“Xor-xor” tamaşası üçün hazırlanmış zabit paltarını əyninə geyib). 
Elə bu zaman qorodovoy gəlib bildirir ki, policmeysterin əmri ilə 
tamaşa təxirə salınır. Bu zaman Mirzağa Əliyev əynindəki zabit 
paltarının çini polismeysterin çinindən yüksək olduğundan, özünü 
 31 
həqiqi zabit kimi qələmə verərək, qorodovoyun üstünə qışqırır. 
Bildirir ki, onun göstərişi ilə polismeysterin əmri ləğv olunur. Qoro-
dovoyun özünə isə göstəriş verir ki, binanın qarşısında nizam-inti-
zama göz gəzdirsin. Dediyim Kamalov adlı aktyor hər iki dəlildən 
Mirzağanın əleyhinə istifadə etdi. Çıxışında göstərdi ki, o zabit 
paltarı geyməsi, qarnında Nikolay piyi olması ilə öyünür. 
Möhsün Sənanini isə onda günahlandırırdılar ki, xarici konsu-
lun qonaqlığında masabəyi olub. Yadımdadır, Fatma Qədri hətta 
iclasda dedi ki, axı, mənim keçmiş ərim indi ailə qurub. Onun qa-
nuni həyat yoldaşı Tamara adlı bir qadındır. Amma kim idi onların 
bu sözlərinə baxan. 
Biz Şəmsi ilə maddi cəhətdən o qədər əziyyət çəkmirdik. Qo-
humlarım bizə xəlvəti kömək edirdilər. Çətinlik başqa cəhətdən idi. 
Şəmsi o biri qardaşları qorusun deyə ata evi ilə əlaqəni kəsmişdi. 
Teatrda ab-hava dəyişmişdi. Bəziləri mənə aşıq-aşkar-biz xalq 
düşməninin arvadı ilə işləmirik,-deyə söz atırdılar. Mən də borclu 
qalmırdım. Yenə köməyimə Süleyman Rüstəm çatırdı. Çağırıb 
təsəlli verib deyirdi ki, yalvarıram, heç kimə cavab vermə. 
Fatma Qədri və Mirzağa Əliyevin vəziyyəti daha ağır idi. 
Yadımdadır, həmin vaxtlar Şəmsi ilə kitab pasajına daxil olmaq 
istəyirdik. Uzaqda Fatma Qədrini gördüm. Şekspirin əsərini məhcə-
rə qoyub, müştəri gözləyirdi. Tez geri döndük ki, bizi görüb utan-
masın. Hansını deyəsən, heç bilmirəm... Rejissor da “Pəri cadu”da 
rolu burnumdan tökürdü. Hər dəqiqə ehkam vurub deyirdi ki, bəlkə 
o rolu sən oynadın? 
Həmin dövrdə zamandan istifadə edib öz şəxsi intiqamını 
alanlar, xırda hisslərlə yaşayanlar da az deyildi. Yenə günlərin bir 
günü Cavahir mənə dedi ki, Şəmsini tutacaqlar. Sən demə onunla 
pis münasibətdə olanlar belə bir saxta məktub düzəltmişlər ki, guya 
“Yeni yol” qəzetinin keçmiş əməkdaşı, o zaman “xalq düşməni” 
kimi həbs olunan İsmayıl Abdullayev Şəmsiyə məktub yazmış, onu 
və yoldaşlarını möhkəm olmağa çağırmışdır. Hətta xüsusi maddə-
dən-yazı silən məhluldan istifadə olunmuşdur. 
 32 
Şəmsini qurtarmaqçün yollar axtarmağa başladıq. S. Rüstəm 
də işə qoşuldu.  
O zaman opera teatrında Xristafor Martınoviç Arutyunov adlı 
direktor müavini işləyirdi. Qirqoryanla da münasibətləri yaxşı idi. 
Operada “Şah İsmayıl”ın tamaşalarının birində xəbər tutduq ki, 
Qirqoryan tamaşaya baxacaq. Süleyman Rüstəm bütün əhvalatı, 
teatrdan qovulan işçilərin günahsız olmalarını Arutyunova danış-
mışdı. Şəmsi üçün düzəldilmiş məktub isə ağ yalan idi. Özü də ayrı-
ayrı adamlar tərəfindən təşkil olunmuşdu. 
Qriqoryan razı olmazdı ki, onun görəcəyi işləri başqaları 
yerinə yetirsin. 
Nə isə o axşam Qriqoryanla həm Arutyunov, həm də Süley-
man Rüstəm baxmayaraq ki, o zaman belə söhbət özü də risk idi, 
xeyli söhbət etdilər. Bir necə gündən sonra Şəmsi də, Mirzağa 
Əliyev də, Fatma Qədri də, Möhsün Sənani də teatra bərpa olundu”. 
Göründüyü kimi bütün bu faciələr teatrın divarları arasında 
qalmadı, tez bir zamanda xalq arasında yayıldı. Tamaşaçı Abbas-
mirzə Şərifzadənin-Hamletini, Elxanını, Səyavuşunu; Ülvi Rəcəbin-
Romeosunu, Otellosunu, Aqşinini; Panfiliya Tanailidinin-Fatma-
nisəsini, Şərabanısını, dayəsini bir daha görə bilmədi. Nə idi bunun 
səbəbi? Sapı özümüzdən olan baltalar. 
Aktyor yoldaşları isə onların böyük sənətini öz ifaları ilə 
tamaşaçılara göstərirdilər. Bəs Barat xanım Şəkinskaya necə... Bu 
faciəli illərdən sonra o, səhnədə nə sağını, nə solunu, nə də arxasını 
gördü. O, Abbasmirzənin ağıllı məsləhətlərini eşitmədi, səhnədə öz 
sevgilisi üçün canından keçən Romeo-Ülvi Rəcəbin böyük məhəb-
bətini duymadı, doğma ana kimi qayğı göstərən Panfiliya Tanailidi-
nin nəvazişini hiss etmədi. Lakin buna baxmayaraq Barat Şəkinska-
ya ruhdan düşmədi, vurğunu olduğu sənətində tapdanmış cığırla 
getmədi, özünə yeni yol açdı və neçə-neçə aktrisalarıda öz arxasınca 
apardı. 
 
 
 33 
 
V FƏSİL 
 
AKTRİSA YARADICILIQ ZİRVƏSİNDƏ 
 
 
 
Barat Şəkinskaya teatr sənətində bir epoxadır. 
 
fəlsəfə doktoru  İmran Axundov 
 
 
B. Şəkinskayanın yaradıcılı-
ğında Qərbi Avropa dramaturgiyası 
mühüm rol oynamışdır. O, bu mü-
kəmməl əsərlərdə müxtəlif səpgili 
qadın obrazları yaratmış və tamaşa-
çıların zövqünü oxşamışdır. 
1939-cu il aprel ayının 17-də 
teatr Məşhur fransız yazıçısı Onore de 
Balzakın “Ögey ana” əsərini Mikayıl 
Rəfilinin tərcüməsində       A.A. Tu-
qanovun quruluşunda tamaşaya qo-
ydu. Bu tamaşada kiçik yaşlı oğlan 
olan Napoleon (Napoleon Bonapartın 
uşaqlıq dövrü) obrazını B. Şəkinskaya 
ifa etdi. Bu Barat xanımın Tiltildən 
(“Göy quş”) sonra ikinci oğlan rolu 
idi. Beləliklə, B. Şəkinskaya Azərbay-
can teatr tarixinə ilk travist (oğlan və 
kişi rollarını ifa edən aktrisa) aktrisa kimi daxil oldu. 
Aktrisanın ifasında Napoleon dəcəl, çevik, son dərəcə çılğın 
bir uşaq idi. İyirmi dörd yaşlı yetkin bir aktrisanın oğlan uşağını 
yüksək məharətlə ifa etməsi B.Şəkinskayadan son dərəcə böyük is-
B.Şəkinskaya – Napoleon 
rolunda 
 34 
tedad və gərgin əmək tələb edirdi. Azərbaycan səhnəsində canlanma 
yaradan bu tamaşa Barat xanımın ən böyük uğurlarından biri idi. 
1939-cu il dekabr ayının 30-da Səməd Vurğunun ikinci 
mənzum dramı olan “Xanlar” A. İsgəndərovun quruluşunda tama-
şaya qoyuldu. Bu tamaşada B. Şəkinskaya Muxdar bəyin ögey qızı, 
Xanların sevgilisi Mehriban rolunu ifa edirdi. Aktrisanın ifasında 
Mehriban obrazı incə, səmimi bir qız idi. Tamaşaçı B. Şəkin-
skayanın ifasında Mehribanın təmiz məhəbbətinə inanırdı. Tama-
şanın birinci şəklində Barat xanım, Xanlar-Ələsgər Ələkbərova, 
Qızyetər-Mərziyə Davudovaya layiqli tərəfmüqabili olmuşdur. B. 
Şəkinskayanın Mehribanı sevgilisi Xanlarla görüş səhnələrində son 
dərəcə təbii və inandırıcı idi. 
M.Hüseyn “Xanlar” tamaşası haqqındakı məqaləsində Barat 
Şəkinskaya və Sona Hacıyevanın ifa etdiyi Mehriban rolu haqqında 
yazır ki; “Mehriban rolunda Baratla Sonanı da qeyd etmək lazımdır. 
Hər ikisi rolunu düzgün anlamış və düzgün də ifa edir. Sonanın 
ümumi nöqsanı (müəyyən dərəcədə quruluğu) burada da özünü 
göstərməkdədir. Barat son monoloqunu böyük bir həyacanla ifa 
edir. Ümumiyyətlə həm Sonada, həm də Baratda bu gözəl qız obrazı 
müvəffəqiyyətlidir”. 
Barat xanım Mehriban obrazını ifa etməklə Azərbaycan qız-
larının ümumiləşdirmiş surətini yaratmışdır. 
B. Şəkinskaya 1939-1940-cı illərdə Məcid Zeynalovun qurulu-
şunda M. Hüseynin “Şöhrət” pyesində Dürdanə (14.04.1939), Ə. Şə-
rifovun quruluşunda Ə.Haqverdiyevin “Pəri cadu” faciəsində Pəri 
(27.05.1940), İ. Hidayətzadənin quruluşunda S. Rüstəmin “Qaçaq 
Nəbi” mənzum dramında Çimnaz (26.09.1940) rollarını ifa etmişdir. 
1940-cı il oktyabr ayının 10-da Ə. Şərifovun quruluşunda M. 
H. Təhmasibin “Bahar” pyesi tamaşaçılara təqdim olundu. Bu tama-
şada B. Şəkinskaya Bahar rolunu ifa etdi. Aktrisa gənc azərbaycanlı 
qızını, bəstəkar Baharı özünə məxsus sənətkarlıqla ifa edirdi. 
B. Şəkinskayanın ifasında Bahar sadə, mehriban, nəcib, qay-
ğıkeş və təvazökar idi. Barat xanımın Baharı qayğılarla əhatə 
olunmuş mehriban, ismətli bir qızdır. Bahar-Şəkinskaya yaratmaq, 
 35 
zəhmətə qatlaşmaq və bu zəhmətdən böyük zövq almaq onun üçün 
istirahətə çevrilmişdir. O, Baharın sonrakı həyatını yəni kor olduğu 
səhnələri çox böyük sənətlkarlıqla ifa edirdi. Bahat-Şəkinskaya kor 
olduqdan sonra da yaradıcılıqdan soyumur, əksinə özü üçün yeni 
yollar axtarmağa çalışırdı. 
Son dərəcə orijinal sə-
nətkar olan Barat Şəkinskaya 
faciə və müasir pyeslərdə ob-
razlar yaratmaqla yanaşı, ko-
mediya əsərlərində də yaddaş-
lara həkk olunan komik rollar 
yaratmışdır. 
Aktrisa ifa etdiyi rol üçün 
cizgilər tapmağa çətinlik çək-
mirdi, öz ifasında şit hərəkət-
lərə yol vermirdi, əksinə oy-
nadığı komik obraz ilə tama-
şaçını düşündürməyə çalışırdı. 
Bu baxımdan 1941-ci il 
yanvar ayının 23-də A. İsgən-
dərovla, Ş.Bədəlbəylinin quru-
luşunda səhnəyə qoyulan        
S. Rəhmanın “Xoşbəxtlər” ko-
mediyası maraqlıdır. 
S. Rəhmanın “Toy”dan 
sonra ikinci komediyası olan 
“Xoşbəxtlər”də B. Şəkinskaya 
Gülər obrazını ifa etmişdir. 
Aktrisa bu tamaşada Mirzağa Əliyev, Mustafa Mərdanov, Möhsün 
Sənani kimi böyük sənətkarlarla tərəf müqabili olmuş və onun ifa 
etdiyi Gülər bu aktyorların yanında kölgədə qalmamışdır. Barat xa-
nım Gülər obrazı ilə tamaşaçıların yaddaşında dərin iz buraxmışdır. 
M. Hüseyn yazır ki; “Gənc aktrisalardan Barat (Gülər), 
Hökümə (İnci), Əminə (Maral) öz rollarını əvvəldən axıra qədər 
“Xoşbəxtlər” tamaşasından səhnə. 
Sağdan: Gülər – B.Şəkinskaya,  
İnci – SSRİ xalq artisti H.Qurbanova 
 36 
böyük bacarıqla oynayırlar. Baratın, Hökümənin və Əminənin 
aktyor sənəti sahəsində belə sürətlə boy atmasında, köhnə teatr 
ştamplarına qarşı inadla vuruşan və aktyorların istedadından maksi-
mum istifadə etməyi bacaran Adil İsgəndərovun böyük xidməti ol-
muşdur. “Xoşbəxtlər” komediyasında gənc qadınların lirik və mə-
lahətli obrazlarını yaradan Barat və Hökümə əvvəlki rollarına 
nisbətən çox inkişaf etmişlər”. 
C. Cəfərov “Azərbaycan Dram Teatrı” (1959) adlı kitabında 
yazır ki; “Baratın oynağı Gülər cürətli və qətiyyətlidir. O, özünün 
qüvvətli olduğunu bilir və buna sevinir; hətta bəzən özünü hə-
qiqətdə olduğundan daha qüvvətli bir qadın kimi göstərməyə meyl 
edir. O, ciddi və amiranə danışır, daxilən peşman olub əzab çəkən 
və ağlayan Gülər-Barat zahirdə özünü sarsılmaz göstərir ki, bu da 
incə, lirik, mülayim gülüşə səbəb olur... 
Aktrisalardan H. Qurbanova 
(İnci) və B. Şəkinskaya (Gülər) qa-
barıq fərdi xüsusiyyətləri ilə fərqlə-
nən, lakin xarakterləri etibarı ilə bir-
birinə yaxın olan iki gənc azərbay-
canlı qadının surətində incə və səmi-
mi duyğuların gözəlliyini ifa 
edirlər”. 
M. Mərdanov (1959) yazır ki; 
“Barat Şəkinskaya Gülər obrazını 
böyük ustalıqla yaratmışdır”. 
B. Şəkinskaya Gülərin daxili 
aləmini düzgün açmış və bənzərsiz 
ifası ilə tamaşaçıları sevindirmişdir. 
Müharibə başlanmazdan əvvəl 
teatr 1941-ci ilin aprel ayının 24-də 
V. Şekspirin qüdrətli qələmindən 
çıxmış M. İbrahimovun tərcümə et-
diyi “Kral Lir” faciəsini Aleksey 
Qripiç tamaşaya qoydu. Cəmi on 
B.Şəkinskaya – Kordeliya 
rolunda 
 37 
dəfədən bir az artıq oynanılan bu tamaşada Lir rolunu SSRİ xalq 
artistləri Sidqi Ruhulla və Ələsgər Ələkbərov, Lirin kiçik qızı 
Kordeliya obrazını Barat xanım ifa edirdi. 
B. Şəkinskaya xatirələrində yazır ki; “Böyük alimimiz Mus-
tafa Topçubaşov bu tamaşanın bir gecəsini belə ötürməmişdi. 
Tapşırmışdır ki, “Kral Lir”in bütün tamaşalarına onun ailəsi üçün 
bir loja saxlanılsın. O, bu tamaşa haqqında heyranlıqla danışardı. 
Təəssüf ki, müharibə başlandı (bu tamaşanı 1941-ci il aprelin 24-
dən müharibə başlayan günə qədər 13 dəfə oynadıq). Bununla da 
tamaşanın ömrü qurtardı... Onu repertuardan çıxartmaq üçün min 
bir qısqanclıq, sənət qısqanclığı göstərdilər: “Tamaşa gec qurtarır”, 
“Belə ağır gündə bu əsərin yeri yoxdur”... və s.” 
Cülyettadan sonra B. Şəkinskaya Şekspirin ikinci qəhrəma-
nını-Kordeliyanı ifa etdi. Lirin üçüncü qızı olan Kordeliya Barat 
xanımın obrazlar qalereyasının ən parlaq incilərindəndir. Aktrisa 
Kordeliyanın sədaqətini, nəcibliyini, mehribanlığını çox gözəl əks 
etdirmişdir. 
M. Rəfili “Bakinski raboçi” qəzetində (21.05.1941) yazır ki; 
“Tamaşanın müvəffəqiyyətli surətlərindən biri Barat xanımın ifa 
etdiyi Kordeliya roludur. O, rolun daxili aləmin, gəncliyin, 
səmimiyyətin, fədakarlığın, övlad məhəbbətin çox incəliklə açıb”. 
C. Cəfərov “Kral Lir” tamaşasındakı Sidqi Ruhulla və Barat 
Şəkinskayanın ifa etdiyi obrazlar haqqında yazırdı; “Lirin Kordeliya 
ilə görüşdüyü səhnə ən qüvvətli və həyacanlandırıcı səhnələrdən bi-
ri idi. Sidqi və Barat bu səhnəni dərin məna və ifadə qüvvəsi ilə 
oynayırlar”. 
A. Kazımov “Gənc işçi” qəzetində (24.04.1941) qeyd edir ki; 
“... Barat nisbətən gənc qüvvədir. Bir neçə il bundan əvvəl Cülyetta 
rolunda səhnəmizdə çıxış edən bu gənc artistkanın inkaşafında da 
Şekspir obrazlarının böyük təsiri olmuşdur. İndi isə Barat, Şekspirin 
yaratmış olduğu qadın obrazlarının ən görkəmlilərindən biri olan 
ağıllı, qürurlu və məlahətli Kordeliya rolunda çıxış edir”. 
M. S. Əfəndiyev “Kommunist” qəzetində (16.05.1941) yazır 
ki; “Saf qəlbli, zərif və hərəkətlərində cəsarətli Kordeliya rolunu 
 38 
oynayan ... Barat hər tamaşadan-tamaşaya artan bir sənətkar 
olduğunu bir daha sübut etdi. Barat, Kordeliyanın mürəkkəb xarak-
terini qarşımızda çox dərin, sakit və qəşəng aşkar edə bildi”. 
 
 
 
 
 
 
 
 
 
 
 
 
 
 
 
 
 
Atasını dərin məhəbbətlə sevən Kordeliya-Barat xanım onun 
bütün acı sözlərinə dözürdü və həmişə ona kömək etmək istəyirdi. 
Tamaşanın axırlarında Lir xəstə olur. Kordeliya-Şəkinskaya ona 
göstərdiyi nəvazişi, qayğını tamaşaçı uzun zaman unuda bilmirdi. 
Bütün bu deyilənlərdən sonra belə qənaətə gəlmək olar ki, 
Kordeliya obrazı Barat Şəkinskayanın dünya dramaturqlarının əsrlə-
rində sevə-sevə yaratdığı obrazlar içərisində ən yüksək zirvəyə 
çatmış sənət nümunəsidir. 
Görkəmli səhnə ustası olan B. Şəkinskayanın yaradıcılıq im-
kanları böyük idi. Onun sənətinin geniş diapazona malik olması ifa 
etdiyi obrazlardan aydın görünürdü. Bu bənzərsiz sənətkar hər bir 
“Kral Lir” tamaşasından səhnə. 
 Lir – SSRİ xalq artisti S.Ruhulla,  
Kordeliya – B.Şəkinskaya,  
 39 
rolu ən xırda detalına kimi elə açırdı ki, ona inanmamaq mümkün 
olmurdu. 
B. Şəkinskaya keçmiş və müasir mövzularda müxtəlif xarak-
terli obrazlar yaratmışdır. Aktrisa 1941-1945-ci illərdə M. Hüseynin 
tərcümə etdiyi, Səftər Turabovun tamaşaya qoyduğu Konstantin 
Simovun “Vətən oğlu” (“Bizim şəhərli oğlan”) tamaşasında Varya 
(27.09.1941), R. Təhmasibin quruluş verdiyi M. İbrahimovun 
“Madrid” tamaşasında (A. İsgəndərov tərəfindən bərpa və yenidən 
işləndi) Aida (24.01.1942), M. H. Təhmasibin Ə. Şərifovun qurulu-
şunda tamaşaya qoyduğu “Aslan yatağı” pyesində Lena 
(28.03.1942), Zeynal Xəlilin S. Turabovun səhnəyə qoyduğu “İnti-
qam” mənzum dramında Nataşa (16.05.1942), A. İsgəndərovun qu-
ruluşunda M. İbrahimovun “Məhəbbət” dramında Hürü 
(31.10.1942), S. Turabovun quruluşunda C. Cabbarlının “Almaz” 
pyesində Almaz (10.01.1943) rollarda çıxış etmişdir. 
K. Siminovun “Vətən oğlu” tamaşasındakı B. Şəkinskayanın  
ifa etdiyi Varya obrazı haqqında “Ədəbiyyat və incəsənət qəzeti 
(01.10.1941) yazır ki; “Varya rolunda Barat Şəkinskaya özünü 
çoxtərəfli talanta malik olan bir aktrisa kimi göstərdi. Barat 
şıltaqlığında mahir olduğu qədər, lirik səhnələrdə də olduqca təbii, 
səmimi və valehedicidir”. 
1942-ci il mayın 16-da, müharibənin ağır günlərində Z. 
Xəlilin “İntiqam” mənzum dramı tamaşaya qoyuldu. Quruluşçu 
rejissor Səftər Turabov bu tamaşada B. Şəkinskayanı Sidqi Ruhulla 
ilə tərəf müqabili etmişdir. Aktrisa özü bu haqda belə yazır; “1942-
ci ildə Sidqi Ruhulla ilə biz Zeynal Xəlilin “İntiqam” pyesini 
işləməyə başladıq. Pyes Vətən müharibəsində, Ukrayna partizan-
larından bir qrupu haqqında mənzum dastan idi. O, Taras, mənsə 
onun qızı Nataşa rollarını məşq edirdik... Sidqi Ruhulla ilə oy-
nadığın “İntiqam” tamaşasındakı hər səhnənin mənim üçün böyük 
əhəmiyyəti vardır. Bir hadisə heç yadımdan çıxmaz: 
Quruluşçu rejissor Səftər Turabovun tamaşada belə bir səhnə 
mizanı var idi. Faşistlər ata-bala bizi quyunun çarxına bağlayıb 
çəkməli idilər. Əsl çarxa Sidqi Ruhullanı bağladılar. Mən isə 
 40 
yalandan dartınmalı idim, guya məni də bağlayıb çəkirlər. Razılaş-
madım. Axı, Sidqi müəllim hara, mən hara? Mübahisə, inciklik, heç 
bir şey məni yumşaltmadı, axırda tənəffüs elan etdilər. Qayıdıb mən 
deyən kimi məşq etdim. İş qurtarandan sonra Sidqi müəllim məni 
öpüb dedi:-Sağ ol, qızım. Sənətdə heç vaxt güzəştə getmə! Adət 
edərsən...” 
B. Şəkinskaya Nataşanın özünəməxsus təbiliyini real vəziy-
yətdə tamaşaçıya çatdırırdı. Aktrisanın ifasında Nataşa müharibədən 
sonra azad gələcəyə böyük inamla baxan rus qızı idi: 
Mənim də qəlbimdə çoxdur arzular, 
Hər vuran ürəyin bir dünyası var. 
Düzdür, qabaqdadır ömrün ləzzəti. 
Nataşa-Şəkinskaya Saşanı böyük bir eşq ilə sevir və bu 
ayrılığa dözə bilmirdi: 
Elə danışmağa yaxşı dilin var, 
Diddi ürəyimi, yedi intizar! 
Barat xanım səhnədə Nataşanı ifa edərkən bizim yol gözləyən 
gəlinlərin ürəyinə təskinlik verərək, onların dərdini unutdurmağa 
çalışırdı. 
Tamaşanın ən maraqlı yerlərindən biri də Nataşa-Şəkinska-
yanın Taras-Sidqi Ruhulla ilə olan səhnəsi idi. Bu səhnədə Taras ilə 
Nataşa hündür bir ağacın budağından sallanmış iki kəndirin altında 
dayanırdılar. Nataşa-Şəkinskaya bu səhnəni elə oynayırdı ki, S. 
Ruhulla kimi böyük sənətkarın yanında onun ifası gölgədə qalmırdı 
və tamaşaçılar tərəfindən alqışlarla qarşılanırdı. 
Beləliklə, aktrisanın yaratdığı Nataşa obrazı unudulmaz 
obrazları içərisində özünə layiqli yer tutdu və tamaşaçılar tərəfində 
yüksək qiymətləndirildi. 
1943-cü il yanvar ayının 10-da teatr C. Cabbarlının “Almaz” 
əsərini S. Turabovun quruluşunda tamaşaçılara yenidən təqdim etdi. 
Almazın kamil ifaçısı kimi ad qazanmış Sona Hacıyevadan sonra bu 
obrazı ifa etmək Barat xanımdan böyük məsuliyyət tələb edirdi. Bu 
tamaşada iki Almaz ifa edən aktrisa var idi. Barat Şəkinskaya və 
ona dublyor Sona Hacıyeva. Barat xanım Almazı az oynadı, 
 41 
təxminən üç ay. B. Şəkinskayanın Almazı təhsil görmüş, kəndə 
qayıtmış müəllimə idi. Kəndəki köhnə mühit və adətlər onu narahat 
edirdi. O, kənddə tərəqqinin tərəfdarı idi. Bu da orda yaşayan köhnə 
fikirli insanları qane etmirdi. Almaz-Şəkinskaya arzularının həyata 
keçməyi üçün mübarizə aparırdı. Buna görədə Almaz ciddi 
maneələrlə qarşılaşırdı. Barat xanımın ifasında Almaz mərd, 
yolundan dönməyən, mübarizəni sona qədər aparmağı bacaran əsl 
Azərbaycan qızı idi. 
Barat xanımla söhbət edərkən adama elə gəlirdi ki, o, aktrisa 
olmaq üçün dünyaya gəlmişdir. O, fəaliyyət göstərdiyi illərdə müx-
təlif teatrlarda çalışmış və öz həmkarlarına əlindən gələni əsirgəmə-
mişdir. 
 
*** 
 
1943-1944-ci illərdə Akademik Milli Dram Teatrının bəzi 
aktyorlarını tamaşa oynamaq üçün Gəncəyə göndərmişdilər. Gəncə 
teatrının və xüsusilə Mehdi Məmmədovun təkidi ilə Barat Şəkinska-
yanı iki illik həmin teatra apardılar. Çünki bunun tamaşaçı axınana 
böyük təsiri ola bilərdi. 
B. Şəkinskaya Gəncə teatrına gələndə repertuardakı bəzi ta-
maşalarda (M. Məmmədovun quruluşunda S. Vurğunun “Vaqif” 
mənzum dramında Xuraman, M. H. Təhmasibin “Bahar” pyesində 
Bahar; Həsən Ağayevin quruluşunda M. İbrahimovun “Məhəbbət” 
dramında Hürü, S. Vurğunun “Fərhad və Şirin” mənzum dramında 
Şirin) bir neçə əsas rolları hazırlayıb yaradıcı heyətə daxil oldu. Te-
atrın qastrolu zamanı A. Şirvanzadənin “Namus”əsərində Süsən və 
C. Cabbarlının “Yaşar” pyesində Yaqutu tez bir zamanda ifa etdi. 
B. Şəkinskaya 1943-1944-cü illərdə Gəncə teatrında  Mehdi 
Məmmədovun quruluşunda Lope de Veqanın “Nə yarıdan doyur, nə 
əldən qoyur” (“Bağban iti”) komediyasında Diana; M. Hüseynin 
“Nizami” əsərində Afaq; R. Təhmasibin quruluşunda R. Rzanın 
“Vəfa” pyesində İntizar, Ülkər; M. Məmmədovun quruluşunda      
M. Hüseyn və İ. Əfəndiyevin “İntizar” dramında Gülyaz; Arkadi 
 42 
Qaydarın “Timur və onun komandası” əsərində Timur;  N. Filip-
povanın “Partizan Kostya”sında Kostya; H. Ağayevin quruluşunda 
M. F. Axundovun “Hacı Qara” komediyasında Sona xanım rollarını 
ifa etdi. 
1943-cü il may ayının 22-də B. Şəkinskaya Lope de Veqanın 
“Bağban iti” pyesində Diana rolunu tamaşaçılara təqdim etdi. C. 
Cəfərov Mehdi Məmmədov haqqında yazdığı “Rejissor sənəti” 
(1969) kitabında çox gözəl qeyd edir ki, “Barat Kirovabadda (İndiki 
Gəncə-İ.A.) işləyəndə teatr Lope de Veqanın “Bağban iti” pyesi 
üzərində işləyirdi. Tamaşaların birində məlum oldu ki, aktrisa 
Solmaz xəstələnib. Onda Baratı-Diananı baş rolu oynamağa çağırdı-
lar. Əsərin mətninin yarısı Diananın idi. Mehdi özü ona sufliyorluq 
etməli oldu. Baratın hazırlıqsız oynadığı bu rol hamının təcübünə 
səbəb oldu. Bə o bu çətin rolu çox gözəl oynadı. Çünki bu rol 
Baratın cəldlik, çeviklik və temperamentinə çox yaxın idi. Və Barat, 
Solmaz xanımla bərabər bu rolun ifaçısı oldu”. 
1943-cü il Gəncə teatrının yaradıcılıq illərindən biri idi. 
Müxtəlif əsərlərlə tamaşaçıları sevindirən tamaşalar arasında M. 
Hüseynin “Nizami” pyesinin səhnədə göstərilməsi tamaşaçı axınına 
səbəb olmuşdur. 
Qəribədir ki, paytaxt teatrından təxminən bir il sonra Gəncə 
teatrı “Nizami”əsərinə mürüciət etmişdilər. Barat Şəkinskaya Gəncə 
teatrında Nizaminın ömür-gün yoldaşı Afaqı ifa etdi. 
İ. Kərimov yazır ki; “Həmin dövrün ən yaxşı tamaşalarından 
olan “Nizami”də (rejissor M. Məmmədov, rəssam S. Hacıyev) 
məhəbbət, vətənə, xalq səadətinə bağlılıq üzvi vəhdətdə canlandırıl-
mışdır. Bütün tamaşa boyu bu iki xətt bir-birini tamamlayır, əsərin 
ideya-emosional məzmununu qüvvətləndirirdi. Möhkəm ansamblda 
çıxış edən aktyorların, xüsusilə Əşrəf Yusifzadə (Nizami), Barat 
Şəkinskaya (Afaq) və Səməd Tağızadənin (Şirvanşah) ifası çox 
təsirli idi”. 
Tamaşanın ilk səhnələrində Afaq-Şəkinskaya adama elə gəlir 
ki, bütün qayğılardan azaddır. Lakin sonrakı səhnələrdə Afaqın 
 43 
xəzərlərlə döyüş səhnəsində Barat xanım azərbaycanlı qızına məx-
sus mərdliyi tamaşaçıya göstərirdi. 
Aktrisanın ifasında Afaq Nizamini böyük məhəbbətlə sevən 
bir insandır: 
“-Yox, yox sənin öz piyalən zəhərlə də dolu olsa, mən onu 
şərbət kimi içərəm”. 
Beləliklə, B. Şəkinskayanın ifasında Afaq mehriban insan, 
qardaşını dünyalar qədər istəyən başı və Nizamini hədsiz məhəb-
bətlə sevən vafalı qadın idi. 
1943-cü il noyabr ayının 21-də R. Təhmasibin quruluşunda 
tamaşaya qoyulan R. Rzanın “Vəfa” pyesində B.Şəkinskayanın ifa 
etdiyi İntizar maraqlı bir obraz idi. 
A. İsmayılova (1977) yazır ki; “... Barat Şəkinskayanın ən 
müvəffəqiyyətli rollarından biri R. Rzanın “Vəfa” əsərinin tama-
şasında İntizardır. Quruluşçu rejissor Rza Təhmasib tamaşanın 
müvəffəqiyyətində Barat xanımın əməyinə böyük qiymət verirdi. 
İstedadlı aktrisa bir sənətkar kimi öz yaradıcılıq imkanlarından və 
realist teatr xadimlərinin gözəl ənənələrindən həmişə bacarıqla 
istifadə etmişdir”. 
1944-cü ildə Gəncə teatrında H. Ağayevin quruluşunda         
M. F. Axundovun “Hacı Qara” komediyası səhnəyə qoyuldu. Bu 
tamaşada Barat xanım baş rollardan birini, Heydər bəyin sevgilisi 
olan Sona xanımı ifa edirdi. 
B. Şəkinskayanın ifasında Sona obrazı mehriban, istiqanlı və 
ağıllı qız idi. Sona-Şəkinskaya üçün cəh-cəlal, var-dövlət mənasız 
idi. Aktrisanın Sonası ancaq sevmək və sevilmək istəyirdi. Artıq 
görkəmli sənətkar kimi yüksəlmiş Barat Şəkinskaya müəllifin fikri-
nə sadiq qalaraq ifa etdiyi Sonanı bacarıqlı bir qız kimi tamaşaçılara 
sevdirmişdir. 
Barat Şəkinskaya bu illərdə Şəmkir Dövlət Dram Teatrında da 
vaxtaşırı çıxışlar etmiş, “Vaqif”, “Namus”, “Məhəbbət”, “Xoşbəxt-
lər”, “Aydın”, “Oqtay Eloğlu” tamaşalarında Xuraman, Süsən, Hü-
rü, Gülər, Gültəkin, Firəngiz obrazları ilə tamaşaçıları sevindir-
mişdir. 
 44 
A. İsmayılova (1977) yazır ki; “O, (B. Şəkinskaya-İ. A.) ob-
razların daxili aləmini, xarakterik xüsusiyyətlərini dərindən öyrə-
nərək, rejissorların göstərişlərini və təcrübəli aktyor yoldaşlarının 
məsləhətlərini diqqətlə dinləyib, onları öz fəaliyyətində tətbiq 
etməyi bacarmışdır”. 
Vaxtı tamam olduqdan sonra B. Şəkinskaya Mehdi Məmmə-
dovla birlikdə doğma kollektivinə Akademik Milli Dram Teatrına  
qayıdır. Bir neçə il paytaxt tamaşaçılarını intizarda qoyan bu mahir 
sənətkar tamaşaçılarını öz məftunedici ifası ilə yenidən sevindirir. 
 
*** 
 
Geniş yaradıcılıq imkanına malik olan Barat Şəkinskaya heç 
bir ifaçını təkrar etmirdi. Aktrisa yaratdığı obrazların daxili aləmini, 
psixoloji vəziyyətlərini düzgün dərk edir və böyük sənətkarlıqla 
tamaşaçılara göstərirdi. Bu baxımdan aktrisanın 1943-cü il oktyabr 
ayının 1-də Əliheydər Ələkbərovun quruluşunda tamaşaçılara təq-
dim olunan S. S. Axundovun “Eşq və intiqam” faciəsindəki Qəmər 
obrazı maraqlıdır (Barat xanım Qəməri Gəncədən qayıtdıqdan sonra 
1945-ci ildə ifa etmişdir). Tamaşaçı ilk dəfə Qəmər-Şəkinskayanı 
görəndə elə bilirdi ki, o, bütün qayğılardan azaddır. Aktrisa Qəməri 
lirik planda ifa edirdi. Qəmər-Barat xanım qardaşı Çingizə sadiq 
bacı idi. Tamaşanın final səhnəsində Çingiz dəli kim komadan çıxır 
(Çingiz rolunu, səhnəmizin böyük sənətkarı, xalq artisti Əjdər 
Sultanov ifa edirdi). Orada Çingizin Qəmər-Şəkinskaya ilə dialoqu 
son dərəcə səmimi təsir bağışlayırdı. 
1946-cı il aprel ayının 20-də Akademik Milli Dram Teatrı 
Mehdi Məmmədovun quruluşunda V. Şekspirin “On ikinci gecə” 
(tərcümə edəni M. İbrahimov) komediyasını tamaşaçılara təqdim 
etdi. Şekspir ifaçıları kimi geniş şöhrət qazanmış Azərbaycan teatrı 
bu tamaşada da yaddaşlara həkk olan obrazlar yaratdılar. Həmin ta-
maşada Barat xanım ən mürəkkəb rollardan birini Violanı (Sezario) 
ifa edirdi. 
 45 
B. Şəkinskayanın ifasında Viola A. A. Tuqanovun dili ilə de-
sək xüsusi ilə fərqlənirdi. Görkəmli sənətkar Violanı, saf məhəb-
bətlə sevən şən bir qız surətini böyük məharətlə yaratmışdır. Viola-
Şəkinskaya Orsinoya olan təmiz məhəbbətini sənətkarlıqla səhnədə 
canlandırmışdır. 
Əziz Şərif “Kommunist” qəzetində (24.04.1946) yazır ki; 
“Tamaşada iştirak edən aktyorlara gəlincə biz Barat Şəkinskayanı 
xüsusi qeyd etməliyik. Onun ifa etdiyi Biola əsərin canını təşkil edir 
və gənc aktrisamız bu simanı böyük məharət və həyacanla yaradır. 
Onun yerişi, hərəkətləri, səsi, bütün ifadə vasitələri məqsədə uyğun 
və ən yüksək tərifə layiqdir”. 
Y. Əzimzadə və Z. Nemətov “Azərbaycan gəncləri” qəzetində 
(25.04.1946) B. Şəkinskayanın bənzərsiz ifası haqqında yazırlar ki; 
“Əsərdə ən görkəmli, çətin və baş rollardan birini ifa edən ... Barat 
Şəkinskayanın oyununu xüsusi ilə qeyd etmək lazımdır. Barat, üzə-
rinə düşən ağır və mürəkkəb vəzifəni yaradıcılığına məxsus həssas 
bir incəlik və ustalıqla yerinə yetirir. Onun Sezario adı ilə oğlan 
paltarı geymiş Violası keçən illərdə oynadığı Cülyetta və Kordeliya 
surətlərindən tamamilə fərqlənir. Baratın yaratdığı Viola-bu mələk 
xasiyyətli, cəsarətli qızın yüksək bədii surəti tamaşaçılarımızın 
xatirində uzun müddət yaşayacaq”. 
A. A. Tuqanov “Ədəbiyyat qəzeti”ndə (01.05.1946.) nəşr 
olunmuş “Yüksək mədəniyyətli tamaşa” adlı məqaləsində yazırdı; 
“Bu tamaşada Viola obrazını yaratmaq ... Barat Şəkinskayanın öh-
dəsinə düşmüşdür. Barat, Şekspirin əsərlərində birinci dəfə çıxış 
etmir. O, “Romeo və Cülyetta”da Cülyettanın unudulmaz obrazını 
yaratmışdır və “Kral Lir”də Kordeliya rolunu ifa etmişdir. 
Barat Şəkinskaya “On ikinci gecə” komediyasında və isteda-
dının bizə məlum olmayan daha yeni cəhətlərini açıb göstərə bildi. 
Barat, həm qız və həm də oğlan rolu xüsusiyyətlərini daşıyan Viola-
Sezario obrazını tamaşanın əvvəlindən axırınadək ustalıqla ifa edir”. 
Ə. Şərif “İzvestiya” qəzetində (19.05.1946) “Şekspir komedi-
yası Azərbaycan səhnəsində” adlı məqaləsində yazır ki; “B. Şə-
kinskaya çox rəngarəng səhnə obrazı yaradıb. Şəkinskayanın çox 
 46 
çevik, temperamentliyi onun tək oğlan donuna girdiyi səhnələrdə 
deyil, o öz hissləri, dərdi və fikirləri ilə tək-tənha, üzbəüz qalan 
səhnələrdə də özünü biruzə verir. 
Viola-Şəkinskaya çox böyük 
müvəffəqiyyət qazanıb. B. Şəkinska-
ya ifasında bu rol, sözün əsl məna-
sında Şekspir obrazıdı”. 
Akademik Milli Dram Teatrı 
75 illik yubileyi ilə əlaqədar olaraq 
1948-ci il avqust 20-dən-sentyabrın 
5-nə qədər Moskva şəhərində qastrol 
səfərində oldular. Teatr qastrol müd-
dətində altı tamaşa nümayiş elətdirdi 
ki, bunların içərisində “On ikinci ge-
cə” komediyası da var idi. 
M. Morozovun fikirlərini      
T. Yusifbəyli “Şekspir Əzizbəyov 
adına teatrın səhnəsində” (1964) adlı  
monoqrafiyasına daxil edərək göstə-
rir ki; “Özünə məxsus Şekspir surə-
tini yaradan Barat Şəkinskaya fövqə-
ladə müvəffəqiyyət qazanan Viola... 
sizin yaxşı “Violanız” var! Bu barədə heç bir şübhə ola bilməz! 
Mən dünyada çox “Viola”lar görmüşəm. Sizin Viola gördüklərim 
Violaların ən yaxşısıdır”.  
M. Mərdanov (1959) yazır ki; “Barat Şəkinskaya Violanın 
Orsinioya olan məhəbbətini incə cizgilərlə səhnədə canlandırdı. 
Onun Violası haqqında “İzvestiya”qəzeti belə yazırdı: 
“Şekspir komediyası üzərində aparılan səmərəli iş nəticəsində 
yeni xüsusiyyətlər nümayiş etdirildi. Violla rolunun ifaçısı B. 
Şəkinskayanı xüsusi qeyd etmək lazımdır. Tamaşaçı onu Cülyetta 
və Kordeliya kimi rollardan yaxşı tanıyır. Hələ 10 il bundan əvvəl 
onun yaratdığı Cülyetta obrazı tamaşaçılarda unudulmaz bir təsir 
B.Şəkinskaya – Viola 
(Sezario) rolunda 
 47 
buraxmışdır. Bu dəfə əsil Şekspir obrazı olan Viola canlı, məlahətli, 
romantik bir varlıqdır” ”. 
Beləliklə, Azərbaycan səhnəsinin fəxri sayılan bu görkəmli 
sənətkar, öz misilsiz ifası ilə tamaşaçı qəlbinə rövnəq vermiş və ifa 
etdiyi Viola indi də yaşlı nəsil tamaşaçıların yaddaşından 
silinməmişdir. 
1947-1948-ci illərdə B. Şə-
kinskaya Ənvər Məmmədxanlının 
“Şərqin səhəri” pyesində Dilarə 
(rej. A. İsgəndərov., 07.11.1947); 
A. Fadeyevin “Gənc qvardiya” 
romanı əsasında Qleb Qrakovun 
səhnələşdirdiyi eyni adlı əsərdə 
Lyubov Şevtsova (tərcümə T. Əy-
yubov, rej. M. Məmmədov., 
04.04.1948); Ə. Haqverdiyevin 
“Pəri cadu” tamaşasında Pəri 
(üçüncü dəfə ifa etdi, rej. Ə. Şəri-
fov., 07.05.1948); İ. Əfəndiyevin 
“Bahar suları” dramında Turac 
(rej. A. İsgəndərov., 11.12.1948) 
rollarını  ifa etdi. 
1948-ci ildə Ə. Məmməd-
xanlının “Şərqin səhəri” tamaşa-
sında səkkiz nəfər Stalin müka-
fatına layiq görüldü (bu mükafat sonralar SSRİ dövlət mükafatı 
adlandı-İ.A.). Adil İsgəndərov (rejissor), Nüsrət Fətullayev (rəs-
sam), aktyorlardan Mirzağa Əliyev (Nəcəf bəy), Sidqi Ruhulla 
(Ağalarov), Mərziyə Davudova (Gülzar), Kazım Ziya (General 
Tomson), Rza Əfqanlı (Fərhad), İsmayıl Dağıstanlı (Kirov). 
Barat Şəkinskaya da bu mükafata layiq görülməli idi. Lakin 
müəyyən səbəblərə görə ona o dövrün ən yüksək mükafatı veril-
mədi. Onun səbəbini mən bilirəm. Barat xanım özü mənə danışıb. 
SSRİ xalq artisti S.Obraztsov  
və B.Şəkinskaya 
 48 
Sadəcə burda yazmağa lüzum görmürəm. Deyirdi ki, Dilarə mənim 
ən yaxşı rollarımdan biridir. 
Mən Barat xanım haqqında kitab yazarkən, araşdırma nəticə-
sində “Şərqin səhəri” tamaşası haqqında rəylər əlimə keçdi. İki 
rəydə Barat xanımın ifa etdiyi Dilarə obrazına mənfi qiymət veril-
mişdir. Şübhəsiz ki, bu rəylər kiminsə diqtəsi ilə yazılmışdır. Mən 
o, rəyləri Barat xanıma oxudum. O da mənə təkid elədi ki, həmin 
rəyləri kitaba daxil edim. Mən də daxil etdim. Barat xanım rəhmətə 
gedəndən sonra həmin iki rəyi kitabdan çıxartdım. Düz ya səhv 
etmişəm deyə bilmərəm... 
C. Cəfərov (1951) yazır ki; “Artistka Barat milyoner qızı Di-
larə rolunda, burjua aləminin mənəvi eybəcərliyini və pozğun-
luğunu yaxşı göstərir. O, şöhrətpərəst, boş və xudbin bir qızdır. 
Sadə, səmimi və dərin sevgi duyğusu ona yabançıdır. Onun Bəh-
ruzla (artist Ə. Sultanov) olan münasibəti boş bir əyləncə, şıltaqlıq 
və oyundur. Atası ilə bərabər xaricə qaçdıqları səhnədə Dilarə 
özünü tamamilə ifşa edir”. 
B. Şəkinskaya Azərbaycan və Qərbi Avropa dramaturqlarının 
əsərlərində baş rolları ifa etməklə yanaşı rus dramaturgiyasında da 
mükəmməl obrazlar yaradıb. Bu baxımdan aktrisa A. Fadeyevin 
romanı əsasında hazırlanmış “Gənc qvardiya” əsərindəki Lyubov 
Şevtsova son dərəcə maraqlıdır. İlk dəfə 1948-ci ildə aprel ayının   
4-də göstərilən bu tamaşada gənclik və qəhrəmanlıqdan bəhs olu-
nurdu. 
B. Şəkinskaya “Azərbaycan gəncləri” qəzetində (09.04.1948) 
“Lyubov Şevtsova mənim ifamda” adlı məqaləsində yazır ki; 
““Gənc qvardiya” pyesində Lyubov Şevtsova rolunu ifa etmək şə-
rəfi mənə qismət olmuşdur. Lyubov Şevtsova gənc qvardiya təşkila-
tının yaradıcılarından biridir. O, ən qorxulu anlarda belə cəsarətlə 
hərəkət edir. Almanların arxasında gizli işləmək üçün müvəffəqiy-
yətli üsullar tapır. 
Mən bu surət üzərində böyük bir ilham və maraqla çalışmışam 
və çox sevdiyim bu rolu xüsusi bir tərzdə yaratmağa səy etmişəm. 
 49 
Lyubov Şevtsova rolunu müvəffəqiyyətlə yaratmaq çətin bir işdir. 
Bu işdə mənə gənc qvardiyaçıların əziz xatirəsi ilham vermişdir. 
Mən bu surətdə gənclərin mərd simasını yaratmağa səy 
etmişəm”. 
Onu qeyd edim ki, Mehdi Məmmədovun quruluşunda tamaşa-
ya qoyulan “Gənc qvardiya” əsəri on səkkiz günün içində hazır-
lanıb, tamaşaçılara təhvil verilmişdir. Bu tamaşa haqqında C. Cəfə-
rov yazır ki; “Gənc qvardiyaçıları oynayan oktyorların hamısı cavan 
deyildi. Amma rejissor Mehdi Məmmədov deyir ki, bu aktyorların 
ifasında yaş öz əhəmiyyətini itirir. Xüsusən Barat-Lyubov Şevtsova 
rolunda”. 
N. Babayev yazır ki; “Lyuba Şevtsova rolunu ... Barat Şə-
kinskaya ifa edir. O, vətəni sonsuz məhəbbətlə sevən, şən Lyubanın 
mürəkkəb surətini doğurdan da böyük məharətlə yaradır”. 
C. Məmmədov “Azərbaycan gəncləri” qəzetində (09.04.1948) 
yazır ki; “ Lyubov Şevtsova rolunu ifa edən Barat Şəkinskaya daha 
çox diqqətə layiqdir”. 
Akademik M. Arif “Kommunist” qəzetində (12.05.1948) ya-
zır ki, “Aktrisa Barat Şəkinskaya Lyubov Şevtsova rolunda özünü 
nə qədər azad aparır. O, sanki bütün, varlığı ilə bu, hər şeyə qarışan, 
hər yerdə öz vətəndaşlıq borcunu ödəməyə çalışan, öz vətən-
pərvərlik məqsədi uğrunda hər cür təhlükəyə gedən cəsur mətin və 
fədakar qızın ruhuna girmişdir. Ağır işgəncələrdən sonra ölümcül 
hala gələn Lyuba yenə də öz qürurunu sındırmır”. 
Görkəmli aktrisa B. Şəkinskaya Lyubov Şevtsovanın sadəliyi, 
mehribanlığı ilə tamaşaçıda ifa etdiyi obraza qarçı böyük rəğbət 
qazandırmışdır. O, əldə etdiyi nailiyyətlərə arxayınlaşmadı, öz bən-
zərsiz ifası ilə tamaşaçıların qəlbini daim riqqətə gətirdi. 
B. Şəkinskaya 1949-1952-ci illərdə V. Şekspirin “Otello” 
faciəsində Dezdemana (tərcümə C. Cabbarlı, rej. A. İsgəndərov, 
06.05.1949); Lope de Veqanın “Rəqs müəllimi” əsrində Florela 
(tərcümə R. Rza, rej. M. Məmmədov, 31.07.1949); S. Vurğunun 
“Xanlar” mənzum dramında Mehriban (rej. A. İsgəndərov, 
21.12.1949); C. Məcnunbəyovun “Böyük məhəbbət” pyesində Tər-
 50 
lan (rej. Ə. Ələkbərov, 12.05.1950); V. Lavrenyovun “Amerikanın 
səsi” əsərində Mariell (tərcümə Ə. Məmmədxanlı, rej. Ə. Ələkbə-
rov, 14.12.1950); C. Cabbarlının “Od gəlini” faciəsində Solmaz 
(rej. Ə. Şərifov, 20.03.1951); M. H. Təhmasıbın “Çiçəklənən 
arzular” pyesində Həqiqət (rej. M. Məmmədov, 13.06. 1951); H. 
Muxtarovun “Ailə namusu” əsərində Yazgül (tərcümə M. İbrahi-
mov, rej. T. Kazımov, 30.10.1951); S. Vurğunun “Vaqif” mənzum 
dramında Gülnar (rej. A. İsgəndərov, bərpa., 1951); K. Haldoninin 
“Mehmanxana sahibəsi” komediyasında Mirandolina (tərcümə S. 
Rəhman, rej. M. Məmmədov, 11.09.1952); S. Vurğunun “Fərhad və 
Şirin” mənzum dramında Şirin (rej. A. İsgəndərov, 07.10.1952); C. 
Cabbarlının “Solğun çiçəklər” əsərində Sara (rej. Ə. Ələkbərov, 
bərpa). 
Barat Şəkinskayanın mahir 
sənətkar kimi yetişməyində, sənəti-
nin bütün incəliklərinə yiyələnmə-
sində, misilsiz aktrisa kimi püxtə-
ləşməsində Şekspir dramaturgiyası 
mühüm rol oynamışdır. Şekspirin 
“Romeo və Cülyetta” faciəsində 
Cülyetta, “Kral Lir” faciəsində Kor-
deliya, “On ikinci gecə” komediya-
sında Viola rollarını ifa edən bu gör-
kəmli sənətkar “Otello” faciəsində 
Dezdemonanı ifa etdi. Böyük sənət-
karlıqla yaratdığı Dezdemona obrazı 
ilə tamaşaçıların rəğbətini qazandı. 
B. Şəkinskaya xatirələrində 
(“Azərbaycan jurnalı” №5, 1974) 
yazır ki; “Adil İsgəndərov, Ələsgər, 
Əfqanlı və mən demək olar ki, öz 
axtarışlarımızda eyni nəticəyə gəl-
dik. Pyesin yeni, müasir səslənməsinə birlikdə xidmət etdik. Ələs-
gər həm də gözəl səsi, daxili ehtirası, boy-buxunu, gözəl görünüşü 
B.Şəkinskaya – Dezdemona 
rolunda 
 51 
ilə qələbə çaldı. Onun Otellosu sovet səhnəsinin yeni qələsi oldu. 
Mənə elə gəlir ki, Ələsgər kimi rəngarəng sənətkar heç olmayıb”. 
Aktrisa Dezdemona rolu haqqında “Kommunist” qəzetində 
(23.04.1964) çap olunmuş “Dörd parlaq inci” adlı məqaləsində 
yazır; “Bu dörd incinin üçünün Azərbaycan səhnəsində ilk ifaçısı 
olduğum üçün özümü xoşbəxt sayıram. Dezdemonanı məndən qa-
baq Mərziyə Davudova, Sona Hacıyeva, Yeva Olenskaya oynamış-
lar. Bu üç sənətkarın köməyi ilə məndə özümə məxsus, öz yaradı-
cılığıma xas olan cizgilərə bu obrazı yaratmağa çalışmışam. Hər 
aktyorun öz yaradıcılığına yaxın olan, sevib pərəstiş etdiyi drama-
turqu vardır. Mənim də qəlbimin ilk sehirkarı Şekspirdir”. 
B. Şəkinskaya Dezdemonanı yüksək peşəkarlıqa yaradırdı. 
Şekspir əsərlərində lazımi qədər təcrübə əldə etmiş bu qüdrətli 
sənətkar obrazı bədii səviyyəyə qaldıra bildi. 
M. Hüseyn “Azərbaycan gəncləri” qəzetində (22.05.1949) ya-
zır ki; “Dezdemona rolunda Barat Şəkinskayanın müvəffəqiyyəti 
səhnəmizin ən yaxşı qələbələrindən biri sayıla bilər. Kordeliyadan 
(“Kral Lir”də) sonra bu planda Baratın nə qədər səmimi və lirik 
tonlar tapdığını görməmək olmaz. Xüsusən Qara Qarayevin yazdığı 
gözəl musiqilə həmahəng olaraq nəğmə oxuduğu səhnədə Barat öz 
ifasını həqiqi poetik səviyyəyə qaldırır. O, nəğmə oxumaqdan daha 
çox ürəyinə daman faciəsinin yaxınlaşdığını xəfif və incə ştrixlərlə 
göstərir”. 
Aktrisa Dezdemona obrazı ilə Şekspir dramaturgiyasının ən 
kamil ifaçısı olduğunu göstərdi. Aktrisanın yaratdığı bu mükəmməl 
obrazı tamaşaçılar uzun müddət unutmadılar. 
C. Cəfərov “Əzizbəyov adına Azərbaycan Dram Teatrının 75 
illiyi” (1949) adlı kitabında yazır ki; “Aktrisa Barat Dezdemonanı 
ilk dəfə oynayır. Bu çətin bir vəzifə idi. Lakin aktrisanın istedadı 
yaradıcılığa şüurlu münasibəti və Şekspir rollarını oynamaq təcrü-
bəsi bu vəzifənin öhdəsindən müvəffəqiyyətlə gələ bilməsinə kö-
mək etdi. 
Barat öz qəhrəmanını hər iki ruhi vəziyyətdə dərindən duya-
raq və sevərək oynayır. O kədərli ikən də, məsud ikən də “mələk 
 52 
kimi təmiz”, “təbiət kimi pak”, “kövərçin kimi nazlı” və uşaq kimi 
həm məsum, həm də şıltaqdır. Barat-Dezdemona da belədir. Onun 
məhəbbəti böyük bir mənəvi qüvvədir. O, öz varlığı ilə Otellonun 
mühitini nurlandırır; Dezdemona o qədər gözəl, zəkalı və təmizdir 
ki, Otello onu sadəcə sevmir, ona müqəddəs bir varlıq, yüksək bir 
ideal kimi pərəstiş edir. Otellonun “mənim gövərçinim” və eyni 
zamanda “mənim müharib gözəlim” sözləri Barat-Dezdemonaya 
çox yaraşır. Gövərçin və müharib! Bu parodoks deyildir, həqiqətdir, 
çünki “körpə” Dezdemona öz eşqində sabit və qəhrəmancasına 
fədakardır”. 
 
 
 
 
Barat xanımın Dezdemonası şən idi, yumşaq qəlbli idi. 
Aktrisanın qəhrəmanı Otellonu ürəkdən sevən, ərinin varlığı ilə 
nəfəs alan bir qadın idi. Aktrisanın Dezdemonasında tamaşaçı onun 
böyük eşqinə nə qədər məftun olurdusa, faciəsinə bir o qədər 
kədərlənirdi. 
Əli Sultanlı “Kommunist” qəzetində (15.05.1949) yazır; 
“Şekspirin ən çox sevdiyi surətlərdən biri olan Dezdemonanı bütün 
varlığı ilə vermək çətindir. Lakin Şəkinskaya bu rolun öhdəsindən 
“Otello” tamaşasından səhnə. 
Otello – SSRİ xalq artisti Ə.Ələkbərov, 
Dezdemona – B.Şəkinskaya  
 53 
məharətlə gəlmişdir. O, Dezdemonanın həm sevgidə əldə etdiyi 
qələbə hissini... səadəti, həm də anlaşılmaz faciə qarşısında çəkdyi 
son iztirabları düzgün verir. Onun boyu, qrimi, geyimi məsum bir 
qızın xasiyyətinə çox uyğundur”. 
Z. Xəlil “Ədəbiyyat qəzeti”ndə (15.06.1949) yazır ki; “Barat 
Şəkinskaya Dezdemona rolunda bir daha göstərdi ki, o, doğrudan da 
səhnəmizdə Şekspirin qadın surətlərinin talantlı ifacılarındandır. 
Dezdemonanın-Baratın odlu bir ehrirasla sevən, sadiq, məsum 
qadın surəti uzun zaman yaddan çıxmayacaqdır”. 
“Otello” faciəsinin ən təsirli yerlərindən biri də son səhnə idi. 
Məxmərlə bəzənmiş otaq da Dezdemona şirin röyalara qərq 
olmuşdur. Otello (Ə.Ələkbərov) əlində şam gəlir, qapıları bağlayır, 
pillələri enib, “budur səbəb, budur səbəb!” sözləri ilə başlanan məş-
hur monoloqu söyləyirdi. Dezdemona-Şəkinskaya yuxudan oya-
nırdı, “kim var orada?” sözlərini elə həyacanla deyir ki, tamaşaçı 
ölüm dəqiqələrinin yaxınlaşdığını o dəqiqə hiss edirdi. Bu səhnədə 
Dezdemona-Şəkinskaya özünü müdafiə etmirdi. Sadəcə olaraq hə-
qiqəti deyirdi, əri Otellonun gözünə dik baxırdı. Çünki o, günahsız 
idi. Onun hər hansı bir kəlməsi 
Otello da şübhəni daha da artırır-
dı. Gərgin dialoqlarla gedən bu 
səhnəni həm Ələsgər Ələkbərov, 
həm də Barat Şəkinskaya əlçat-
maz bir səviyyədə yaratmışdılar.  
M. Ovçinnikov yazır ki; 
“Ələsgər Ələkbərova layiqli Dez-
demona Barat Şəkinskayadır. B. 
Şəkinskayanın Dezdemonası mü-
bariz, cəsarətli, qətiyyətlidir. Bu 
isə surətə yeni orijinal baxışdır”. 
Beləliklə, Dezdemona ob-
razı B. Şəkinskayanın böyük sə-
nətkarlıqla yaratdığı unudulmaz obrazlıarı içərisində ən yüksək 
zirvəni fəth etmiş mükəmməl sənət nümunəsi idi. 
B.Şəkinskaya – Florela rolunda 
 54 
Tamaşadan-tamaşaya, rol-
dan-rola püxtələşən bu bənzərsiz 
sənətkar görkəmli ispan drama-
turqu Lope de Veqanın 1949-cu 
il iyul ayının 31-də M. Məm-
mədovun quruluşunda tamaşaya 
qoyulan “Rəqs müəllimi” (tər-
cümə R.Rza) komediyasında 
yoxsullaşmış zadəgan nəslindən 
olan, həm mahir rəqqas, ehtiraslı 
aşiq və cəngavər Aldemaronun 
sevgilisi Florela obrazını özünə 
məxsus sənətkarlıqla ifa etdi. 
Aktrisa xatirələrində yazır 
ki; “Yadımdadır, biz Lope de 
Veqanın “Rəqs müəllimi” pye-
sini hazırlayırdıq. Leninqraddan 
rəqs müəllimi dəvət etmişdik. O 
bizimlə gündə 2-3 saat məşqul 
olurdu. Əjdərin 18, mənim 11 
rəqs nömrəmiz var idi. Əjdərin 
xoreoqrafiya sənəti ilə tanışlığı 
olduğu üçün bu vaxt ona kifa-
yət edirdi. O, öz boş vaxtların-
dan istifadə edib, mənimlə əla-
və məşqul olurdu. Nəticə də çox gözəl oldu. Biz klassik ispan 
rəqslərini professional rəqqaslar kimi ifa etdik. Florella mənim çox 
sevdiyim rollardan oldu”. 
M. Hüseyn “Kommunist” qəzetində (12.08.1949) yazır ki; 
“Florela rolunda Barat Şəkinskayanın məharətini ayrıca göstərmək 
lazımdır. Aldemaro ilə Florela “Rəqs müəllimi” komediyasının və 
ümumiyyətlə müəllifin bu mühit içərisində gördüyü əsas müsbət 
adamlardır. Onlar səhnəyə çıxdığı zaman elə bil ətraf işıqlanır. 
Saxtakarların bütün çirkin sifətləri daha aydın görünməyə başlayır. 
“Rəqs müəllimi” tamaşasından 
səhnə. Florela – B.Şəkinskaya, 
Aldemaro – Ə.Sultanov  
 55 
Bu, əlbəttə, iki rəngin-qara ilə ağın kontrastı demək deyil. Hər iki 
gənc bu mühitin məhsuludur. Lakin bunlar hər adamda başqala-
rından nə ilə seçilməli, hərəkətlərində səmimiyyət və şuxluq gös-
tərməlidirlər... Xüsusən öz sevgilisi ilə intim söhbətlər zamanı tez-
tez “rəqsə başlayaraq” dediyi səhnələrdə təbii və sadə oyunu ilə 
tamaşaçıda gülüş doğurması və özünə qarşı səmimiyyət oyatması 
aktrisanın müvəffəqiyyətli cəhətidir”. 
Dünya səhnəsinin zəngin obrazlarından sayılan Florela Barat 
xanımın ifasında özünə əbədi məskən salmışdır.  
B. Şəkinsaya xarakterik aktrisa 
idi. O, faciə, komediya və müasir 
pyesləri ifa etdikdə belə öz yaradıcı-
lıq təravətini itirmirdi, hər dəfə ta-
maşaçılar tərəfindən rəğbətlə qar-
şılanırdı. Əlbəttə “Rəqs müəllimi” 
komediyasındakı Floreladan sonra 
C. Məcnunbəyovun “Böyük məhəb-
bət” pyesindəki kəndli qızı Tərlan 
tamam əks insanlardır. Lakin Barat 
xanımın ifasında hər iki obraz 
tamaşaçıya sevilirdi və sənətkarın 
böyüklüyünə heyran qalınırdı. 
R. Şahvələd “Kommunist” qə-
zetində (24.06.1950) yazır ki; 
“Kənddən Daşkəsənə gələnlərin içə-
risində sadə kəndli qızı Tərlan da 
(Barat Şəkinskaya) vardır. Müəllif, 
rejissor və başlıca olaraq aktrisanın özü bu rolu çox maraqlı mi-
zanda qurmuş və hər səhnədə dəyişən, artan, inkişaf edən bir vəziy-
yətdə tamaşaçılara çatdırmışlar. Aktrisanın əsas müvəffəqiyyəti 
ondan ibarətdir ki, bu rol bu vaxta kimi səhnəmizdə gördüyümüz 
surətlərin heç birinə bənzəmir. Ruhən Turaca (“Bahar suları”) yaxın 
olsa da burada tamamilə başqa bir keyfiyyət vardır. Şəkinskayanın 
B.Şəkinskaya – Tərlan rolunda 
 56 
surət üçün seçdiyi ifadə, danışıq tərzi səmimi və orijinaldır. Onun 
hətta şən gülüşlərində belə bir sadəlik, şirinlik və məziyyət vardır”. 
B. Şəkinskaya üçün kəndli qızı Tərlan obrazını yaratmaq o 
dərəcədə çətin deyildir. Klassik əsərlərdə son dərəcə mürəkkəb 
obrazlar yaradan bu mahir sənətkar Tərlanı da yüksək səviyyədə ifa 
etmişdir. 
1951-ci ildə S. Vurğunun “Vaqif” mənzun dramında Barat 
xanım  Vaqifin gəlini Gülnar obrazını yaratdı. Aktrisa bu rolu ifa 
edən günü belə xatırlayır: “-Bir gün məlum oldu ki, Gülnarı (“Va-
qif”də) oynayan aktrisaların ikisi də xəstədir. Adil İsgəndərov məni 
təcili teatra çağırdı və rolu mənə verdi. Bu şərtlə rolu götürdüm ki, 
Ələsgər Ələkbərov mən səhnəyə çıxana qədər heç bir şey bilməsin. 
Adil əlacsız qalıb, razı oldu. Xülasə, axşam mənə gəlin paltarı 
geyindirib, üzümə qırmızı duvaq salıb, qolumdan tutub səhnəyə çı-
xartdılar. Gətirib orta pilləkəndə dayandırdılar. Vaqif (Ə. Ələk-
bərov) mənə yanaşıb “A qızım, üzündən götür duvağı, qoy açıq 
görünsün ayın qabağı...” deyib duvağı üzümdən götürdü... Mat 
qaldı. Bu kimdir? Həm çaşdı, həm hirsləndi. Özünü ələ alıb səhnəni 
birtəhər oynadı. Sonra tufan qopdu... Amma mən çaşıb qalmışdım, 
bu kişiyə nə oldu? O bəyəm Gülnarə birdən-birə görmüşdü? Ona 
nə, kimdi? Gülnarı Əlibəy özü seçib almışdır. Başqa kişi onu necə 
görə bilərdi?” 
Gülnar rolunu B. Şəkinskayadan əvvəl Sona Hacıyeva böyük 
sənətkarlıqla ifa etmişdir. Əlbəttə Sona xanımdan sonra tələbkar 
tamaşaçıların qarşısında Gülnar rolunu ifa etmək aktrisadan böyük 
bacarıq, gərgin zəhmət tələb edirdi. Lakin buna baxmayaraq Barat 
xanım heç kimin oyunun təkrar etmədi, səhnədə öz Gülnarını 
yaratdı. 
B. Şəkinskayanın ifasında Gülnar nəzəri cəlb edən azərbay-
canlı qızı idi. Tamaşaçı ilk görüşdən Gülnar-Şəkinskayanı utancaq, 
qayğısız görürdü. Tamaşaçılar Gülnarla ikinci şəkildə görüşürlər, 
dördüncü şəkildə isə əməlli-başlı tanış olurlar. Gülnar-Şəkinskaya 
şair Vaqifin gəlini olması ilə fəxr edirdi. O, bu ocağın namusunu 
göz bəbəyi kimi qoruyurdu. Tamaşa boyu Gülnar-Şəkinskaya anası 
 57 
Əminə xala ilə görüş səhnəsində çox şən görünürdü. Gəlin gəldiyi 
evin müqəddəsliyindən anası üçün danışan Gülnar-Şəkinskaya Xu-
ramanın xəyanətinə gözyuma bilmirdi. Utandığından Vaqifin üzünə 
dik baxa bilməyən Gülnar-Şəkinskaya hıçqırıqlar içində Xuramanın 
xəyanət etdiyini Vaqifə bildirirdi. Bütün bunları aktrisa elə yüksək 
peşəkarlıqla ifa edirdi ki, tamaşaçılar  onun təmiz əqidəsinə baş 
əyməyə bilmirdi. Sonra tamaşaçılar Gülnarla doqquzuncu şəkildə, 
zindan səhnəsində rastlaşırdı. O, zindana salınmış Vaqif və Əlibəyə 
yemək gətirməsi, ağlaya-ağlaya “ Alın, ac qalmayın”-dediyi sözlər 
son dərəcə təbii və inandırıcı idi. Gülnar-Şəkinskaya Vaqifin yaz-
dığı məktubu gizlədib, meşədə özünə məskən salmış Eldara çatdır-
ması olduqca təbii idi. Barat xanım Gülnarın xarakterini dəqiq gös-
tərməyə nail olmuşdur. 
Beləliklə, B. Şəkinskaya Səməd Vurğunun qüdrətli qələ-
mindən çıxmış “Vaqif” pyesindəki Gülnar obrazına gözəl səhnə 
həyatı vermiş, bu cəsarətli qızı xalqın yaddaşına həkk etmişdir. 
1952-ci il sentyabr ayının 11-də M. Məmmədovun quruluşunda 
Karlo Holdoninin “Mehmanxana sahibəsi” komediyası S. Rəhma-
nın tərcüməsində tamaşaya qoyuldu. Bu tamaşadakı Mirandolina 
obrazı B. Şəkinskayanın sevə-sevə yaratdığı səhnə qəhrəmanların-
dan biri oldu. 
Aktrisanın yaratdığı Mirandolina komik obrazdır. Görkəmli 
rejissor Mehdi Məmmədov tərəfindən  ən xırda detalına qədər 
işlənmiş bu tamaşanın müvəffəqiyyətlə çıxmasında Barat xanımın 
Mirandolinası əvəzsiz idi. 
B. Şəkinskaya xatirələrində yazır; “Holdoninin “Mehmanxana 
sahibəsi” tamaşasında belə bir səhnə var idi. Qadınlara nifrət edən 
Kavaleri (bunu Möhsün oynayırdı) ram etmək üçün Mirandolina 
min kələk işlədir. Həmin səhnədə söhbət əsnasında guya 
Mirandolinanın ürəyi gedir. Kavaler su dalınca qaçır. O gedəndən 
sonra qızın bir monoloqu var, onu söyləyib tələcik yerə uzanır və 
Kavaler əlində su qayıdır. Məşqlərin birində Möhsün tələcik gəlib 
ayar tərəfdə oturdu və suyu mənə içirmək istəyəndə ayağıma baxıb 
heyrətləndi. Təəccüblə, guya başımı axtarırmış kimi o yan-bu yana 
 58 
baxırdı. Axırı ki, başımı “tapıb” suyu mənə içirdi. Səhnə alqışlarla 
qarşılandı”. 
B. Şəkinskayanın yaratdığı Mirandolina şıltaq idi, tamaşaçıya 
elə gəlirdi ki, o, qayğılardan azaddır. 
C. Cəfərov “Rejissor sənəti” 
(1969) kitabında qeyd edir ki; 
“Baratın yaratdığı bütün qadın 
surətlərində bir əsas xətt keçir. 
Qadın taleyi, öz xoşbəxtliyini 
axtaran, bu xoşbəxtlik uğrunda, öz 
taleyi uğrunda mübarizə xətti. Və 
bu mübarizədə onun qəhrəmanları 
üz-üzə durur. Yəqin elə buna görə 
də Baratın oynadığı komik rollarda 
belə bir qadın kədəri dramatik nota 
keçir və bu da aktrisanın yaratdığı 
surətin həyatiliyini sübut edir... 
Məsələ Baratın yaratdığı çə-
tin, rəngarəng obrazda deyil, onun 
özünün şəxsiyyətinin bu rola ya-
xınlığıdır. Bu sözləri böyük sənət-
kar Babanova haqqında da demək 
olar. Onları yaxınlaşdıran, doğma-
laşdıran bir sənətkarlıq var. 
Barat bu rolun içində başqalaşa bilir. Mehdi bu oxşayışı 
onunla Mirzağa Əliyev arasında görür. 
Barat uşaqları, yaşlıları, qızları, oğlanları oynayır, eyni za-
manda bu surətləri psixoloji rənglərlə, boyalarla, hərəkət və mimi-
kayla oynayır. Təkcə “Mehmanxana sahibəsi”nə baxsan bu çizgilə-
rin hamısına rast gəlirsən”. 
B. Şəkinskaya səhnədə canlandırdığı müxtəlif xarakterli ob-
razların hər biri bitkin sənət nümunələridir. 
Bu baxımdan B. Şəkinskayanın S. Vurğunun “Fərhad və 
Şirin” əsərindəki Şirin obrazı son dərəcə maraqlıdır. 
B.Şəkinskaya – Mirandolina 
rolunda 
 59 
Böyük Bətən müharibəsinin qızğın bir dövründə xalq şari 
Səməd Vurğun üçüncü mənzum dramı olan “Fərhad və Şirin” pyesini 
teatra təqdim etdi. Tamaşanın quruluşçu rejissoru Adil İsgəndərovun 
rol bölgüsündə Fərhadı-Ələsgər Ələkbərov və Rza Əfqanlıya, Şirini-
Mərziyə Davudova və Fatma Qədriyə, Xosrovu-Əjdər Sultanov və 
Ağasadıq Gəraybəyliyə, Azər babanı-Əli Qurbanova tapşırmışdır. 
1941-ci il noyabr ayının 6-da 
“Fərhad və Şirin” tamaşası ilk dəfə 
nümayiş olundu və tamaşaçılar 
tərəfindən rəğbətlə qarşılandı. 
 On bir il keçəndən sonra 
1952-ci il oktyabr ayının 7-də B. 
Şəkinskaya səhnədə öz Şirinini 
yaratdı, özü də hazırlıqsız. 
Aktrisa özü qeyd edir ki; 
“Moskvadan Azərbaycan teatrına 
gəlmiş rejissor Tarxanov S. Vurğu-
nun “Fərhad və Şirin” tamaşasına 
baxaraq demişdir ki, hər iki Şirin-
Fatma Qədri də, Mərziyə Davudova 
da bu rola yaşlarına görə uyğun gəl-
mirlər. 
-Bizdə gənc Şirin də var-deyə 
rejissor Adil İsgəndərov onu inan-
dırdı. 
Heç ağlıma da gətirməzdi ki, 
bu mürəkkəb obrazı üç günün içində yaratmağa müvəffəq ola-
cağam. İş elə gətirdi ki, o, mənim yaradıcılıq taleyimdə ən uğurlu 
obrazlarımdan biri oldu...”  
B. Şəkinskaya xatirələrində yazır ki; “Bu rol mənə sonradan 
verilmiş və Xosrovla olan şəkilləri Gəraybəyli ilə məşq eləmişdim. 
Xosrovun əsas məqsədi nəyin bahasına olursa-olsun Azərbaycanı 
İrana qatmaqdı. İlk görüşdə onun sevgisinə, şəxsən mən inanmırdın. 
Gəraybəyli, bu səhnədə (Şirinlə ilk görüş səhnəsi) öz qələbəsindən 
   B.Şəkinskaya – Şirin rolunda 
 60 
zövq alır, təmtəraqla səhnəyə gəlirdi. Ona qarşı çox soyuq olmağı 
qət etdim! Hətta əsərin səkkizinci şəklində Fitnə ilə söhbətdə həm 
Xosrovu, həm Fərhadı sevməyim haqqındakı: 
Fitnə-Bəlkə ikisini birdən sevəsən? 
Şirin-Onları üz-üzə qoymuşdur zaman; 
Kimin sinəsində böyüksə urək; 
Onun məhəbbəti qalib gələcək!.. 
-sözlərini pozdum. Əlbəttə, bu sözləri pozmaqla haqlı olduğu-
ma həm Səməd Vurğunu, həm də Adil İsgəndərovu inandırmışdım. 
 
 
 
 
Lakin bir neçə tamaşadan sonra Xosrovu Əjdər Sultanov oy-
nayanda başa düşdüm ki, Səməd Vurğun o sözləri niyə yazıbmış?! 
Və bir qədər incidim ki, mənə Əjdərlə məşq verməmiş niyə səhnəyə 
baraxdılar. Əjdər səhnəyə çıxanda ilk baxışda ikimizdə sehirləndik. 
Onun gözlərində yalnız məhəbbət, həsrət gördüm. Baxışları qəlbimə 
sancıldı. Ürəyim çox sürətlə döyünməyə başladı. Nə edəcəyimi, nə 
deyəcəyimi unutdum. İçimdə hüzünlü bir fəryad qopdu. Bir az 
“Fərhad və Şirin” tamaşasından səhnə. 
Fərhad  – SSRİ xalq artisti Ə.Ələkbərov, 
Şirin – B.Şəkinskaya  
 61 
qabaq onun arvadı Məryəmlə söhbətim olmasaydı, mən necə xoş-
bəxt ola bilərdim. Çünki o mənim ilk eşqim idi. Əfsus... Bax, be-
ləcə, o rolu Gəraybəyli ilə başqa, Əjdərlə isə tamam başqa təfsirdə 
aparırdım”. 
Azərbaycan səhnəsində müxtəlif səpgili, yüksək səviyyəli 
obrazlar yaradan Barat Şəkinskaya Şirinə öz baxışı ilə yanaşmışdır. 
Aktrisa Şirinin sevgisini, əzabını dərk edərək yaradırdı. 
Tamaşaçı Şirin-Şəkinskaya ilə tamaşanın birinci şəklində 
rastlaşırdı və bu böyük amallı Azərbaycan qızını oxlu, kamanlı gö-
rürdü. Aktrisa səhnəyə gəlişində tamaşaçılara Fərhadı sevdiyini bil-
dirirdi. Şirin-Şəkinskaya sevginin böyük nemət olduğunu duymaqla 
yanaşı, vətənini də hər şeydən üstün tutan ismətli bir qız idi. 
Barat xanımın lirik planda yaratdığı Şirin təkcə pak qəlbli 
deyildir, eyni zamanda dərrakəli və qətiyyətli idi. Bütün bunları 
aktrisa bütün sənətkarlıqla tamaşaçılara çatdırırdı. 
Fərhadı böyük məhəbbətlə sevən Şirin-Şəkinskaya Xosrovun 
sarayında yalqız oturduqda belə öz doğma vətənini kədərlə 
xatırlayırdı: 
Eldən uzaq düşdüm, vətəndən iraq, 
Bir daş qəfəsdəyəm, ürəyim dustaq... 
Bu sözlər aktrisanın ifasında elə daxili ehtirasla deyilirdi ki, 
tamaşaçılar Şirinin dərdinə şərik olmaya bilmirdilər. Xosrovun 
arvadı Məryəmlə dialoqdan sonra Şirin-Şəkinskaya Xosrovun 
yalançı məhəbbətinə nifrət edərək: 
Ah, nələr var imiş dünyada, nələr, 
İçimdə kimsəsiz bir quzu mələr... 
Söylə, bir, hardasan, hardasan, Fərhad? 
-sözlərini həyacanla deyib, taqətsiz halda görünürdü. Sonra 
Xosrov səhnəyə daxil olurdu. Şirin-Şəkinskayanın Xosrovla apar-
dığı dialoqlarda tamaşaçlar bir daha onun mətinliyini duyurdu. 
Şirin-Barat xanım Azərbaycanın İrana qarışa biləcəyini və bu işin 
böyük səhv olduğunu Xosrova açıq-aşkar deyirdi: 
Nə deyim... bu sizcə belədir, bəlkə. 
Lakin düşünün ki, böyük bir ölkə 
 62 
Yamaq ola bilməz heç bir torpağa, 
Dağlar da daşlar da qalxar ayağa... 
Şirin-Şəkinskayanın Xosrovun sarayından getmək ən böyük 
arzusu idi. O, bu möhtəşəm sarayda özünə yer tapa bilmirdi, kədər 
onun bütün varlığına hakim kəsilirdir. 
Aktrisanın ifasında Şirin sevgilisi Fərhadın İran sərhəddinə 
hücum çəkməsi eşidəndə bütün varlığı ilə sevinirdi: 
Onun qollarında yerin gücü var, 
Yəqin anam vermiş bu hərbə qərar. 
Sonra tamaşaçılar Şirinlə yeddinci şəkildə rastlaşır. Barat 
xanımın Şirini yenə kədərlidir. O, artıq Xosrovun sarayında qaldığı 
üçün yox, anasını itirdiyi üçün kədərli idi: 
Onu son nəfəsdə görsəydim, barı! 
Doyunca öpsəydim o dodaqları!.. 
Ana... ana deyib bir ağlasaydım, 
Qəbrinə bir dəstə gül bağlasaydım!.. 
Bu səhnəni aktrisa elə gözəl ifa edirdi ki, tamaşaçı ana-övlad 
məhəbbətinə qibtə etməyə bilmirdi. Bu səhnədə Şirin-Şəkinskaya 
həm layiqli övlad, həm də sevən aşiq kimi çıxış edirdi. 
Şirin-Şəkinskaya sevgilisi Fərhadın Büsutun dağını yarmağa 
gedərkən ona verdiyi xeyr-dua indi də tamaşanı görən tamaşaçıların 
qulağında səslənir: 
Yazılsın adına min zəfər səsi, 
Adınla fəxr etsin Odlar ölkəsi! 
Tamaşanın ilk səhnəsində şən, qayğısız Şirin-Şəkinskaya son 
səhnələrdə mübarizdir, mərddir. Şirin-Barat xanım Xosrova verdiyi 
son cavabda öz fikrini bir daha qətiyyətlə tamaşaçılara bildirirdi: 
Nə qədər canlıyam, nə qədər varam, 
Ölsəm də qüvvətə təslim olmaram! 
Bu gündən sevirəm, sevirəm onu, 
Öz ana yurdumun igid oğlunu! 
Bu sözlər ilə Şirin-Şəkinskaya Azərbaycan qızılarının mərd-
liyini bir daha tamaşaçılara göstərirdi. Şirin-Barat xanım sevgilisi 
Fərhadın böyüklüyü, şöhrəti, igidliyi haqqında: 
 63 
Mən indi bildim ki, böyükdür Fərhad, 
Onun şöhrətinə yaraşır bu ad! 
Ömrüm də eşqim də halaldır ona- 
Odlar ölkəsinin böyük oğluna!.. 
-ehtirasla dediyi sözlər, pərdənin sürəkli alqışlar altında 
örtülməsinə səbəb olurdu. 
Tamaşaçılar Şirin-Şəkinskaya ilə bir də finalda rastlaşırdı. 
Artıq Fərhad Şapurun (bu rolu SSRİ xalq artisti Sidqi Ruhulla ifa 
edirdi-İ.A.) sözlərinə inanaraq özünə qəsd etmişdir. Şirin-Barat 
xanım Fərhadı dağın yarılması münasibəti ilə təbrik edə bilmədi. 
Aktrisanın Şirini artıq Fərhadın cənazəsi önündə dayanmış, hıçqı-
rıqlar icində son monoloqunu söyləyib, özünü xəncərlə öldürürdü. 
B. Şəkinskaya Şirinin faciəsini elə böyük ustalıqla ifa edirdi ki, 
tamaşaçılar onun böyük məhəbbətinə baş əyməyə bilmirdilər. 
Şirin obrazı Barat Şəkinskayanın ifasında böyük sənətkarlıqla 
yaratmış səhnə qəhrəmanları içərisində öz bitkinliyi ilə yaddaşlarda 
həkk olunmuş sənət nümunəsi idi. 
B. Şəkinskaya müxtəlif xarakterli obrazlar yaradarkən həmişə 
axtarışda olmağı, müşahidə etməyi bacaran sənətkar idi. Bu 
baxımdan onun T. Kazımovun quruluşunda 1953-cü il aprel ayının 
4-də tamaşaya qoyulmuş M. F. Axundovun “Lənkəran xanın vəziri” 
komediyasında yaratdığı  Ziba xanım obrazı daha maraqlıdır. 
Ziba xanım-Şəkinskaya Lənkəran xanının vəziri olan Mirzə 
Həbibin birinci arvadıdır. O, ərinin bütün pis xasiyyətlərini cəsarətlə 
üzünə deyirdi. 
Komediyanın birinci məclisində vəzir Mirzə Həbib (bu rolu 
xalq artisti Məmmədəli Vəlixanlı ifa edirdi-İ.A.) tacir Hacı Saleh ilə 
söhbət edirlər. Mirzə Həbib Hacı Salehin Rəştdə getdiyini bilib, 
istəyir ki, ikinci arvadı Şölə xanım üçün yaxası qızıl düyməli bir 
nimtənə tikdirib gətirsin. Ziba xanım-Şəkinskaya ərinin Hacı Salehə 
dediyi sözləri eşidir. Hacı gedən kimi Ziba xanım həyacanla içəri 
daxil olur. Tamaşaçının Ziba xanım-Şəkinskaya ilə ilk tanışlığı 
buradan başlayır. 
 64 
M. Hüseyn yazır ki; “Qadın surətlərini yaradan aktrisalar 
içərisində Barat Şəkinskaya daha çox nəzəri cəlb edir. Biz Ziba 
xanımın belə koloritli surətini səhnədə ilk dəfə görürük. Barat Şə-
kinskaya ilk tamaşalarda buraxdığı nöqsanları (bədii surətdə heç bir 
şey artırmayan yerli ləhcə və sairəni) son tamaşalarda islah etmişdir 
ki, bu da obrazın daha qüvvətli cıxmasına səbəb olmuşdur”. 
Komediyanın ikinci məclisində Ziba xanım-Şəkinskaya Tey-
mur ağa ilə Şölə xanımın söhbətlərinə qulaq asmaq üçün pərdənin 
arxasında gizlənirdi. Şölə xanımla Teymur ağa söhbət edərkən Nisə 
xanım vəzirin gəldiyini onlara xəbər verirdi. Şölə xanım Teymur 
ağanı pərdənin arxasında gizlədirdi, vəzir gəlirdi. Söhbət zamanı 
vəzir pərdənin arxasından səs eşidir, gedib baxdıqda Ziba xanımla 
Teymur ağanı bir yerdə görürdü. 
Bu səhnədə Ziba xanım-Şəkinskaya günahsız idi. O, təqsirsiz 
olduğunu vəzirə bildirmək üçün hər tamaşada ağlayırdı. Bir gün 
Rza Təhmasib tamaşaya baxanda görür ki, bu səhnədə Ziba xanım-
Şəkinskaya həqiqətən ağlayır. Tamaşadan sonra R. Təhmasib Barat 
xanıma ərk ilə “-dəli olmusan, niyə ağlayırsan?”-deyə soruşur. “-
Yanıram, günahsızam axı”-deyə Barat xanım cavab verir. 
1953-cü il dekabr ayının 11-də A. İsgəndərovun quruluşunda 
tamaşaya qoyulan S. Rəhmanın “Nişanlı qız” komediyasında B. 
Şəkinskaya yelbeyin, modabaz Zərifə obrazını ifa edirdi. 
Aktrisa səhnədə Zərifə obrazını ifa edərkən gülüşün cazibəsi, 
təsir qüvvəsi gözəl duyulurdu. 
Zərifə katibədir. O tikinti idarəsində mühasib işləyən Mirzə 
Salmanın (bu rolu SSRİ xalq artisti, iki dəfə SSRİ dövlət mükafatı 
laureatı Mirzağa Əliyev ifa edirdi-İ.A.) qızıdır. Təchizat şöbəsinin 
müdiri Mindilli Zərifəyə eşq elan edir. Mindillinin keçmişdə bir 
necə arvadı olub ki, onlardan da biri həkim Qəmərdir. 
Maraqlı mövzusu olan bu komediyada M. A. Əliyevdə, A. 
Gəraybəylidə, B. Şəkinskayada öz cəzibedici oyunları ilə tamaşaçı-
ları ofsunlamışdılar, onları güldürməkdən başqa həm də düşün-
dürürdülər. 
 65 
C. Səfərov yazır ki; “Barat Şəkinskayanın Zərifəsi sevdalı və 
çılğın, şən, tez aludə olan qızdır”. 
H. Şərifov yazır ki; “Yelbeyin, xəbərçi, söz gəzdirən, fikri-
zikri moda ilə geyinməkdən ibarət olan, bütün bunlarla birlikdə 
ürəyi təmiz və səmimi Zərifə rolunda ... Barat Şəkinskaya təbii və 
daha inandırıcıdır. B. Şəkinskayanın oyununda uydurma və saxta 
hərəkətlər yoxdur”. 
 
 
 
 
  
Zərifə-Şəkinskaya tamaşada atası Mirzə Salmana dərman ver-
mə səhnəsi son dərəcə maraqlı idi. Aktrisa Zərifəni ilk səhnələrdə 
elə ifa edirdi ki, tamaşaçı onu dünyadan xəbərsiz bilirdi. Lakin o, 
“Nişanlı qız” tamaşasından səhnə. 
Mirzə Salman – SSRİ xalq artisti M.A.Əliyev, 
Zərifə – B.Şəkinskaya  
 66 
son səhnələrdə Mindillinin iç üzünü görür və ona “-Necə? Birinci 
və axırıncı sevgin? Bəs deyirdin evlənməmişəm?”-deyir. Sonra 
Zərifə-Şəkinskaya bir az ciddiləşirdi və Mindilliyə nifrət edirdi. 
R. Şahvələd yazır ki; “Tamaşadakı əsas obrazlardan biri də 
Zərifədir. Söz gəzdirməkdən, xəbər yaymaqdan və yaxşı geyinib 
gəzməkdən başqa ayrı bir peşəsi olmayan Zərifə rolunda Barat 
Şəkinskaya orijinaldır. O, bu obraz üçün tipik boyalar tapmış və 
maraqlı ştrixlər seçmişdir”. 
S. Şərifov yazır ki; “Pyesdə müvəffəqiyyətlə çıxış edən artist-
lərdən biri də ... Barat Şəkinskayadır. İstedadlı artistka tamaşada Zə-
rifə rolunu ifa edir. Şəkinskaya-Zərifə bir çox institutlarda olan, la-
kin bunlardan heç birini bitirməyən, sadəlövhlüyü səbəbinə Mindilli 
kimi bir tipə aldanan, atası tərəfindən hədsiz sevilən bir qızdır. 
Mindillinin alçaqlığı Zərifənin gözlərini açır və o, mütləq təhsil 
almağı qərara alır”. 
B. Şəkinskayanın ifa etdiyi Zərifə öz təbiiliyi ilə fərqlənən 
obraz olmaqla yanaşı, aktrisanın yaradıcılığında özünə möhkəm yer 
tutmuş və tamaşaçı yaddaşına həkk olunmuşdur. 
 
 
 
 
 
 
 
 
 
 
 
 
 
 
“Prokurorun qızı” tamaşasından səhnə. 
Nil Nikitiç – R.Əfqanlı, Larisa – B.Şəkinskaya  
 67 
Yuxarıda qeyd etmişdim ki, B. Şəkinskaya uşaq rollarının 
mahir ifaçısıdır. O, Azərbaycan Akademik Milli Dram Teatrının 
səhnəsində ilk uşaq rolunu 1936-cı ilin yanvar ayında 22 yaşı 
olarkən A. Korneyçukun “Polad Qartal” tamaşasında Şəfiqə obrazı-
nı yaratmışdı. Üstündən 18 il keçəndən sonra 1954-cü il iyun ayının 
10-da M. Məmmədovun tərcümə etdiyi və özünündə quruluş 
verdiyi Yuri Yanovskinin “Prokurorun qızı” əsərində Larisa 
obrazını yaratdı. Bu obraz B. Şəkinskayanın səhnədə beşinci, yəni 
sonuncu uşaq rolu idi.  
Larisa obrazını Barat xanım səhnədə kifayyət qədər təcrübəsi 
olan bir dövdə yaratmışdr. 
 
 
 
 
 
 
 
 
 
 
 
 
 
 
 
 
 
Aktrisa xatirələrində yazır ki; “Bu obraz olduqca mürəkkəb və 
maraqlı obraz idi. Bu tamaşada Fatma Qədrinin yaratdığı ana 
obrazı, onun yaradıcılığında tamamilə yeni bir səhifə açdı, onu 
səhnədə tanımaq olmurdu. 
“Prokurorun qızı” tamaşasından səhnə. 
Soldan: Nil Nikitiç – R.Əfqanlı, Larisa – B.Şəkinskaya, 
Kira Karlovna  – F.Qədri 
 68 
Rza Əfqanlı isə şəhərin baş prokuroru Nil Nikitiç Çuyko 
obrazını özünə məxsus dərin psixoloji cizgilərlə işləmişdir. 
Ana yalnız özü ilə, ata isə tamam dövlət işləri ilə məşğul olur-
du. On beş yaşlı qızları tək başına qalır. Hətta məhkəmə qarşısında 
durmalı olur. Bu tamaşada Müxlis Cənizadə ilk dəfə özünü artıq 
aktyor adlandıra bilərdi. 
Larisa mənim oynadığım ən böyük və ən çox sevdiyim, 
mürəkkəb uşaq rolu idi”. 
B. Şəkinskaya çox geniş yatadıcılıq imkanı olan aktrisa idi. O, 
səhnədə gah uşaq, gah sevgili, gah ana, gah da şahzadə olurdu. 
Bütün bunları aktrisa öz sənətkar qəlbi ilə isitmiş və hər obrazı ilə 
tamaşaçıları düşündürməyə çalışmışdır. 
1953-cü il oktyabr ayının 9-da İ. Əfəndiyevin “Atayevlər 
ailəsində”pyesi T. Kazımovun quruluşunda tamaşaya qoyuldu və 
baş rollardan biri olan meşşan təbiətli Dilşad xanımı B. Şəkinskaya 
ifa etdi. 
Aktrisa xatirələrində yazır ki: “İlyas Əfəndiyevin “Atayevlər 
ailəsində”ki, Dilşad xanım mənim və tamaşaçıların sevdiyi rol 
olmuşdur. Sözü həddindən artıq çox idi. İlyas müəllim bu surəti 
sevə-sevə yazmışdır, görünür dövrümüzün bu yaralı yeri müəllifi-
mizə çox toxunmuşdur. İlyas müəllim cəmiyyətin yaralı yerin tapıb 
kəsmək, atmaq, islah etməkdə çox mahir yazıçıdır. Onun iti 
nəzərindən bu antipotlar, cəmiyyətə mane olan, əsəblərini korlayan, 
mələk paltarı geymiş ilanlar qaça bilmirlər. 
Dilşad xanımda zahirən çox gözəl, mələk donu geymiş, guya 
hamının xeyirxahı, ərinin müti, sevgili xanımı əslində cəmiyyəti 
pozan, gənclərin həyatına zəhər qatan bu surəti məmnuniyyətlə 
oynamışam və onu yüz yox, on rolumdan biri hesab edirəm. 
Bütün tamaşada mənim və tamaşaçıların ən çox sevdiyimiz 
səhnə telefonla prokror Hüseynovla danışan səhnə idi. 
Bu rolda rəngarənglik, cildən-cildə girə bilmək üçün hər bir 
aktyorun qibtə edə biləcəyi material var idi. Dilşad xanım demək 
olar ki, tamaşanın əvvəlindən axırına qədər səhnədə olur. İndi gərək 
 69 
elə məharət göstərəsən ki, səni dinləsinlər. Həm də birdən-birə sənə 
nifrət eləməsinlər. 
Dilşad xanım rolunda mən özümü bəyənmişəm, yadıma 
düşəndə indi də xoşbəxt oluram. 
Dilşad xanım üzərində işləyəndə çox qorxurdum. Görəsən 
məni başa düşəcəklərmi?.. Axı seçdiyim yol bir qədər sürüşkən idi. 
Mən bu riyakar qadına öz-özlüyümdə haqq qazandırır, bütün tamaşa 
boyu ürək ağrısı, göz yaşı ilə onu müdafiə edirdim”. 
C. Cəfərov yazırdı ki; “Dilşad xanım-Barat, zəngin və əlvan 
boyalar palitrası ilə rəsm edirdi. Onun qəhrəmanı özünə, öz 
hərəkətlərinin düzgün və haqlı olduğuna inanırdı. Əgər o məhəbbət, 
şərəf və fədakarlıq kimi məfhumlarla saxtakarlıq, başqalarını aldat-
mağa çalışırdısa bu onun “rola girməsindən”, maskalanmasından”, 
“ikiüzlü” olmasından irəli gəlmirdi; o məqsədinə çatmaq və bu 
yolda hər cür maniə və müqaviməti aradan götürmək üçün o, bu cür 
vasitələri tamamilə təbii hesab edirdi! Dilşad xanımın ötkəm 
təbiətini aktrisa bəyənir və öz oyunu ilə inandırırdı ki, məhz belə bir 
qadın doğrudan da sadəlövh və namuslu bir əri çaşdıra bilər”. 
B. Şəkinskayanın ifasında Dilşad xanım vətən xainləri ilə 
işgüzar adamlar arasında vəhdət təşkil edən bir qadındır. Və ona 
görə də tamaşanı maraqlı edən obrazlardan biri də B. Şəkinskayanın 
yaratdığı Dilşad xanım obrazı idi. 
M. Hüseyn yazır ki; “Dilşad rolunda B. Şəkinskayanın nə 
qədər məharətlə oynadığı ilk epizodlardan görünməyə başlayır. 
Onun, xüsusən, zəhmli hərəkət etdiyi, kimi isə hədələdiyi, kimi isə 
ürək-dirək verdiyi səhnələrdə Dilşad-Barat həqiqi xarakter dərə-
cəsinə qalxır. İnanırsan ki, bu cür qadınlar, hətta ağıllı və bacarıqlı 
ərlərini də doğru yoldan sapdıraraq tora sala bilərlər. Doğrudan da 
Xosrov Atayevin faciəsi, əsas etibarilə, Dilşadın hiyləgərliyindən  
və tamahkarlığından irəli gəlmişdir. Xəbis adamlara bir növ başçılıq 
edin bu meşşan qadın əsərdə ifşa olunan Ağasəlimdən də Xuduşdan 
da, Şahsuvarovdan da təhlükəli adamdır. Çünki Dilşad öz çirkin 
əməllərini gizlətmək üçün məhəbbət və namus kimi müqəddəs məf-
humları qorxulu bir maskaya çevirmişdir. O, ərinə sadiq olduğunu 
 70 
söylərkən çox səmimi görünür. Deyəsən, Xosrov Atayevi aldadan 
da elə budur. Dilşad-Barat Şəkinskaya hər zaman sadiq və ardıcıl-
dır, buna görə də o, çətin ifşa olunur. Aktrisanın ifasındakı ən yaxşı 
xüsusiyyət ondan ibarətdir ki, o, Dilşadı, öz hərəkətlərini doğru və 
qüsursuz hesab edən bir adam kimi oynayır. Şəkinskayanın yarat-
dığı obraz canlı və kaloritlidir. Tamaşaçı dərhal “həyatda elələri 
var” deyir və onun reallığına zərrə qədər də şübhə etmir”. 
Dilşad xanım-Şəkinskaya əri Xosrov Atayevlə (bu rolu ölməz 
sənətkarımız, respublikanın xalq artisti Əjdər Sultanov ifa edirdi.-
İ.A.) söhbət edərkən mehriban, səmimi bir qadın idi. Əri onun 
sözünə qulaq asmayıb gedəndə, Dilşad-Şəkinskaya onun arxasınca 
qəzəbli nəzər salaraq “Ah... Siz Atayevlər!..” sözlərini elə kinayə ilə 
deyirdi ki, tamaşaçı onun qəlbində yatmış, “qara ilanı” görürdü. 
A. İsmayılova (1977) yazır ki; “İ. Əfəndiyevin “Atayevlər 
ailəsində” pyesinin tamaşasında Barat xanımın oynadığı Dilşad rolu 
da onun yaradıcılığında görkəmli yer tutur. Ümumiyyətlə, aktrisa-
nın böyük yaradıcılıq istedadı ona müxtəlif surətləri-lirik qəhrə-
manları, təmiz, saf təbiətli şən insanları, eləcə də xəbis, pozğun 
cəmiyyətimizi tərk etməkdə olan yararsız tipləri eyni bacarıqla 
yaratmaq imkanı verir. Elə buna görə də onun ifasında mənəvi 
cəhətdən eybəcər, təbiətən pozğun, hər şeyə şəxsi mənfəət gözü ilə 
baxan Dilşad xanım uzun zaman yadda qalır”. 
Dilşad-Şəkinskaya namus nöqteyi nəzərindən Xosrov Atayevə 
ləkə gətirmirdi. O, xalq malına göz dikmiş Sadıqovu, Ağasəlimi, 
Xuduşu evinə gəlməsinə şərait yaradaraq böyük hörmət sahibi olan 
əri Xosrov Atayevi ləkələyirdi. 
Q. Rəsulov yazır ki; “Bir sıra mürəkkəb xarakterli obrazlar 
yaradan B. Şəkinskaya Dilşad rolunda xüsusilə böyük məharət 
göstərir. Aktrisa məkirli bir qadının sözlə ifadə olunmayan gizli 
ehtiraslarını öz hərəkətlərilə bacarıqla aça bilir. B. Şəkinskayanın 
ifasında Dilşad xanım tipik meşşan qadın kimi get-gedə tamaşaçının 
nifrətini qazanır. 
Aktrisa, pul və şöhrət düşkünü Dilşadın təbiətindəki xəbis cə-
hətləri çox inandırıcı şəkildə tamaşaçıya çatdırır”. 
 71 
H.Qasımov “Ədəbiyyat və incəsənət” qəzetində (23.10.1954) 
yazır ki; ”Barat Şəkinskaya Dilşadın mənəvi eybəcərliyini, çirkin 
hərəkətlərini tamamilə ifşa edib, qamçılayır. Bu ifşa aktrisanın 
oyununda birdən-birə deyil, tədriclə inkişaf etdirilir. Dilşad xanım 
ilk səhnələrdə mehribandır. Lakin hadisələrin inkişafı onun iç üzünü 
açdıqca, bu obraz xudpəsəndliyi, tamahkarlığı, qəddarlığı daha 
aydın meydana çıxır. O istəyir 
ki, hər şey onun əlində olsun. 
Ona qarşı hörmətsizlik edən-
lərdən həmişə intiqam almağa 
çalışır”. 
Dilşad-Şəkinskaya özün-
dən razı qadın idi. O istəmir ki, 
bir sözü iki olsun. Xüsusən 
Dilşad-Barat xanım telefonla 
prokuror Hüseynovla danışdıq-
dan sonra sözünün yerə düşdü-
yünü gördükdə dəstəyi hirslə 
yerə atır və qəzəblə “Gədələr! 
Elə bil ki, hamısı dilbir olub-
lar” dediyi sözləri unutmaq 
çətindir. 
Ə. İsmayılov və A. Ağa-
mirov yazırdılar ki; “Dilşad 
rolunu talantlı aktrisa Barat 
Şəkinskayanın ifa etməsi diq-
qətəlayiqdir. Dilşad dar və 
məhdud görüşlü, xudpəsənd 
bir qadındır. Onun şüuru köh-
nəlik qalıqları ilə xüsusi mül-
kiyyətçilik psixologiyası ilə 
korlanmışdır. Dilşad ailədə səadət və xoşbəxtliyin düşmənidir. 
Aktrisa böyük yaradıcılıq qüdrətilə ifa etdiyi bu rolu, tipik cəhətlərə 
fərdiləşdirərək dolğun və tamamlanmış xarakter səviyyəsinə 
“Atayevlər ailəsində”  
tamaşasından səhnə. 
Xosrov Atayev – Ə.Sultanov, 
Dilşad – B.Şəkinskaya 
 72 
qaldırır. Dilşad obrazı Barat Şəkinskayanın yeni yaradıcılıq 
qələbəsidir”. 
“Atayevlər ailəsində” tamaşasındakı Dilşad-Şəkinsayanın ən 
müvəffəqiyyətli səhnələrindən biri də son səhnə idi. Bu səhnədə 
Dilşad-Barat xanım əri Xosrov Atayevlə sözləşirdi və tamaşaçı 
onun qəlbindəki çirkinliyi hiss edirdi. Tamaşaçlara elə gəlirdi ki, o, 
tamaşaya yox, real həyata baxır. 
Aktrisa xatirələrində yazır: “Hərdən bütün oynadığım rolları 
yada salıb, fikirləşirəm ki, həmin rolları birdə təzədən oynasaydım 
necə oynayardım? O qədər təzə, yeni fikir gəlir ağlıma, özümü 
bağışlaya bilmirəm. 
Amma Dişad xanımı fikirləşəndə görürəm ki, yox! Bundan 
artığına gücüm çatmazdı!” 
Bu cəhətdən Barat Şəkinskayanın yaratdığı Dilşad obrazı öz 
dolğunluğu ilə diqqəti cəlb etmiş və teatr tarixində onun yerini möh-
kəmlətmişdir. 
1955- ci il mart ayının 26-da B. Şəkinskaya M. Məmmədovun 
quruluşunda Nəcəf bəy Vəzirovun “Yağışdan çıxdıq, yağmura düş-
dük” komediyasında Yetər obrazı ilə tamaşaçılar qarşısında çıxış 
etdi. 
Ə. Əliyeva “Kommunist” qəzetində (27.04.1955.) yazır ki; 
“Qadın obrazları içərisində ev qulluqçusu Yetər xüsusi yer tutur. B. 
Şəkinskayanın gözəl oyunu tamaşadakı hadisələri tamamlamaqla 
sadə adamların böyük arzu və istəklərini xoşbəxt həyat haqqındakı 
düşüncələrini aydın bir şəkildə ifadə edir”. 
B. Şəkinskayanın ifasında Yetər bacarıqlı və cəld idi. O, öz 
xanımına (Dubər xanıma) sadiq qulluqçu idi. Xüsusən Hacı 
Qənbərə “-Mən sizdən təveqqe eləyirəm bu sözü bir dediniz bir də 
ağzınıza alıb, danışmayasınız. Mən ölənəcən Dilbər xanımın kənizi-
yəm, kənizi”. -dediyi bu sözlərlə aktrisa Yetərin daxilindəki tə-
mizliyi tamaşaçılara göstərirdi. 
İ.Əfəndiyev “Ədəbiyyat və incəsənət” qəzetində (07.05.1955.) 
yazır ki, “İstedadlı aktrisa Barat Şəkinskaya Yetərin şən və nikbin 
xarakterini ustalıqla yaradır. Barat Şəkinskayanın bir aktrisa olaraq  
 73 
ən başlıca məziyyəti ondan ibarətdir ki, onun yaratdığı surətlər heç 
zaman bir-birinə bənzəmir. Bu aktrisadakı istedadla bərabər zəngin 
həyat müşahidəsinin və sənətkarlıq mədəniyyətinin nəticəsidir. 
Yetər-Barat Şəkinskaya səhnədə sözsüz dayananda belə canlı və 
orijinaldır. Tacir mühitinin boğucu havası içində qarşısına çıxan 
çətinliklər, kimsəsiz, yoxsul bir qız olan Yetəri ruhdan salmır, 
qorxudub iradəsini sarsıda bilmir. Aktrisa Yetərin cavan kəndli 
Mahmuda olan sadə, təmiz hisslərini zəif və rəngarəng boyalarla 
yaradır. Onun hərəkətlərində incə, ilıq bir xalq yumoru duyulur. 
Yetər-Barat Şəkinskaya sadəliyi ilə bərabər ağıllı, qoçaq və 
qətiyyətlidir”. 
 
 
 
 
 
 
 
 
 
 
 
 
 
 
A. İsmayılova (1977) yazır ki; “Barat Şəkinskayanın zəngin 
xarakterli səhnə obrazlarından biri də şən təbiətli, həyatı şirini-acısı 
ilə sevən, heç zaman ruhdan düşməyən, ağıllı və qoçaq Yetərdir. Bu 
rolda B. Şəkinskayanın yüksək ifaçılıq mədəniyyəti zəngin istedadı 
özünü daha aydın göstərir. Barat xanımın ifasında Yetər dünya 
“Yağışdan çıxdıq, yağmura düşdük” 
tamaşasından səhnə. 
Hacı Qəmbər – M.Vəlixanlı, Yetər – B.Şəkinskaya  
 74 
teatrı tarixində şöhrət tapmış, öz ağasından qat-qat ağıllı, zirək 
qulluqçu surətini xatırladırdı”. 
Son dərəcə istedadlı və yetkin bir aktrisa olan Barat 
Şəkinskaya geniş tamaşaçı kütləsinin məhəbbətini qazanmış böyük 
sənətkardır. Aktrisanın ifa etdiyi Yetər epizodik obraz olmasına 
baxmayaraq tamaşaçıları uzun müddət düşündürmüşdür. Çünki B. 
Şəkinsaya Yetərin xarakterini dərindən duymuş və onu sənətkar 
qəlbinin süzgəcindən keçirmişdir. 
1955-ci il dekabr ayının 24-də C. Məcnunbəyovun “İldırım” 
əsəri Əliheydər Ələkbərovun quruluşunda tamaşaya qoyuldu və B. 
Şəkinskaya əsas rollardan birini İldırımın həyat yoldaşı olan 
Yeganəni ifa etdi. 
Aktrisanın ifasında Yeganə əri İldırımın işlə əlaqədar başqa 
şəhərə getməsi ilə razılaşmayaraq “-Qadınını sevən kişi evində 
oturar. İldırım isə ildə bir dəfə qonaq gəlib yenə də gedir.”-deyir. 
Yeganə-Şəkinskaya ərinin tutduğu bu işlərlə razılaşmır. Ona 
görə Yeganə Calalın boş məhəbbətinə uyub, öz mehriban ailəsini 
dağıdır. 
Tamaşada aktrisa Yeganənin daxili aləminə vararaq onun 
keçirdiyi iztirabları tamaşaçılara ustalıqla göstərirdi. Xüsusən Ye-
ganə-Şəkinskayanın oğlu Poladla görüşdüyü səhnələr çox inandırıcı 
idi. Ana-övlad ayrılığını Yeganə-Şəkinskaya incə cizgilərlə tama-
şaçıya göstərirdi. Onun yanğı ilə “-Gör neçə vaxtdır mən sənə lay-
lay deməmişəm”-dediyi sözlərlə aktrisa Yeganənin faciəsi ilə tama-
şaçıları kədərləndirirdi. 
H. Abbaszadə “Həyatın ibrət dərsi” adlı məqaləsində yazır ki; 
“Yeganə obrazına əsərdə geniş yer verilmişdir. O, pyesdə cərəyan 
edən bütün hadisələrlə üzvü surətdə bağlıdır. Bunu nəzərə alaraq 
artistka Barat Şəkinskayanın üzərinə nə qədər böyük məsuliyyət 
düşdüyünü təsəvvürümüzə gətiririk. Yeganə-Barat ötəri məhəbbətə 
uyaraq istəkli ailəsini atandan sonra başına gələn qəzalar içərisində 
tədricən dəyişir. Şux davranışlı, iti baxışlı Yeganə etdiyi hərəkətin 
ağırlığı altında əzilir və dəyişir, peşiman olur, ancaq əli heç yerə 
çatmır, artıq gecdir. Heç kim onun bu kobud səhvinə bəraət 
 75 
qazandırmır. Uzun ayrılıqdan sonra Yeganənin oğlu ilə görüşmə 
səhnəsində aktrisa, həyatında böyük səhv edən bir ananın faciəli 
vəziyyətini xüsusi bir qüvvə ilə tamaşaçılara çatdırır”. 
 
 
 
 
 
 
 
 
 
 
 
 
 
 
 
A. Babayev “Kommunist” qəzetində (15.01.1956) yazır ki; 
“Barat Yeganəni düşünən, duyan, sevən və nifrət edən, bir sözlə, 
bütün insani xüsusiyyətlərə malik olan bir qadın kimi oynayır. Onun 
səhvi də hisslərinin coşğunluğundan və Cəlal kimi adamların şirin 
dilinə inanmasından irəli gəlir... 
Barat Şəkinskaya Yeganəni İldırıma və Cəlala olan müna-
sibətini də maraqlı boyalarla göstərə bilir”. 
Respublika mətbuatında çap olunan yazılardan görünür ki, B. 
Şəkinskaya Yeganə obrazı ilə tamaşaçıların qəlbini bir daha fəth et-
mişdir. Onun Yeganəsi həyatın zərbələrindən əzilən zavallı bir 
qadın idi. 
Ə. Ağayev “Ədəbiyyat və incəsənət” qəzetində (29.01.1956) 
yazır ki; “ “İldırım” tamaşasında öz oyunu ilə ön plana çıxan və ta-
maşaçıların diqqətini cəlb edən ... Barat Şəkinskayadır. Yeganə 
“İldırım” tamaşasından səhnə. 
Sağdan: Yeganə – B.Şəkinskaya, Lətifə – Ə.Məmmədova 
 76 
obrazı bu istedadlı aktrisanın indiyə qədər yaratmış olduğu bir çox 
yadda qalan, dəyərli obrazların sırasına daxil olacaqdır. Yeganənin 
faciəsini, onun ayrı-ayrı mərhələlərini çox böyük bir məharətlə 
yaradan aktrisa mümkün qədər həyati və təbii bir obraz yaratmağa 
nail olmuşdur. Doğrudur, Yeganənin öz ailəsindən və oğlundan 
uzaqlaşmasının psixoloji əsasları müəllif tərəfindən bir o qədər də 
tutarlı və inandırıcı verilmişdir. Yeganə İldırımdan ayrılmasına və 
öz ailəsini uşağını atıb başqasına məhəbbət bağlamasının 
səbəblərini izah edərkən deyir ki, o, (yəni İldırım) “Toyumuzdan bir 
neçə ay sonra çıxıb getdi. Cavan arvadını tək qoyub çöllərə düşdü”. 
“Mən ona gələli gəlməyəli nə gün görmüşəm... Məni kurortlara 
aparıb, mənim üçün teatrlarda lojalar açdırıb, qonaqlıqlarda stolun 
baş tərəfində əyləşdirib? mən ona gələndə kasıb tələbənin biri idi, 
indi nədir? Adi mühəndic hansı dəftərdə adı var, onu kim tanıyır?” 
... müəllifin verdiyi bu az materialın özündən çox ustalıqla 
istifadə edən Barat Şəkinskaya yaratdığı Yeganə obrazının ilk səh-
nələrdəki vəziyyətini inandırıcı bir şəkildə göstərməyə və əri get-
dikdən sonra bu qadında əmələ gəlmiş psixoloji dəyişikliyi mümkün 
qədər aydın boyalarla ifa etməyə nail olur. Lakin Barat-Yeganənin 
müvəffəqiyyətini təmin edən cəhət yalnız bu deyildir. Barat-
Yeganənin inkişafındakı mürəkkəb və gərgin vəziyyətlər daha par-
laq gözə çarpır. Barat-Yeganədə həm müvəqqəti, keçici hisslərə alu-
də olub aldanan bir qadının, həm balasından ayrılmış bir ananın izti-
rabları, həm də qadın kimi məhv olmuş, lakin insan kimi yaşamaq 
qabiliyyıtini itirmiş, son nəticə də öz taleyini bağlayan bir insanın 
mürəkkəb həyat yolu bütün incəlikləri ilə açılır. 
Uşaqla ata və xüsusilə anın görüşməsi dramaturgiya və teatr 
üçün yeni bir şey deyildir. Əslində bu məsələnin bədii təsiri bir qə-
dər də əsblərin gərginliyi və dolğun gözlərin tez boşalmasına arxa-
lanır. Bu da məlumdur ki, ana ilə balanın görüşməsi hansı vəziy-
yətdə səhnədə göstərilir-göstərilsin, bu həmişə təsirli olur. Lakin 
Barat-Yeganənin analıq hissini, analıq məhəbbətini ifadə edən səh-
nələrdə nə isə bir arginallıq vardır. Hiss edirsən ki, Yeganənin qəl-
binin ən dərin guşələrində gizli qalmış, İldırımın evində olarkən 
 77 
çiçəklənə bilməmiş analıq hissləri məhz Baratın ifasında parlaq və 
təsirli verilir. Başqa bir aktrisa bu incəliyi başqa cür verə bilər. La-
kin Baratı təkrar etmək olmaz. Barat-Yeganə öz ulduzunu öz əlilə 
söndürmüş bir xarakter kimi dama yadda qalır”. 
Beləliklə, C. Məcnunbəyovun “İldırım” tamaşasındakı dolğun 
Yeganə obrazı B. Şəkinskayanın müasir pyeslərdə yaratdığı surətlər 
içərisində özünə layiqli yer tutmuş, tamaşaçıları düşündürmüşdür. 
 
 
 
 
 
1955-1970-ci illərdə Barat Şəkinskaya İ. Səfərlinin “Göz 
həkimi” əsərində Nina Nikolayevna (rej. Ə.Ələkbərov, 26.02.1955, 
aktrisa bu obrazı qısa müddətdə hazırladıqdan sonra, ikinci iştirakçı 
kimi ansambla daxil olub); R. Rzanın “Qardaşlar” pyesində Ləman 
xanım (rej. M. Məmmədov, 02.06.1956); S. Vurğunun “Vaqif” 
mənzum dramında Xuraman (rej. A. İsgəndərov, 1961, bərpa); S. 
Rəhmanın “Əliqulu evlənir” komediyasında Səadət (rej. M. Məm-
mədov, 09.03.1961); H. Seyidbəylinin “Bağlı Qapılar” əsərində 
Mənsurə (rej. Ə. Quliyev, 03. 06.1961); Ş. Qurbanov “Əcəb işə 
düşdük” komediyasında Əntiqə (rej. T. Kazımov, 02.12.1961);  
C.Məcnunbəyovun “Məhəbbətin hökmü” pyesində Zeynəb (rej. Ə. 
Şəriifov, 26.05.1962); Cavad Fəhmi Başqutun “Köç” əsərində 
B.Şəkinskaya mədəniyyət xadimləri ilə 
 78 
Səbahət (tərcümə M. Hüseyn, rej. Ə. Quliyev, 19.09.1964); A. 
Paronyanın “Bağdasar dayı” pyesinsə Anuş (tərcümə M. İbrahimov, 
rej. D. Malyan, 13.03. 1965); A. Ostrovskinin “Günahsız müqəssir-
lər”ində Kriçinina (tərcümə R. Təhmasib, rej. İ. Dağıstanlı, 
12.02.1966); M. Qorkinin “Zıkovlar” əsərində Anna Markovna 
(tərcümə M. Rzaquluzadə, rej. Ə. Behbudov, 27.03.1968); S. 
Rəhmanın “Xoşbəxtlər” komediyasında Maral (rej. F. Sultanov, 
08.03.1968); Raffaele Vivianinin “Çarəsiz dələduz”unda Donna 
Rozina (tərcümə T. Kazımov, rej. L. Məmmədbəyov, 29.03.1969); 
Branislav Nuşiçin “Nazirin xanımı” komediyasında Jivka (tərcümə 
T. Kazımov, rej. T. Kazımov və Ə. Şərifov, 19.09.1970) kimi bir-
birindən fərqli zəngin qadın obrazları yaradıb. 
1956-cı il də may ayının 12-də böyük Azərbaycan şairi Səməd 
Vurğunun 50 illik yubileyi Opera və Balet Teatrında təntənə ilə 
qeyd olundu. Həmin tədbirdə S. Vurqunun əsərlərindən parçalar oy-
nanıldı. B. Şəkinskayada “Fərhad və Şirin” əsərində Şirini ifa etdi. 
1957-1959-cu illərdə Ələsgər Ələkbərov, Barat Şəkinskaya, 
Əli Zeynalov teatrın rəhbərliyi ilə razılaşmadıqlarına görə teatrdan 
getdilər. Mehdi Məmmədov onlardan əvvəl teatrdan ayrılmışdır. 
B. Şəkinskaya ilə Ə. Zeynalov teatrdan çıxmalarına baxma-
yaraq təskinliklərini radio, televiziya və kinoda tapmışdılıar. 
Azərbaycan teatrının görkəmli sənətkarı olan Ələsgər Ələk-
bərov isə teatrsız yaşaya bilmirdi. Cox əziyyət çəkirdi. 
1960-cı il oktyabr ayının 22-də Adil İsgəndərov teatrın direk-
toru və bədii rəhbəri vəzifəsindən uzaqlaşdırıldı (Adil İsgəndərovn 
bu vəzifədən uzaqlaşması Azərbaycan teatrına böyük zərbə oldu. Və 
bu zərbənin təsiri uzun müddət özünü göstərdi-İ.A.). Ələsgər Ələk-
bərov, Barat Şəkinskaya və Əli Zeynalov teatra qayıtdılar. Mehdi 
Məmmədov baş rejissor təyin olundu. 
Ə. Ələkbərovla, B. Şəkinskaya böyük məsuliyyətlə işə başla-
dılar (1960). İlk tamaşa S. Vurğunun “Vaqif” pyesi oldu. Vaqif ro-
lunu səhnəmizin fəxri Ələsgər Ələkbərov, Xuraman rolunu Barat 
Şəkinskaya ifa etdilər (1961). 
 79 
İlk dəfə bu tamaşada gürcü qızı Tamara (1938), Vaqifin gəlini 
Gülnar (1951) rolunda çıxış edən Barat xanım sonralar Xuraman 
(1961) obrazını da səhnədə canlandırdı. 
Aktrisa xatirələrində yazır: “Həmin tamaşada üç rol oyna-
mışam: Tamara, Gülnar, Xuraman. Bu tamaşa Ələsgər Ələkbərovun 
həyat və yaradıcılığında böyük hadisə oldu. Vaqif surətinin çox 
yaxşı ifaçıarı vardır. Amma Ələsgər elə bil Vaqifin özü idi. 
Aktyorlar, rəssamlar, heykəltəraşlar belə Vaqif obrazını yaratmaq 
istəyəndə Ələsgər Ələkbərovun təsirindən çıxa bilməyiblər”. 
B. Şəkinskaya bu obraz üzərində məşq etdikdən sonra Xura-
manın uzun müddətli ifaçısı olmuşdur. 
Fatma Qədridən sonra bu rolu tamaşaçıya sevdirmək o qədər 
də asan deyildir. Onun ifasında Xuraman ömrünü var-dövlət içində 
keçirmiş bir qadın idi. Aktrisanın Xuramanı saray həyatının qurbanı 
idi. Xuraman-Şəkinskaya əri Vaqifə xəyanət etdikdən sonra keçir-
diyi əzabı, zülmü rəngarəng boyalarla tamaşaçlara çatdırırdı. Onun 
kədərinə ürək ağrısı ilə inanırdılar. 
Barat Şəkinskaya Xuramanı uzun müddət Ələsgər Ələkbərov, 
Rza Əfqanlı və İsmayıl Dağıstanlı kimi sənətkarlarla ifa etmişdir. 
1961-ci ildə B. Şəkinskaya iki qadın obrazı yaratdı. Bunlarda 
biri M. Məmmədovun quruluşunda S. Rəhmanın “Əliqulu evlənir” 
komediyasında Səadət (9 mart) və ikincisi Ə. Quliyevin quruluşun-
da H. Seyidbəylinin “Bağlı qapılar” pyesində Mənsurə (3 iyun) 
obrazları idi. 
Xarakterləri müxtəlif olan bu qadınları B. Şəkinskaya əvəzsiz 
ifa edirdi. Aktrisa rayon maarif şöbəsinin müdiri Səadətin daxilin-
dəki təmizliyi çatdırmaqla yanaşı, son dərəcə qəddar, var-dövlət, pul 
düşkünü Mənsurənin də iç üzünü tamaşaçılara göstərməyə müvəf-
fəq olurdu. 
Barat xanım öz xatirələrində yazır ki; “Mehdinin ilk tamaşası 
“Əliqulu evlənir” oldu (baş rejissor kimi-İ.A.). O, çox həvəslə işə 
girişmişdir. Mənim də babat rolum var idi, amma çox həvəslə işlə-
yirdim. Tamaşa ümumiyyətlə böyük müvəffəqiyyət qazandı. Ən bö-
yük müvəffəqiyyət isə Əliqulunu oynayan Ağasadıq Gəraybəylinin 
 80 
payına düşdü. 1961-ci il teatr mövsümü belə başladı. Sonra daha 
Mehdi ilə heç tamaşam olmadı. Həmin il oynadığım ilk ana obrazı 
Həsən Seyidbəylinin “Bağlı qapılar” pyesinin tamaşasındakı Mən-
surə idi. Bu rol mənim sevimli rollarımdan oldu. 
Yadımda qalan az çox yrəyimcə olan rolun C. Məcnunbəyo-
vun 1962-ci ildə tamaşaya qoyulan “Məhəbbət hökmü” tamaşasın-
dakı Zeynəb mənim ikinci ana rolum idi. Rolumdan çox razı idim. 
Əgər gələcəkdə imkan yaransa idi, mən artıq ana rollarının ifaçısı 
ola bilərdim. Mən buna inanırdım”. 
A. İsmayılova (1977) yazır ki; “Barat xanım qəddar və cina-
yətkar Mənsurənin pula, var-dövlətə hərisliyini, varlanmaq üçün 
möhtəkirliyə qurşanmasını ustalıqla əks etdirirdi. “Bağlı qapılar” 
tamaşası teatrın repertuarında uzun ömürlü olmasa da, Barat Şə-
kinskayanın yaratdığı Mənsurə obrazı ağıllı, düşünülmüş, ciddi 
yaradıcılıq məhsulu kimi diqqəti cəlb edir”. 
Aktrisa ifa etdiyi obrazın dolğunluğuna, bütövlüyünə xüsusi 
fikir verirdi və yaratdığı qəhrəmanına emosionallıq gətirirdi, tama-
şaçılara sevdirirdi. 
“Bağlı qapılar” tamaşası Barat xanımın səhətinə böyük ziyan 
vurdu. Tamaşanın adından məlum olan müəyyən mənada faciəli 
sözlər aktrisanın həyatında öz əksini tapdı. 
“Bağlı qapılar” tamaşası üçün gündüz şəkillər çəkilirdi. Və bu 
ərəfədə səhnə də tutqun lampa yanıq olur. Barat Şəkinskaya ilə rəs-
sam Nüsrət Fətullayevin üzü lampa ilə üz-üzə olduğundan hər ikisi-
nin bir gözü yanır (sonralar hər ikisinin yanan gözü protez oldu). 
Həmin axşam Ş. Qurbanovun “Əcəb işə düşdük” komediyası 
repertuarda olduğu üçün (bu tamaşada B. Şəkinskaya Əntiqə rolu 
ifa edirdi-İ.A.) onu xəstəxanaya aparmaq istəməyiblər ki, tamaşa 
pozular. Lakin şiddətli ağrılar hər şeyə qalib gəlmişdir... 
Beləliklə, səhnəmizdə şam kimi yanan bu görkəmli sənətkar 
bədəninin ən ali orqanlarından biri olan gözü həqiqətən yanmışdır. 
Bəli, Barat xanım gözünün işığını teatrın işıqlanmasına, tamaşaçı-
ların qəlbində teatr işığının yanmasına qurban vermişdir. 
 81 
1961-ci il dekabr ayının 2-də T. Kazımovun quruluşunda      
Ş. Qurbanovun “Əcəb işə düşdük” komediyası tamaşaya qoyuldu, 
B. Şəkinskaya və L. Bədirbəyliyə Əntiqə rolu tapşırıldı. 
Əsərdən məlumdur ki, Əntiqə tamaşanın ikinci pərdəsində 
görünürdü və ikinci dərəcəli rol sayılırdı. B. Şəkinskaya Əntiqəni 
məzəli ştrixlərlə yaradırdı. İlk görünüşdə Əntiqə-Şəkinskaya divan-
da uzanıb telfonla danışmasını, ərindən şikayəti ilə tamaşaçının 
üzündə təbəssüm yaradırdı. Tamaşaçı arzu edirdi ki, Əntiqə-Şəkin-
skaya səhnədə çox qalsın. Sonra Əntiqə-Barat xanımın Misirxa-
novla və əri Abış Surxayeviçlə məzəli söhbətləri uzun müddət tama-
şaçıların təfəkküründən silinməmişdir. 
B. Şəkinskaya ilə şəxsi söhbətlərimdən birində mənə dedi ki; 
“Süleyman Rüstəm tamaşaya mənim ifamda baxdıqdan sonra rejis-
sordan xahiş edib ki, Əntiqə obrazına söz əlavə edib finala salsın. 
Mən buna razı olmadım. Çünki rolun kiçik olduğumdan evə tez 
gedirdim”. 
B. Şəkinskaya Əntiqəni səhnədə püxtələşdiyi dövrdə yaratdı. 
Onun ifasında Əntiqə ərköyün idi. Əri Abış Surxayeviçə Əntiqə-Şə-
kinskaya “Abulya”-deyə müraciət etməsi tamaşaçıya xüsusi zövq 
verirdi. 
T. Həsənov “Azərbaycan gəncləri” qəzetində (16.03.1962.) 
“Nikbin ruhlu komediya” adlı məqaləsində yazır ki; “Respublikanın 
xalq artisti Barat Şəkinskaya və Leyla Bədirbəyli həyatın mənasını 
başa düşməyən anasının məsləhəti ilə “cavana gedib yumruq ye-
məkdənsə, qocaya gedib quyruq yeyim” deyə Abışı özünə ər seçmiş 
bu yelbeyin qızın surətini ustalıqla yaradırlar. Onların davranışların-
dakı qəribəlik, danışıq tərzlərindəki uşaqcasına sadəlik real və 
təbiidir”. 
Aktrisa B. Şəkinskaya Əntiqə obrazını ifa etməklə tamaşa-
çılarda yüngüllüyə, yelbeyinliyə, burnundan uzağı görməməyə, hər 
şeyə səthi yanaşmağa qarşı ikrah hissi yaratmışdır. 
Müxtəlif tamaşalarda zəngin xarakterlər yaradan Yaxın Şərqin 
ən görkəmli sənətkarlarından biri olan Barat Şəkinskaya 1966-cı il 
də fevral ayının 12-də böyük rus dramaturqu A. N. Ostrovskinin 
 82 
1884-cü ildə yazdığı “Günahsız müqəssirlər” pyesində Kruçinina 
obrazını məharətlə yaratdı. 
Artıq səhnədə klassik sənətkar səviyyəsinə yüksələn Barat Şə-
kinskaya Kruçininanın daxili zənginliyini, böyük insanlığını ilhamla 
yaratmışdır. Aktrisanın sənətkarlığı nəticəsində yaranan Kruçinina 
daxili həyacana və daxili ehtirasa malik obraz idi. B. Şəkinskaya 
Kruçinina obrazı ilə ilk çıxışından tutmuş, finala qədər tamaşaçıları 
ofsunlayırdı, sənətkarlığın nə olduğunu məharətlə nümayiş etdirirdi. 
B. Nəbiyev “Kommunist” qəzetində (19.03.1966) yazır ki; 
“Respublikanın xalq artisti Barat Şəkinskayanın ifası Octrovskinin 
ən qüvvətli qadın obrazlarından sayılan Kruçininaya məhz bu cür 
yaradıcı münasibətin parlaq təzahürüdür. Baratın ifasında biz 
fədakar, nəcib bir qadının, vaxtsız itirdiyi oğlunu ömrü boyu 
axtaran kədərli bir ananın, gözəl bir dramatik aktrisanın parlaq 
obrazını görürük. Yelena İvanovna Kruçinina həyatın hər cür 
amansız təzyiqlərinə baxmayaraq özünü əsla itirməyən, murovların 
gözlənilməz hücumlarına qarşı mətanətlə sinə gərən, insanı dəhşətə 
gətirən dərin psixoloji sarsıntı anlarında belə müvazinətini saxlayan, 
ətrafdakılara təsir edəcək qədər ucalan bir qadındır. İkinci pərdədə 
Neznamovun onun əlini, Kruçininanın isə Qiriqorinin başını 
köksünə sıxıb hərarətlə öpdüyü səhnə aktyor oyunu cəhətdən çox 
təsirlidir. Hələ ana-bala olduqlarını bilməyən bu iki nəfərin ünsiy-
yətindən ana şəfqəti yağır, övlad məhəbbətinin hərarəti duyulur”. 
Tamaşanın finalında Barat xanım Kruçininanı xüsusi bir şövq 
ilə oynayırdı. O, oğlu Neznamovla (bu rolu xalq artisti Lütfi Məm-
mədbəyov ifa edirdi-İ.A.) görüşərkən aktrisanın daxili həyacanı 
üzünün cizgilərindən hiss olunurdu. 
Kruçinina-Şəkinskaya oğlunu tanıyıb “Odur, odur!”-deyərək 
səndələyib huşsuz divana yıxılmasını unutmaq çətin idi. Sonra 
özünə gələn Kruçinina-Şəkinskayanın qarşısında Neznamov diz çö-
kərək: “Anacan! Ana! Ana!”-deyirdi və aktrisanın gözlərindən sü-
zülən yaş Neznamovun yanaqlarını isladırdı. Kruçinina-Şəkinskaya 
“Bəli, bu odur... Qrişadır. Mənim Qrişamdır. Nə böyük səadət. Dün-
yada yaşamaq nə yaxşı imiş”-deyərək oğlu Neznamovun başını 
 83 
sığallaması ilə tamaşaçılara analıq kimi müqəddəs, pak bir hissi 
aşılayırdı. 
Bu obraz ilə B. Şəkinskaya sənətkarlığın nə olduğunu tamaşa-
çılara göstərmiş, öz qəhrəmanı üçün xarakter cizgilər tapmış və 
tamaşaçıları da öz misilsiz ifası ilə valeh etmişdir. 
1969-cu il mart ayının 29-da L. Məmmədbəyovun qurulu-
şunda Raffaele Vivianinin “Çarəsiz dələduz” komediyası tamaşaya 
qoyulur və B. Şəkinskayada Donna Rozina obrazı tapşırılırdı, 
aktrisada onu böyük müvəffəqiyyətlə ifa etdi. 
Ə. Ağayev “Kommunist” qəzetində (20.04.1969) yazır ki; 
“Donna Rozina surətinin yaradıcısı ... Barat Şəkinskayanın oyunun-
dakı gözəl və rəngarəng cizgilər tamaşanın bütün ruhuna uyğun, 
aktyorların özlərinin yaradıcılıq yolunda isə bir yenilikdir. 
Barat xanım səhnəmiz də yaratmış olduğu bir-birindən gözəl 
və rəngarəng obrazlar silsiləsi yaxşı yadımızdadır. Bu qüdrətli 
sənətkarın yaradıcılıq xəzinəsində müxtəlif səpgidən olan hər yeni 
obraz üçün təzə bədii ifa və ifadə vasitələri həmişə boldur. Onun 
ifasında donna Rozina surəti də təzədir, yeni bir yaradıcılıq nailiy-
yətidir. Qadın qəlbinin mürəkkəb aləmini, analıq duyğularını və 
eyni zamanda xarakterin formalaşdığı ictimai şəraitlə əlaqəsini üzə 
çıxarmaq və tamaşaçılara çatdırmaq bacarığını Barat xanım donna 
Rozina surətində bir daha göstərmişdir”. 
İ. Kərimov “İlk dəfə Azərbaycan səhnəsində” adlı (“Bakı” 
qəzeti, 25.04.1969) məqaləsində yazır ki; “Donna Rozina rolunu 
respublikanın xalq artisti Barat Şəkinskaya bacarıqla yaradır. Onun 
qəlbində övladını dərin məhəbbətlə sevən, onun biabırçılığına dözə 
bilməyən bir ana ürəyi döyünür”. 
Kruçininadan sonra donna Rozina kimi dolğun ana obrazı 
yaradan B. Şəkinskaya ayrı millətlərdən olan bu anaları öz sənətkar 
qəlbində bəsləmiş və tamaşaçılara təqdim etmişdir. 
1970-ci il sentyabr ayının 19-da Serb nasiri və dramaturqu 
Branislav Nuşiçin “Nazirin xanımı” komediyası T. Kazımovla       
Ə. Şərifovun quruluşunda tamaşaya qoyuldu və Barat Şəkinskaya 
 84 
da Akademik Milli Dram Teatrının səhnəsində son rolu olan Jivka 
obrazını ifa etdi. 
B. Nuşçinin “Nazirin xanımı” komediyasında ifa etdiyi Jivka 
obrazı ilə Barat xanım tamaşaçılara aktyor sənətinin incəliklərini bir 
daha nümayiş etdirdi. 
B. Şəkinskayanın ifasında Jivka adi çinovnikin həyat yolda-
şından nazir xanımına qədər “şöhrətli” həyat yolu keçən ədalı, meş-
şan bir qadın idi. 
 
 
 
 
Barat Şəkinskaya xatirələrində yazır ki; “...B. Nuşçinin 
“Nazirin xanımı” tamaşasında Jivka, yəni nazirin xanımı hər dövr, 
hər cəmiyyət üçün səciyyəvidir. Bu qadının nə xüsusi vətəni, nə 
müəyyən yaşı var. Azğın, qudurğan adam hər vaxt, hər yerdə 
mövcuddur. Hətta mən Tofiq Kazımovdan çox xahiş elədim ki, bu 
əsəri müasirləşdirək. Razı olmadı. Heyif. Mövsümün axırı idi. 
Tamaşanı yayın ortalarında tələm-tələsik hazırladılar ki, 70 illk 
planına düşsün. İyul ayı baxış tamaşası verildi, tamaşa qəbul edildi, 
yeni mövsüm başlananda ala yarımçıq məşqdən sonra oynadıq”. 
N. Əbülfəzoğlu “Əsil” nazir xanımı” (“Ədəbiyyat və incə-
sənət” qəzeti, 14.11.1970) adlı məqaləsində aktrisanın fövqaladə 
“Nazirin xanımı” tamaşasından səhnə. 
Vasya dayı – A.Gəraybəyli, Jivka – B.Şəkinskaya  
 85 
ifası haqqında yazırdı; “Barat Şəkinskayanın Jivkası tamaşada 
özünün dolğun səhnə həllini tapmışdır. Bu rol Barat xanımın 
yaradıcılığının yeni nailiyyəti kimi qiymətləndirilməlidir. Aktrisa 
obrazın daxili əlamətlərini tədricən biruzə verdiyinə görə keçirdiyi 
hiss və həyacanlar olduqca təbii çıxmışdır. Jivka-B. Şəkinskaya 
mənsəbpərəstdir. Bu da onu lovğalığa özündən başqa heç kəsi 
bəyənməməyə gətirib çıxarır. B. Şəkinskayanın ifasında Jivka “əsil” 
nazir xanımıdır. Nazir xanımının isə mütləq aşnası olmalıdır, o, 
papiros çəkməyi bacarmalıdır. Bir sözlə o, əylənməli və nəşələnmə-
lidir. Jivka-B. Şəkinskaya Doktor Ninkoviçdən bu sözləri eşitdikcə 
sanki xumarlanır, özlüyündə buna həm bəraət qazandırır, həm də... 
O, ətrafındakılara qarşı münasibətində həddindən artıq sərtdir. 
Bəzən bu sərtlik kobudluq dərəcəsinə çatır. Aktrisa sadaladığımız 
bu detalları ustalıqla tamaşaçılara çatdırır”. 
X. Əlimirzəyev “Kommunist” qəzetində (18.11.1970) yazır 
ki; “Komediyada cərəyan edən bütün hadisələrin canı və məhvəri 
olan Jivka obrazını respublikamızın xalq artisti Barat Şəkinskaya 
oynayır. Aktyor başdan-ayağa şan-şöhrət xəstəliyinə tutulmuş bu 
obrazla bağlı olan ictimai ideyanı, onun əsərdəki mövqeyini, 
xarakterini, fərdi xüsusiyyətlərini yaxşı başa düşmüşdür. Tipin həm 
ictimai, həm də fərdi simasını hər tərəfli acmaq üçün inandırıcı 
orijinal boyalar tapmış, yadda qalan kaloritli bir obraz yaratmışdır. 
Böyük səhnə təcrübəsinə, zəngin hərəkət və ifadə vasitələrinə malik 
olan Barat xanımın maddi və ictimai vəziyyəti dəyişdikdən sonra 
Jivkanın xarakterində baş verən təbəddüaltı, çılğınlığı ustalıqla açır, 
ərinin vəzifəsindən addımbaşı istifadə edən bu qadının qudurğan-
lığını zahiri cəhətdən deyil, onun mənəvi aləmindən, komik məz-
munundan çıxış edərək tamaşaçıya çatdırır. O bütün anlarda səhnə 
sənəti üçün vacib olan müvazinəti, bədii məntiqi, təbiiliyi pozma-
mağa, obrazın yaşına, xarakterinə, daxili imkanlarına, mənliyinə 
uyğun şəkildə hərəkət etməyə çalışır. Məqsədinə çatmaq üçün heç 
nədən çəkinməyən, ağılsız hərəkətlər edən, haldan-hala düşən Jivka-
Barat xanım təkcə öz gülünc təbiətini deyil, həm də həsrətində 
olduğu şan-şöhrət aləminin, kübar cəmiyyətinin saxta, riyakar 
 86 
qanunlarını ifşa edir, bu mühitin büsbütün çürük, iyrənc olduğunu 
açıb göstərir. Jivka obrazı haqqında danışarkən, onu da qeyd etmək 
lazımdır ki, bu qadın komediyada əsas tənqid və gülüş hədəfi olsa 
da, insani ləyaqətini, mənliyini tamamilə itirmiş, daxilən ölmüş bir 
fərd deyildir. Yüksək cəmiyyətə doğru irəliləyərkən bunun qəlbində 
kəskin mübarizə gedir. O öz namusundan, ismətindən, təmiz 
adından heç də asanlıqla əl çəkə bilmir. Obrazın bu xüsusiyyətini 
kübar qaydalarını öyrənmə sahəsində özünü daha qabarıq şəkildə 
göstərir. Kübar aləminin çirkin əxlaq normaları ilə üz-üzə gəldikdə 
o, tərəddüd edir, tez-tez ikiləşir, odla su arasında qalır. Bu, onun 
həyatının ən ziddiyyətli, ən böhranlı səhnəsidir”. 
Yarım əsrə yaxın bir müddətdə bir-birinə zidd olan azərbay-
can, rus və qərbi-avropa dramaturqlarının əsərlərində qadın qəhrə-
manlarını böyük şövq və yüksək sənətkarlıqla ifa edən əfsanəvi 
aktrisa Barat xanım Şəkinskayanın Akademik Milli Dram Teatrının 
səhnəsində son rolu olan Jivkanı səhnədə kamilləşdiyi bir dövrdə 
yaratdı, bənzərsiz ifası ilə tamaşaçılara zövq verdi. 
Barat Şəkinskaya 1970-1971-ci illərdə H. Ərəblinski adına 
Sumqayıt Dövlət Musiqili Dram Teatrında çalışıb, fıtrı istedadı ilə 
kollektivin hüsni-rəğbətini qazanıb. 
Aktrisa xarirələrində yazır ki; “70-ci illər Sumqayıt teatrının 
kollektivi hələ əlavə pul qazanmaq yerlərin tanımırdılar. Ona gərə 
çox həvəs, məhəbbət ilə çalışır, heç yerə tələsmirdilər... Bu kollek-
tivin yaşlı nəsli: Həsən Qara, Məmməd Cəfər, Manya xanım, başda 
da Əfqanlı var idi. Gənclər isə hamısı teatr institunun məzunları idi. 
Ağakişi Kazımov gənclərlə dil tapıb, maraqla işləyirdilər. Mən 
orada Əfqanlının cavanlarla çox ciddi məşğul olduğunu gördüm”. 
B. Şəkinskaya Sumqayıt Dövlət Musiqili Dram Teatrının səh-
nəsində Nəcəf bəy Vəzirovun “Müsibəti Fəxrəddin” faciəsində Mə-
lək xanım (rej. A. Kazımov, 16.05.1970); S. Rəhmanın “Toy” ko-
mediyasında Zalxa (rej. A. Kazımov, 07. 07.1970); A. Babayevin 
“Mənim məhəbbətim” əsərində Hicran (rej. A. Kazımov, 
27.03.1971) rollarını ifa edib. 
 87 
Barat xanım xatirələrində yazır ki; “1971-ci ilin avqust ayını 
onlarla yay qastrolunda, bir ayda 31 tamaşa oynadıq, bütün Muğanı 
gəzdik. Bu kollektivin Əfqanlıya və mənə etdikləri hörmət yaddan 
çıxa bilməz”. 
Sumqayıt Dövlət Musiqili Dram Teatrında B. Şəkinskaya N. 
Vəzirovun “Müsibəti Fəxrəddin” faciəsindəki Mələk xanım obrazı 
epizodik rol olmasına baxmayaraq aktrisanın ifasında əsas periso-
najlardan birinə çevrilmişdir. 
A. Babayev “Ədəbiyyat və incəsənət” qəzetində (30.05.1970) 
“Zülmətdə nur” adlı məqaləsində yazır ki; “Barat xanım istəkli oğlu 
Fəxrəddinin ağ gününü arzulayan, lakin feodal çəkişmələrinin əsa-
rətindən qurtara bilməyən bir ananın xarakterindəki ikiliyi, ürə-
yindəki böhranı məharətlə göstərə bilir”. 
Aktrisa Mələk xanım obrazı ilə əsrimizin əvvəlində ki, ananın 
daxili aləmini sənətkarlıqla açırdı. Mələk xanım-Şəkinskaya səh-
nədə iki dəfə görünürdü. Bir ikinci məclisdə və bir də final səhnə-
sində. Final səhnəsində Barat xanımın ifasını yazmağa qələm aciz-
dir. Oğlu Fəxrəddinin faciəsi müqabilində Mələk xanım-Şəkinska-
yanın ifası tamaşanın əsas təsiredici qüvvəsi idi. 
“-Su vermək olmaz, Şahmar, Şahmar! Dur qəbirdən Heydər, 
dur qəbirdən özünü mənə yetir, Heydər. Heydər gəl, göz əziz balan 
nə gündədir? Nə halətdədir, Heydər! Uy, ciyərim yandı”.-deyib qəşş 
atməsi Mələk xanım-Şəkinskaynın ifasına tamaşaçılar baxdıqda gü-
nahsız oğul itirmiş ananın dərdinə ürəkdən acıyırdı və bu hadisənin 
səhnədə baş verdiyinə inanmırdı. 
Mələk xanım-Şəkinskaya qəşş edib ayılandan sonra sərsəm 
sifətində “-Yanıram, vallah yanıram, billah üstümə su tökün başı-
nıza dönüm!.. Heydər, Heydər... Gəl, gəl Şahmar qoyma, evimizə 
od düşüb! Ay aman, yandıq, yandım, yandım, yandım, allah!”-deyib 
hıçqırıqlar içində yenidən qəşş edib yıxılan, acı günlərində əri 
Heydəri köməyə çağıran Mələk xanım-Şəkinskaya oğlunun faciə-
sində yenə də ərini köməyə çağırırdı. Lakin... 
 88 
                                                       
 
 
  
B.Şəkinskaya müxtəlif illərdə 
 89 
         Oğlunun faciəsinə dərindən sarsılan bədbəxt ananı Barat 
Şəkinskaya Mələk xanım obrazı ilə yana-yana yaratmışdır. 
1971-ci il mart ayını 27-də Barat xanım Sumqayıt teatrının 
səhnəsində A. Kazımovun quruluşunda A. Babayevin “Mənim mə-
həbbətim” pyesində Hicran obrazını ifa etdi. 
R. Heydər “İlk məhəbbət kor olanda...” (“Azərbaycan gənc-
ləri” qəzeti, 01.06.1971) adlı məqaləsində yazır; “Hicrana-(Barat 
Şəkinskayaya) illərdən bəri zəhmətini çəkdiyi, böyüyüb başa çatdır-
dığı Mirvarinin dilindən belə ağır sozlər eşitmək, əlbətdə çox ağır-
dır. Lakin Hicran təmkinini itirmir, ehtiyatla, səbrlə qızının taleyini 
izləməkdə davam edir, onu hər cür qəza-qədərdən, bədbəxtlikdən 
qorumağı özünə analıq borcu bilir. 
Respublikanın xalq artisti Barat Şəkinskaya Hicranın bu  ali-
cənab təbiətini qayğıkeşliyini, ana məhəbbətini daxili hərarətlə, gər-
gin psixoloji vəziyyətlərlə açıb göstərməyə hail olmuşdur. Tamaşaçı 
onun ifasında gözəl, həsas ana təcəssümünü görür”. 
Bir-birinə bənzəməyən ana obrazlarını məharətlə yaradan 
Barat Şəkinskaya Hicranın daxili aləmini bacarıqla açmiş və onu 
Sumqayıt zəhmətkeşlərinə sevdirməyə müvəffəq olmuşdur. 
Barat Şəkinskaya 1978-ci il mart ayının 1-də Akademik Milli 
Dram Teatrıdan təqaüdə çıxır. Teatr onun getməsinə razı olmasada 
aktrisa sözündən dönmür. Bir neçə dəfə rejissorlar onu yeni tamaşa-
lara dəvət etdilər. Lakin Barat xanım qəti etiraz etdi. 
Səhnə ilə vidalaşan Barat Şəkinskaya tamaşaçıların yaddaşına 
klassik səhnə xadimi kimi həkk olundu. 
Aktrisa xatirələrində yazır; “Azərbaycan səhnəsinin ən gör-
kəmli sənətkarları ilə işləmişəm. Sovet və dünya dramaturqlarının 
ən yaxşı əsərlərinin qəhrəmanı olmuşam. Partiya və hökümət mə-
nim zəhmətimi qiymətləndirib. Hələ 1940-cı oldə 26 yaşında mənə 
respublikanın əməkdar artisti, 1949-cu ildə, 35 yaşımda Azərbay-
canın xalq artisti fəxri adı verilmişdir. 
Orden və medallar, fəxri fərmanlar almışam. 
1974-cü ildə Azərbaycan teatrının 100 illiyi bayramında şəx-
sən mənim də əməyim qiymətləndirilmişdir. Uşaqlarımdan da razı-
 90 
yam. Hər kəs özünə mənim arzu etdiyim sənəti seçib... 
İndi teatra gedirəm, kinoya baxıram. Hərdən də... necə deyər-
lər, könlüm istəyəndə radio və televiziya verlişlərində iştirak edi-
rəm”. 
 
 
 
Barat Şəkinskaya və kitabın müəllifi İmran Axundov 
(1995-ci il) 
 
Görkəmli səhnə ustası Barat xanım Şəkinskayanın fövqaladə 
aktyorluq məharəti onun müasiri olan tamaşaçıların indi də 
xatirindədir. Bizim müasir nəslə gəldikdə isə o dövrün klassik 
sənətkarlarının ifasını biz ancaq o vaxt çəkilmiş filmlərə baxdıqda 
xatırlayır və onların böyük sənətkarlığına heyranlıqla tamaşa edirik. 
Barat Şəkinskaya o dövrün sənətkarlarından biri kimi teatrda 
ifa etdiyi yüzlərlə obrazların demək olar ki, heç biri lentə 
köçürülməyib. Nə yaxşı ki, milli kinomuz var. Barat xanım kimi o 
dövrün sənətkarının letin yaddaşına köçən barmaqla sayılan rollarını 
qiymətli xəzinə kimi saxlayır və gələcək nəsillərə göstərir, qürur 
hissi keçirirlər ki, bizim teatrımız və kinomuz elə sənətkarların 
çiyinlərində yüksəlib. 
 91 
 
VI FƏSİL 
 
AKTRİSA VƏ KİNO 
 
 
 
XIX əsrin conu, XX əsrin əvvəllərində kinomatoqrafiyanın 
yaranması Rusiyanın Peterburq,  Moskva və başqa şəhərlərdə də 
sürətlə inkişaf etməyə başladı. 
Azərbaycan kinosu 1916-cı ildə “Neft və milyonlar 
səltənətində” və 1917-ci ildə “Arşın mal alan” filmlərini yaratdı. 
1923-cü ildə ilk dəfə “Qız qalası” adlı tam metrajlı film çə-
kildi. Sonralar “Bayquş” (1924) uğursuz filmi ekranlara buraxılma-
dan dayandırıldı. Azərbaycanın görkəmli faciə aktyoru Abbasmirzə 
Şərifzadəni bu uğursuzluq həvəsdən salmadı və 1925-ci ildə çəkdiyi 
“Bismillah” filmi ekranlarda göstərildi. 
Sonralar “Vulkan üzərində ev” (1927), “Gilan qızı”(1928), 
“Hacı Qara” (1929), “Sevil” (1929), “Lətif” (1930), “İsmət”(1934), 
“Məhəbbət oyunu” (1935), “Almaz”(1936), və s. filmlər tamaşaçı-
ların sərəncamına verildi. 
Bütün bu çəkilən filmlər elə bir vaxta çəkilib ki, tenika son 
dərəcə zəif inkişaf etmişdir və çəkilən filmlər səssiz idi. 
1938-ci ildə V. Turin “Bakılılar” filmini və 1939-cu ildə 
Səməd Mərdanov “Kəndlilər” filmini çəkirlər. Bu çəkilmiş gözəl 
sənət nümunələri indi də ekranlarda nümayiş etdirlir və həyatdan 
köçmüş sənətkarları bir daha bizə xatırladır. 
Milli kinomuzun inkişafı əllinci illərdən sonra öz tərəqqi döv-
rünü yaşamış, bir-birindən dərin mənalı ekran əsərləri yaranmışdır. 
Şübhəsiz ki, Azərbaycan kinosunun yüksək inkişafında teatr 
aktyorlarınında rolu əvəzsizdir. İndi böyük aktyor nəslinin tanın-
ması üçün kinomuza həmişə minnətdar olmalıyıq. 
M. A. Əliyev, S. Ruhulla, A. Gəraybəyli, R. Əfqanlı, K. Ziya, 
P. Tanailidi, R.Təhmasib, M. Mərdanov, M. Sənani, Ə. Qurbanov, 
 92 
A. Cavadov, M. Davudova, İ. Hidayətzadə, Ə. Ələkbərov, Ə. Məm-
mədova, S. Hacıyeva, İ. Dağıstanlı, H. Qurbanova, A. İsgəndərov, 
L. Bədirbəyli, İ. Osmanlı, A. D. Qurbanov, Ə. Zeynalov, Ə. Ağa-
yev, M. Şeyxzamanov, M. Məmmədov, F. Fətullayev, S. Bəsirzadə, 
H. Salayev, N. Məlikova, Ə. Əliyeva, M. Dadaşov və başqa Aka-
demik Milli Dram Teatrının bənzəriz sənətkarları Azərbaycan kino-
sunda son dərəcə təkrarsız, yaddaqalan, unikal obrazlar yaratmışlar. 
Bu görkəmli sənətkarlarla çiyin-çiyinə işləmiş, xalq artisti Ba-
rat xanm Şəkinskayanında milli kinomuzdakı rolu göz qabağın-
dadır. 
Azərbaycan kinosunda müxtəlif xarakterli rollar yaratmış B. 
Şəkinskaya, hər ifa etdiyi obraza ürəyinin qanını vermişdir. Lakin 
aktrisa heç vaxt kinoya çəkilməyə can atmayıb. Bəlkə də marağı 
olsaydı onlarla film də qəhrəman qadın obrazları yaradardı, teatr da 
oldurğu kimi... 
B. Şəkinskaya öz kino fəaliyyəti haqqında yazır ki; “Mən 
özümü kino aktyoru saymıram. Belə ki, məni kinoya çəkilməyə 
dəvət edən rejissorlara da həmişə demişəm ki, sifətcə azərbaycanlı 
qadınına az oxşadığım üşün bu mənə ekran obrazı yaratmağa mane 
olacaq. Bir də ki, teatr aktyoru üçün obrazın həyatı bir proses kimi 
davam edir, onun imkanı olur ki, obrazı əvvəldən axıra kimi yaşasın 
və bunu tamaşaçıyada çatdırsın. Lakin kino aktyoru bundan 
məhrumdur”. 
1955-ci ildə Barat Şəkinskayanın milli kinomuzda çəkildiyi 
ilk rolu “Görüş” (ssenari Ə. Qulubəyov və N. Pozina) filmindəki 
Şövkət obrazıdır. Bu film Tofiq Tağızadənin ilk işi idi. T. Tağızadə 
Barat xanımı ilk dəfə kinoya dəvət etdi və aktrisada onun etimadını 
doğrultdu. 
B. Şəkinskayanın “Görüş” filmindəki yaratdığı Şövkət kol-
xozçudur. Şərəfli əməklə yaşamağı bacaran insandır. O, əri Şıxəlini 
zəhmətə, düzlüyə çağıran əsl azərbaycanlı qadınıdır. 
Aktrisa ilə şəxsi söhbətlərimin birində mənə dedi ki, bu obraz 
elə xoşuma gəlmişdir ki, teatra da Şövkətin paltarında gəlirdim. 
 93 
 Məmməd Mərdanov 
və Nazim Sadıqov “Azər-
baycan teatr aktyorları ki-
noda” (1966) adlı kitabında 
yazırlar ki; “Görüş filmin-
dəki kolxozçu Şövkət-B. 
Şəkinskaya kəndin qabaqcıl 
və nəcib adamları ilə bir-
likdə, namus və şərəflə çalı-
şan qadındır. O, ərinin onun 
hesabına dolanmasına adət 
etmişdir. Bu filmin birinci 
yarısında B. Şəkinskayanın 
sifətindəki gizli ironiya ciz-
giləri ilə arabir özünü bü-
ruzə verir. Həmişə sakit və 
təmkinli görünən-B. Şəkin-
skaya özündə nə isə bir 
ağırlıq və nigarançılıq hiss 
edir. Bu narahatlıq onun əri 
Şıxəlinin tənbəlliyindən üz 
verir. Şıxəli “ayrılıq” epizo-
dunda nə qədər çığır-bığır 
salırsa, Şövkət-B. Şəkinskaya bir o qədər təmkinlidir. Şövkət-B. 
Şəkinskaya bu epizodlarda bir dəfə köks ötürür. Bunu aktrisa elə 
məharətlə ifa edir ki, tamaşaçı onun dərdinə qalır, nigarançılığa 
inanır. Budur, həmişə sakit görünən, ərinin itaətində olan Şövkət-
Şəkinskaya qəti hücuma keçmişdir. O, ərinin düzəlməsinə, çay-
xanadan əl çəkməsinə, əmək sevməyən Əbülfəzdən ayrılmasına və 
işdən yapışmasına çalışır. Şövkət-Şəkinskaya artıq ərinin öz yol-
daşları ilə görüşməsinə mane olur. Şövkət-B. Şəkinskaya ərinin 
qüvvətinə, iş bacarığına inanır. O, ərinə sadiqdir. 
Bütün bunları B. Şəkinskaya çox inandırıcı, real, xırda hərəkət 
və detallarla səmimi gülüş doğura bilən ustalıqla həll edir. 
Şövkət – B.Şəkinskaya, 
Şıxəli – Ə.Ağayev 
(“Görüş” filmi) 
 94 
Budur, yarış dostları-Özbəkistan kolxozçuları qonaq gəl-
mişlər. Kolxozda böyük şənlikdir. Şənlikdə əmək qabaqcıllarından 
biri olan Şövkət-B. Şəkinskayanı özbək kolxozçularından biri rəqsə 
dəvət edir. Şövkət-B. Şəkinsaya rəqsə qalxır, o, bundan da ərinin 
düzəlməsi üçün istifadə edir. Rəqsə bir o qədər də meyli olmayan 
Şövkət-B. Şəkinskaya həyətin o başından gələn ərinin nəzərləri 
altında elə bacarıqla süzür, elə oynayır ki, ərini sarsıdır, onu düşün-
məyə vadar edir və indi daha öz oğrun baxışlarını ondan çəkmir. 
Rəqs edir, baxışları ərinin-Şıxəlinin (akt. Ə. Ağayev) baxışları ilə 
toqquşanda isə sanki, onu yoxlayır və “səndən əl çəkə bilərəm, 
mənim ətrafımda şərəfli əmək adamları olmalıdır” deyir.-Bunlar 
Baratın ifasında olduqca səmimi və inandırıcıdır”. 
Azərbaycan kinosunda ilk dolğun obaz yaradan Barat xanım 
Şəkinskayanın ifası bu gün də öz təravətini saxlamışdır. Çünki, o, 
Şövkəti sevərək, ona öz qəlbinin hərarətini verərək yaratmışdır. 
Şövkət-Şəkinskayanı tamaşaçıya sevdirən onun bacarığı və zəhmət-
sevərliyindən başqa həm də gözəlliyi idi. Aktrisanın ifası, onun 
daxilində gizlənmiş temperament obazı incəliyinə qədər açmağa 
imkan yaradırdı. 
Beləliklə, “Görüş” filmindəki Şövkət B. Şəkinskayanın ifa-
sında Azərbaycan kinosunda yaranmış ən bitkin obrazlardan biridir. 
1956-cı il də Azərbaycan milli kinomuzun ən gözəl sənət 
nümunələrindən biri olan dahi Üzeyir Hacıbəyovun 1910-cu ildə 
qələmə aldığı “O olmasın, bu olsun”(“Məşədi İbad”) komediyası 
görkəmli rejissor Hüseyn Seyidzadənin quruluşunda ekranlaşdırıldı 
və tamaşaçılara təqdim olundu. 
Xalq yazıçısı, akademik Mirzə İbrahimov yazır ki; “Bu 
komediya təkcə Üzeyir Hacıbəyovun yaradıcılığında deyil, bütün 
Azərbaycan ədəbiyyatında ən yaxşı komediyalardan biri olmaqla 
həm məzmunu, ideyasının dərinliyi, ifşaçılıq qüvvəsi cəhətdən həm 
də bədii keyfiyyətləri ilə klassik səviyyəyə qalxır. Burada da müəllif 
zəmanəsi üçün səciyyəvi olan mütərəqqi və mürtəce qüvvələr 
arasındakı mübarizəni dramatik konfiliktin mərkəzinə qoymuşdur”. 
 95 
Məhz bu keyfiyyətlərinə görə Ü. Hacıbəyovun “O olmasın, bu 
olsun” komediyası əsrlər keçdikcə öz təravətini itirməyəcəkdir və 
onun üzərinə heç bir solğunluq tozu qonmayacaqdır. 
“O olmasın, bu olsun” filminə Azərbaycan teatrının görkəmli 
aktyorlarının əksəri çəkilib. İstər birinci, ikinci və üçüncü dərəcəli 
rolları ifa edən aktyorların hamısı elə böyük sənətkarlıq göstəriblər 
ki, neçə on illiklər keçməsinə baxmayaraq filmə baxan tamaşaçılar 
o dövrün sənətkarlarını böyük ehtiramla yad edirlər. 
Azərbaycan kinosunun in-
cisi olan bu nadir ekran əsərində 
Barat Şəkinskaya qulluqçu Sənə-
mi böyük sənətkarlıqla tamaşaçı-
lara təqdim edirdi. Sənəm-Şəkins-
kayanın ifasında əvəzsiz idi. Ak-
trisa Sənəmi ifa edərkən hiss olu-
nur ki, obrazın daxilinə düzgün 
nüfuz etmiş və qəhrəmanını hər 
adımda tamaşaçılara sevdirmişdir. 
Sənəm müfsizləşmiş Rüs-
təm bəyin (bu rolu xalq artisti   
A. Gəraybəyli ifa edirdi-İ.A.) 
qulluqçusu idi. O, Rüstəm bəyin 
qızı Gülnazı balası kimi böyüt-
müşdür. Əsərdə Sənəm kimsə-
sizdir, o, sadəcə olaraq qulluqçu-
dur. Lakin Üzeyir bəyin zəkasın-
dan və Barat xanımın ifasından yaranan Sənəm obrazını tamaşaçı 
istər-istəməz ana kimi görürdü. Çünki o, Gülnazı həqiqətən öz 
balası kimi böyütmüşdür. Bu əsasən Sənəmin Gülnazla birlikdə 
Məşədi İbadla görüş səhnəsində aydın görünürdü. İçəri daxil olanda 
Sənəm-Şəkinskaya Gülnazın əlindən tutur. Qorxur ki, qoca baqqal 
olan Məşədi İbad qızı onun əlindən alar. 
Aktrisanın ifasında Sənəm həm də duzlu idi. Onun hər epizodu 
tamaşaçıların gülüşünə səbəb olurdu. Lakin bu adi gülüş deyildi, 
B.Şəkinskaya – Sənəm rolunda 
 96 
inandırıcı, düşündürücü gülüş idi. Barat Şəkinskayanın sənətkar kimi 
böyüklüyü onda idi ki, yaratdığı bütün ekran obrazları tamaşacıları 
düşündürməyə, qəlbinin güzgüsünü onlara göstərməyə və bu güz-
güdən hər bir insanın mənfi və müsbət çəhətini görməyə səsləyirdi. 
M. Məmmədov və N. Sadıxov (1966) yazırlar ki; “Sənəm ob-
razı B. Şəkinskayanın yaradıcılığında kiçik, lakin dərin mənalı kino 
roludur. Sənəm-Barat Şəkinskaya hüquqsuz alınıb satılan bir insan-
dır. Lakin bu insanın da öz hissi, adamlara münasibəti, pərvanə kimi 
başına dolanıb isnişdiyi adama hörməti vardır. Filmdə Rüstəm bəyin: 
-Gülnaz bu evdən köçən kimi, sən də yığışıb rədd olub ge-
dəsən-ibarəsindən sonra onsuz da Sənəmin qəlbinin dərinliklərində 
sığınıb qalan dərdi kövrəlir. Barat Şəkinskaya zülmət altında inlə-
yən Azəri qadınlarının qəmli fikirlərini ümumiləşdirmə yolu ilə apa-
rır. Bu epizodda Sənəm-B. Şəkinskaya təbii, səmimi və realdır. 
Gülnazla Sərvərin görüş epizodlarından Sənəm-B. Şəkinskaya, 
onların səadətini arzulayan bir qadın kimi nəcib, pak və oynaqdır. 
Filmin finala yaxın hissəsində Gülnaz qaçırılandan sonra 
Sənəmin-Şəkinskayanın qapı dalında çarşaba bürünüb hazır daya-
naraq əmr gözləməsi və sonra Məşədi İbada ərə getmək üçün razılıq 
verməsi, əzilən yenə məzlum xalq, təhqir olunan da məzlum xalq-
dır-deyə aktyorun ifasında sanki, səslənəcək bütün obrazın leytmoti-
vinə çevrilir. 
Bu leytmotivdə, əzab və əziyyət içərisində çırpınan Şərq qa-
dınlarının iniltili sədaları, böyük musiqiçinin təranəsinə qarışaraq 
obrazın daxilindən gələn “ah”la, razılıq əlaməti olaraq, cavab gözlə-
yənlərə Sənəmin-B. Şəkinskayanın “hə, hə” deməsi sarsıdıcıdır. 
Burada, Baratın mimikası və başının tərpətməsi, istedadlı müğənni-
nin (Ş. Ələkbərovanın) yanıqlı səsi kömək olur. 
Xırdalıqlarla dolu sifət ifadələri, dəqiq və əvəz edilməz plas-
tika, incə nüanslar B. Şəkinskayanın yaradıcılığına xas olan gözəl 
keyfiyyətlərdir”. 
Göründüyü kimi rejissor H. Seyidzadə Sənəm rolunu Barat 
xanıma tapşırmaqla milli kinomuzu mükəmməl qadın obrazı ilə 
zənginləşdirmişdir. 
 97 
Aktrisa xatirələrində yazır ki; “Mən çox xoşbəxtəm ki, “O 
olmasın, bu olsun” kinokomediyasında çəkilmiş, dahi bəstəkarımızın 
əsərinin ekranlaşdırılmasında öz aktyor həmkarlarımla birgə yaxın-
dan iştirak edə bilmişəm. Əlbəttə mən ekran qəhrəmanlarımında 
səhnə obrazlarım qədər dolğun və yaddaqalan olmasını istəyirdim...” 
Yazdığınız həqiqərdir Barat xanım! Kino da yaratdığınız 
Şövkət və Sənəm obrazları, teatrda tamaşaçıların qəlbini fəth etdiyi-
niz Cülyetta, Aida, Kordeliya, Viola, Dezdenona, Şirin, Mironda-
lina kimi daim yadda qalacaq və mədəniyyətimizin tarixində yeri-
nizi hər an möhkəmlədəcəkdir. 
1957-ci ildə H. Seyidbəylinin 
ssenarisi əsasında Lətif Səfərovun 
çəkdiyi “Qızmar günəş altında” fil-
mi ekranlara buraxıldı. Rolun böyük 
və kiçik olması aktrisanı maraqlan-
dırmırdı. Barat xanımı həmişə, ta-
maşaçıya yeni söz demək, yeni ruh 
vermək düşündürürdü. Və görkəmli 
sənətkar buna müvəffəq olurdu. 
“Qızmar günəş altında” fil-
mində B. Şəkinskaya kəndin savad-
sız həkminin bacısı və öz mənafeyi-
ni güdən kolxoz sədri Sərdarovun 
arvadını ifa edirdi. 
Bu filmdə Barat xanımın ya-
ratdığı obraz epizod idi. Lakin aktri-
sa dayaz düşüncəli, burnundan uzağı 
görməyən ucqar kənd qadının su-
rətini yarada bildi. Filmdə aktrisanın oyun manerası, cəldliyi, obra-
zın daxilinə düzgün nüfuz etməsi tamaşaçıya böyük zövq verirdi və 
aktrisanın böyüklüyü teatr da olduğu kimi, kino da da təsdiqlənirdi. 
Barat xanım 1958-ci ildə “Kölgələr sürünür” filmində katibə 
(ssenari Q. Musayev, rej. İ. Əfəndiyev); 1961-ci ildə “Qəribə 
əhvalat” qısametrajlı filmində Tükəzban (ssenari M. Allahverdiyev 
B.Şəkinskaya – Tükəzban 
rolunda 
 98 
və Y. Sadokovski, rej. Ş. Şeyxov); 1962-ci ildə “Telfonçu qız” 
filmində Zakirin anası (ssenari H. Seyidbəyli və İ. Annenski, rej. H. 
Seyidbəyli); 1978-ci ildə “Evin kişisi” filmində Yaşlı qadın (ssenari 
İ. Məlikzadə, rej. T. Tağızadə); 1980-cı ildə “Onun bəlalı sevgisi” 
filmində Nənə (ssenari B. Bayramov və İ. Strekov, rej. Z. Abbasov) 
kimi obrazlar yaratmışdır. 
1962-ci ildə B. Şəkinskaya “Telfonçu qız” filmində Zakirin 
anası roluna çəkildi. Bu obraz ilə aktrisa öz səmimiliyi, Azərbaycan 
qadınına xas olan mədəniyyəti və sözün həqiqi mənasında 
mükəmməl bir ana obrazını tamaşaçılara təqdim etdi. 
1980-ci ildə aktrisa “Onun 
bəlalı sevgisi” filmində son dərəcə 
ziyalı, ağıllı, tərcüməçi bir nənə 
obrazını yaratdı. B. Şəkinskayanın 
ifa etdiyi nənə üzündən nur yağan, 
geniş təfəkkürə malik olan qələm 
sahibi idi. Yaşının müəyyən dövrdə 
olmasına baxmayaraq Barat xanım 
ifa etdiyi bu ağ saçlı qadın Azər-
baycan analarının ümümiləşdiril-
miş obrazı idi. 
B. Şəkinskaya üçün ifa etdiyi 
obazın hansı təbiətə malik olması 
əsas şərt deyildi. Cünki Aktrisa 
üçün roldan-rola girmək, hər də-
qiqə müxtəlif hallara düşmək adi 
hal idi. Ona görə də teatrda olduğu 
kimi Barat xanımın ekran qəhrə-
manlarıda bir-birlərindən kəskin 
fərqlənirdi. 
Barat xanım Şəkinskaya kimi nadir istedad sahibi gərək kino 
yaradıcılığına daha cox diqqət yetirərdi. Çünki indi ki, nəsil böyük 
sənətkarın özünü, onun bənzərsiz ifasını məhz ekranda görür və 
qürur hissi keçirirlər ki, belə bir aktrisa məhz azərbaycanlıdır. 
B.Şəkinskaya – Nənə rolunda 
 99 
1999-cu il yanvar ayının 13-də Barat xanım 85 yaşında 
dünyasını dəyişdi. Mən bu acı xəbəri axşam televiziya vasitəsi ilə 
eşitdim. Və o, soyuq qış axşamında onlara getdim. Evlərində Azər-
baycan mədəniyyətinin bir çox görkəmli nümayəndələri toplan-
mışdır. Oğlu, görkəmli rəssam Elçinə baş sağlığı verib, geri qayıt-
dım. Səhərisi yanvarın 14-də Barat xanımla Akademik Milli Dram 
Teatrında vida mərasimi oldu. Mərasimdə dövlət və hökumət nüma-
yəndələri, tanınmış mədəniyyət və incəsənət xadimləri ilə yanaşı 
sadə insanlar da toplaşmışdılar. Fəxri qarovulda dayananların ara-
sında mən də var idim. Barat xanımın ifa etdiyi “Otello” və “Fərhad 
və Şirin” radio tamaşalarından parçalar səsləndirildi. Sonra mətəm 
mitinqini baş nazirin müavini açıq elan etdi. Barat xanım haqqında 
xalq artistləri Məhluqə Sadıqova, Lütfi Məmmədbəyov, Yaşar Nuri 
və başqa şəxslər xatirələrin danışdılar. Matəm mintinqi bağlı elan 
ediləndən sonra cənazə ikinci fəxri xiyabanda torpağa tapşlırdı. 
Azərbaycan mədəniyyəti özünün bir böyük sənətkarınıda itirdi. 
 
 
 
 
 
 
 
 
 
 
 
 
 100 
 
NƏTİCƏ 
 
 
Barat xanım Şəkinskayanın sənəti səhnəmiz və kinomuz üçün 
böyük əhəmiyyətə malikdir. Ona görə ki, bu sənət sağlam əsaslar 
üzərində yaranmış, böyümüş və inkişaf etmişdir. Mən Barat xanım 
haqqında ona görə əhatəli danışmağı qarşıma məqsəd qoydum ki, o, 
sözün tam mənasında böyük bir sənətkardır. 
B. Şəkinskayanın istər teatr da, istərsədə kinoda yaratdığı 
obrazlar Azərbaycan mədəniyyətinin nadir inciləridir. Çünki onun 
qəhrəmanları zahiri effektdən çox uzaqdır. O, öz istedadını obraza 
düzgün münasibətdə səhnədə və ekranda yaşayaraq, yaratmağa sərf 
etmişdir. 
Aktrisanın sənətkar qəlbinin məhsulu olan bu səhnə və ekran 
qəhrəmanları tamaşaçıları düşündürən mükəmməl, dərin obrazlar-
dır. B. Şəkinskayanın ifa etdiyi obrazlar geniş dünya görüşünə 
malik insanlardır. 
Barat Şəkinskayanın Azərbaycan teatrı tarixində yeri heç vaxt 
unudula bilməz. Nə qədər teatr və kinomuz var, Barat Şəkinskayada 
var! 
 
 
Bakı 
1994-1999. 
 
 
 
 
 
 101 
 
BAŞLIQLAR 
 
 
GİRİŞ ............................................................................................. 5 
 
I FƏSİL 
Aktrisanın həyatı və ilk səhnə fəaliyyəti ........................................ 6 
 
II FƏSİL 
Aktrisa və Gəncə Teatrı ................................................................. 10 
 
III FƏSİL 
Aktrisa Akademik Milli Dram Teatrının səhnəsində ..................... 14 
 
IV FƏSİL 
Aktrisa repressiya illərində ............................................................ 28 
 
V FƏSİL 
Aktrisa yaradıcılıq zirvəsində ........................................................ 34 
 
VI FƏSİL 
Aktrisa və kino ............................................................................... 92 
 
NƏTİCƏ…...........................................................................................101 
 
 
 
 
 
 
 
 
 
 102 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Имран Адиль оглы Ахундов 
«Барат Шекинская» 
монография  
(на азербайджанском языке) 
Баку – Мутарджим – 2014
 103 
 
 
 
 
 
 
 
 
 
 
 
 
 
 
Kitab “Mütərcim” Nəşriyyat-Poliqrafiya Mərkəzində 
 səhifələnmiş və çap edilmişdir. 
 
Няшриййат редактору – Ялиш АЬАМИРЗЯЙЕВ 
Kompyuter tərtibatı – Gövhər ALLAZOVA 
Üz qabığının dizaynı – Cavid KİŞİYEV 
 
Чапа имзаланыб: 07.03.2014. 
Формат: 60х84 1/16. Гарнитур: Тимес. 
Щяъми: 6,5 ч.в. Тираж: 200. Сифариш № 49.  
Гиймяти мцгавиля иля. 
 
 
ТЯРЪЦМЯ 
ВЯ НЯШРИЙЙАТ-ПОЛИГ РАФИЙА 
МЯРКЯЗИ
Аз 1014, Бакы, Рясул Рза кцч., 125
596 21 44; 497 06 25; (055) 715 63 99 
e-mail: mutarjim@mail.ru  
www.mutercim.az 
 
