 0 
 
Hacı Ərşad Hacı Bədəlli 
(Bədəlov Ərşad Loğman oğlu) 
 
CAVABSIZ  HARAYLAR 
 
 
 
Kompüter tərtibçisi:  Ofelya Nəzərli 
Dizayner:   Səbuhi Qoşunoğlu 
Korrektor:   Tovuz Hacı Bədəlli 
 
 
 
Çapa imzalanmışdır: 02.09.2005 
Kağız formatı: 70x100 1/32 
H/n həcmi: 9,2 ç.v. 
Sifariş: 433 
Sayı: 500  
 
 
 
Bu kitabın araya-ərsəyə gəlməsində  
göstərdiyi  mənəvi və maddi dəstəyə görə  
dostum, xeyirxah insan Əvəz Hüseynquluyevə  
öz dərin təşəkkürümü, minnətdarlığımı bildirirəm. 
 
 
 1 
 
Kitab  “ADİLOĞLU” MMC-nin mətbəəsində 
hazır diapozitivlərdən istifadə olunmaqla 
ofset üsulu ilə çap edilmişdir. 
 
Ünvan: Bakı şəh., Ü.Hacıbəyov küç., 38/3 
Tel.: 498-68-25; faks: 498-08-14 
 
 
HACI ƏRŞAD HACI BƏDƏLLI 
 
 
CAVABSIZ HARAYLAR 
(şeirlər) 
 
 
 
 
 
«ADILOĞLU» nəşriyyatı 
BAKI – 2005 
 2 
Az. 
B 55 
 
Bu kitabı sözün əsl mənasında eldən getmiş, 
peyğəmbər xislətli böyük insan, əvəzsiz dost 
Qurban Qiyasəddin oğlu Məhərrəmovun 
əziz xatirəsinə ithaf edirəm. 
 
Redaktor:        İbrahim İlyaslı 
Rəssam:        Hənifə Hüseynov 
 
 
 
B 55  Hacı Ərşad Hacı Bədəlli. Cavabsız haraylar.  
Bakı, “Adiloğlu”, 2005, 296 səh. 
  
 
 
 
«Cavabsız haraylar» şair Hacı Ərşad Hacı 
Bədəllinin «Dərdin də öz baharı var» (1999), «Aç 
sinəmi, gör dağımı» (2002), «Ruha ovsun yeriməz» 
(2005), kitablarından sonra oxucularla dördünjü 
görüşüdür. Kitaba müəllifin müxtəlif illərdə qələmə 
aldığı şeirlər daxil edilmişdir. İnsanın mənəvi – 
ruhani dünyası, doğma yurda sonsuz sevgilər və 
yüksək vətəndaşlıq duyğuları, məhəbbətin ülviliyi bu 
kitabdakı şeirlərin leytmativini təşkil edir. 
 3 
 
 
     4719121970 
B                        sifarişlə 
       121-2005 
© Ə.Bədəlov 
 
 
ÖN  SÖZ  ƏVƏZI 
 
Ümumi yaradıcılığımın həyata münasibəti, 
düşücə tərzi qaldığı, yolumu-ərkanımı dəyişmək 
zərurəti yaranmadığı üçün, Böyük alim Kamil 
Vəli Nərimanoğlundan sonra bu yeni kitabıma ön 
söz yazası adama ehtiyac duymadım. «Bilmirəm» 
şerimlə bu işi bütün şeri-sənəti sevən adamlara 
əmanət edirəm. 
Əgər bir şerim, bir bəndim, bir misram ürəyi-
nizə yatsa, ürəyinizdə iz salsa, çox məmnun qala-
ram... 
Bir həqiqətdir ki, kitabda gedən şeirlər – 
uğurlusu da, uğursuzu da şairin öz doğma övlad-
larıdır (sağlamıynan, xəstəsiynən, istedadlısıy-
nan, istedadsızıynan, qoçağıynan, əfəliynən, gö-
zəliynən, çirkiniynən)... 
 4 
Əziz oxucularımdan yüksək sənətkarlıq tələb-
karlığı və səbatlı oxucu təmkini arzusuyla müəllif-
dən.  
 5 
 
Şerim məni yad əllərə tapşırıb, 
Kimi yıxar, kimi döyər, bilmirəm! 
Qəlb evində lal dillərə tapşırıb, 
Kimi qınar, kimi öyər, bilmirəm! 
 
Nə demişəm, qopub gəlib ürəkdən, 
Uğurlumu, uğursuzmu diləkdən... 
Bir simsarlıq gözləmirəm fələkdən, 
Öz çərxini hara əyər, bilmirəm! 
 
Tapılarmı havadarı, həyanı, 
Açılarmı hər duyğunun əyanı, 
Yerli-yerdə olacaqmı duyanı, 
Kim acıyar, kimi söyər, bilmirəm! 
 
Hara çəkər qanadının ləngəri, 
Kim qucaqlar, kim qışqırar: dön geri. 
Öz başıma özüm açdım əngəli, 
Özü bilər, kim nə deyər, bilmirəm! 
 
 6 
 
 7 
 
Bir  çiçək üşüdü içimdə bu gün, 
Bir mələk ağladı suçumda bu gün, 
Bir ümid doğuldu heçimdə bu gün – 
Sığındım, uyudum Allah xofunda… 
 8 
ALLAHIM               SON   HAZIR 
(münacat) 
Bismillahir-Rəhmanir-Rəhim! 
 
Nur gülüsən – tikansızsan, 
Mövcuddasan – təkansızsan, 
Zamansızsan, məkansızsan – 
Gerçəkdə, gümanda varsan! 
 
Küll – Sən, tək – Sən, şərikin yox, 
Mehr- ülfətdən perikin yox, 
Zor işlətməz, təhrikin yox, 
Əfv edən, amanda varsan! 
 
İş görməzsən gizli, oğrun, 
Səbrin geniş, hökmün durğun, 
Qiyamətə qalar sorğun – 
Hər anda, zamanda varsan! 
 
Tamahında donan yazıq, 
Nəfs odunda yanan yazıq, 
Öz içindən sınan yazıq – 
Suçunu  qananda  varsan! 
 
Təkcə Sənsən şükrə qadir, 
Sonsuz virdə, zikrə qadir, 
Yaradansan, fikrə qadir – 
Əzəldə var, sonda varsan! 
 9 
 
Ol! –dedin, oldu kainat, 
Vəhdətləndi cəm mövcudat, 
Yalnız Səndən gələr imdad– 
Zərrədə,  ümmanda varsan! 
 
                                ALLAHIM 
(münacat) 
Bismillahir-rəhmanir-rəhim 
 
Nur günəşi – bürünməzsən, 
İmansıza görünməzsən, 
Hər yerdəsən, ərinməzsən, 
Laməkansan, həqiqətsən! 
 
Möcüzələr yaradansan,– 
Kimsə bilməz haradan SƏN. 
İman, ixlas – oradansan – 
Qadir, ulu–mərhəmətsən! 
 
Cövhərdə, qanda, candasan, 
Yerdə, göydə – hər yandasan. 
Çəkən tərsi avanda SƏN, 
Səbirdə Sən – mətanətsən! 
 
Yox olan yox,  yoxda varsan, 
«Ol! Olan»a əhli-karsan, 
Şəriksizsən – təkcə, zorsan, 
 10 
Bağışlayan, son möhlətsən! 
 
Qədər, qismət bəxş edənsən, 
Ömrə, günə nəqş edənsən, 
Xeyrə, şərə tuş edənsən – 
Məlahətsən, qüdsiyyətsən! 
 
Görünməzsən qəlbi kora, 
Gül-gülüstan –  mömin gora. 
Qəlbimdəsən çəksən dara– 
Zülmətimə hidayətsən!!! 
 
 
HƏZRƏTI AXIR ZAMAN PEYĞƏMBƏRIMIZ ƏLA 
ALI MƏHƏMMƏDƏ (S.Ə.S.) ITHAF 
Bismillahir-Rəhmanir-Rəhim 
                                          1. 
 
İldırım Göylərin qəzəbi, kini– 
İnsanın Çiçəyə  biganə günü… 
                                             2. 
                     Kainat sığışar bircə damcıya, 
Böyüyər, canlanar, dönər sancıya… 
Sancıdan doğular, «inqə» qışqırar, 
Özünü dərk edər, idrak fışqırar. 
Əzmində gəzdirər İman hünəri. 
Çağırar Rəbbinə azmış bəşəri. 
Bütün yaranmışın fövqündə durar, 
 11 
Mələk  duyumunda, şövqündə  durar. 
İşığı, Rəbbini sevən yar, aşiq, 
Həm işığa, həm Rəbbinə yaraşıq… 
ULU PEYĞƏMBƏRIMIZ ƏLA ALI MƏHƏMMƏDƏ 
(S.Ə.S.) ITHAF 
Bismillahir-Rəhmanir-Rəhim 
 
Bəşər idrakına  
sığmayan, 
Davranışa, əxlaqa – 
hər yönə, 
İnsanlığa nümunə. 
Bizdən min illərlə qabaq, 
cəhalətə çıraq 
ecaz düşüncələr, 
elmi möcüzələr 
gizləndi, 
açıldı, 
bəhrələndi 
insan zəkası 
                 ilbəil, hər gündə– 
Bu gün də. 
Qovdu cəhalət qaranlığınıa 
zikrin inqilabi, 
nurlu ziyası… 
Yarımvəhşi 
insan yığınlarında 
təkan aldı təkamül, 
 12 
Hər mərhələdə 
yüz amil 
cəmləşdi büsbütün 
kamilliyə qabil 
hər nə var 
Allahın nazil etdiyi 
surəndə, ayəndə… 
Vird etdikcə «Allahu əkbər» – 
insan mələkləşdi, 
qalxıb meraca, 
Mələk insanlaşdı, 
endi hüzuruna Sənin  
                        Qədr gecəsi 
                         bunca 
                         sayəndə… 
…Hümmətlik qürurunu 
Kəbəyə ziyarət 
              yapanlar bilir, 
Sənin bəndəlik qüdrətini, 
               ilahi nurunu 
iman tapan bilir. 
1-15 aprel 1998. Məkkə-Mədinə. 
 
RƏBBIN SƏNI BU QƏDƏRMI SEVIRMIŞ! 
Mürşidimiz Mir həmzə Əfəndi 
Seyid Nigariyə 
 
Ucalıbdı ürəklərdə heykəlin, 
 13 
İmdad yeri – diləklərdə heykəlin, 
Dağ  arxadı kürəklərdə heykəlin – 
Gül ruhunu könüllərə sovurmuş, 
Rəbbin Səni bu qədərmi sevirmiş!!! 
 
Hər nə varsa, Rəbbin Sənə veribdi, 
Cənnət edib, gül qəlbinə giribdi – 
Mürşidliyin zirvəsində görübdü, 
Gül ruhunu könüllərə sovurmuş, 
Rəbbin Səni bu qədərmi sevirmiş!!! 
 
Vəhdətlənib çiçək açdı dərdlərin, 
Haqqa çatan ümid saçdı  dərdlərin, 
Müridlərə örnək oldu virdlərin – 
Gül ruhunu könüllərə sovurmuş, 
Rəbbin Səni bu qədərmi sevirmiş!!! 
 
Dərgahında qüslə çəkdi nəşini, 
Uzun yolda gülə bükdü nəşini – 
Yayın günü buraxmadı peşini, 
Tabutunu gülüstana çevirmiş, 
Rəbbin Səni bu qədərmi sevirmiş!!! 
* * * 
Hər gecəni qədri bil, 
Hər keçəni Xizri
1
 bil…. 
                                           
1 -Dirilik suyu içib, əbədi yaşar  
olan Xizri peyğəmbər. 
 14 
Şeyx Mir Həmzə Əfəndi Seyid Nigari 
 
                      Hər gələnə «Salam» - deyək, 
Doğma, məhrəm olam - deyək, 
Haqqa sadiq qulam - deyək, 
 
Hər gecəni qədri bilək, 
Hər keçəni Xizri bilək… 
 
Zikrə uyaq Şeyxim çağlı, 
Kamil iman, haqqa bağlı – 
Dinbir qardaş – xəstə, sağlı, 
                        Hər gecəni qədri bilək, 
Hər kecəni Xizri bilək… 
 
Şər, böhtandan uzaq olaq, 
Yetim sevək, məmnun qalaq, 
Nur payına – feyzə dolaq – 
Hər geçəni qədri bilək, 
Hər kecəni Xizri bilək… 
 
Halal umaq hər bir işdə, 
Mərdlik edək hər gedişdə, 
Vəhşət görək dir- didişdə – 
Hər gecəni qədri bilək, 
Hər keçəni Xizri bilək… 
 
İdrak gözü itidi, kaş, 
 15 
İman, ixlas qətidi, kaş, 
Haqq qapısı yetidi, kaş, 
Hər gecəni qədri bilək, 
Hər keçəni Xizri bilək… 
 
…Allah xofu ürəyimdə, 
Şeyxim əli kürəyimdə, 
Gecə-gündüz diləyimdə: 
Hər gecəni qədri bilək, 
Hər keçəni Xizri bilək… 
                  
 
                              «ƏNƏLHƏQQ»–SƏN 
Şeyx Mir Sədi Ağaya 
 
Bir nur idin, haqdan endin, 
Cismə döndün, bətnə sindin, 
Qayən qüdsi – geri döndün – 
«Ənəlhəqq» – Sən, «Ənəlhəqq» – Sən! 
 
Bütün cahan dördlər
1
 üstə, 
Yaradandır – hər nə istə. 
Haqq məqamda, pak həvəsdə – 
                                           
Şəriət,  Təriqət, Mərifət, Həqiqət (Su, Od,Yel, Torpaq) 
 
2-Peyğəmbərimizi meraca aparan at şəkilli işıq, nur. 
3-Həzrət Əlini gəzdirən at şəkilli  işıq, nur. 
 16 
«Ənəlhəqq» – Sən, «Ənəlhəqq» – Sən! 
 
Açıb meydan, tutub sükan, 
Oldun haqqa Yusifi-kan. 
Zamansızsan, həm laməkan – 
«Ənəlhəqq» – Sən, «Ənəlhəqq» – Sən! 
 
 
Ol Rəbbinə bir qul oldun, 
Ayəsinə bülbül oldun  – 
Buraq
2
 oldun, Düldül
3
 oldun – 
«Ənəlhəqq» – Sən, «Ənəlhəqq» – Sə 
                      
              SƏNDƏN 
 
İyirminci əsrin I yarısının sonlarında 
İslamın Nəqşibəndi təriqətinin son ulu 
övliyalarından biri, represiyalar dövrü 
olmazın məhrumiyyət və məşəqqətlərə 
məruz qalmış Şeyx MirSədi Ağa 
müridləri üçün himn 
 
Təbibimsən, bimarınam, 
Umar könlüm şəfa Səndən. 
Haqq yolunun təşnəsiyəm, 
Dözüm məndən, cəfa Səndən. 
 
Hüsnün adlı gülüstan var, 
 17 
Ruhum orda tutar qərar, 
Vəcdə gələr, qanadlanar, 
Nəzər Səndən, səfa məndən. 
 
Qulaq səsdə, dil soraqda, 
Cismim fani, qəlbim haqda, 
Xoş günümdə, bəd ayaqda, 
Sınaq Səndən, vəfa məndən. 
 
Çox dərdim var, çox ahım var, 
Hələ çox-çox günahım var, 
                           Ümidim var, pənahım var,– 
Xilas Səndən, toba məndən. 
 
Biz gedən yol çox uludur, 
Ali Məhəmməd yoludur, 
Nəqşibəndilər qoludur– 
Zəhmət məndən, rəva Səndən. 
 
Haqq yolunda haqq Mir Sədi, 
Bizə həyan çıx, Mir Sədi, 
Bizə müdam, Şıx Mir Sədi, 
Qismət haqdan, dua Səndən. 
                                                             Günah ili, tövbə ayı… 
 
                   DILƏNÇIYƏM, DƏRVIŞƏM 
Mir Məhəmməd Ağa Nura 
 
 18 
Dilənçiyəm, dərvişəm,– 
Nurlu Sona girmişəm. 
Nurda  bir səs görmüşəm – 
Məni haqqa çağırır. 
 
Mən özümdən qaçıram, 
Hara gəldi uçuram, 
Nurda səsi qucuram – 
İçimdədi, çığırır. 
 
Gülüstana girmişəm, 
Ruhu gülə sarmışam, 
Necə büsat qurmuşam – 
Ağ libasda – ağarır. 
 
Çərxə sinə gərirəm, 
Fərşi ərşə sərirəm, 
Ərşdən ulduz dərirəm – 
Yerdə min kor bağırır. 
 
Eyş-işrətə kormuşam,– 
Dörd məqama varmışam. 
Allaha qul – yarmışam – 
Ruhu nurla yoğurur. 
 
MEYDANINA HƏSƏD ÇƏKƏN 
 
 19 
(Bəzi üzdəniraq «dostlar», vəzifə üçün sinov gedənlər 
Mir Məhəmməd Ağa Nurgilə getməzdən əvvəl bir nəfər 
göndərərdilər ki, baxıb görsün: kimlər var, kimlər yox) 
                          Meydanına həsəd çəkən, 
Gizli gələn, pəsəd çəkən, 
Üzə gülüb, nəhs sədd çəkən 
Yaramazlar gözdən düşüb. 
 
Sən onları tanıyırdın, 
Barmağında sanıyırdın, 
Üzlərinə qınayırdın– 
Kim deyər ki, bizdən düşüb. 
Gündə bir rəng  alandılar, 
Hər məcraya dolandılar, 
Münafiq də qalandılar– 
Yalan-palan sözdən düşüb. 
 
Haqq yerini tutacaqdı, 
Hamı gorda yatacaqdı,– 
Qiyamətə çatacaqdı, 
Asıldığı gəz*dən düşüb.     
--------------------------------------- 
*Ağacın,qayanın,fikrinhaçası 
 
                               UNUTDU 
Mir Məhəmməd Ağa Nura 
 
Meydanımız meydan idi, 
 20 
Şeyxim verən paydan idi, 
Sənin yolun, qaydan idi, 
Pərən  kəslər tez unutdu. 
 
Kankan olub, sən kan açdın, 
Haqqa yaxın məkan açdın, 
Öndə getdin, ərkan açdın – 
Girən kəslər tez unutdu. 
 
Yırtıq gördü heybəsini, 
Umdu dola torbasını… 
Günahını, tövbəsini 
Kürən kəslər tez unutdu. 
 
Nur görürdük gülüşündə – 
Haqq sədası gəlişində… 
Şəfa tapıb ölüşündə – 
Duran
1
 kəslər tez unutdu… 
 
 
BAX, MƏNI TUT 
Mir  Məhəmməd  Ağa Nura 
 
Şərə meydan nəfsi öldür, 
Çıxdaş  elə, əfsi
1
, öldür, 
                                           
1 Ümidsiz xəstə yatağından 
 ayağa duran, təzədən dirilən. 
 21 
Olsa belə ovsun,  öldür – 
Hiddət elə, bax, məni tut. 
 
Sanma zəhmət itəsidi: 
Dualarım bitəsidi… 
Rəbbim dada yetəsidi – 
Minnət elə, bax, məni tut. 
 
Çox ləng gəldim, haqqa çatdım,– 
Göydə gəzdim, yerdə tutdum, 
Zülmət yardım, nura batdım – 
Heyrət elə, bax, məni tut. 
 
Tanrı hökmü suçundayam, 
Gödək ömrün köçündəyəm, 
Övliyalar içindəyəm – 
İbrət elə, bax, məni tut. 
             
              ƏHLİNƏ 
Mir Məhəmməd Ağa Nura 
 
Bir gül dərdim vəhdət bağından, 
Soraq çatdı heyrət əhlinə. 
Nalə qopdu həsrət dağından, 
                                                                          
1 Əfsimək-Düyünü, buğdanı 
 xırdaqdan, tozdan təmizləmək üçün  
sinidə atıb-tutaraq, sovurmaq 
 22 
Möhnət sindi qeyrət əhlinə. 
 
Dərviş kimi çöllərə düşdüm, 
Ağır yüklü illərə düşdüm, 
Şəhid oldum, dillərə düşdüm, 
Şah Hüseynəm beyət əhlinə. 
 
Əla, ali Məhəmməd – adım, 
Atam oldu Şeyxim, Ustadım. 
Haqqa bağlı nəsli-əcdadım, 
Bir örnəyəm bisət əhlinə. 
 
 
 
 
 
 
SIĞINDIM, UYUDUM ALLAH XOFUNDA 
Mir Məhəmməd Ağa Nura 
Haqq qanadı kölgəsən, 
Başım üstə bəlkə sən. 
Dünyam yanar ləngisən, 
Qovuşmağa  çiyəm, çiy… 
 
             Dərdə sinə gərdim, əhli-kar oldum, 
 Sidq ilə qəm yedim, mən qəmxar oldum. 
Vird edib yar dedim, haqqa yar oldum – 
Sığındım, uyudum Allah xofunda. 
 
 23 
Nagahan hökm verən qüvvəyə şükür, 
İmanın gücüdür, – dərgaha çəkir, 
Niyyətin bəhrini butaya
1
 tökür – 
Sığındım, uyudum Allah xofunda. 
 
Bir çiçək üşüdü içimdə bu gün, 
Bir mələk ağladı suçumda bu gün, 
Bir ümid doğuldu heçimdə bu gün – 
Sığındım, uyudum Allah xofunda...               
 
 
 
 
MIR MƏHƏMMƏD AĞA NUR OĞLU 
MİR SƏDİ  BƏY  ƏFƏNDİYƏ 
 
1. Öpüşdürər 
Tərk eylə kirdarı, tərk eylə karı, 
Tərk eylə dövləti, tərk eylə varı, 
Bəs degilmi sənə, Seyid Nigarı, 
Şükr ilə dəmadəm ülfəti-Mövla?! 
Hacı Mir Həmzə Əfəndi Seyid Nigarı 
 
Hər müşkülüm Sənə agah, 
Hər nicatım gələr nagah, 
Sən yaraşan məqam, dərgah 
                                           
1
 Sevgi qisməti, buta vermək, buta icmək. 
 24 
Mələkləri öpüşdürərər. 
 
İl var,  keçər qəhər kimi, 
Acı, zəqqum, zəhər kimi, 
Gün var, gələr bahar kimi, 
Diləkləri öpüşdürər. 
 
Yel var, çılğın, hədə yeli, 
Səmum yeli, qada yeli, 
Yel var, sevgi, vədə yeli, 
Çiçəkləri öpüşdürər. 
 
                     Xoş səhərsən, üzün gülər, 
Təcəllasan, nazın gülər, 
«İznə dəvət» sözün gülər, 
 Ürəkləri öpüşdürər. 
                                   Axtaran tapar– Kim necə yapar… 
 
                          2. Bəlkələrdən 
 
Qızındım göz oduna, 
Sığındım söz oduna, 
Büründüm naz oduna – 
Qarsıldım bəlkələrdən. 
 
Vəhdətə könül verdim, 
Müti ovsuna girdim, 
Yuxumu aşkar gördüm, 
 25 
Sarsıldım bəlkələrdən. 
 
Gah şirinsən, gah acı, 
Qara qula şah tacı, 
Hər şübhə – dar ağacı, 
Asıldım bəlkələrdən. 
 
 
                     HÜZURDA DUA 
Ulu Mir Məhəmməd Ağa Nuru anarkən 
 
Bu nə sirdir, bu nə hikmət! – Maşallah! 
Bu nə səcdə, bu nə minnət! – Maşallah! 
Bu nə qüdsi, bu nə qüdrət! – Maşallah! 
Təşnə qəlbim təşnələnsin, Allahım! 
Muradımla nəşələnsin, Allahım! 
 
Eşq adında nur varlığa inandım, 
Köləlikdə hürr varlığa  inandım, 
Tanrı hökmü hər varlığa inandım, 
Vird eyləyib, Allah! –deyib, dil açdım, 
Ali məqam! – Ol! Olana yol açdım. 
 
Dərvişliyin çöl varlığı! – Nə gözəl! 
Lal sükutun dil varlığı! – Nə gözəl! 
Səcdəgahın qul varlığı! – Nə gözəl 
Asilərdən arıt məni, Allahım! 
Mütilikdən yarıt məni, Allahım!! 
 26 
 
Əynimizə eşq libası biçənik, 
Cəhalətdə nur şərbəti içənik, 
Bir məqamdan bir məqama köçənik, 
Qaldır məni, uçur məni, Allahım! 
Günahlardan qaçır məni, Allahım! 
 
Nurlu qəlbin nur payını verən var, 
Nurlanaraq haqq məqama girən var, 
Haqq  məqamda eşq nübarı dərən var, 
Bu nübarla yarıt məni, Allahım! 
Süzdür məni, arıt məni, Allahım! 
 
Gecə-gündüz oldun virdim – anladım, 
Ram elədin, Sənə vardım– anladım, 
Dərk etdikcə artdı dərdim – anladım, 
Nadanlardan arıt məni, Allahım! 
İxlasımla yarıt məni, Allahım! 
                                                      03.04.1998. Məkkə şəhəri, 
                                                             Kəbə hüzurunda.  
 
 
USTADIM MIR MƏHƏMMƏD AĞA  NURA 
 
Məkkədə qaldığımız 10 gün müddətində hər gün dəfə-
lərlə Kəbəni təvaf (dolanmaq) etməyimizə baxmaya-
raq, heç cürə əlimi Həcərül-Əsvədə  toxundura bil-
mirdim. İnsan nəhri məni alıb axınına aparırdı. Son 
 27 
vida təvafında, üçüncü dövrədə özümdən asılı  olma-
yaraq, qeyri-ixtiyari ürəyimdə Mir Məhəmməd Ağa 
Nuru köməyə çağırdım. Həcərül-Əsvədin bərabərli-
yinə çatanda büdrədim. Yıxılsaydım, Allah bilir, nə-
lər olacaqdı. Qəflətən qaibanə bir səs: Ərşad-dedi. 
Mənə elə gəldi ki, bu səs Mir Məhəmməd Ağa Nurun 
səsi idi. Özümü düzəldib qalxdım. Sağ əlim düz Həcə-
rül-Əsvədin üstündə idi. Allah! Allah! Təzada bir 
bax! Sənin qarşında Sənin yaratdığından kömək dilə-
dim… Sənədəmi xoş gəldi, İlahi!? Sənə böyüklüyün 
qədər şükür, Allahım! Amin!!! 
İllər ötüb keçir, dönüb tarixə, 
Mürşidlər fövqünə qalxan ustadım! 
Kök salıb, yovuşub, sinib tarixə, 
Peyğəmbər nuruynan çalxan, ustadım! 
 
Ulduzlar içində seçilən Nurum, 
Çal-keçir yollarda aydındır izin. 
Hər iki cahanda fəxrim, qürurum, 
Ustadlar yanında ötgündür sözün 
 
Arxasan sən mənə çətində, darda, 
Hünərim, uğurum Sənə bağlıdır. 
Yatıram, dururam – oluram harda, 
Deyirlər bəxtəvər xoşbəxt çağlıdır. 
 
Üstümdə dolaşır qayğın, nəzərin, 
Əlin kürəyimdə, adın dilimdə. 
 28 
Kimsədə tapılmaz sayğı bənzərin, 
Səninlə sayırlar məni elimdə. 
 
Sənin hünərini gördüm Kəbədə, 
Dadıma yetişdin Allah evində. 
Həcərül-Əsvədə varıb Kəbədə, 
Əlimdən yapışdın Allah evində  
10.04.1998, Məkkə şəhəri. 
 
OLA 
 
Səfa Səndə, Kərəm Səndə! – 
Qulam Səndə, ərəm Səndə! 
Haqqı bulam, görəm Səndə, 
Tapınmağa möhlət ola. 
 
Yaşamadıq, gülüm, haşa, 
Həsrət içi biz baş-başa. 
Candan keçib, sənlə qoşa 
Baş qoymağa əhlət
1
 ola. 
 
Haqq aşiqi nisbət ola, 
İnam ola, rüsxət ola, 
Hər anımız ləzzət ola – 
Vüsal ola, möhnət ola. 
 
Çox olub ömür acımız, 
                                           
1
 Əlhəd. 
 29 
Gül qoxuyub gül içimiz. 
Olmayıbdı bir suçumuz 
Üz qarası – töhmət ola. 
 
Səfa Səndə, Kərəm Səndə, 
Qulam Səndə, ərəm Səndə. 
Haqqı bulam, görəm Səndə – 
Tapınmağa möhlət ola. 
                               İman ili, guman ayı. 
 
                           TACIDARIM – VƏLISƏN 
                   Canım, gözüm Mir Sədi bəy Əfəndimə 
 
Haqqa vəfa hər işin, 
Zövqü-səfa gülüsən, 
Vəhdət vəhyi qəlbində, 
Mütləq eşqin dilisən. 
 
Möhlət ola – vaxt açıla, 
Niyyətim var, baxt açıla, 
Şah oturan taxt açıla, 
Tac sahibi Əlisən. 
 
Vaxt olub ki, ərkin olub, 
Bəd rəftarın gərgin olub. 
Əzəl gündən dərkim olub – 
Haqq aşiqi – DƏLIsən. 
 
Meydan açdın, qol açdın, 
 30 
Üç məqamı
1
 dolaşdın – 
                           Həqiqətə yol açdın,  
Tacidarım  – vəlisən!!!  
                                           İnamlı ömrün imanlı ayı 
 
 
GƏLIR 
Canım, gözüm Mir Sədi bəy Əfəndiyə 
 
Şair, alim, mürşid, ağa –  
«Dərd əlindən çıxdı dağa». 
Düzdə qalan düş ayağa, 
Yalan-palan dindar gəlir. 
 
Yarı yarından bezdirən, 
Yox yoxa «varı» düzdürən –  
Divarda arpa gəzdirən 
Falçı, felçi, cindar gəlir. 
 
Gələn kimdi? – Fərqə varmaz,  
Pişvazında kimsə durmaz, 
Feyzyab olar, şivən qurmaz –  
Kimə gen, kimə dar gəlir. 
 
Meydan açan – haqqa müştaq, 
Candan keçən – haqqa müştaq, 
                                           
1 Məqamlar: Şəriət, Təriqət, Mərifət.Həqiqət 
 31 
Ruhu uçan – haqqa müştaq, 
Kimsə deməz öndər gəlir. 
 
Önümdə qırx arşın quyu, 
Günahımın aman payı, 
Boynumdadır haqqı-sayı, 
Xilaskarım – Sərdar gəlir.  
 
Gülmə mənə, güldür məni, 
Qanadına aldır məni, 
Yerdən Göyə qaldır məni, 
Bu Yer mənə murdar gəlir. 
 
MEYDANIMIZ 
Canım, gözüm Seyidi Türk  
Mir Sədi bəy Əfəndiyə 
 
Açılıbdı dördbiryandan, 
Şükür, Allah, meydanımız. 
                       Gedən «dost»lar dönür bir-bir – 
Çəkir, Allah, meydanımız. 
 
Qatlanıbdı təşər dizi, 
Keçmir daha ötgəm sözü… 
Haqqı görmür bədxah gözü, 
Tökür, Allah, meydanımız. 
 
Seçir, sevir əhli-karı, 
 32 
Kim ki, gedir Sənə sarı… 
Öndə duran sərt hasarı 
Sökür, Allah, meydanımız. 
 
Nəhrə dönüb coşur, daşır, 
Vurub keçir, səddi aşır, 
Meydanı meydana qoşur, 
Tikir, Allah, meydanımız! 
 
 
 
KIM KI, SƏNDƏN FEYZ ALIB 
Mir Məhəmməd Ağa Nura 
 
Öz yerini  görmüsən, 
Haqq meydana girmisən, 
Meydan belə şirinmi?! – 
Canı qurban vermisən. 
 
Dünya bütün Sənindi, 
Dördbiryanı yönündü, 
Sevib haqqa tapındın – 
İmanındı, dinindi. 
 
 
Nə toxsan, nə acırsan, 
Təzə meydan açırsan. 
Qanadların nurdandı, 
 33 
Zikrin boyu uçursan. 
 
Doğman, yadın bir olub, 
Meydanına kim dolub. 
Girsin, meydan açıqdı, 
Kim ki, səndən feyz alıb. 
 
APARMAZ KI 
Canım, gözüm Mir Sədi bəy Əfəndiyə 
 
Bağlar baharla çulğaşır, 
Çiçəkləri başdan aşır. 
Göz sevinir, ağıl çaşır – 
Həvəs məni aparmaz ki?! 
 
Yolum düşdü çəmən, çölə,– 
Günəş şehi əmən çölə. 
Yar çağıran həmən çölə 
Bu səs məni aparmaz ki?! 
 
Göz dinəndə dil lal olur, 
Yanaq yanır, üz al olur, 
                           Qəlbdən qopan söz bal olur – 
O ləfz məni aparmaz ki?! 
 
 
Səsim  dəydi dağa, daşa, 
Səda  gəldi qoşa-qoşa, 
 34 
Hənir oldum başdan-başa – 
Nəfəs məni aparmaz ki?! 
 
 
SƏNDƏ 
Canım, gözüm Seyidi Türk  
Mir Sədi bəy Əfəndiyə 
 
Çağır səssiz ünlə məni, 
Fəhmim səndə, dinlə məni,– 
Ömrə fərəh günlə məni, 
Buta həzzi, kamı səndə. 
 
Yuxudumu, xəyaldımı, 
Haramdımı, halaldımı, 
Rəbbin kimdi? – sualdımı?– 
Dadı səndə, tamı səndə. 
 
Hüsnün nurlu gülüstandı, 
Haqdan zühur bir bustandı, 
                           Rəbbindəndi – o dostdandı – 
Səcdə edən hamı səndə. 
 
 
 
 
TƏK ALLAHA BAĞLAMIŞAM  
            IXLASIMI, DINIMI 
 35 
 
Haçalanmış fikirlərin haçasında qalmışam, 
Qavızlanmış ruzilərin pıçasında qalmışam,  
      Hər varlığın göbəyində məkan seçib, olmuşam.  
İdrak edib ziyalandım, mənalara dolmuşam – 
Saçmalıqlar içində də azmamışam yönümü,  
Tək Allaha bağlamışam ixlasımı, dinimi… 
 
 
ÖZÜNÜ DƏRK 
 
Yağış yağır, 
sakit, xısın-xısın, 
ələklə ələnir kimi. 
Gah da sərt küləklərlə 
döyəcləyir pəncərəmi 
nabələd, 
yorğun yolçuların 
ovqatına bələnir kimi. 
Sarır 
ağır düşüncələr içində 
oyaq  qəlbimi. 
İslanıram içimdən 
sel ağzından qurtarmış 
üç aylıq cücələr kimi. 
Tükənmişəm, bitmişəm, 
öz içimdə  itmişəm. 
Çulğayıb məni 
 36 
özümdə yoxluğun 
müəmma sükutu – 
Aysız, ulduzsuz 
qatı qaranlığa sinmiş, 
sübhün həndəvərindən uzaq, 
Anadilləri qeybə çəkilmiş, 
vahiməyə bürünmüş 
gecələr kimi… 
Tanrının qüdrətinə bax, 
ümidi kəsilmiş insanda 
qarmaqarışıqlıqlar içində 
kirdara bax, kara bax, 
Əksiliklərin vəhdətinə bax, 
Qüvvələr nisbətində 
bərabər, 
barışmaz inkara bax! 
Son mənzilə aparan 
tapdaq-tapdaq cığır üstə 
duran oğlana bax, 
 
 
Ruhu Allah dərgahında, 
gözləri yol çəkən, 
boynunu kəc burana bax!!! 
                                            Qıpqırmızı ilin qapqara ayı 
 
 
 
 37 
KÖHNƏ TÖVBƏ YIĞILACAQ 
 
Yaxınlaşır məşhər günü, 
Xanimanlar dağılacaq. 
Yox olacaq «mənəm», «mənəm» – 
Qudurğanlar boğulacaq. 
 
Qopacaq sonuncu tufan, 
Olmayacaq bircə sarpan. 
Merac edər əhli-ürfan, 
Haqq divanı doğulacaq. 
 
Hər doğuşdan gələr təzə, 
Oxşar, çatmaz köhnəmizə… 
Yeni mizan – səhnəmizə 
Köhnə tövbə yığılacaq. 
 
 
 
   
HÜZURDA DUA 
 
Dad yarımçıq, cod əməldən – 
Nankor, xəbis, bəd əməldən, 
Möminlərə yad əməldən, 
Qoru məni, Xudam qoru, 
Qoru bizi, müdam qoru! 
 
 38 
 
Rüsxətinlə yoxla məni, 
Dərgahında saxla məni, 
Ustadımla haqla məni, 
Qoru məni, Xudam qoru, 
Qoru bizi, müdam qoru! 
 
Uzaq olsun qəfil xəta, 
Miskin xəta, səfil xəta, 
Bədnam, sümsük, əfəl xəta, 
Qoru məni, Xudam, qoru, 
Qoru bizi, müdam qoru! 
 
Nəfsi öldür, şükrüm artsın, 
Virdim artsın, zikrim artsın, 
Rəhmətini dərkim artsın –  
Qoru məni, Xudam, qoru, 
Qoru bizi, müdam qoru! 
 
Yaxşılara yoldaş elə, 
Çiçəklərə sirdaş elə, 
Daş eləsən, Sən xoş elə – 
Qoru məni, Xudam qoru, 
Qoru bizi, müdam qoru! 
 
Şeytanları
1
 daşlamışam, 
                                           
1 Minada böyük və kiçik şeytanlar.  
 39 
Eyş-işrəti boşlamışam, 
Dərgahını xoşlamışam, 
Qoru məni, Xudam qoru, 
Qoru bizi, müdam qoru! 
10 aprel 1998-ci il. 
 Məkkə, Kəbə(Məscidi-Haram) 
 
 
MƏLƏKLƏR MAŞALLAH DEDI 
Mir Məhəmməd Ağa Nura 
 
Tutmadı Rəbbimiz səcdə bərkini, 
Hökm etdi İblisə dərgah tərkini… 
Görüb cövlanında Adəm ərkini, 
Öyündü mələklər, maşallah dedi. 
 
Bələnib vəcd ilə Sənin nuruna, 
Baxıb heyrət etdi Haqqın yarına. 
Oxşadıb bir yeni Nəbi zühruna, 
Söyündü mələklər, maşallah dedi. 
 
Utandı, yaşındı – buldu niqabı – 
Haqqın dərgahından aldı niqabı, 
Vücudu boyunca saldı niqabı, 
Geyindi mələklər, maşallah dedi. 
«Olun» «Olan» ili, Qurani Kərimə dolan ayı 
 
HAQQ DƏRGAHA QAÇIRSAN 
                                                                          
Məkkə, Kəbə (Məscidi Haram) 
 40 
 
Görünməzlər içində 
Məna, vəhdət açırsan. 
 
Ziddiyyətlər  suçunda 
Savabları seçirsən… 
 
Yoxda varı görürsən, 
Səbəbinə girirsən, 
Dörd yanını  hörürsən
1
, 
İpəyində saçırsan. 
 
Yetişdirib kallığı, 
Yaradırsan bolluğu, 
Dindirirsən lallığı, 
Qanadında uçursan. 
 
Oxu! – gələn nidadan – 
Feyz aldın sən Xudadan. 
Uzaqlaşıb ədadan 
Naqq dərgaha qaçırsan. 
 
 
                                  
                                   APARAR 
 
                                           
1 İpək qurdu kimi. 
 41 
Bir çiçəksən gül atadan, 
Haqdan gələn bir butadan, 
Zaval adlı kor xatadan 
Tanrım özü yan  aparar. 
 
Çıx yoluma axşam, səhər, 
Gizli, xəlvət – gör bir təhər, 
Yoxa çıxsam, boğsa qəhər, 
Zülmət qovan dan aparar. 
 
Qəlbi çalan deyil oğru, 
Nə oxa tut, nə də qarğı, 
Yaram dərin, vüsal sarğı, 
Bax, geciksən, qan aparar. 
 
Eşqə müti qul olmuşam, 
Odsuz, közsüz kül olmuşam, 
Bəmdən keçib zil olmuşam, 
Zildən keçən an aparar. 
 
Kimdi qıyıb, çiçək dərən, 
Tər çiçəyi vağam görən. 
Ruh evinə çətin girən, 
Vird atına min, aparar. 
 
                   MƏDƏD, ALLAHIM, MƏDƏD 
 
İtib sözün urvatı, 
 42 
Artıb ürəyin çatı. 
Yoxmu çarə nicatı – 
Mədəd, Allahım, mədəd. 
 
Sözü sözdən seçən var, 
Söz şərbəti içən var, 
Sözə başdan keçən var – 
Mədəd, Allahım, mədəd. 
 
Keçər, söz daşdan keçər, 
Göz dələr, yaşdan keçər. 
Həkk olar, huşdan keçər– 
Mədəd, Allahım, mədəd. 
 
 
Suyu şirin gözəlsən, 
Hər istəkdən əzəlsən. 
Əyişmişik, düzəlt sən, 
Mədəd, Allahım, mədəd. 
 
Yox bir deyib danışan, 
Xısınlaşıb anışan, 
Nə çox küsüb barışan – 
Mədəd, Allahım, mədəd. 
 
 
PAKLANMIŞAM 
 
 43 
Çoxdan keçib, azdan sızdım, 
Lildən çıxıb, tozdam sızdım, 
Qışdan gəlib,  yazdan sızdım – 
Qüslə girdim, paklanmışam. 
 
Bir müşriklə qarğışlandım, 
Yüz möminlə alxışlandım. 
Çox günahdan bağışlandım, 
Qüslə girdim, paklanmışam. 
 
Qayğı çəkən yatmır, oyaq, 
Büdrəyəndə mənə dayaq, 
Xilas edir Xızır sayaq – 
Qüslə girdim, paklanmışam. 
 
Ustadımın Nurdu adı, 
Günəş kimi boldu odu, 
Sardı məni etiqadı – 
Qüslə girdim, paklanmışam. 
 
                                     KEÇƏR 
 
Dil məni sözdən salar, 
Söz məni gözdən salar, 
Göz məni üzdən salar, 
Qaramız ağdan keçər. 
 
Hərcayı çəkər dildən, 
 44 
Sadəlövh fitnə-feldən. 
Dolaşıq kələf əldən, 
İlməmiz çağdan keçər. 
 
Yoruldun, taba qısıl, 
Ümiddən,  «döz»dən asıl, 
Məramın olsa hasil, 
Daş dələr, dağdan keçər. 
Nə dedin, şirin dedin, 
Yüzündən birin dedin, 
«Sim-sim»in sirrin dedin, 
Nə keçər, haqdan keçər. 
 
 
 
 
 
 
 
 
 
 
 
 
 
 
 
 45 
                Üzdə nurdu qəlbin odu, 
 
 
Üzdə nurdu qəlbin odu 
Cövrü – səfa  eşqin dadı… 
Gözəllərin təmiz adı 
Qızıl güldü el içində. 
 
 
        SONAM, SƏNDƏN HEÇ OLMAZMIŞ    
 
Gördüm, oldum yar aşığı, 
Tərlan könlüm, sara şığı. 
Bu göllərin yaraşığı – 
Sonam, səndən heç olmazmış! 
 
Sən mələksən, yoxsa tubu, 
Günəş tülu, həyat tülu? 
Nə balıqsan, nə də ki, Qu – 
Sonam, səndən heç olmazmış! 
 
Qızıl gülşən, qönçə-qönçə, 
Mən kim idim səndən öncə!? 
Qənaətim, vallah, bunca – 
Sonam, səndən heç olmazmış! 
 
Nə baxırsan odlu-odlu, 
Necə sirin,  necə dadlı!!! 
 46 
Sevimlisən xoşlu, bədli – 
Sonam, səndən heç olmazmış! 
 
Saçlarını meh darasın, 
Şəfəq öpsün, şeh darasın, 
Ətirlənsin,  «pəh» darasın – 
Sonam,  səndən heç olmazmış! 
 
 
Bu çiçəyin adı yoxdu, 
Cana məhrəm – yadı yoxdu. 
Bənzəri hər nədi? Yoxdu! – 
Sonam, səndən heç olmazmış! 
 
 
GÜNAHKARMI 
 
Yandım, Allah, söndürən yox, 
Suçum böyük, dindirən yox, 
Dalqabağa mindirən
1
 yox, 
Ulaq məndən günahkarmı? 
 
                                           
1
 Kecmişdə oğruları, qeyrətsiz, 
 namus günahkarlarını dalqabağa 
 (tərsinə) ulağa mindirər, kənd icində 
 gəzdirər, çamaat üzünə tüpürərmiş 
 Sonra buraxarmışlar. 
 47 
Söz dedilər, eşitmədim, 
Düz dedilər, eşitmədim, 
Yüz dedilər eşitmədim – 
Qulaq məndən günahkarmı? 
 
Uçhauç  düşdü, uçmadım, 
Köçhaköç düşdü, köçmədim, 
Çolaq qaçdı, mən qaçmadım, 
Çolaq məndən günahkarmı? 
 
Bulaq üstə nələr gördüm, 
Sevgililər gələr gördüm. 
Yalan əhdə gülər gördüm – 
Bulaq məndən günahkarmı? 
                                     
 
                                   SEVƏNİN 
 
Suyun şirin – susadım, 
Yanmağa bəsdi odum, 
Qabaqdadı büsatım – 
Gülü  püskül – Sevənin. 
 
Kim görüb bu çiçəyi – 
Qanlım qara birçəyi?! 
Adlanır el göyçəyi, 
İşi müşkül – Sevənin. 
 
 48 
Artıq çəkdim yaşımdan, 
Dərdim aşdı başımdan, 
Özüm çıxdım huşumdan, 
Zikri nisgil – Sevənin. 
 
Rastım döndü əngələ, 
Yolum, izim cəngələ, 
Düşdüm hər cür cəncələ – 
Püşkü  işgil – Sevənin. 
 
                            
                         DARIXMIR Kİ 
(Həssas olana) 
Əlimlə əlləşən əllər, 
Əlimdə əyləşən əllər, 
Əlimə öyrəşən əllər 
Əlimsizdi, darıxmaz ki!? 
 
Ürəyim çırpdı əlində, 
Sözlərim sərpdi dilində,.. 
Qurşağın kipdi belində- 
Açan kəslər karıxmaz ki!? 
 
Məhəbbətdən gir, güc aldıq, 
Sadəliklə biz ucaldıq, 
Tez tələsdik, tez qocaldıq – 
Canım gora qarıxmaz ki?!. 
                                                      Yalan, gerçək söz oldu, 
 49 
Periklik bizə qaldı… 
 
               GƏLİŞİNƏ HEYRANAM 
 
Gəl, gələsi qonağım, 
İncikliyim, qınağım, 
İtən ünüm, xoş cağım, 
Gəlişinə heyranam! 
 
Könlüm səni dilər, gəl, 
Dost, münasib bilər, gəl, 
 
Eyni açıq, gülər gəl– 
Gülüşünə heyranam! 
 
Tökül ömrə nəmər tək, 
Qurşan baxta kəmər tək, 
Nur selində çimər tək – 
Çimişinə heyranam! 
 
Səndə nədir bu avaz, 
Qorun nəhsdən sən bir az, 
Adımı dilinlə yaz – 
Dil işinə heyranam! 
 
                                 SAXLASIN 
 
Ülfətinə yovuşdum, 
 50 
Vəhdətinə qovuşdum, 
Günahlardan  sovuşdum – 
Tanrı özü saxlasın. 
 
Deməm eşqin zalımdı – 
Qanadımdı, qolumdu… 
Sənin yolun yolumdu, 
Yollar izi saxlasın. 
 
Nəyim var ki əlimdə?! 
Köhnə andım dilimdə, 
Gözüm qalıb gülümdə, 
Güllər gözü saxlasın. 
 
Eyni köklü söz olduq, 
Qoşa yanar köz olduq – 
Bizlər elə biz olduq, 
Bizlər bizi saxlasın. 
                 Məkan ili, qanad ayı 
 
TƏR YAXANA DÜZƏMMƏZ Kİ! 
R-ya 
Sınıq salan, əyən ölsün, 
Yiyə duran – yiyən ölsün … 
Ömrün sənə qıyan ölsün – 
Həsrətinə dözəmməz ki! 
 
Röyasanmı, ya gerçəksən? 
 51 
Qan çilənmiş ağ ləçəksən, 
Sərt qayada tək çiçəksən, 
Hər yetən kəs üzəmməz ki! 
 
Çoxlar sənin sorağında, 
Yanar piltə – çırağında,   
Gül bağında – qoruğunda        
Azan, təzən gəzəmməz ki! 
 
Sevən– Kərəm, dağ-dağ yanıq, 
Əslisənmi, qəlbi sınıq. 
Düymələrin sirli, qoruq, 
Tər yaxana düzəmməz ki! 
                    
HEÇ  NƏDİ 
 
Qara zülfün ipəkdi, 
Sal boynuma – çələngdi.   
Baxışların gül əkdi, 
Həsrət dərə – heç nədi. 
 
Sığal çəkdim saçına, 
Ürək düşdu ovcuna. 
Mənim kimi ovçuna 
Sürək, bərə heç nədi. 
 
Öz içimə qaxılsam, 
Həftəbaşı yox olsam, 
 52 
Gözlərindən yıxılsam,  
Dərin dərə heç nədi. 
 
Ömrə saymam yüz qışı, 
Üzə vurma sözbaşı, 
Getsəm, gəlləm yazbaşı –  
Zülmə dirə – heç nədi.   
                          Həsrət ili, vüsal anı 
 
 
 
 
 
 
 
                   HALIMI RÖZÜNDƏN GÖTÜ 
 
Halımı özündən götür, 
Şəklimi gözündən götür, 
Başımı izindən götür, 
Qibləgah, möhürün olar. 
 
Üz qoymadım baş daşına, 
Simsar olmadım xoşuna. 
İztirab çəkdim boşuna – 
Suçumuz məhşərə qalar. 
 
Artıq tamaha göz yumdum, 
 53 
Haqqımı Tanrıdan umdum, 
Mən səni qəlbimə  gömdüm, 
Siqləti ruhuma dolar. 
 
XOŞLANMAZDIM SƏCDƏSINƏ ENƏNDƏ 
 
Sudur bizi sususluqda yandıran, 
Təşnəlikdə ehtiyacı qandıran, 
Dadmasaydım vüsalını ötən il, 
Nə bilərdim həzzi nədir yetən il. 
 
Dolanmasa qara zülfün boynuma, 
Gələrdimi gül qoxusu eynimə. 
Görməsəydim narı – barı sinəndə, 
Xoşlanmazdım səcdəsinə enəndə. 
 
                                 BAX BİR 
 
Yoxmu Sənin bir niyazın, 
Qapında durana bax bir. 
Xoflu zülmət – gül bəyazın 
Nədəndir, sorana bax bir. 
 
Zər-zibayam əynin  üçün, 
Xoş təbəssüm – eynin üçün… 
Yetim olub, qoynun üçün 
Boynunu  burana bax bir. 
 
 54 
Uzaqda da, yaxında da, 
Aşkarda da, yuxunda da, 
Yad oluruq çoxunda da-- 
Ümidi qırana bax bir. 
 
Demə, qorxum ölümdəndi, 
Həsrətindən, zülümdəndi. 
Cana qəsdim dilimdəndi, 
Can üzüb yorana bax bir. 
                                                   Vüsala çəhdim, hicranda əhdim 
 55 
ÜZ QARASINA 
 
Gözdən asılanı sözdən yıxılsın, 
Tutulsun sağalmaz söz yarasına. 
Eşqinə, andına xəyanət edən 
Ömürlük məhkumdu üz qarasına. 
 
Kəbinsiz doğulub, zinakar gələn – 
Yersiz hırıldayıb, mənasız gülən, 
Həyatı gündəlik əyləncə bilən, 
Son ucu dən verər göz qorasına. 
 
Gecikən sevgisi yandırdı yaxdı, 
Xoş günlər dilədi, pişvaza çıxdı. 
Dönüb geri baxdı, ötənə baxdı, 
Yazıqlar ömrünün düz yarısına. 
 
                            
                      YAĞIŞ YAĞIR 
                            
                           Yağış yağır, 
Yağışın altında 
köynəkcək dayanan 
o qıza bir bax. 
Buludun qara duvağından 
                     çıxıb, 
qıza tamarzı boylanan  
ulduza bir bax. 
 56 
Geyinmək istəyir, 
geyinə bilmir– 
İslanmış köynəyi 
əyninə dardır, 
Soyuyan köynəyi 
elə bil 
bumbuz qardır. 
 
Qarğaşa içində 
təlaşla döyükür 
cığır boyunca. 
 Bir… iki… beş, 
on sayınca 
gələsi vardı… 
Bəs niyə gəlmir?... 
Bir anda  
tən ortadan 
bulud layı sökülür, 
Göydən yerə 
işıq seli– 
nur tökülür… 
Göy qurşağı 
körpü salır 
o təpədən bu təpəyə. 
Qız dayanıb altında, 
arzuları durulur… 
Toy qabağı durumda 
əlvan gərdək qurulur… 
                                Arzuların kövrək ili, vüsalın hürkək ayı.. 
                          
 57 
 
                              DEDİLƏR 
 
Qanadlandıq lələk-lələk, 
Lələk tökdük, olduq tülək, – 
Olanları aldı fələk, 
Qalan bəxtə kor dedilər. 
    
Damçı olduq–iki, qoşa, 
Qovuşmadıq biz başbaşa. 
Öldük, hopduq mərmər daşa– 
Dikəltdilər gor dedilər. 
 
Çıraq olduq, qoşa yandıq, 
Mehri saldıq daşa, yandıq, 
Yaddan çıxdıq, huşa yandıq, 
Yarıkönül yar dedilər. 
 
Tez açıldıq, tez də solduq, 
Biz əbədi növrəs qaldıq, 
Laldinməzcə nəğmə olduq, 
Eşitməzə kar dedilər. 
                                       Dildə-dişdə gəzən ilin yaddan çıxan ayı. 
 
 
 
                                 UMSUQLUQ 
(Həssas olana) 
 58 
Yuxuma gəlmişdin sən ötən gecə, 
Hopmuşdu canına istəyin ətri. 
Özün də bilmədən əsirdin necə, 
Çathacat görsənən vüsaldan ötrü. 
 
Bürünüb bəmbəyaz tülə gəlmişdin, 
Gözüm alışırdı heyrət odundan. 
Necə yaranmışdın, elə gəlmişdin, 
Çıxmışdı elə bil adın yadından. 
 
Pörtən yanağında ismət gülürdü, 
Vüsal sevincini gözündə duydum. 
Tanrının verdiyi rüsxət gülürdü, 
İçimdə bayılmış dözümdə duydum. 
  
Oyandım, şəklini bağrımda gördüm, 
Yuxu aşkarlığı qaçılmaz olsun. 
Təzədən qəlbimi mən sənə verdim, 
Təzədən sirrimiz açılmaz olsun. 
 
 
 
BU DAĞLARIN DAĞ ÇİÇƏYİ 
 
Bu dağların dağ çiçəyi, – 
Özün kimi ağ çiçəyi, 
Ətək-ətək yığ çiçəyi, 
İç şəhdini, bal olarsan. 
 59 
 
Duymayan kəs çiçək dərməz, 
Xoş əzablı ömür sürməz. 
Yazda, qışda məna görməz, 
Gecikərsən, kal olarsan. 
 
Qızıl gülsən, kol içində, 
Bülbülünlə öl içində. 
Vətən bilib, ol içində, –   
Bir gün gələr «qal» olarsan. 
 
                                       GƏL 
 
Var səsimlə bağırdım, 
Darda dada çağırdım, 
Yoxda güman yoğurdum, 
Ümid şamım söndü, gəl! 
 
Tale yaman qısqıda, 
Ölüm durub pusquda, 
Dar ağacı, asqı da – 
Hökmə yaxın gündü, gəl! 
 
Şir dişində qismətim, 
Allam, olsa rüsxətim, 
Çəkir məni həsrətim, 
Həzz almalı gündü, gəl! 
 
 60 
 
 
 
 
SEVİLƏN GÜNAHKAR, SEVƏN GÜNAHKAR 
Aclığım bilinər tox olan günü, 
Varlığım parlayar yox olan günü. 
 
Mən çiçək dalınca uçan kəpənək, 
Sənsə öz toruna çəkən hörümçək. 
Nə tor günahkardır, nə də ki çiçək, 
Sevilən günahkar, sevən günahkar?! 
 
Gül üstə düşən şeh – gecənin nəmi, 
Bülbülün naləsi, qönçənin qəmi, 
Həsrətin alxışı, sevincin kəmi–   
Sevilən günahkar, sevən günahkar?! 
 
Yetişər, dadlanar qismətin göyü, 
Ürəkdə daş bağlar həsrətin göyü, 
Gedər-gəlməz olar fürsətin göyü – 
Sevilən günahkar, sevən günahkar?! 
 
Bağrımın başında yanan ocaqdır, 
Lal-dinməz bu sevgi gör bir haçaqdır. 
Qubarı, möhnəti qucaq-qucaqdır– 
Sevilən günahkar, sevən günahkar?! 
 
 61 
Anasız quzudur – mələr içimdə, 
Bu sevgi ağlayar, gülər içimdə. 
Sürəksiz ovlağa gələr içimdə – 
Sevilən günahkar, sevən günahkar?... 
 
GƏLİN 
(Həssas olana) 
Heyrət mənim, vüsət sənin, 
Ecaz, füsun qismət sənin. 
Meydan sənin, fürsət sənin, 
Can almağa qanıq gəlin. 
 
Aç qoynunu sayə girim, 
Çal-çağırlı haya girim, 
Yetər, yetik aya girim, 
Olum sənə qonaq, gəlin! 
 
Gül vəslinə can atan var, 
Qədir-qiymət az tutan var. 
Dar ayaqda tez itən var, 
Eşqi, odu sönük, gəlin! 
 
Necə qəşəng növrəs idin, 
Yer-yerində, dürüst idin, 
Ram etməyə həvəs idin, – 
Dəcəl, çığal, hənək gəlin! 
 
 62 
Öl, üstündə ocaq çatım
1
  
Oda girim,odda yatım. 
İlğım güdüm, xəyal tutum, 
Olsan mənə dönük, gəlin!           
 
GƏZDİRİRƏM 
 
Qəfil yönü sarpdım, gülüm, 
Necə, nəyi yapdım, gülüm? 
Haqqı səndə tapdım, gülüm, 
Ürəyimdə gəzdirirəm. 
 
Sönüb, yanmır şam-çırağın, 
Qeybə çıxdın, yox sorağın. 
Sızlar qəlbim – xoş fərağın! – 
Gərəyimdə gəzdirirəm. 
 
Vüsal hanı? Dartdın geri, 
Həsrət hücum çəkdi bəri. 
Gimrikləyib
1
 
 
dərdi-səri, 
Ələyimdə gəzdirirəm. 
 
Sənə çatan ün olası, 
Qoşa gəzən gün olası, 
                                           
1Bizlərdə ölən adamın qəbri 
 üstündə üc axşam oçaq yandırırlar. 
1 Gimrikləmək–düyü xırdağına döndərmək. 
 63 
Röya şirin, çin olası, 
«Kələyimdə» gəzdirirəm. 
 
Çox yaxınsan röya kimi, 
Pörtən yanaq, həya kimi, 
Öldürürsən – guya kimi! – 
Diləyimdə gəzdirirəm. 
 
QƏLBİNƏ SİNƏR 
 
Gedirsən, get dedin, özün bilərsən, 
Gedəni saxlamaq çətindən çətin. 
Olar ki, bir gün də qaçıb gələrsən, 
Tükənər dözümün, kor dəyanətin. 
 
Açma ürəyini kimə, kimsəyə, 
Aclıq bir  gün gedər, töhmətsə min il. 
Tənhalıq dərdini demə kimsəyə,  
Mənəm dərdə çarə, başqası deyil. 
 
Yol çəkən gözlərin yollarda qalar, 
Ümidin, gümanın ilğıma dönər, 
Aşkarlıq çatanda gözlərin dolar, 
Həsrət – yetim uşaq, qəlbinə sinər. 
 
                           AXTARACAQSAN 
 
Mənimlə rəqabət, şöhrət adına, 
 64 
Bəlkə bir gün kimsə yetər dadına, 
Xoş gündə qəflətən salıb yadına, 
Anıb dönə-dönə, axtaracaqsan. 
 
Məni axtarma sən, azıb itirsən, 
Əhdini, andını pozub, itirsən,  
Ömrünə təzə gün yazıb, itirsən, 
Baxıb keçən günə, axtaracaqsan. 
Özün güldüyünə necə yar dedin, 
Yüz səmtə gedənə əhdi var dedin, 
Özünə bir zaman bəxti kor dedin, 
Görən bəxtlə yenə axtaracaqsan. 
 
 
SƏN  DƏ 
 
Gözlərindən od – nur yağır, 
Odla nurdan xamır yoğur. 
Təndir havda, iştah doğur – 
Kökə səndə, fətir səndə. 
 
Yanar səhra – yolum, izim, 
Hava qarsır, üryan özüm, 
Dözməliyəm, gərək dözüm – 
Sərin kölgə, çətir səndə. 
 
Ömür yolu uzun, gödək, 
Birgə tutaq, qoşa gedək, 
 65 
Macal tapaq, fürsət güdək– 
Aparsan da, gətirsən də. 
 
Vəfa bizə dayaq, sütun, 
Olsa düşmən aləm bütün… 
Varla xoşbəxt olmaq çətin, 
Götürsən də, itirsən də. 
 
 
Torpaq altda düşən toxum – 
Cücərəndi – azım, çoxum. 
Övlad gətir, sevim, baxım, 
Nəsli nəslə ötür sən də. 
 
 
NAR GÜLÜM 
G. üçün 
 
Bu yaz günü xoş gəldin, 
Bəlkə yanlış, çaş gəldin? 
Zövqə uyğun, tuş gəldin, 
Qəlbə saldın qor, gülüm, 
Nar çiçəyim, nar gülüm! 
 
Hardan gəldin, ay ləli, 
Sən üzümə güləli, 
Sənə sevgi biləli, 
Dünya başa dar, gülüm, 
 66 
Nar çiçəyim, nar gülüm! 
 
Bu qəflətdən oyan bir, 
Canı sənə qıyan bir, 
Getmə, getmə dayan bir, 
Sənə sözüm var, gülüm, 
Nar çiçəyim, nar gülüm! 
 
Könlüm çoxdan tamarzı, 
Gözlərimdən damar su. 
Alıb səndən kam arzu, 
Umar, dilər bar, gülüm, 
Nar çiçəyim, nar gülüm! 
                               Yaza həsrət ili,  
                               çiçəyə rüsxət ayı. 
 
 
DƏLİ OZAN, DƏRVİŞƏM 
 
Dəli ozan, dərvişəm, 
Səni neydə görmüşəm – 
Bu meydana girmişəm, 
Meydan odla sulanar. 
 
Hər cəfanı sezərəm, 
Ümid, fərəh üzərəm, 
Yollarına düzərəm, 
Demə: yollar talanar. 
 
 67 
Açılmamış ləçəksən, 
Qan ocağı çiçəksən, 
Bar almağa keciksən, 
Qanım çırtlar, yalanar. 
   
                  SƏNƏ UYMUŞAM 
 
Mən səni 
soyuq qış gecələri 
isti nəfəsindən, 
sürüşüb 
açılan çiynimə ehmallı 
çəkilən yorğana hopmuş 
doğma mehrindən – 
Mübhəm sayğından duymuşam… 
Uzun gecələr  
nadinc körpənə, 
özünün də möhtac olduğun, 
hələ qız təravətindən düşməmiş, 
ay naşı ana,  
kövrək, qəhərli qayğından duymuşam. 
Bax, 
elə bu duyğuynan,  
insana 
yalnız bir kərə verilən 
ömrümü  
sənə qıymışam, 
Sənə uymuşam… 
 68 
 
                   BƏLKƏLƏNMƏZ 
 
Hər çovğuna qış demə sən, 
Sevən qəlbə daş demə sən, 
Az qismətə «kaş» deməsən, 
Şübhə gəlməz, bəlkələnməz. 
 
Olma mənə ta buta sən  
Qoyub məni tabuta sən, 
Çinar olub ta bitəsən, 
Qəbrim, gorum kölgələnməz. 
 
Dastan olsa dil-ağızda, 
Ürək vursa ağ kağızda, 
Yolda, kolda qalan qız da, 
İsmarışla bəlgələnməz. 
 
 
                        VƏFALI, AY VƏFALI 
 
Süzmə belə çəp məni, 
Bilmə elə qəlp məni, 
Al, qəlbinə səp məni – 
Tutiya tək ötərəm, 
Hər hayına yetərəm. 
 
Aylı, ulduzlu gecə, 
 69 
Şaxtalı, buzlu gecə. 
Büsatlı, nazlı gecə 
Vəslə güman tutaram,  
Gül mehrində yataram. 
 
Arzum, yuxum çin ola, 
Vüsal qismət gün ola, 
Yüzlə qoşa, tən ola, 
Ömür sürək səfalı, 
Vəfalı, ay vəfalı.   
 
 
 
SEV MƏNİ 
 
Qov məni, 
Hara gəldi 
qov məni. 
Qoy aparsın 
sirli zülmət, 
adam yeyən 
div məni… 
Vur məni, 
hardan gəldi  
vur mənii, 
Yara açsın, 
simləsin, 
qoy bürüsün 
 70 
hav məni. 
Dözülməzə 
dözəcəyəm. 
Baxışlarından 
güvənc üzəcəyəm. 
Məmnun qalsan, 
al məni, 
tut məni, 
hər xatadan, 
biganəlikdən 
sovuşdur, 
sov məni– 
Gülüm, 
sev məni. 
 
 
*** 
 
Yumdum gözümü, al tül içində 
                 gördüm əksini. 
Açdım gözümü, zil tül içində 
                gördüm əksini. 
 
 
                       İSMƏTİN İSMƏT OLSUN 
 
Zamana bax, vaxta bax, 
Üzü qara baxta bax, 
 71 
Gözləyirsən baxtabaxt, 
Qismətin qismət olsun. 
 
Bir çiçəksən daş üstə, 
Can alırsan: xoş istə, 
Hər nə desən, baş üstə! – 
Fürsətin fürsət olsun. 
 
İşim yox qeylü-qalnan, 
Bu can, bu sən: alınan, 
Bir hiyləsiz yolunan, 
Rüsxətin rüsxət olsun. 
 
Umduğundan əl çıxa, 
Ümid qala « gəl-çıx»a. 
 
Yaşmaq altdan dil çıxa – 
İsmətin ismət olsun.  
 
 
MƏNİ SƏNDƏ, SƏNİ MƏNDƏ 
 
Şirin günlər çoşub daşa, 
Yüz illəri keçib aşa, 
Ömrü qoşa sürək başa –  
Məni səndə, səni məndə. 
 
Pəlmə gecəm ayaz olsun, 
Gələn günlər bəyaz olsun, 
 72 
Aylar ilə niyaz olsun –  
Məni səndə, səni məndə. 
 
Zülmət qovan nur səsləyək, 
Zər kəmərli bel süsləyək, 
Can- can deyək, can bəsləyək, 
Məni səndə, səni məndə. 
 
Necə dözdük qınaqlara, 
Can vermədik qanıqlara. 
Çox çəkildik sınaqlara –  
Məni səndə, səni məndə… 
 
 
 
 
SÜSLƏYƏRDİN MƏNİ SƏN 
 
Eşqinin gül bağında, 
Qəlbinin xoş çağında: 
Ürəyinin yağında 
Bəsləyərdin məni sən. 
 
Uzaqda, yaxında da, 
Varında, yoxunda da, 
Gecələr yuxunda da 
Səsləyərdin məni sən. 
 
 73 
Pal-paltarı götürər, 
Çatmayanı yetirər. 
Nə var yuyar, ütülər, 
Süsləyərdin məni sən. 
 
 
HƏSRƏTININ MÖHNƏTI 
 
Həsrətinin 
möhnəti, qubarı –  
Sapından qırılıb 
əldən tökülmüş,  
görünməzliyə məhkum 
təsbeh muncuqları kimi 
dağılan huşumun, 
kəsilən səbrimin 
kasadlığı, kəmliyi, qərarsızlığı!... 
Tənhalıqda 
zəmanın, məkanın 
yararsızlığı 
çəkir çarmıxa 
dincliyimi… 
Aparıb 
batırır, pərçimləyir 
kor mıxa 
ürəyimi, 
dəlisov gəncliyimi. 
Öyüd, nəsihət verib, 
 74 
danlayan çox. 
İç dünyamı görüb 
arzumu istəyimi, 
cəhdimi, 
anlayan yox. 
Nə kitab kimi 
açılıb oxuna bilirəm, 
Nə kövrək, ufaq hissimə, 
qaplanları ram edəcək 
baxışım, duyğum, 
inadlı vərdişim, 
ovsunlu rəftarımla 
ürəklərə toxuna bilirəm. 
Bilsən, necə 
insanı sarsıdar, 
sındırar, alçaldar 
yalvarmaq minnəti, 
Nə qədər xoşdur, ilahi, 
duyulmaq səadəti! 
Elə hey aylı gecələrdə 
qulaq asıb 
Anadilin  
qaibanə, nagahan səsinə, 
Mənmi 
ağ zülmətli gündüzlərin 
iki cahanlıq pünhan səsinə 
diqqət kəsilib 
səni gözləyəcəyəm?! 
 75 
Səpilib yollarına 
bir ovuc darı kimi 
ac sərçələrə dənləndikcə 
ümidsiz, gümansız 
özümü gizləyəcəyəm?! 
Bəlkə, 
bəlkə sarpıb qalam, 
Bəlkə, 
bir gün  
bircə dəfə olsam da belə, 
sınıb çilik-çilik qalsam da belə, 
məni avarə qoyan 
atasının ərköyün balası, 
o şıltaq gözlərinə 
bu məhzun gözlərimi çırpıb qalam – 
Dünyadan məmnum olam! 
 
 
 
GİLEY 
 
Günəş məndən aralı, 
Sənsə ondan da 
qat-qat o yana 
uzaqsan mənə, 
Necə anlayalı, 
necə quralı 
bu nisbəti, 
 76 
Çox da müşkül, 
çətin deyil, 
nə düsturu, 
nə isbatı… 
Günəş məni isidir 
qışda – 
şaxtada, çovğunda, qarda belə, 
Yoluma işıq salır – 
Ömrün məqsədi, mənzili qaranlıq, 
ağ zülmətli gündüzlərinə, 
Səriştəsi bir anlıq 
istək yönlərinə, 
qalmaqal günlərinə… 
Qaranlıq gecələrdə 
sıldırımlı 
dağ keçidlərində 
fəhmi 
 kor, 
eşidilməz harayında  
ehtiyatlı ehmalında 
büdrəmə becidlərində – 
darda, çətində 
çatır köməyimə 
Günəşdən ziya alan 
        Ay da… 
 
Sənsə üşüdürsən 
yandıra-yandıra 
 77 
bütün fəsillərdə, 
bilməm 
bu nə xuruşluq, 
bu nə qayda??? 
Çəkib ürəyimi yeyə-yeyə, 
Sevirəm deyə-deyə… 
 
                                 
 
                          ARXAYINLIQ 
             (Həssas olana) 
 
Kimdi ki, kölgəni güdən, 
Kölgən də qalmayan yerdə. 
Nədən qorxursan ki, nədən, 
Bir insan olmayan yerdə. 
 
Açma sinəni küləyə, 
Nişan alar pusquçəkən. 
Ümid olma xoş diləyə, 
Ayıq durub qısqıçəkən. 
  
Dəniz çoşqun, dəniz dərin, 
Şahə qalxıb ağ dalğalar. 
Bu kimsəsiz  sahillərin 
De, üzünə kim ağ olar?! 
 
Büqələmun deyilsən ki, 
 78 
Bozarırsan boz çöllərdə! 
Günahına qailsən ki, 
Qızarırsan yad əllərdə? 
 
Kimdi ki, kölkəni güdən, 
Kölgən də qalmayan yerdə! 
Nədən qorxursan ki, nədən, 
Bir insan olmayan yerdə??? 
 
                                    QALSIN 
 
Niqabı üzdən götür,  
Eyhamı sözdən götür, 
Vədəni yazdan götür, 
Gülün sarala qalsın. 
 
Bağlansın açıq qapın, 
İtsin dözümün, tabın. 
Dolaşsın ipin-sapın, 
Ömrün  darala qalsın. 
 
                          
                             Qəhər nəhrinə düşən, 
Gözlər sehrinə düşən,  
Sehrin qəhrinə düşən –  
Bəxtin qarala  qalsın. 
 
Nə qərardı bu qərar, 
 79 
Kim itirər, kim arar. 
Ölsə, canı qurtarar –  
Ağlat, məlala qalsın. 
 
ALACAQ 
 
Canı canan verib, canan alacaq, 
Can verib canından  aman alacaq. 
 
Bürünüb qapqara  tirmə şalına, 
Qəsd edib, qəsdini danan alacaq. 
 
Zülmünü bəd bilib,  vurma üzünə, 
Yetəcək bir günə,  giryan alacaq. 
 
Aldanır hələ də dünya malına, 
Olacaq  nəfsinə qurban, alacaq. 
 
Yaz dedim mövlaya, çarə göndərə, 
Yoxsa ki,  edəcək viran,  alacaq. 
 
Yalvardım, dərdimi  demə kimsəyə, 
Kimdi  dərd anlayan, qanan alacaq. 
 
Tökübsən  zülfünü,  nihandır  üzün, 
Ərşad nihanından pünhan  alacaq. 
 
QALAR 
 80 
 
Gözlərimə  göz  dikənin 
Gözlərində gözüm qalar. 
Sözlərimdən bal çəkənin 
Ürəyində  közüm qalar. 
 
Ümid qaçar,  güman yansa, 
Həyat  donar,  zaman yansa, 
Dağlar boyda  saman yansa, 
Yel aparar, düzüm qalar. 
 
Bu da bir gün, bir  amaldı, 
Çək-çevirdi,  qalmaqaldı, 
Ya dəlilik, ya kamaldı –  
El dilində sözüm qalar. 
 
Qarşı dağım aşılarmı, 
Simsar, həyan  qoşularmı, 
Geri dönsəm, xoş olarmı? –  
Gor aparmaz izim qalar. 
 
                      DILIMƏ  DILBAR ÇIXIB 
 
Dilimə dilbar  çıxıb, 
Tüpür getsin yerə  o. 
Dilini gödək  elə, 
Yeddi olar  birə o. 
Azarı azar  qovar. 
Yolunu  azar,  qovar, 
Yaxşıya  yozar, qovar, 
 81 
Çıxarmaz ki kirə  o! 
 
Qənirsiz dilbərimdi, 
Könlümdə gül  barımdı, 
Öz  bəlam,  öz yarımdı 
Sevilib  bir  kərə  o.   
 
 
DÜŞMƏYƏK 
 
Çıxdıq  bəduğur qışdan, – 
Yararlandıq qarğışdan. 
Qərarlandıq  bu başdan: 
Gül sehrinə düşməyək. 
 
Uzaq gəzək qoruqdan, 
Xəbər tutaq soraqdan, 
Əl  eyləyək  qıraqdan, 
Əl sehrinə düşməyək. 
 
Namə olsun hərəyə, 
Gözlər gəlsin gərəyə. 
Güzgü  tutaq ürəyə, 
Dil  sehrinə  düşməyək. 
 
Sular kimi  çağlayaq, 
Qəlbi haqqa bağlayaq. 
Axşam-səhər  yoxlayaq, 
 82 
İl sehrinə düşməyək. 
 
 
 
DÜŞÜB 
 
Səni  gördüm səhər-səhər, 
Çox kefsiz, bir az bir təhər, 
Ovcunda bir damcı zəhər, 
Deyəsən dilindən  düşüb. 
 
Tüklərin  yaman ürpərib, 
Bir çiçəksən, kim qoparıb!? 
Yaylığını yel aparıb, 
Kəmərin belindən düşüb. 
 
Sübhdür, ulduzlar əkilir, 
Yolundan duman çəkilir, 
İzinə   çiçək   tökülür, 
Çox  güman,  telindən düşüb. 
 
 
 
 
 
UMSUQSANMI, DADMISANMI 
 
Ya röyadı, ya nağıldı, -  
 83 
Səni gördüm, huş dağıldı. 
Can  içində can doğuldu, 
Doğmasanmı, yadmısanmı?!.. 
 
Ləm göllənib nədi axan, 
Doğulana kimdi  baxan? 
Burum-burum başdan çıxan 
Buxarsanmı, odmusanmı? 
 
Düz-düzəngah, yarğan nədi, 
Qoruq nədi, qorğan nədi, 
Ölüm nədi, qorxan nədi – 
Qaralanmış adımsanmı?!. 
 
Dayazlıqda  dərinləşən, 
Qaynadıqca sərinləşən, 
Damağımda şirinləşən 
Umsuqsanmı, dadmısanmı?!. 
  
                              BU QORUĞA 
 
Əlin yapışdı əlimə, 
Sözüm çatmadı  dilimə, 
Nəfəsim dəydi  ölümə – 
Necə girim bu qoruğa. 
 
Qoruqçusu həya olan, 
Bihuş olar  nəzər salan, 
 84 
Kimdi belə qanı dolan –  
Əcəl girib bu qoruğa. 
 
Xəbər tutar bağ yiyəsi: 
Ölməyibdi, sağ yiyəsi. 
Yox bəhanə, söz deyəsi, 
Gecə girim bu qoruğa. 
 
 
ƏL DƏYMIŞƏ GÜL DEMƏ 
 
Şehli dərmə tər gülü, 
Qıyma, olar mürgülü. 
Dərilməmiş gör gülü, 
Əl dəymişə gül demə. 
 
Çıxıb yazın seyrinə, 
Düşmə qönçə  sehrinə. 
Sığın  gülün mehrinə, 
Əl dəymişə  gül demə. 
 
 
                                     MƏNİ 
 
Bu həvəs içimdən gəlib, 
Sevgidən, seçimdən  gəlib, 
Müqəddəs  suçumdan gəlib, 
Qınamaz mələklər  məni. 
 85 
 
Mehrimi  güllərdən  aldım, 
Əl tutan  əllərdən aldım, 
Pak niyyət dillərdən  aldım, 
Çaşdırmaz fələklər məni. 
 
Halımı sevənlər bilər, 
Anlamaz naşılar güllər, 
Üstümə  bülbüllər  gələr, 
Ağlayar  tüləklər məni. 
 
Çəkdilər qüslə Kəbədə – 
Təvafda – küfrə  tövbədə…  
Ağ yelənli Gül  gəbədə 
Toxudu  diləklər məni. 
 
 
ÖMRƏ,  GÜNƏ  MİNNƏTİM YOX 
                           «Sən məni birdəfə başa düşmədin» 
 
Gəl yanıma,  gələ  bilsən, 
Gəl, halımı bilə  bilsən. 
Öldür məni,  ölə  bilsən – 
Ömrə,  günə  minnətim yox. 
 
Sən olmusan çiçək  dərən, 
Həzzə çatan,  ləzzət  görən. 
 
 86 
Mənəm  ruhu  pərən-pərən – 
İtib  hər  şey,  möhnətim yox. 
 
Qaytar məni, qaytar görüm, 
İç dünyama özüm girim, 
Cövhər tutum, məna dərim –  
Təmtərağa heyrətim yox. 
 
Çağır yavaş  ünlə  məni, 
Gecə, gündüz  dinlə məni, 
İslah eylə  mənlə məni, 
Bərbəzəyim, zinətim yox. 
 
 
YAYINDIRMA  GÖZLƏRINI 
 
Yayındırma  gözlərini, 
Ovundurma  sözlərini. 
Möhnət bükər  dizlərini, 
Üzülərsən,  üzgün-üzgün. 
 
Getdin, söz verdin özünə, 
Çalğu çəkəsən izinə. 
Baxma, görünsəm  gözünə,  
Kəsdirməzsən  doğru-düzgün. 
 
Hey dolaşdın  dildə-dişdə, 
Uduzdun sən hər gedişdə, 
 87 
İstəklərin  dir-didişdə, 
Sürünürsən əzgin-əzgin. 
 
 
ÖLSƏM DƏ, OLDÜRSƏM  DƏ 
 
Bu ürək bu sən! Apar, 
Baxma ki, kim nə tapar. 
Aldansam  tufan qopar –  
Gülsəm də, güldürsəm də. 
 
Uyub sindin yad ünə. 
Düşdün gülməli günə. 
Ləkə oldun sən mənə, 
Silsəm də, sildirsəm də. 
 
Bu dərdi kimə yazım, 
Neyləyim,  hara yozum?! 
Mənə çarə  nə lazım –  
Bilsəm də,  bildirsəm də. 
 
Nahaq dolub qəsdimə, 
Əlcək atdın üstümə, 
Yaman  dəydin  şəstimə, 
Ölsəm də,  öldürsəm  də. 
 
 
 
 88 
 
BİLMİRƏM 
 
Şerim məni yad əllərə tapşırıb, 
Kimi yıxar, kimi  döyər, bilmirəm… 
Qəlb evində lal dillərə  tapşırıb, 
Kimi qınar, kimi öyər, bilmirəm… 
 
Nə demişəm, qopub gəlib ürəkdən, 
Uğurlumu, uğursuzmu diləkdən… 
Bir simsarlıq  gözləmirəm  fələkdən – 
Öz çarxını  hara  əyər, bilmirəm. 
 
Tapılarmı  havadarı, həyanı, 
Açılarmı hər  duyğunun əyanı, 
Yerli-yerdə olacaqmı  duyanı? –  
Kim acıyar,  kimi söyər, bilmirəm… 
 
Hara  çəkər qanadının ləngəri, 
Kim qucaqlar, kim qışqırar: dön geri… 
Öz başıma özüm açdım əngəli – 
Özü bilər, kim nə deyər,  bilmirəm… 
 
 
GÖYÇƏK. 
 
Bağa girən, nübar dərər, 
Gülə sinər, könül verər, 
 89 
Görünəni  hamı görər – 
Batinin  cilvəsi  göyçək. 
 
Sinə altda  ritmik  vurar, 
Qan  paylayar,  cöhvər  sorar, 
İrs daşıyar,  yadlıq qovar –  
Ürəyin haləsi  göyçək. 
 
Hər yan bələnib qürbətə, 
Dəm tuturuq kor möhnətə, 
Yön  tapmırıq  xoş söhbətə – 
Qəribin  naləsi  göyçək. 
 
Kiritməsən ağlayanı, 
Qəlbinə daş bağlayanı. 
Üzüldükcə  çağlayanın 
Gözündə  jaləsi  göyçək.   
 90 
 
 
 
 
 
 
 
 
Çilədini çilə qardaş, 
Çilədini çilə  qatdaş, 
                    Ömrü verək yelə qardaş, 
 Vətən bizə hələ, qardaş, 
  Oğul demir ki, demir ki!!! 
 
 
 
 
 
 
 
 
                  Şəhidliyin mübarəkdir!  
                                             
 
 
 
 
 
 91 
                               
                              AY OĞUL! 
 
Dərəm, təpəm, dağım şəhid, 
Yaşıl meşəm, bağım şəhid, 
Xoşbəxt günüm, çağım şəhid, 
Vətən üçün çox gərəkdir! 
                    Ay oğul! – 
Şəhidliyin mübarəkdir!  
                     Ay oğul!  
 
Baban yatan qəbir şəhid, – 
Qeyrət, hünər, tədbir şəhid,  
Cürət, dözüm, səbir şəhid,  
Bu Vətənə çox gərəkdir! 
                      Ay oğul! – 
Şəhidliyin mübarəkdir!!! 
                       Ay oğul!  
 
Həkk oldun yaddaşa, durdun, 
Dağlarla başbaşa durdun, 
Oldun Vətən – qoşa durdun, 
Torpaq olmaq – arxa, kürək! 
                         Ay oğul! – 
Şəhidliyin çox mübarək! 
                          Ay oğul!  
 
 
 92 
Köləlikdə ömür güdüb, 
Milyon-milyon insan gedib, 
Kim özünü Vətən edib 
Ona alqış, salam gərək! 
                     Ay oğul! – 
Şəhidliyin çox mübarək!                                  
                     Ay oğul! 
10. 10.1993 
 
 
 93 
*** 
O dağdan, dərədən əlim çıxıbdı; 
Nazlayıb əyləmir şoranlıq məni. 
Tutulub, kor olub ümidin gözü, 
Alıbdı qoynuna qaranlıq məni. 
*** 
 
 
GƏL, QÜRURUM, VƏTƏN QIZI 
 
Kəndimizdən mənə qalan, 
Dərdə məlhəm, simsar olan, 
Qayğı çəkib, sayə salan – 
Gəl, qürurum, Vətən qızı! – 
Vətən bilək qayğımızı. 
 
Öz-özümlə mən savaşda, 
Ruhum gəzər dağda, daşda. 
Təsəllimsən hər təlaşda – 
Gəl, qürurum, Vətən qızı! – 
Vətən bilək sayğımızı. 
 
Qürbət eldə sayğı saxta, 
Hörmət saxta, qayğı saxta, 
Doğmalığa duyğu saxta, 
Gəl, qürurum, Vətən qızı! – 
Vətən bilək duyğumuzu. 
 
 94 
Sinən – babam yatan torpaq, 
Tutiya tək tutan torpaq, 
Baş qoymağa çatan torpaq, 
 
Gəl, qürurum, Vətən qızı! – 
Bilməsinlər qərib bizi. 
 
 
Gəlişinlə gələr Vətən, 
Gülüşünlə gülər Vətən, – 
Ərşad səni bilər Vətən… 
Gəl, qürurum, Vətən qızı! – 
Bilməsinlər qərib bizi. 
 
 
 
ŞUŞADAN YELLƏR ƏSİR. 
 
Şuşadan yellər əsir, 
Üzü arana sarı. 
Dağlar boynunu qısır, 
Tutmasın dərd, qubarı. 
 
«Şuşanın dağları» var, 
Nə əcəb çağları var!!! 
Qəlbinin dağları var, 
Qatmasın dərd qubarı. 
 
 95 
 
 96 
 
Şuşanın sirri xəlvət, 
Açılar bir gün əlbət. 
Üzübdü bizi möhnət, 
Yatmasın dərd, qubarı. 
 
Şuşasız nəyəm ki, mən, 
Özümü öyən ki, mən! 
Lap kalam, göyəm ki, mən, 
Çatmasa dərd, qubarı. 
 
Şuşadan yolum düşə, 
Bir gecə qalım, düşə. 
Boynundan qolum düşə –  
Atmasa dərd, qubarı. 
 
Soraq gəlməz Şuşadan, 
Təbrizimlə qoşadan. 
Yarımadıq başatan, 
Bitməsin dərd, qubarı. 
 
Vay, sivən Şuşam - dedi,  
Yiyəsi ölüb, nədi?! 
Töhmət oldu əbədi –  
Batmasın dərd qübarı… 
 
  
 97 
HARDADI 
 
Həmişə geyindiyin 
Yaşıl donun hardadı? 
Süpürərdi izini, 
İlkin, sonun hardadı? 
 
Gördüm səni bulaqda, 
Səsin qaldı qulaqda, 
Adın dildə, dodaqda –  
Talan canın hardadı? 
 
Gözdən qopdu sevgimiz, 
Möhnət tapdı sevgimiz, 
Qana hopdu sevgimiz, 
Qannım, qanın hardadı? 
 
Əzizlədi yol səni, 
Yaşıl çəmən, çöl səni, 
Bəyənmişdi el səni – 
Elli anın hardadı??? 
 
                                           *** 
«Əzizim, vətən yaxşı», 
Müqəddəs tutan yaxşı. 
Can verib Vətən üçün, 
Gorunda yatan yaxşı. 
*** 
 
 98 
 
GÖRDÜM 
 
Xislətində məna gəzdim, 
Qılığında ana gördüm. 
Gizli, aşkar səni süzdüm, 
Qu gölündə sona gördüm. 
 
Belin incə, kəməri yox, 
Vədə verdin, səməri yox, 
Sevgimizin qəhməri yox –  
Anan gəzir qana, gördüm. 
 
Tanrı bizdən üz döndərib, 
Nə ummuşduq, nə göndərib, 
Başımıza kül əndərib, 
Yurdsuz doyduq cana, gördüm. 
 
Qeyrətsizlik gəlibdimi, 
Qeyrətimiz ölübdümü, 
Düşmən bunu bilibdimi?? –  
Qılınc girib qına, gördüm. 
 
Ha yalvar, bağır barıdan, 
Donuz çıxmaz ki darıdan. 
Qaçqınlar keçdi yarıdan –  
Bürünüb «ağ dona», gördüm. 
 Acizlik ili, etiraf ayı. 
                                       
 99 
 
                            QÜRBƏTİN DİLİ 
                         
                                                                       «… yer üzünə daha sığmır,  
                                                                 göy üzünə də yayılır qürbət» 
Vaqif  Səmədoğlu 
                                                
Qız verməzmişlər 
qonşu kəndə –  
bir səs yetərinə, 
bir ün çatarına 
ata-babadan. 
Qürbətə düşən qız –  
deyərmişlər: 
o obadan bu obaya, 
bu obadan o obaya 
bezar düşər 
gedib gəlməkdən, 
Hər yuxularını 
qarışdırdıqca, 
şübhə, bəlkələr, 
qürbət acısı, 
yeyər qəlbini. 
Soyuyar ondan 
doğmaları –  
qardaş-bacısı. 
Doğrudan 
özgə imiş, 
yad imiş, 
 100 
qardaş, 
qürbətin dili. 
Ancaq 
qəriblər bilir bu dili. 
Nə tərcümə olunar, 
nə dilimancı var. 
Yapışar ürəyin boğazından 
insafsız əli, 
Qoymaz yaşamağa 
düz-əməlli… 
Bu dil –  
sönməkdə olan həyatın 
qürub dili, 
Cəhənnəmin tülu dili. 
Bu dil –  
aşınma dili, 
Bitli, birəli meymun kimi 
əsəbdən 
qaşınma dili. 
Bu dil –  
İçin-için yeyən, 
gözəgörünməz 
güvə dili, 
Canlı varlığa 
qənim kəsilmiş 
radiasiya dili. 
Bu dili ancaq 
yuvası dağılmış 
 101 
quşlar] bilir, 
ağacdan tökülmüş 
zılğa balalarıynan. 
Bu dili 
diri gözlü 
ölgünlər bilir, 
Qürbətdə 
özü-özü ilə 
danışar ancaq, 
Bu dili 
obasız, elsiz 
didərginlər bilir –  
Danışmaz, 
anışar ancaq. 
 
 
BU GECƏ 
 
Bu gecə 
narın-narın, 
xısın-xısın 
qar ələndi içimə 
axşamdan səhərə kimi. 
Aylı göylərin 
sübh toranlığında 
ayazlığın şaxta hövlündən 
qaça-qaça, 
veyil-veyil dolaşan, 
 102 
Hər hoppanışdan bir 
ağır tara düşüb 
yorğun çıxan, 
ac, 
yalavac 
çömbəlmə dayanıb 
ulaşan 
canavarlar 
ruhumu qar tozağına tutduqca, 
beynimi deşən, 
sayrışan 
nalələr, fəryadlar içində 
uzaq 
qədim Pompey vahiməsi, 
Xirosima üşütməsi 
sıxdı qəlbimi, 
İtmiş Qarabağ – 
doğma Dəmirçilər həsrətim 
qoşulub ulaşan qurdlara 
daha müdhiş, 
gümansız –  
«mən də varam»sız, 
aramsız 
ulayırdı. 
Tənhalıqda basıb bağrına 
bu həsrət 
dəlicəsinə 
kimsəsiz, yiyəsiz məni 
 103 
xarabalıqlar boyu 
acgözlüklə yalayırdı… 
Hardasa qaibanə bir səs 
perik düşmüş ruhları 
haraylayırdı: 
Bura Vətəndir, 
Qibləmlə təndir! 
Ucuz tutulub, 
Asan itəndir!!! 
 
 
ÇAĞIRIŞ 
 
Bu nə yuxu, 
bu nə röya? 
Sanki aşkarlıqda 
görə-görə, duya-düya 
başımın üstündə 
qurulmuş dar ağacı, 
həlqələnib 
ucu ilgəklənmiş, 
ilan xislətli kəndir… 
Önümdə 
edam kötüyü, 
dayanıb qarşısında 
gözləri qan çanağı, 
baxışları 
elə bil dağ gürzəsinin 
 104 
bum-buz nəfəsi, 
ürəyi bir zərbəyə, 
yalnız bir zərbəyə təşnə, 
Nə büdrəyən, 
nə tərəddüd çəkəndir. 
Yeyib yatmaqdan piy atıb 
piylənmiş, 
İçindən çürüyüb qaxsımış, 
iylənmiş, 
quduzlaşmış cəllad –  
«Arxalı nadan», 
Mənən viran, 
bərbad… 
 
Bir də 
qəzəbindən, 
qan tökmək işindən 
həzz alan, 
vəhşətindən məmnun qalan, 
sevgiyə, məhəbbətə 
duyğusu axtalanmış, 
Tarixin 
murdar, 
qanlı qatlarından 
fınxırıb çıxmış 
firon xislətli, 
Allahdan 
daha ağır günahlara 
rusxətli, 
 105 
imkanı mütləq geniş 
hökmü qəti, dar –  
hökmdar… 
Bir də  
Mən – 
Səbi uşaq təbiətli, 
hər kəsə inanan, 
sadəlövh, 
Azadlıq aşiqi, 
Vətən fədaisi 
«günahkar» – 
Çiynimdə 
ölüm siqləti, 
əllərimdə qürurla tutduğum, 
dodaqlarıma söykədiyim, 
yanğısını dilləndirəcəyim 
ney… 
Eheyyy!!! 
Dədəm Qorqud! 
Sənmi dedin: 
Qana qan! 
Ölümə ölüm! 
Oyan! Oyan! 
Hardasınız 
Qazanxanalar! 
Asilər! Üsyankarlar! –  
Səttar xanlar! 
Fədakarlar! 
 106 
Xilaskarlar! 
Nadirlər! 
Əliyarlar! 
 
              
ELİM HANI, YADDAN ÇIXIB 
 
Tapdanıram, yol olmuşam, 
Yalanıram, bal olmuşam, 
Susa-susa lal olmuşam, 
Dilim hanı–yaddan çıxıb. 
 
Peşəmdir xorhaxor yatam, 
Olmazı olana qatam… 
Vətən umur silah tutam –  
Əlim hanı, yaddan çıxıb. 
 
Doğma evim, bağım vardı, 
Seyrəngahım, dağım vardı, 
Haycıl elli çağım vardı – 
Elim hanı, yaddan çıxıb. 
 
 
SƏNGƏRIM DAYAZDI, ATA 
 
Səngərim dayazdı, ata, 
Qənşərim ayazdı, ata. 
Qələbə bu yazdı, ata, 
 107 
Gəlməsəm Vətəndən soruş –  
Şöhrətə yetəndən soruş. 
  
Adımı yazdır mərmiyə! 
Yubansam soruş, gör niyə. 
Yarı düşməndi hərəyə – 
Bütövü bütövdən soruş, 
Pərtövü pərtövdən soruş. 
 
 
 
QƏLƏBƏYƏ ÇAĞIRIŞ 
 
Bu dəhşətdən bayılt məni, 
Yox! Yox! Canım, ayılt məni. 
Qazilərə tay et məni –  
Vətən bu gün qurban istər. 
 
Umu! Küsü! Yana qoyaq, 
Rəqibi də qardaş sayaq, 
Günahları qanla yuyaq, 
Vətən bu gün qurban istər. 
Torpaq yaxaq üzümüzə, 
Öpək, qoyaq gözümüzə. 
Qalib gələk özümüzə, 
Vətən bu gün qurban istər. 
 
Sənin! Mənim! – Lənət buna, 
Çəkişmələr – fürsət « yan» a. 
 108 
Şəhid ata, şəhid ana! –  
Vətən bu gün qurban istər. 
 
Bəsdi, uyduq gül-çiçəyə, 
Gözləri xumar göyçəyə… 
Gedək çataq biz Göyçəyə, 
Vətən bu gün qurban istər. 
 
Hünəri hünərə qataq, 
Zəngəzurda ocaq çataq, 
 
İrəvanda qərar tutaq, 
Vətən bu gün qurban istər. 
 
Qarabağım mərkəz olsun, 
Dəlidağda dur, gəz olsun. 
Yer üzünə «görkəz» olsun, 
Vətən bu gün qurban istər. 
 
Arxa-arxa qoşalaşaq, 
Zəfər günü biz daşlaşaq. 
Tarix yazaq, tarixləşək, 
Vətən bu gün qurban istər!!!. 
 
ERMƏNİDƏN SEÇİLMƏZ. 
 
              Qəfil haraylama yurdu itmişi, 
            Yuxusu azmışı, virdi itmişi… 
 
Qış çıxmamış açıldın, 
 109 
Çovğun, qara suç oldun, 
Çılın-çılpaq köç oldun, 
Yaşıl donun biçilməz. 
 
Sevgi şirin zülümdü, 
Dirigözlü ölümdü, 
İki ömrə bölümdü, 
Heç birindən keçilməz. 
 
Günahımız  xortladı, 
«Çiçəyimiz» çırtladı. 
Damağıma yurd dadı 
Bir də gəlsə, qaçılmaz. 
 
Açma, sinəm dağlıdı, 
Sanma, yaram bağlıdı… 
Bu ki, Vətən oğludu – 
Ermənidən seçilməz. 
 
 
 
DEMİR Kİ 
 
Çilədini çilə, qardaş! 
Ömrü verək yelə, qardaş! 
Vətən bizə hələ, qardaş, 
Oğul demir ki, demir ki! 
 
 110 
Oğlanıqmı biz ağ atlı, 
Vurub-tutan, yel qanadlı? 
Ömür sürdük toy, büsatlı –  
Nağıl demir ki, demir ki! 
 
«Dost»un dosta ülfəti var –   
Quyu qazmaq  xisləti var, 
Xəyanətdə xidməti var, 
Çuğul demir ki, demir ki! 
 
Daşda bitən mamır olluq, 
İradəsi dəmir olluq, 
Vətən üçün kömür olluq –  
Ağıl demir ki, demir ki! 
 
Çilədini çilə, qardaş, 
Ömrü verək yelə, qardaş. 
Vətən bizə hələ, qardaş, 
Oğul demir ki, demir ki! 
 
GİLEYLİ 
 
Bu yaylağın çiskini –  
Arançının pis günü. 
Çoban, qaytar küskünü, 
Dağlar bizdən gileyli. 
 
Elsiz yaylaq qəmzəsiz, 
 111 
Burda ötər qəm səssiz, 
Bulaq axar kimsəsiz, 
Çağlar, bizdən gileyli. 
 
Çoban qardaş, yaşa, dur, 
Dağlara tən, qoşa dur, 
Yüzü xoşbəxt başa vur –  
Çağlar bizdən gileyli. 
 
Duman, çəkil dərədən, 
Ovum qaçar bərədən, 
Ovçu olmaz hərədən –  
Ağlar, bizdən gileyli. 
 
Arançının gəlişi, 
Təbəssümü, gülüşü! 
Meyvəcatı, yemişi 
Tığlar, bizdən gileyli. 
 
Burda çarə hər dərdə, 
Belə məkan, de, harda?! 
Ölüb qalsaq bu yerdə –  
Sağlar bizdən gileyli… 
 
                               OCAQ DAŞI 
 
Ömrə baxdım geri-geri, 
Gəlib çatdı yaylaq yeri, 
 112 
Seyrə daldım həndəvəri: – 
İlk gördüyüm bucaq daşı, 
Doğma, simsar oçaq daşı. 
 
Soyuqluğu oda döndü, 
Lal gileyi yada döndü, 
Tənha qaldı, o da döndü –  
Bir zamanın sıcaq daşı, 
Mehri sönmüş ocaq daşı. 
 
Ata-ana xatiratı, 
O illərin xoş ovqatı. 
Çal-çağırlı toy büsatı, 
 
Bülöv daşı – bıçaq daşı, 
Yanı qara ocaq daşı. 
 
 
VƏTƏN DƏRDİM 
 
Qəriblikdə 
qudurubdu 
Vətən dərdim, 
Beynimi gəmirir. 
Azğınlaşıb, 
ağız atır 
ağlımı, eynimi gəmirir. 
Bir gün 
 113 
Tanrı qüdrətiynən, 
Vətən oğlu qeyrətiynən 
qovuşsam ana yurduma, 
Ölüm dayansa, 
bu qovuşmanın ardına, 
atın nəşimi 
doğma yerlərin 
quşuna, qurduna, 
Yetişsin 
həsrəti bitmiş dərdimin 
qana boyanıb 
al bəzənmiş 
Vətən adlı 
sevgili yar vüsalına. 
Qovuşum 
ömrümün mənası, 
quduz dərdimin anası 
nə çox, 
nə az 
« Ölməyə vətən yaxşı» -  
misalına. 
Qürbətin çəhdi, qəribin əhdi 
 
 
GƏL, UCA TÜRKÜM 
(Himn) 
 
Öz içində ömür sürən məhbusu gör Sən, 
 114 
Nəfsinə qul – sürüklənən kabusu gör Sən, 
Üç min ildi müdrik məkan – Qorbusu gör Sən, 
Özünə dön, özünə dön, gəl, qoca Türküm! 
                                       Gəl, uca Türküm! 
 
Dəmir qapı Dərbənd oldun – hünər meydanı, 
Döyüşlərdə bənd-bənd oldun – sipər meydanı, 
Hardan belə həpənd oldun – yetər meydanı, 
Özünə dön, özünə dön, gəl, qoca Türküm! 
                                       Gəl, uca Türküm! 
 
Küştü tutdun, qılınc çaldın  at belində Sən, 
Qalalandın, güvənc oldun at belində Sən, 
Gücləndikcə bir güc aldın at belində Sən, 
Özünə dön, özünə dön, gəl, qoca Türküm! 
                                   Gəl, ucaTürküm! 
 
Silkələdin bu dünyanı nal səsində Sən, 
Olmazlara ol dedin Sən, OL! – səsində Sən, – 
Dalğalanan bayrağının al səsində Sən, 
Özünə dön, özünə dön, gəl, qoca Türküm!. 
                                      Gəl,ucaTürküm! 
 
Yüz də saysam, qurtarmaz ki, qibtə edilən, 
İnsanlığa tarix yazan, siftə edilən, 
Qalib deyil kələk quran, kəflə edilən, 
Özünə dön, özünə dön, gəl, qoca Türküm! 
                                   Gəl, uca Türküm! 
 115 
 
DALINCA 
 
Nə  fatehəm, nə də qulam, 
Qalib olam, məzlum olam… 
Qanad açam, qanad çalam 
Doğma yurda gor dalınca. 
 
Bükdü bizi qürbət dəmi, 
Qibləmizə həsrət qəmi…  
Yurd çeşməsi – yurd zəm-zəmi 
O dağlara qar dalınca. 
 
Çox tablaşdıq, bəsdi səbrə, 
Bəsdi uyduq yüz təbirə… 
Gedək babam yatan qəbrə, 
Namus, qeyrət, ar dalınca. 
 
Gedək,  qardaş, qaçaq gedək, 
Bağlı qapı açaq gedək. 
Olaq asi, qaçaq – gedək, 
İmdad yeri Tur dalınca. 
 
Vallah, bizə tay da yoxdu, 
Ağıçımız – vay da yoxdu, 
Zülmət geçə! – Ay da yoxdu, 
Hey gedənik kor dalınca. 
                        İmdad ili, soraq ayı 
 116 
 
                                  YUXULAR 
 
Nə veribdi, ala bilmir, 
Məndən uzaq ola bilmir, 
Bir gün mənsiz qala bilmir, 
Alız-uluz, nəhs yuxular. 
 
Bir gün uçuram, gedirəm, 
Əsir yurdu seyr edirəm, 
Dağda, daşda ün uduram, 
Umsuq edir tərs yuxular. 
 
Hər gün qisasa doluram, 
Boynuma  kəfən salıram, 
Ağ atlı oğlan oluram, 
Rüsxət vermir pis yuxular. 
 
 
GƏZİR 
 
Şah taxtımdan yıxılmışam, 
Qəribliyə çaxılmışam, 
Öz gözümdə yox olmuşam, 
Şan-şöhrətim eldə gəzir. 
 
Ötür illər, il buzlaşır, 
Sönən ocaq, kül buzlaşır, 
El üşüyür, el buzlaşır, 
 117 
«Qaçqın» adı dildə gəzir. 
 
Tapınıram boz yaşıma, 
Haqqı gəzən göz yaşıma, 
Söykənirəm «döz» yaşıma, 
Payım püşküm əldə gəzir. 
 
 
                      ÖMRÜM DAŞDA BİTƏCƏK. 
 
Ol! – Olmağa halım yox, 
Öl! – Ölməyə olum yox, 
Qal! – Qalmağa ölüm yox, – 
Adım-sanım itəcək. 
 
Qəlb nuru gözdən keçər, 
Bərq vurar, üzdən keçər, 
Söz olar, sözdən keçər, 
Söz də haqqa yetəcək. 
Xilqət eşqi qıyıbdı, 
Zaman məkrə uyubdu, 
Yurdsuz həyat ayıbdı– 
Qürur harda ötəcək?! 
 
Çəkir məni qəm dara, 
Güman yox əhli-kara, 
Qürbət hara, mən hara –  
Ömrüm daşda bitəcək. 
 
 118 
                         ÜŞÜDÜM, ÖRT ÜSTÜMÜ 
 
Hayıma bir səs yetir, 
Boğuldum, nəfəs yetir, 
                          Ölməyə həvəs yetir, 
Özündə gör tüstümü. 
 
Haqsıza bəd baxmışam, 
Xalqa düşmən çıxmışam, 
Sən demə, heç yoxmuşam –  
Qəlbində yıx büstümü. 
 
                           Ey dili qafil, dedim: 
Vətənsiz, səfil dedim, 
Özümə qəfil dedim –  
Üşüdüm… ört üstümü. 
 
 
 
 
YOXDU 
 
Demir haydı, demir qaldı, 
Vətən getdi, ömür qaldı. 
Hamı öldü, şümür qaldı, 
Haqqa yaxın gələn yoxdu. 
 
İtən qeyrət sözdü dildə, 
 119 
Candan çıxdı, gəzdi dildə, 
Axır susdu, bezdi dil də, 
Lüğətlərdən silən yoxdu. 
 
Vətən eşqi qandı – gözdə, 
Xatirələr yandı gözdə, 
Təbəssümlər söndü gözdə –  
Hırıltı var, gülən yoxdu. 
 
Namərdlikdən qaçılmadı, 
Xəyanətlər açılmadı, 
El töhməti suç olmadı, 
Haçan itər, bilən yoxdu. 
 
                       Xəzər – teştim, qızıldandı, 
İçi dolu qızıl qandı, 
Sahib çıxan qızırğandı –  
Xeyri, şəri bölən yoxdu. 
 
 
 
HARAY 
 
Ley şığımış sərçələr tək 
Pərən-pərən elim, haray! 
Çətin qalxar, dirçələr tək, 
Ellə çökən belim, haray! 
 
 120 
Doğma yollar itib-batıb, 
İtən səmti kim düz tutub? 
Qiyamətim gəlib çatıb, 
Qürbət ömrüm, ilim haray! 
 
Vətən dərdim qaysaq tutmaz, 
Yeyilmədir, ilac batmaz, 
Zaman kardır, səsim çatmaz, 
Dilim laldır, dilim haray! 
 
Haqq çabalar fel içində – 
Naşı, nadan, kal içində, 
Sərvətim bol, bol içində 
Əl açmışam, əlim haray! 
 
Yurdu  talan, perik mənəm, 
Yanar dərdə şərik mənəm, 
Can oduna körük mənəm, 
Kimsə duymaz halım, haray! 
 
 
 
ÜSTÜNƏ 
 
Məni qınayanın dili yanaydı, 
Səmumlar əsəydi, gülü yanaydı, 
İçi buzlaşaydı, çölü yanaydı, 
Yağışlar yağaydı külü üstünə. 
 121 
 
Tərif deyən bəndə, uyan da bəndə,  
Varlığı yoxluğa qıyan da bəndə, 
Yoxluqda özünü duyan da bəndə, 
Əl qoyan varmıdı əli üstünə!? 
 
Qoymuşam rahatca balınca bir baş, 
Gedirəm ruhumun dalınca birbaş. 
Özündən müştəbeh olunca bir baş, 
Şığıyıb düşəcək dəli üstünə. 
 
Bəndədən bəndəyə töhmət olmasa, 
Dua oxumağa minnət olmasa, 
Ölüyə tanrıdan rəhmət olmasa, 
Faydasız yüz xeyrət
1
 ili üstünə. 
 
İnsan xoşbəxt olmaz tək daş-qaş üstə, 
Qalmaz fitnəkarın daşı daş üstə. 
Nə desən öcəşməz, deyər baş üstə, 
Üzdə haram qoymaz dili üstünə. 
 
DEDİLƏR 
 
Kəndin qazı, ördəyi yox, 
Gəlini yox, gərdəyi yox, 
Sərnici boş, çürdəyi yox –  
                                           
1
 çox geniş planda ehsan  
 122 
Ömrə, günə xoş dedilər. 
 
Peyin eşib, ləl gətirdi, 
Qanqal əkib, gül bitirdi, 
Gün yaşadı, il itirdi –  
Uğur bəxtə tuş dedilər. 
 
Qartal uçar zirvə üstü, 
Ley uçuşu – sərçə qəsdi, 
Qarğa bizə qara nəhsdi –  
Hər uçana quş dedilər. 
 
Qönçə içən şeh də mənəm, 
Çiçək öpən meh də mənəm, 
Etinasız «eh» də mənəm –  
Yaza baxıb qış dedilər. 
 
Ürəyimə tuş bağladım, 
Qan yaddaşı, huş bağladım, 
Yurddan gələn daş bağladım –  
Ağlı başda çaş dedilər. 
 
Sinəm üstə bitən bilib, 
Harayıma yetən bilib, 
Öpdüm daşı – Vətən bilib, 
Kerçək ola, kaş – dedilər. 
 
BİLMİRƏM 
 
 123 
Dolub dolanan göz yaşım, 
Oda çalanan göz yaşım, 
Qanla bulanan göz yaşım, 
Durular haçan, bilmirəm. 
 
Əldən çıxıb daş, torpağım, – 
Qızıl taca baş torpağım, 
Bar-bəhrəli xoş torpağım 
Yorular
1
 haçan, bilmirəm. 
 
Viran, talan bizim ellər, 
Qaçqın olan bizim ellər, 
Uçuq qalan bizim ellər, 
Qurular haçan, bilmirəm! 
 
Haya baxdım, bizim deyil, 
Toya baxdım, bizim deyil, 
Niyə baxdım, bizim deyil, 
Sorular haçan, bilmirəm. 
 
 
Vətən şəhid, vətən bərbad, 
Cəhənnəmlik qaçqın həyat. 
Xalqa daraşan həşərat 
Qırılar haçan, bilmirəm. 
                                           
1 Torpağı dinçə qoymadan bir necə  
il dalbadal əkəndə bəhəri azalar. 
 Onda deyərlər: yazıq torpaq yorulub. 
 124 
 
 
 
 
NECƏ BİZSİZ HALIN, DAĞLAR 
 
Dağlar, yiyən, lələn ölsün, 
Bu gününə gülən ölsün. 
Görüşünə əhd eləyib, 
Qərib eldə ölən ölsün. 
 
Gedər olduq, qalın, dağlar! 
Ay yalınqat, yalın dağlar. 
Dağ da olsan arxa gərək, 
Necə bizsiz halın, dağlar?! 
 
Yağmasın qarın, yağışın, 
Gəlməsin baharın, qışın, 
Aran «batıb nahaq qana» 
Gülməsin yaylaq ağuşun. 
 
Niyə çöküb dağılmadın, 
Düşmənə sən ağ olmadın??? 
Dönüb yenməz, qoç igidə, 
Öz əlinlə boğulmadın? 
 
Son güvəncim, öfkəm oldun, 
Çətin gündə möhkəm oldun. 
 125 
Qələbəyə çathaçatda, 
Namərdlikdə ötkəm oldun. 
 
Bu gədiyi aşıb getdim, 
Sellər kimi daşıb getdim. 
Atlananda ümid verdin, 
Yol-yönümü çaşıb getdim. 
 
Köhlənlər gəlmir çidara, 
Dostların oldu müdara. 
Yurdumda gavur oynayır, 
Xəbəri çatdır Madara
1
. 
 
Dağlar yiyən, lələn ölsün, 
Bu gününə gülən ölsün. 
Görüşünə əhd eyləyib, 
Qərib eldə ölən ölsün. 
 
 
İGİDLƏRİM «XİYABAN»DA 
 
Dörd ünsürə
2
 bağlı oldum, 
Hər ünsürdən dağlı oldum, 
Dörd məqamlı
3
, çağlı oldum, 
Aşkar gəzdim biyabanda. 
                                           
1 Qacaq Nəbinin ikinçi adı (babam 
 belə deyərmiş), Ümidgah   
2 Su, Od, Yel,  Torpaq   
3 şəriət, təriqət, mərifət, həqiqət  
 126 
 
Röyam, yuxum min olası, 
Yoxdu biri, çin olası. 
Cismim fani, tən olası –  
Haqqı tuta, duya canda. 
 
Bəslədiyim öz içimdə – 
Gülüstandı, gəz içimdə. 
Od vur mənə, döz içimdə –  
Bu tufanda, həyəcanda. 
 
Al cismimi, hör divara, 
Daşdı, baxma min qubara, 
İnsaf elə sən dübara 
Duy məni də bu həyanda. 
 
Tələsmişəm, səngimişəm, 
Ləng gəlmişəm, ləngimişəm. 
Meydan açan cəngimişəm –  
İgidlərim «Xiyaban»da. 
 
 
QALIBMI 
 
Vətən! – Virdim – dil yağırı, 
Hər bir günü il ağırı, 
Həsrət yükü – el ağırı,   
Başqa dərdə yer qalıbmı? 
 
Ürək gülməz bircə kərə, 
 127 
Dilək gülməz bircə kərə, 
Gərək gülməz bircə kərə, 
Ümid gəzən gir qalıbmı? 
 
İşdən-gücdən el soyuyub, 
Bekar-behtin əl soyuyub, 
Yanıb, sönüb, dil soyuyub, 
Naləsində qor qalıbmı? 
 
Doğma yurda yollar bağlı, 
Qürbət eldə qəlblər dağlı, 
Cılızlaşan Vətən oğlu! –  
Hünər, qeyrət, ar qalıbmı??? 
 
 
HARAY 
 
Haray, canımdan çıxan 
Tabım, taqətim, girim! 
Gileyli, yorğun baxan 
Ocaq daşım, yurd yerim! 
 
Haray, evim, eşiyim, 
Sevgim, gəncliyim, haray! 
 
Haray, nənnim, beşiyim, 
Şirin dincliyim haray! 
 
 128 
Haray, ata qürurum, 
Anam laylası, haray! 
Bu nə gündü, nə durum? –  
Nənəm duası, haray! 
 
Haray, torpağım, daşım, 
Oğlumun şəhid qəbri. 
Haray, bəlalı başım, 
Haqqa sığınmış səbrim, 
haray, 
haray!!! 
 
             
 
 
 
 
 
 
 
                     BARI GORUNDA YIĞILAR 
                          Vətən həsrəti çəkənin, 
Qürbətdə qan-yaş tökənin,  
Hər fəsildə dərd əkənin 
Barı gorunda yığılar. 
 
Talansa da qeyrət evi, 
Yıxaq gərək təkgöz divi, 
                          Cücərsə niyyət kösövü* 
 129 
                         İnsan təzədən doğular. 
 
Yaltaqlıqdan kim barınsa, –  
Məmur bütlərə yarınsa, 
İpək qurdu tək sarınsa, 
Şəksiz içində boğular 
----------------------------- 
*Rəvayətə görı mübahisə nəticəsində 
bir nəfər imanlı adam bir söyüd kösövünü 
götürüb aöarır qəbirstanlıqda uçuq bir qəbirə, 
niyyət edərək,taxır. Sabah gedib görürlər li, 
həmin kösöv yarpaqlayıb 
 
 
 
 
 
 
 
 
 
 
 
 
 
 130 
 
ARXALAN SƏN EL GÜCÜNƏ, 
MURAD GƏZMƏ DIL GÜCÜNƏ. 
SÖZ YÜKÜNÜ DUZ YÜKÜTƏK 
ÇƏKMƏK OLMUR BEL GÜCÜNƏ… 
                
 
 
 131 
 
 
              QƏLƏBƏ YOXDUR HƏLƏ… 
                    Azərbəycan xalqına 
 
Şəhid oğlum Nadirin 
Xiyabanda 
məzarı, baş daşı – 
Doğma Qubadlımın 
müqəddəs hücrəsi – 
Anam Azərbaycanım ən uca,  
qocaman dağ zirvəsi… 
Xiyaban yolu – 
Çənlibel diki – 
Ruhlar sərsəki… 
Xiyaban sükutu, 
Xiyaban lallığı – 
Koroğlunun zəhri-bağrı yaran 
unudulmuş nərəsi – 
Bu gündə yoxluğu… 
Müxalifətin, 
iqtidarın 
arxayınlığı, 
harınlığı, 
toxluğu, 
Küskünləşən kütlənin 
vəhşi biganəliyi, 
Qeyrətin namusun, arın 
 132 
didərginliyi 
atır gedər gəlməzə 
Qələbə gününü, 
Döndərir bizdən o yana 
küskün  yönünü… 
Qələbə! 
Olmur elə-belə, 
Qələbəyə çox var hələ. 
Nə qədər ki, gedir kürsü davası, – 
 Şöhrət davası, 
Nə qədər ki, gedir sərvət davası, – 
kürsək davası, 
yaddan çıxıb, 
çıxacaq 
Vətən qovğası!.. 
Nə qədər ki, 
görünmür 
şəhid qəbri, 
önündə beli bükük atası 
şagird partasından, 
prezident kürsüsündən, 
Beş-betər  olacaq, qardaş, 
Vətən övladları 
koramal sürüsündən!.. 
Nə qədər ki, 
farağat dayanıb hüznlə 
şərəf göstərmir 
cənab general, 
 133 
siravi əskər 
şəhid anasına, 
Sağ əli qulağının dibində, 
sol əli böyründə, 
Nə qədər ki, 
rəsmilərin daş sükutlu, 
soyuq qəbul otaqları 
bağlıdır 
şəhid övladlarının 
sınıb, 
çilik-çilik  tökülmüş 
kövrək ümidlərinə, 
Ya sözləri verilir yelə, 
Qardaş, bil, qələbə 
Yoxdur hələ! 
Qələbə yoxdur hələ!!! 
 134 
 
ELEGİYA 
                             (Dostum Əlif müəllim üçün) 
 
Paklığın, saflığın – Xatın
1
 bulağı, 
Biliyin, ürfanın  üzünün ağı, 
Çox erkən getməyin qəlbimin dağı 
Söhbəti-sözünü unutmaq çətin. 
 
Gedər-gəlməz yolu viran görürəm, 
Əbədi tilsimi qıran görürəm –  
Qənddaşın
2
 başında duran görürəm, 
O nurlu üzünü unutmaq çətin. 
 
Süfrən açıq idi, vaxt-bivaxt,  hər gün, 
Qonaqlı, qaralı, sanki toy-düyün, 
Səndin dost sarıdan bəxti çox yeyin –  
Oğlunu, qızını unutmaq çətin. 
 
Tapa bilmədiyim ən xoş sözümsən, 
Müşkül ayrılığa dözən dözümsən, 
                Bir olduq həyatda – elə özümsən, 
İnsanda özünü unutmaq çətin.  
                                           
1 Əlif müəllimin doğma kəndi  
Zorda bulaq adı. 
2 Zor kəndində göylərə dirənən, 
 yalçın bir qayanın adı. 
 135 
 
Açıqdı xatirə, yaddaş boğçası, 
Qəlbimdə boş qalıb sirdaş boğçası, 
Dostların məclisi – Mirim bağçası, –  
Dadını, duzunu unutmaq çətin… 
 
MƏRDİMAZAR  QOYMADI Kİ 
Qubadlı rayonunun keçmiş İcra  
başçısı, camaatımızın  sevimlisi,  
dostum Əvəz Hüseyinquliyevə. 
 
Yorub yortdu bu dünyanı, 
Xoş günləri saymadı ki! 
Barındırdı dördbiryanı, 
Heç özünə qıymadı ki! 
 
Hər itərə
1
 təşnə oldu, 
Hər axara dəhnə oldu… 
Bol çörəkli təknə oldu, 
Nəfsi aclar doymadı ki! 
 
Qurd ürəkli qorxmaz olan, 
Namərd əli sıxmaz olan, 
Kimdi öndə, baxmaz olan –  
Şahdı, quldu saymadı ki! 
 
                                           
1
 Cəmi şəhidlərimizə. 
 136 
El dəlisi, bir Hatəmdi, 
Haqqı sevdi,  möhlət umdu, 
Hara döndü, xeyrə damdı –  
Mərdimazar qoymadı ki! 
 
 
BİLMİR 
Muğam ifaçılığı sənətinin Tanrı  
möcüzəsi Alim Qasımova. 
 
Nə axtarır, nə itirib, 
Nədamətli
1
 söz ötürüb?! 
Hara gedir baş götürüb – 
Harda durar, hələ bilmir. 
 
Yanıb-sönən heyrət nədi, 
Səbrə yatan hiddət nədi, 
Şükranlıqda möhnət nədi?! –  
Həzdən qəmi  silə bilmir. 
 
Goy xırmana, heşana bax, 
Vəl cütləyib qoşana bax, 
Nur dağında çaşana bax – 
Gedib çatmır, gələ bilmir. 
 
                                           
1 Alimi klassik muğam ifaçılığından  
kənarə çıxmaqda suçlayanlar indii 
 peşmançılıq çəkirlər. 
 137 
Bir məkansız varlıqdadı, 
Bir zamansız darlıqdadı, 
Ruhu yaman korluqdadı, 
Nə halətdi, bilə bilmir. 
 
Əridikcə neydə, səsdə –  
Nalə gəzən gen qəfəsdə, 
Haqq məqamda, son nəfəsdə 
Ölmək istər, ölə bilmir. 
 
 
DÜNYADI 
Böyük Məmməd Araza 
 
Əlini dünyadan mərd üzüb, gedir, 
Sınıq ürəkləri dərd üzüb, gedir, 
Tanrıya bağlını vird üzüb, gedir – 
Arsızlar, yolsuzlar sökən dünyadı. 
 
Düzləri düzdədi – yolu dolanbac, 
Sağı uçurumdu, solu dolanbac, 
Acları tox gəzir, toxlarısa ac –  
Əyriyə, harama çəkən dünyadı. 
 
Sabahı hamilə böhtana, şərə, 
Hamı bulanıbdı çamura, kirə, 
Mədhiyyə oxunur hiyləyə, məkrə – 
Doğrunu başından əkən dünyadı. 
 138 
 
Sərçə dimdiyində qartalın payı, 
İllacı kəsilib, gedibdi hayı, 
Yadından çıxıbdı səması, qıyı – 
Zirvəsi qəfəsə çökən dünyadı. 
 
Ulağı dəvəni alıb yedəyə, 
Şairi möhtacdı xırsız gədəyə, 
Halalı haramxor tutub hədəyə, 
Yüz hərzə, yüz hədyan tökən dünyadı… 
 
 
BÜRCÜNDƏ MƏMMƏD ARAZ 
 
Gah sözdən yıxılmışam, 
Gah sözlə yaxılmışam, 
Gah sözə axılmışam
1
 – 
Təsəlli tapıb bir az. 
 
Söz var, dağa qaldırar, 
Söz var, dağdan saldırar, 
Söz var, haqqa aldırar, 
Söz də var ki, yaramaz. 
 
Sözlə qoşa durmuşam, 
Sözlə yollar yormuşam, 
Sözdən qala qurmuşam – 
                                           
1
 qısılmışam, uymuşmuşam. 
 139 
Bürcündə Məmməd Araz. 
 
 
 
KAMAN ÖVLİYASI 
Habil Kamana 
 
Kaman piltə, yanan Habil, 
Niyə yanır, qanan Habil, 
Şöləsində donan Habil – 
Ölməz, ölsə, zaman yanar. 
 
Gülə sinmiş mehri gör sən, 
Titrək teldə sehri gör sən, 
 Ürək yaxan qəhri gör sən – 
Ürək dözsə, aman yanar. 
 
Üzər qəmlər dənizində, 
Tufan qopar bənizimdə, 
Giryan gəzər ün izində, 
Ümid itər, güman yanar. 
 
Nalə çəkər, sim çağırar, 
İdrak edən qəm çağırar, 
Vəhydi, ündü – kim çağırar? – 
Cadu, ovsun – şaman yanar. 
 
Barmaq doğan heyrətə bax – 
 140 
Qəm püskürən halətə bax, 
Qan süzülən zülmətə bax – 
Bu zülmətdə iman yanar. 
 
 
VƏBALIM BOYNUNA, ƏGƏR KI, BIR GÜN 
 
Vəbalım boynuna, əgər ki, bir gün, 
Bu eşqin adına saxta dolanar. 
Qolların boynuma birdən sarınsa, 
Şəhvətin oduna yersiz qalanar. 
 
Dindirib danışdır mələk dilində, 
Xoş arzu, xoş niyyət, dilək dilində. 
Ovsuna əl atma kələk dilində, 
Qəlbin saf çeşməsi yoxsa, bulanar. 
 
Qırxıncı qapını açıb gəlməsən, 
Qaranlıq zindandan qaçıb gəlməsən, 
Sən vüsal gününə uçub gəlməsən, 
Həsrətin daş yükü ömrə calanar.  
 
 
AĞLAMA 
Çox sevdiyim, həmyerlim, 
 şair Ramiz Rövşənə 
 
« Bu sulara kim daş atdı?» 
Bu suları kim qanatdı, 
Bu sulara sözmü batdı? – 
 141 
Ağlama, suyum, ağlama. 
 
Su torpağa sindi, hopdu, 
Su torpağa yollar tapdı… 
Kimsə gəldi, quyu yapdı – 
Ağlama, quyum, ağlama. 
Quyudan bir ilan çıxdı, 
Ulduz gördü, göyə baxdı, 
Göydən yerə yaşlar axdı, 
Ağlama, Göyüm, ağlama. 
 
Yaşlar axdı, arxa doldu, 
Arx da şişdi, nırxa doldu, 
Bu nırx mənə arxa oldu, 
Ağlama, dayım, ağlama… 
 
 
 
 
 
ŞAİR ÇƏKDİ 
Şair dostum İbrahim İlyaslıya 
 
Göy çaxnaşdı, şər girişdi, 
Yer gərnəşdi, dağ sürüşdü, 
Çiçək üstə qar irişdi – 
Bar-bəhərə afat çökdü, 
Külli dərdi şair çəkdi. 
 142 
 
Qan töküldü kin çatmamış, 
Yandı zəmi dən tutmamış, 
Zülmət çökdü gün batmamış, 
 
Batan Ay da şərdi
1
, şəkdi, 
Külli dərdi şair çəkdi. 
 
Gül üşüdü, qəlbi yandı, 
Söz bişidi, hissi dondu, 
Ümidinə gölgə qondu, 
Çücərməzi bir də əkdi – 
Külli dərdi şair çəkdi 
 
Qibtə etdi uçan quşa, 
Heykəl insan – məğrur daşa – 
Azadlığı bir tamaşa, 
Gözlərindən qan yaş tökdü, 
Hürr dərdini şair çəkdi. 
 
Haqq deyən dil qantarğalı, 
Yox dəlisi, bir dağalı
1
. 
Hamı qul – nökər, ağalı,  
Asi düşən bircə, təkdi, 
Hürr dərdini şair çəkdi. 
                                           
1
 Quranın 113-çü «Sübh» surəsinə bax. 
1
 Çığalı 
 143 
 
 
 
 
 
YUXUDA AŞKARLIQ, 
 AŞKARLIQDA YUXU 
Şair Rüstəm  Behrudiyə 
 
Yarınəfəs dolaşıram,       
«Ölü canlar» ölkəsində. 
Kabuslarla culğaşıram, 
Dar ağacı kölgəsində. 
 
Nə dinən var, nə danışan, 
Nə dinləyən, nə anışan. 
Qan süzülür – bağrım şan-şan, 
Kim var? Nə var? - bəlkəsində. 
 
 
Yoz yuxumu, dərviş baba, 
Göstər qayğı, bir iş baba, 
Bu nə gediş, gərdiş baba, 
Bir kabussan, bəlkə, sən də. 
 
Haqqın yolundan sapınıb, 
Hamı iblisə tapınıb, 
İman bacası qapanıb, 
Küfrün doğuş döngəsində. 
 144 
 
Kimdi məni tərs oxuyan, 
Fitnə fəsad, nəhs toxuyan, 
Üfunətli – pis qoxuyan, 
Çərxin haqdan dönəsində. 
 
 
ÇƏLİYİNƏ SİNDİLƏR 
          Mərhum dostum, müəllimim  
                   Asif Qasım oğlu Əfəndiyevə                                 
(Asif Ataya) 
 
Heyrətləndik, kamalına sığındıq,  
Çəkdin bizi türkü dərkin yoluna. 
Azad fikrə carçı gördük biz Səni, 
Dinlədikcə heyran olduq ağlına. 
 
Zamanına, məkanına sığmadın, 
Mühit olan dumanları dağıtdın. 
İdrakının məntiqində ucaldın, 
Təmtəraqlı
1 
 gümanları dağıtdın. 
 
…Ağız büzüb təfəkkürü çolaqlar, 
Təmmənnasız qüdrətini dandılar. 
İsa oldun, Musa oldun, Tur oldun –  
İlan olub cəliyinə sindilər… 
                                        Əbədiyyat ili, dəh-duş ayı.                  
                                           
1
 Kommuniz xülyasını 
 145 
 
ARZULAR GƏLİNİNİN ARZUSU 
Müəllimim, dostum Asif Qasım oğlu 
Əfəndiyevə (Allah rəhmət eləsin) 
 
Bir oğul doğaydım –  
Atası Sən! – 
Ürəyi para, 
Dərdi bötov, 
Mənə ömür dayağı – 
Mən sevən … 
Tək 
Sənin təkrarın, 
Davamın üçün yox! 
Daha çox-çox! 
Öz dühanla Sənin 
İslah edib Səni, 
Bir yeni « Sən» böyüdəydim, 
Vətənin sabahına – 
Sənsiz günlərinə 
Bəxş edəydim!… 
 
 
 
CÜCƏRDİ, BOY ATDI  COCUQ DİLƏYİN 
Keçmiş, sevimli şagirdim, sayğılı dostum, 
şair, pubblisist, kamil tərcüməçi, ərəbşünas 
Zahid Baqi oğlu Şahsuvarlıya. 
 
 146 
Həm şirin, həm dəcəl bir tifil idin, 
Yıxılıb durmağın bir anlıq idi. 
Nağılbaz nə cırtdan, nə də fil idin, 
Hamıya sabahın qaranlıq idi. 
 
Div yıxan xülyanla qol-qanad açıb, 
Arzular dalınca ənginləşərdin. 
Çılın-çılpaq gəzib, özündən qaçıb, 
Kasadlıq içində zənginləşərdin. 
 
Aldı qanadına xeyir mələyin, 
Ağlına, zəkana fərasət verib. 
Cücərdi, boy atdı cocuq diləyin, 
Özündən özünə çəsarət verib. 
 
 
 
ARİF İDİ SİRAC OĞLU 
Müəllimim, zəngin erudisiyalı, böyük insan  
Arif Sirac oğlu Məmmədovun əziz xatirəsinə 
 
Natiq, şair, alim idi, 
O tay, bu tay – elim idi, 
Şirin şəkər dilim idi – 
Arif idi Sirac oğlu. 
 
« Araz dolana-dolana, 
Axar bulana-bulana»: 
 147 
Yazıb bəstəçi olana, 
Sufi idi Sirac oğlu. 
 
Heyran idik bəstəsinə, 
Qəlbə yatan xoş səsinə… 
Örnək idi zümrəsinə, 
Tərif idi Sirac oğlu. 
 
Boy-buxunlu, enli kürək, 
Şir cüssəli, aslan bilək, 
Əyilənə dayaq, dirək – 
Şərif idi Sirac oğlu. 
 
 148 
ISTƏRIK 
Dostum Əlfəddinin əziz xatirəsinə 
 
 
 
Qismət alan, qismət  yazan gileyli, 
Yuxu görən, yuxu yozan gileyli, 
Rəhmət uman, qəbir  qazan gileyli – 
Bəs dünyanı nədən belə  istərik. 
 149 
Həsrət odu hər yanğıdan betərdi, 
Ürəyimcə, doyuncadı, yetərdi,  
Başqa yara sağalardı, itərdi, 
Bu sevgidə yara hələ istərik. 
 
Yaman düşdük dolaşığa, düyünə, 
Rüsvay eşqin çalğısı nə, neyi nə, 
Kəfən biçdik alovlardan əyinə 
Bürünmədik çitə, tülə – istərik. 
 
Əzəl torpaq, axır torpaq – zəruri, 
Əzəl çılpaq, axır çılpaq – zəruri. 
Adəm, Həvva – nəfsi sarpmaq – zəruri 
Zərurəti billə-bilə istərik. 
 
 
TAY OLMAZ Kİ QUBADLIYA 
 
Hər yer Vətən qanadlıya, 
Müşkülat yox səbatlıya. 
Qoy ucalsın göydələnlər, 
Tay olmaz ki Qubadlıya! 
 
Aranlı, yaylaqlı Vətən, 
Meşəli, oylaqlı Vətən. 
Sinəndə axar yeddi çay, 
Örüşlü, çaylaqlı Vətən. 
 
 150 
Şiş dağları ərən kimi, 
Hər zərbəyə kərən kimi. 
Adamları mərdanədi, 
Heyran edər görən kimi. 
 
Çox gəzmişəm ölkələri, 
Sınamışam bəlkələri. 
Bir-birinə atan gördüm, 
Uzun illər birgələri. 
 
Qayğıları çox olanın, 
Ümid yeri yox olanın, 
Sonda üzü ağ olacaq 
Nəfsi tamam tox olanın… 
 
 
YANARAM! 
QINARAM! 
Ustadımın əziz balasına 
 
İnanmışam, 
Bağlanmışam, 
Sığınmışam 
     Keçmişimlə 
Ulu Şeyx Mir Sədi Ağaya, 
Onun 
    Özündən bir barmaq 
Yuxarı umduğu 
Mir Məhəmmədinə – 
 151 
Nur Məhəmmədinə –  
Sənin cəddinə. 
Vurulmuşam 
Gələcəyim – 
Yeddi arxamla 
Onların  
Övliyalar içində 
Kamil  
İnsan hünərinə, 
Dərəcəsinə, həddinə… 
Bir qığılcımlıq 
İstək göstər –  
Varlığına hakim kəsilən, 
Dayan ulular məqamında, 
Durma mərifətdən uzaq 
Cılızlar yanında. 
Mən  də səni  
Ustadımın 
Əziz balası, 
Onda  
Şəksiz  
Ürəyim, virdimlə duyaram, 
Ömrüm boyu anaram… 
Dönüb, 
Dönüb yanar dağa. 
Sənin yolunda 
Səninçün 
Qiyamətə qədər  
Od püskürüb 
Vulkan kimi yanaram… 
 152 
Əks halda 
boğar məni qəhər,  
Dözüb bir təhər  
Mən acı-acı  
Səni  
Qınaram. 
  
 
BƏSİRƏTİM  İTƏRSİZDİ 
Vəzifə hərislərinə 
 
Dırmaşdıqca dırmaşırsan, 
Göy qübbəsi yetərsizdi??. 
Şan-şöhrətə sarmaşırsan, 
Elə bilmə ötərsizdi!.. 
  
Yaddan çıxıb atan, baban, 
Önəm verməz qatır çaban. 
Tanıyır ki elin, oban –  
İt iştahan bitərsizdi. 
 
Sən aldığın nəfəs haram, 
Ana! – dedin, O səs haram! 
Görməsəm vallahi, koram – 
Bəsirətim itərsizdi… 
 
 
PAXILLIQ İNSANI KAFİR EYLƏYƏR 
Öz yalanına inanan uydurmaçıya 
 153 
 
Paxıllıq insanı kafir eyləyər, 
Vurub çıxar üzə kifir eyləyər, 
 
Sərgərdan eyləyər, səfil eyləyər –  
İçindən talana yazıq, nə acı! 
 
Od üçün özünü satıl
1
 eyləyər, 
Yığdığı hər nə var batil eyləyər, 
Özünü dostuna qatil eyləyər, 
Salyeri
2
 olana yazıq, nə acı! 
 
Təkəbbür mələyi iblis eylədi, 
Şöhrətə bağladı, həris eylədi. 
Kinə, küdurətə varis eylədi –  
Əbədi qalana yazıq, nə acı! 
 
Təzadlar içində can verər xain, 
Şeytanı bəsləyər, qan verər xain, 
Ülvi əməllərə son verər xain – 
Lənəti bulana yazıq, na acı! 
 
Qaynadar içində qəzəbi, kini, 
Şər, böhtan Allahı – məzhəbi, dini, 
Özünü yandırar nəfəsi, ünü –  
                                           
1
 Daşa vurub od almaq ücün poladdan 
 düzəldilmiş alət – caxmaq. 
2
 Motsartı zəhərləyib öldürən bəstəkar dostu. 
 154 
Açmamış solana yazıq, nə acı! 
 
 
 
 
QURBAN  OLUM,  AY  MİRİ! 
 
Qurban olum, 
Ay  Miri! 
Dünya sən görən dünyadır, 
Yaşayan yox… 
Dünya çaşıb, 
 Kəllə çarxa vurub 
Dombalaq aşıb. 
«Yaxşılar» daha « pisləşib», 
«Pislər» daha «yaxşılaşıb» 
 
ULU ÖNDƏRİMİZ, PİRİMİZ, MÜRŞİDİMİZ 
HACI MİR HƏMZƏ ƏFƏNDİ SEYİD NİGARİNİN 
ADINI DAŞIYAN MİR HƏMZƏ BƏY ƏFƏNDİYƏ 
 
Qəlbində 
Sənin 
yandıra  
bilmişəmsə 
özümə 
bir çınqı 
məhəbbət işığı, 
Demək, 
sellənib 
 155 
tökülür üstümə, 
yayılır 
ömrümə, günümə 
nurlu şəfqət yaraşığı… 
 
MƏNİ 
Qos- qoca Türk dünyasında məxsusi yeri və çəkisi olan 
ünlü türkoloq, professor Kamil Vəli Nərimanoğluna. 
 
Qələm tutdum zülmət çapam, 
Boz ömrümə bir ad yapam, 
Gor qazıram, nəsə tapam –  
Ad etsinlər gorda məni. 
 
Tale, qismət səydən gəlmir, 
Çağırtıdan, « heyyy»-dən gəlmir, 
Lovğalıqdan, küydən gəlmir –  
Qovub tutdu kor da məni. 
 
Doğmam perik, yadım hanı, 
İblisləşən odum hanı, 
İtib-batan adım hanı? –  
Kim qoşubdu qurda məni. 
 
Ula Qurdum, gəz yanımda, 
Çöməl, qatla diz yanımda, 
Üzüm qara öz yanımda – 
Suya çəksən harda məni. 
 156 
 
Bu qurd məni hara çəkdi?! 
Can istədim – yarə çəkdi. 
Qiyamətdə dara çəkdi, 
Gəlib tapdı burda məni.  
 
HANI BURANIN YİYƏSİ 
İstedadlı, kamil tərcüməçi-şair, səriştəli və sevilən 
müəllim, tələbəlik illərindən dostum Ənvər Rzanın 
(Allah rəhmət eləsin) əziz xatirəsinə 
 
Ayağında dəmir çarıq 
Gəzir yurdu oyuq-oyuq, 
Söyüş söyür qırıq-qırıq –  
Hanı buranın yiyəsi. 
 
Kaha-kaha – qazıq dağlar –  
Məlul, miskin – sinə dağlar, 
Qan yaş tökür binə, bağlar –  
Hanı buranın yiyəsi. 
 
Yollar uçub, tökülübdü, 
Ellərə dağ çəkilibdi, 
Biqeyrətlər əkilibdi – 
Hanı buranın yiyəsi. 
 
Qız, gəlinlər ölkə-ölkə  
Hərraclarda gəlib təngə, 
Erkəkləri olub yengə –  
 157 
Hanı buranın yiyəsi. 
 
«İsti su» yu axmaz sizə, 
Dağlar küsüb, baxmaz sizə. 
Çörək dursun gözünüzə –  
Hanı buranın yiyəsi. 
TURAL ƏLI OĞLU ƏLIYEVIN FACIƏLI ÖLÜMÜ 
İLƏ BAĞLI DÜŞÜNCƏLƏRIM. 
 
Yerlipərəstlikdə hünər göstərən 
arxalı nadan görürəm, qorxuram. 
                                                             Xalq şairi Rəsul Rza. 
 
Tural əzizim! 
Sən nadanlığın qurbanı oldun. 
İstər sifarişli, istərsə də təsədüfi olsun. Harada görü-
nüb, günün günortasında, xalqın, camaatın gözü qabağın-
da, elm, mədəniyyət, mərifət, təfəkkür ocağının həyətin-
də,  ya qapısında, gənclərin arasında, içtimaiyyətlə hesab-
laşmadan, abır-həya etmədən, dövləti, hökuməti sayma-
dan, qanunlara məhəl qoymadan, düşünülmüş, əvvəlcə-
dən hazırlıqlı (heç bir pataloji  vəziyyət olmadan), fin bı-
çağına qurşanıb, «ağam mənə kor deyib, gəlib-gedəni vur 
deyib» BDU-nun həyətinə soxulasan. Saymamazlığın, 
qudurğanlığın miqyasına bax! və nəticə çıxar, ey mənim 
həmvətənlərim!!! Ortaya girib qovğa yatırmaq istəyən, 
millət, xalq üçün çox-çox uğurlu, ümumdövlət əhəmiy-
yətli işlər görməyə şanslı olan, yalnız elm üçün, xeyir-
xahlıq üçün, tərəqqi üçün yaranmış bir gələcək xalq ada-
 158 
mını heç nədən, mütləq heç nədən bir zərbəyə ürəyini 
vəhşicəsinə parçalamaq… Deyirlər bu cani idmançı olub. 
 
 
 159 
Mənim  xatirimə 1955 –1956 – cı illər gəlir. 
Azərbaycan Dövlət Sənaye İnstitunun birinci kursun-
da oxuyurdum. Əksəriyyət təşkil edən gənclərdən biri 
kimi, mən də idmanı sevirdim. İnstitutun idman kafedra-
sında güləş dərnəyinə yazıldım. İlk məşğələmizdə  SSRİ 
idman ustası Ehsan Kərimov məşqçi kimi özünü təqdim 
etdi. İdmanın əhəmiyyətindən, gəncliyin sağlam və güm-
rah böyüməsində rolundan danışdı. Sonda bir ustad nəsi-
həti verdi. «Kim mənim öyrədəcəyim fəndlərdən dava 
məqsədilə istifadə edərsə, ona haram olsun mənim zəh-
mətim» - dedi. Mən Turalın qatilinin məşqçilərinə üzümü 
tutub deyirəm: 
Haram olsun sizlərə Ehsan Kərimovların zəhməti. 
Məgər siz idman üçün yaradılmış gözəl və geniş imkan-
lardan beləmi istifadə edirsiniz? 
Hər bir Azərbaycanlı gənc üçün hünər  qeyrət və cə-
sarət göstərmək üçün bizim Şuşamız və digər guşələri-
mizdə bizə rişxəndlə baxıb qımışan, eninə-boyuna mey-
dan sulayan erməni dığalarına qarşı vuruş sınağı yox-
dumu??? 
Ağlı  başında olan normal bir  azərbaycanlı üçün ar-
tıq danışmağa ehtiyac görmürəm. 
Fəqət… 
                    Bahar gəlməz, çiçək gülməz, 
Gül açılmaz, ləçək gülməz, 
Sevən olmaz, göyçək gülməz, 
Qudurğanlar ölkəsində, 
 160 
Saldırğanlar ölkəsində… 
 
Ləkə düşər hər amala, 
Hər ürəyə, hər camala, 
Meydan verilməz kamala, 
Qudurğanlar ölkəsində, 
Saldırğanlar ölkəsində … 
 
Haramzada meydan yaxar, 
İdrak, zəka məyuş baxar, 
Zatı qırıq başa çıxar, 
Qudurğanlar ölkəsində, 
Saldırğanlar ölkəsində … 
 
Şübhə, şəkdi – kökü, əsli, 
Haqqa düşmən Yezid nəsli, 
Vəhşətə bax – qanla süslü, 
Qana həris xainə bax, 
Zinakarda ayinə bax. 
                     
                      Haqqı yoxdu nəfəs ala, 
İnsanlığa övlad ola,  
Nəsil verə, izi qala –  
Görünməmiş vəhşətə bax, 
Günümüzdə dəhşətə bax. 
                  Tərəqqi ili, cahalət günü. 
 
 
 161 
 
 
 
 
SƏRÇƏ BALASI 
 Canım gözüm Mir Sədi Ağa  
Seyidi Türkün sinif yoldaşlarına 
 
Dünyanın bülbülü vardı, 
Yaddan çıxıb, ahü-zardı. 
Dəbdə başqa məxluq durdu –  
Sevilməkdə boz sərçələr, 
Satır bizə naz sərçələr. 
 
Vurulub kol-koslu çölə, 
Yazan yox vəsfini hələ, 
Söz-söhbəti düşüb dilə, 
Sevilməkdə boz sərçələr, 
Satır bizə naz sərçələr. 
 
Sizdən umub küsən yoxdu, 
Qızırğanıb qısan yoxdu. 
Bərə gəzib, pusan yoxdu –  
Ovcunuz yox, ov olasız, 
Xata, bala «qov» olasız. 
 
Çik-çikiniz nəğmə olub, 
Qulaqlara şirin dolub. 
 162 
Bizdən sizə həsəd qalıb, –   
Gəzin,  uçun çəpər boyu, 
Bağ-bağata sipər boyu. 
 
Təkəbbürlü karvanınız 
Uçur, öndə sarvanınız –  
Mir Sədidir hər varınız, 
Sevib sizi, boz sərçələr, 
Satman bizə naz, sərçələr!!!  
 
Sədi olmaq istəyiniz,  
Üzdə qalmaq istəyiniz, 
Bizdən almaq istəyiniz,  
Boş fikirdir, boş, sərçələr, 
Xoş zikirdir, xoş, sərçələr!!! 
 
 
ŞEYX ŞAMİL 
 
I. 
 
Şeyx Şamil! –  
Qaf dağı, –  
Döyüşdən qabaq. 
Əsirliyi –  
Qaf dağında zəlzələ,   
Sarsıdıcı titrəyiş, –  
Xəyanət!!! 
Hürriyyətə 
qapaz, 
 163 
Əsarəti, 
köləliyi 
sevməyən 
Qafqaz! –  
Şeyx Şamil!!! –  
Zirvə qartalı! – 
Azadlığa təşnə, 
Önündə heç bir 
maneəsi yox 
dağ kəli… 
Lailahəilləllah  
Mühəmmədən 
Rəsulallah – deyən 
müsəlman oğlu. 
Şəriət heykəli 
Təriqət heykəli, 
Mərifət heykəli 
Həqiqət heykəli!!! 
 
II 
 
Şeyx Şamil 
məsumluğu! –   
Xəyanətlə 
tökülüb, 
torpağa hopmuş 
Cigid qanı, –  
Dünyanın 
qüdsiyyətli görünən, 
haramlıqla tapdanmamış hər yanı, 
 164 
Ölüm ayağında 
möminin 
Allah dərgahına 
uzanmış 
qiblə yönü, 
İxlaslı, etiqadlı 
Naiblərinin 
Ölüm günü… 
 
 
HACI  MURAD 
 
I 
 
Boynu sınmış gül qönçəsi, 
Duyumlarin 
ən ülvisi, 
ən incəsi, 
Zirvə vüqarlı, 
dağ səbirli, 
Qılınc təmkinli, 
Qəmə təpərli, 
Cüssəsi –  
Yenilməzlik rəmzi. 
Qələbə üçün yaranmış 
dəyanət –  
Olmasa xəyanət … 
Tərəddüdsüzlük qüdrəti 
Etiqadında –  
Şeyx  Şamil adında … 
 165 
Kamil iman yiyəsi – 
İlahi təfəkkürdə –  
İslami dərkdə 
Lev Tolstoyun  gəldiyi 
Qənaət –  
Yox qəbahət. 
Ölümlə bağlı yaranışda 
Açılmamış qat, 
Boynu sınmış  
Gül qönçəsi –  
Hacı Murad –  
Şeyx Şamilsiz anı! –  
Kəpəzin uçmuş 
Yanı … 
 
 
TƏMƏNNASINI  ƏVVƏLDƏN BİLDİRƏN GÖZ 
CƏRRAHINA 
 
Dedim  
kəs, doğra 
göz zülmətini 
nura yol aç sən. 
Demədim ki, 
pişvazında dayanıb, 
yol  gözləyən nurun önündə 
boynunu büküb 
sırtıq hüznlə 
 166 
yiyəsinə əl aç sən. 
 
 
 
 
 
 
QARTAL  GÖRDÜM DAŞ  QƏFƏSDƏ 
          Dağ cüssəli, dağlar oğlu Abbas müəllimə 
 
Qartala qartal döyüşü, 
Şanlı qartal qələbəsi!!! 
Tülküyə tülkü əyişi, 
Tülkü kələyi, tələsi!!! 
 
Qartal gördüm daş qəfəsdə, 
Xəyalında zirvə gəzir. 
Yanğı çəkir gur həvəsdə, 
Ziyarətdə
1
 dövrə gəzir… 
 
…Qanadları yığılıbdı, 
Lələkləri əzgin inlər. 
Xanimani dağılıbdı, 
Daş qəfəsdə üzgün inlər. 
 
Yaddan çıxmaz gen səması, 
Mehri düşüb daş qəfəsə. 
Hasarlanıb «mən» səması, 
                                           
1
 Ziyarət dağı – Tumas dağı. 
 167 
Zorlanıbdı zor həvəsə
2
… 
 
Şahinlərə meydan sular, 
Səmalarda sultan idi. 
Kim ki, zərrə şəkkə dolar, 
Öz qanına qəltan idi… 
 
«Zirvəsidi» hasar qəfəs, 
 «Caynağında kotan»
1
 yoxdu. 
Məğrur döyüş! Qalib nəfəs! –  
Harayına çatan yoxdu… 
 
 
ŞAIR – RƏSSAM 
« Göyərçin lələyi» ilk və gecikmiş kitabı 
  ilə  tanıdığım  şair Fəxrəddin Əsədə. 
 
Şair, rəssam, 
Rəssam,  şair 
elə hey yazır, 
elə hey çəkir 
özünə, 
ona, 
sənə 
                                           
2 Yaşamağa məcburdur. 
        1 Zəncirli kotanı caynağında  
qaldırmağa qadir Qartal (xalq deyimi) 
 168 
mənə dair. 
Toxum səpir, 
Kotan, xış qoşub 
fikir əkir… 
Nə cücərəsi, 
nə bitəsi, 
kim becərəsi 
hələ bilmir. 
Kimə çatası, 
kimə yetəsi 
bilə bilmir. 
Səsdən sözə, 
sözdən səsə, 
nəfəsdən gözə, 
gözdən həvəsə 
dəyişir 
qələmi fırçaya, 
fırçanı qələmə, –  
Heyrətamız 
düşüncəsi, dərki!… 
Heç kəsdən ummur 
nə vergi,  
nə ehtiyac duyur haram sələmə. 
Sakitcə, təmkinlə 
dünyanı götürüb başına: 
Bütün siqlətiynən –  
quşuynan, 
ağacıynan, 
 169 
suyuynan, 
daşıynan, 
sevgisiynən, sevinciynən, 
dəlisiynən, dinciynən, 
çirkiniynən, gözəlliyinən, 
igidliynən, mərdliynən, 
satqınıynan, namərdiynən, 
yer üzünə paylanmış, 
həm yer altı, 
həm yer üstü, 
həm mənəvi 
sərvətiynən, 
Xətainin qılıncına sinmiş, 
Şuşada gömülmüş 
cücərəsi qeyrətiynən… 
…Səs salıb aləmə 
ürəyincə, 
öz xoşuynan… 
Səsinə, nəfəsinə, 
əlinə, dilinə qurban, qardaş! 
Şuşada gördüyünə yox, 
Şuşada görmək istədiyin 
Elinə qurban, qardaş!!! 
                                Qeyrətin heyrət, heyrətin süqut ayı. 
 
 170 
 
 
                NƏ GƏLDİ SAXTA YAZDIN, 
YOL AZDIN, BAXTA YAZDIN. 
TAPINDIN KOR ŞEYTANA, 
ZAMANA, VAXTA YAZDIN. 
 
 
 
 
 
 
 
 
                                             *** 
 
Elə-belə 
Gəlmədim 
mən dünyaya, 
Gəldim ki, 
Heykəl olam, 
Heykəl yapam 
dostluğa, 
mərdliyə, 
məhəbbətə, 
eşqimə. 
Heykəl ola bilməyənin, 
heykəl qala bilməyənin 
 171 
dostluğu nə, 
mərdliyi nə, 
məhəbbəti nə, 
eşqi nə!? 
 
 
SUÇUM 
 
Dərviş kimi gəzən mənəm, 
Tərsi rasta düzən mənəm. 
Haqdan səda üzən mənəm, 
Haqq sədamı aldı suçum. 
 
                            Kimsə duymaz, kimsə bilməz, 
Bəyan olmaz, dilə gəlməz, 
Qaşqabaqlı üzü gülməz –  
Yetişməyib, kaldı suçum. 
 
Qəlbə güvə, yanan qordur, 
Ölümsüzdü – işi zordur, 
Qulağı kar, gözü kordur, 
Əzəl gündən laldı suçum. 
 
Savabları bir-bir udur, 
Dilim gödək – bais odur, 
Hopub cana, zəhər dadır, 
Öz balamdı, baldı suçum. 
 
 172 
Məna içdim damla-damla, 
İşim yoxdu hər adamla, 
Cəngə girdim zor qadamla, 
Qalxanımı saldı suçum. 
 
Mənlə gəzər  bağrıbadaş, 
Ortağımdı – doğma qardaş, 
Hökmü-Xuda, sirli sirdaş, 
Qiyamətə qaldı suçum. 
 
Hər yerdə dedim sözümü, 
Qorxum yox, qırpam gözümü. 
Neynim, təkcə, tək özümü 
Öz gözümdən saldı suçum. 
Günahlı ömrün etiraf günü. 
 
                      
BASILDIN BİR AC TAMAHA 
 
Basıldın bir ac tamaha, 
Sözlərin ötməz ki daha, 
Hər çaban özündən baha –  
Bilməz xeyrini, şərini. 
 
Cizgiləmə olanları, 
Sərgiləmə qalanları, 
Güzgüləmə yalanları –  
Düşməzini, düşərini. 
 173 
 
Hər olmazı soraqlama, 
Kitab bilib varaqlama, 
Tamahını yaraqlama –  
Nəfsi daşı deşərini. 
 
Ötər duyğu  sevgi olmaz, 
Rişələnməz, maya bulmaz. 
Zingirəynən
1 
səbət dolmaz, 
Yığsan bütün peşərini
2
. 
Sovuşmuş xata, içilmiş buta. 
  
                                      OLDUM 
 
Yox idim, yoxdan gəldim, 
Ac idim, toxdan gəldim, 
Yanıqlı ahdan gəldim, 
Dərdlərə sirdaş oldum. 
 
Zamana yaraşmadım, 
Namərdlə barışmadım, 
Şöhrətçin yarışmadım, 
Şöhrətə qaqaş oldum. 
 
Ay ötdü, ilə düşdüm, 
                                           
1
 Üç, beş gilədən ibarət kiçik üzüm salxımı. 
2
 Sovulmuş, dəçi yığılmış meyvə bağı.  
 174 
Ağıza, dilə düşdüm, 
Leysana, selə düşdüm – 
Sinəsi sal daş oldum. 
Qovğalı  başım – həyat yoldaşım. 
 
OLARSAN 
 
Daş atdın – qara olmasın, 
Tuşladın, hara olmasın, 
Dəysə də yara olmasın, 
Yarama məlhəm olarsan. 
 
Hər şeyi bir söz eylədin, 
Sanasan ki, düz eylədin, 
Yaramı göz-göz eylədin, 
Haçansa əncəm olarsan. 
 
Baxmaz ağına, bozuna, 
Yoluxdum tərsa qızına. 
Dözdüm hər şıltaq nazına, 
Bilmədim sitəm olarsan. 
                                                             Haqqa uydum, savab yapdım, 
                                                               Günahıma cavab yapdım. 
 
 
SIĞINDIM GÜL NƏFƏSİNƏ 
 
Sığındım gül nəfəsinə, 
 175 
Səksəndim bülbül səsinə. 
Oxundum müdam tərsinə, 
Avandımı görmədilər. 
 
 
Çox gözlədim bir fürsəti, 
Olmadı Tanrı rüsxəti. 
Baxtabaxt gələn qisməti 
Əlqap edib, vermədilər. 
 
Gözlərimi bağladılar, 
Göy yaramı dağladılar, 
Beş arxamı
1
 yağladılar
2 
Altıncıya  girmədilər. 
 
 
SƏNƏ QUŞUM QONMUŞ İDİ 
( N – ə) 
 
Sənə quşum qonmuş idi, 
Gül mehrinə sinmiş idi, 
Qışdan yaza enmiş idi –  
İsitmədi gül nəfəsin. 
 
Fərləndirib uçurtdular, 
                                           
1
 Nəvə, nəticə, kötücə, yadıca, iticə. 
2
 Söydülər  
 176 
Daşa basıb qaçırtdılar, 
Sənə sənsiz püşk atdılar –  
Yazıqlar, çıxmadı səsin. 
 177 
Sevdiyini bilmədilər, 
Göz yaşını silmədilər, 
Harayına gəlmədilər –  
Öldü içində həvəsin. 
 
Qanadını yandırdılar, 
Çiçəyini dondurdular, 
Ürəyini sındırdılar –  
Uçdu sinən – daş qəfəsin. 
                                        Sovuşmamış xata, içilməmiş buta. 
 
ÖZÜNÜ DƏRK 
 
Yumuram gözlərimi, yaxınlaşırsan 
Açıram gözlərimi, uzaqlaşırsan – 
Dərya təlatümünlə axınlaşırsan, 
Günahsız qatil kimi yazıqlaşırsan. 
Hər sirrin Xaliqindi, açmağı çətin, 
Gövhərinə girilməz heç vaxt Xaliqin. 
İnsanın taleyindən qaçmağı çətin, 
Hökmünə qalıbdı, ya baxt, Xaliqin. 
İnsandı yaradılan, Xaliq – yaradan,                                          
Fövqəlbəşər qüdrətə faiq yaradan. 
 
 
SEVGİDƏNDİ 
 
Gecəm uzun, yuxum qaçıb, 
 178 
Bezib məndən, ruhum uçub, 
Haqqa gedən bir yol açıb – 
Haqqa varmaq sevgidəndi. 
 
Sevdim, oldum saf niyyətli, 
Mələklərlə bir heyətli. 
Məkrdən uzaq – xoş söhbətli 
Məclis qurmaq sevgidəndi. 
 
Bin-bərəkət –  bol-bolluqda, 
Abır, həya – ahıllıqda, 
Səfalətlik – kahıllıqda, 
Ürək sarmaq sevgidəndi. 
 
 
 
NECƏ VARSAN DUYULARSAN 
 
Tez getdin, əli boş getdin, 
Qalanlara çox xoş getdin, 
Sanki içmiş, sərxoş getdin – 
Qayıdanda ayılarsan, 
Necə varsan duyularsan. 
 
Gəzdin səllimi, avara, 
Uydun falçıya, qumara, 
Dırmaşdın daşa, divara –  
Yuva-yuva oyularsan, 
 179 
Necə varsan duyularsan. 
 
Başa çatar ömrün, günün, 
Şah taxtına olsa yönün, 
Sipərlənsə arxan, önün, 
Bir gün qəbrə qoyularsan, 
Necə varsan duyularsan… 
 
Doğru danış, halal yaşa, 
Əməlindən hürr al, yaşa, 
Haqqa tapın, nur al, yaşa, 
Mömin bəndə sayılarsan, 
Necə varsan duyularsan. 
                                                 Bəd günlərin xoş anı 
 
SƏNI 
 
Çırtdaqozluq «mənlik» deyil, 
Meydan açmaq sənlik deyil, – 
Ölüm-dirim şənlik deyil, 
Uduzarsan – əyər səni. 
 
”Girmə nahaq, yersiz işə, 
Yanma gülünc, bəd təşvişə, 
Qısqanclığı etmə peşə, –   
İçin-için yeyər səni. 
 
Hamı sevər öz birini, 
 180 
Maymağı yox, şux, dirini, 
Bu dünyada bil yerini, 
Yoxsa hər kəs söyər səni. 
 
Uyma ucuz, boş tərifə, 
Dərd olarsan yüz arifə. 
Əl tutarsan, sən bir dəfə, 
Haqq adamı öyər səni. 
 
Gəzmə veyil, boş-boşuna, 
Vermə ömrü çöl quşuna, 
İki əlin bir başına –  
Gecə, gündüz döyər səni. 
 
 
YÜKÜM KÖÇÜMDƏ SIZLAYAR 
 
Zoqquldayan yara kimi, 
Dərdim içimdə sızlayar. 
İzlər məni gora kimi 
Savab suçumda sızlayar. 
 
Çox istədim, azdan oldum, 
Al axtardım, bozdan oldum, 
Dağa uydum, dizdən oldum, 
Yüküm köçümdə sızlayar. 
 
Yerli, yersiz boy vermişəm, 
 181 
Yaramaza oy vermişəm, 
Suçluya da hay vermişəm, 
Ülgüm ölçümdə sızlayar. 
 
 
OLMAYACAQ 
 
Çağır məni yolda qalan, 
Yorğun düşən, dalda qalan... 
Xoşəkləyib kalda qalan, 
Yetişməyin olmayacaq. 
 
Ya şahə qalx, istər əylən, 
İstər döyül, istər peylən, 
Yedəklərdə gedən köhlən, 
Ötüşməyin olmayacaq… 
 
Mərdi izlər zalım fələk, 
Böhtan deyər, qurar kələk, 
Söz gücünə sınan ürək, 
Bitişməyin olmayacaq… 
Fitnəkar, uydun yalana, 
Yazığın gəlməz balana, 
İmanı kamil olana 
İp eşməyin olmayacaq… 
                     Xain xoflu – Oğru qorxaq olar 
 
 
 182 
 
SƏNƏ NECƏ YOX DEYİM 
 
Sənə necə yox deyim, – 
Ac ruhuma tox deyim, 
Haqla halalın olsun, 
Yandır məni, yax, deyim. 
 
Bu ocağın külüynən, 
Bu bağçanın gülüynən, 
Yığış gedək bizə sən, 
El-obanın əliynən. 
 
Yel atından enmişəm, 
Kəcavəyə minmişəm. 
Asta tərpən düşəndə, 
Ürəyinə sinmişəm. 
 
Yaddan çıxar adını, 
Qohumunu, yadını. 
Qoy desinlər bu gündən 
Filankəsin qadını. 
 
ÇİN SƏDDİ OLDUN YOLUMA 
 
Çin səddi oldun yoluma, 
İş qaldı «ölüm, qalım» a… 
Baxmadın «qurban olum» a, 
 183 
Divsən, cinsən – kimsən, nəsən?! 
 
Heyranam səs-avazına, 
Mütiyəm  işvə, nazına.  
Çıxaramsa pişvazına, 
Zəhər dadar saxta busən. 
 
Baban olub fağır dərviş, 
Nə haram, nə zina görmüş… 
Bic-bicəngə törədərmiş 
Novruzəli, Məmmədhəsən
1
. 
 
Gülcahan, Gültac, Zibeydə, 
Gülnisə, Pəri, Übeydə – 
Səllimi gəzər  Dubayda, 
Nə var, yoxdu asan, kəsən. 
 
 
 
 
ATAN QAZIB O QUYUNU 
 
Nahaq söydün, qardaş, məni, 
Atan qazıb o quyunu. 
Nə bilərdi sən düşərsən, 
Sən içəsən şor suyunu. 
                                           
1
 M. Cəlilin qəhrəmanları  
 184 
 
Ata məsul – övlad üçün, 
El adamı, bir ad üçün –  
Doğma üçün, həm yad üçün, 
Sərvət edə öz soyunu. 
 
Haqq yolunda candan keçə, 
Ədalətə şandan geçə, 
Barış sevə, qandan keçə, 
Qan yatırda hər «oyunu». 
 
 
QALIB 
 
Zalım fələk qəsdə durub, 
Arzu-kamı afat sarıb. 
Çiçəkləri şaxta vurub – 
Vədə yelə tozmu qalıb!? 
 
Yola çıxdım, yolum açıq, 
Sağım yarğan, solum uçuq, 
Addımladım buçuq-buçuq –  
Gor evinə azmı qalıb!? 
 
Oba köçü qalıb düzdə, 
Qürurludu quru sözdə, 
Həya itmiş, bomboz üzdə –  
Suyu şirin duzmu qalıb!? 
Bomboz ilin qapqara ayı 
 
 185 
 
QORUN 
 
Xeyirxah, xoş olarsan, 
Heykəl tək ucalarsan, 
Ürəklərdə qalarsan –  
Qəlbi daşlardan qorun. 
 
Dilini bildim – quşdu, 
Elini gördüm – xoşdu,  
Əlini aldım – boşdu,  
Əli boşlardan qorun. 
 
Nə gördü, nə dilədi, 
Ömrü günü belədi.   
Başına kül ələdi –  
Küllü başlardan qorun. 
 
Qorxusuz qorğan hərdən –  
Həsir, Məmmədnəsirdən. 
Çəkinmə pələng, şirdən, 
Sən yavaşlardan qorun. 
 
Daş yağsın daz başına, 
Dəyməsin qoz başına. 
Bağlama buz başına, 
Bəd savaşlardan qorun. 
 
 186 
 
DEDİLƏR 
                                    Huşsuza 
 
Taleyin vermişdi rəvac, 
Səni boğurdu ehtiyac. 
Kimsə etmirdi bir əlac –  
Dözməlisən, döz dedilər. 
 
Az qalmışdı satılasan, 
Kötülərə qatılasan, 
Tezbazara tutulasan –  
Qorxma varıq biz, dedilər. 
 
Dedin: bitməz naləm, ünüm, 
Gedir gora simsar yönüm... 
Ömrü gödəkdir dar günün –  
Xoş sabaha yoz dedilər. 
 
Çəkdin məni kəm dalınca, 
Ac nəfsinə yem dalınca, 
Göz qoydusa, kim dalınca 
Şər-şəbədə söz dedilər. 
Gördüm hər kəs etməz işi, – 
Düz, rastına getməz işi, 
Yarıtdım çox bitməz işi –  
Əyriyə də düz dedilər. 
 
 187 
Yaddan çıxıb indi o vaxt, 
Səndən uzaq, gendi o vaxt, 
Dilə gəldi, dindi o vaxt: 
Bas yarana duz dedilər. 
 
 
BİLMİRƏM 
 
Falıma baxıram, falım düz gəlir, 
Oluma baxıram,  olum düz gəlir, 
Ölümə baxıram,  ölüm düz gəlir –  
Hansına inanım, deyə bilmirəm! 
 
Can dedin, qadası canıma düşdü, 
Al dedin, əllərim yanıma düşdü, 
Qəlbinin çığırı yönümə düşdü –  
Uçurumu, gabı duya bilmirəm. 
 
Nahaqdan olduqmu yollar yolçusu!? –  
Açılan, sıxılan qollar yolçusu, 
Usanmış, dəng olmuş illər yolçusu, 
Kimsəni bu yola qıya bilmirəm. 
 
Nə yaman salmısan bizi nəzərdən, – 
Yox yerdə ac sərçə necə gəzər dən. 
Canımı qaytarıb canı üzərdən, 
Öz köhnə yerinə qoya bilmirəm. 
 
 188 
Nə çoxdu fələyin açılmaz işi, 
Hünəri mat qoyan qaçılmaz işi, 
Haramı halaldan seçilməz işi, 
Özümdən o yana uya bilmirəm. 
 
Falıma baxıram, falım düz gəlir, 
Oluma baxıram, olum düz gəlir, 
Ölümə baxıram, ölüm düz gəlir –  
Hansına inanım, deyə bilmirəm!!! 
 
 
ŞƏR DEYƏNİ ŞƏRƏ DÜŞSÜN 
 
Şər deyəni şərə düşsün, 
Şər odunda dili bişsin, 
Boğazı kəndirə keçsin –  
Asılsın dar ağacından. 
 
Görk ola, hər dilə düşə, 
İylənə, iy elə düşə. 
Murdar nəşi selə düşə, 
Yer-yurd bezə qaxacından. 
 
Yolu zülmət, özü müstər, 
Zəlil olsun belə pislər. 
Dərsin verib, Tanrım, göstər, 
Qoru bizi şər acından. 
 
 189 
Allahdan olmasın əfvi, 
Dərs olsun hamıya səhvi, 
Hər bir kəsə xilas məhvi –  
Məmnun qalaq haqq öcündən. 
 
 
HARAM OLSUN 
 
Səni səndə duyan ola, 
Təkbir edə, ayan ola, 
Sevən canı qıyan ola, 
Qıymaz ola – haram olsun! 
 
Haqq öndədir, gəzmə Turu, 
Zülmət yarar qəlbin nuru, 
Sevən sözsüz duyar yarı, 
Duymaz ola - haram olsun! 
 
Haqqa catan sözü neynir, 
Qəlbi açıq gözü neynir, 
Heykəl qoyan  özü neynir –  
Qoymaz ola –  haram olsun! 
 
 
SƏNİ 
                    İddialı « şairə» 
 
Apaydın görünür, çirkindir için, 
 190 
Cəhənnəm oduna çatdırar suçun, 
Kimsəni sarsıtmaz dünyadan köçün –  
Çatlayar, torpaq da götürməz səni. 
 
Bədliklə, həsədlə sən bilə-bilə, 
Qohumu, tanışı gətirsən dilə –  
Başına daş yağar, yoluna tələ 
Namərdlər anası yetirməz səni. 
 
Bəduğur adamsan, niyyətin xəbis, 
Başına yığışan heyyətin xəbis. 
Özün tək tutağan, səy itin xəbis, 
Bir gün qapacaqdır, ötürməz səni. 
 
 
 
*** 
 
Qayçılanıb itən telin, 
Hər boyaya yatan telin, 
At yalında bitən telin, 
Sinə üstə yatmağı yox. 
 
Bu nə oyun, açdın başa, 
Qırxdın başı, kəsdin haşa. 
Hörüklərin, tək, ya qoşa 
Topuğuna çatmağı yox. 
 
 191 
 
QORU 
 
Boğulurdun, havan oldum, 
Şübhə, şəri qovan oldum –  
Hər dərdinə davan oldum, 
Süqutunda məni qoru. 
 
Məğlub olan səndə Sənəm, 
Zəfər çalan əsir mənəm, 
Başqasına çətin yenəm, 
O «nəhs» anı, günü qoru. 
 
 
Daşdan bumbuz yaş tökülür,  
Üzə gülür, xoş tökülür. 
Yaddaş itir, huş tökülür, 
Nəğmə olan ünü qoru. 
 
Hər gülüşü bil qənimət –  
Ömrə naxış, haqqa minnət. 
Bir də nemət, min də nemət –  
Min olası dəni qoru. 
 
Daşa basıb kor şeytanı, 
Sən özünü doğru tanı. 
Hasar etsən dörd bir yanı, 
Yaxını tut, geni qoru. 
 192 
 
Şərə çıraq yandırma sən, 
Haqqı tərsə qandırma sən. 
Sınadıqca sındırma sən, 
And tutası yönü qoru. 
 
 
YETİRİN YARA MƏNİ 
 
«Evləri var xana-xana» 
Yatan gözəl kaş oyana, 
Nəzər sala can qıyana –  
Aparmayın pirə məni, 
Siz yetirin yara məni. 
 
                            Günlər keçir, ilə aşiq, 
Sonam üzür, gölə aşiq, 
Məcnun könlüm çölə aşiq, 
Aparmayın pirə məni, 
Siz yetirin yara məni. 
 
Dərdi dedim, dilim yandı, 
Yazdım verdim, əlim yandı, 
İçim təndir, çölüm yandı, 
Aparmayın pirə məni, 
Siz yetirin yara məni. 
 
Uçdu dəhnəm, yandı bağım, 
 193 
Qövr elədi sinə dağım, 
Arzusuna çatdı yağım, 
Aparmayın pirə məni, 
Siz yetirin yara məni. 
 
Şər deyən kəs, dilin yansın, 
Ayın sönsün, ilin yansın. 
Suyun qaçsın, salın yansın, 
Aparmayın pirə məni, 
Siz yetirin yara məni. 
 
Bəxtim – fürsət, güc al, öndə, 
Sevdiyim qız – dəcəl, öndə. 
Pusqu çəkir əcəl öndə, 
 
 
Siz yetirin yara məni, 
Aparmayın pirə məni. 
                                                      1958. Dəmirçilər 
 
 
                    YAŞAMADIM BOŞ – BOŞUNA 
 
Yaşamadım boş – boşuna, 
Xatırlanam dilxoşuna... 
Ölsəm, yazman başdaşına, 
Rəqib ölmüş sanar məni. 
 
 194 
İstəmirəm bər-bəzəyi, 
Sadəlikdə gör bəzəyi. 
Yaraşdırma dürr bəzəyi, 
Aqil görər, qınar məni. 
 
Çox can atdım yaxşı ada, 
Xoş əməllə bu dünyada, 
Hər kəs, hamı salar yada, 
İstəyincə anar məni. 
 
Mənsiz çatlar nəşəsindən, –   
Şadlıq, sevinc təşnəsindən. 
Əl götürməz peşəsindən 
Namərd, paxıl danar məni. 
 
Yaşamadım boş – boşuna, 
Xatırlanam dilxoşuna. 
Ölsəm, yazman başdaşına, 
Rəqib xofsuz anar məni. 
 
ÖZÜMƏM,  ÖZÜM! 
Qəfil haraylama yurdu itmişi, 
Yuxusu azmışı, virdi itmişi … 
 
Görk xəyalım suda sındı, 
Su bulandı, su da sındı. 
Ün kəsildi, səda sındı –  
Lal, kar da özüməm, özüm! 
 195 
 
Süzüldüm ha, sağıldım ha, 
Gözlərində doğuldum ha, 
Nəfəsində boğuldum ha, 
Gen, dar da özüməm, özüm. 
 
Çilik-çilik səs içimdə, 
Qara yellər, əs içimdə –  
Dəfnim, yasım süst – içimdə 
Qal gorda – özüməm, özüm! 
 
Yırtma həya pərdəsini, 
Dərdə tapın – gör dərsini, 
Dəj dərdlərin dəj dəstini  
Bul, gör də – özüməm, özüm! 
 
Tanrı eşqim cücərəsi, 
Boyun sevib becərəsi, 
Gec də olsa, gec görəsi –  
Kal bar da özüməm, özüm! 
 
Sən Ərşadı gorda tanı, 
Qiyamətdə – darda tanı. 
Öz ruhuna tor atanı 
Al, sor da – özüməm, özüm! 
 
 
GÜLÜM 
 196 
 
Qırıb kolları gələcəyəm, 
Açıb qolları gələcəyəm, 
Yorub yolları gələcəyəm, 
Yoluma daş tökmə, gülüm! 
 
Dünya! – Mənlə dəyanətin, 
Dünya! – Məndə əmanətin, 
Dünya! – Mənə xəyanətin 
Nəhs deyib, yaş tökmə, gülüm! 
 
 
AXI! 
Yağış ananın sel balasına 
 
Duyğuların gur seliynən, 
Baxışların nur seliynən, 
Yaxdın məni qor seliynən, 
Yanmaqla iş bitmir, axı. 
 
Düşdüm eşqin ahənginə, 
Möhnət aldı şir cənginə, 
Sevgi yolu dör-döngənə –  
Hamar, rəvan getmir axı. 
 
Baxdın, baxdın şirin-şirin, 
Dartıb saldın – quyun dərin, 
Salladığın hörüklərin 
 197 
Əllərimə çatmır axı. 
 
Yol gedirsən, uğur ola, 
Girli ayaq ağır ola, 
Öz açdığın cığır ola –  
Özününkü itmir axı. 
 
Dağ da olsa hazır arxa, 
Bir gün çökür, sızır arxa, 
Yazdığını pozur arxa – 
Hökmü, cəngi  ötmür axı! 
 
 
QONŞU OLDUQ BIR MƏHLƏDƏ 
 
Qonşu olduq bir məhlədə 
Yolumuz bir, suyumuz bir. 
Baş qoyası bir əlhədə 
Gorumuz bir, payımız bir. 
 
Şərik olduq qəm, sevincə – 
Dərdi bol-bol, kəm sevincə. 
Qovuşsaydı kim sevincə –  
Harayımız, hayımız bir. 
 
«Bizim», «Sizin» yox kimiydi, 
Hər işimiz cağ kimiydi –  
Niyyətimiz tox kimiydi –   
 198 
Çörəyimiz, çayımız bir. 
 
 
CANI QURBAN DESƏM AZDI 
 
Sözü sözdən seçən kəsə, 
Yersiz sözdən keçən kəsə, 
Söz şəhdini içən kəsə 
Canı qurban desəm, azdı. 
 
Lal baxışdan söz duyana, 
Buz xəyaldan köz duyana, 
Kor həsrətdən «döz» duyana, 
Canı qurban desəm, azdı. 
 
«Get» sözünü «gəl» bilənə, 
Bir qətrəni göl bilənə, 
İşarədən dil bilənə, 
Canı qurban desəm, azdı. 
 
 
BAX, BU MƏNƏM, O DA SƏN 
 
Bax, bu mənəm, o da sən, 
Səda mənəm, vida sən, 
Məlhəm mənəm, qada sən –  
Savab yeki şeş edib. 
 
 199 
Paxırlaşdın  gün-günü, 
Qalaylamaq müşkül səni 
Qəlbində şeytan ünü – 
Əməllərin nəqş edib. 
 
Baxma bir az gec gəldim, 
İblisliyə öc gəldim –  
Oldum qalib – güc gəldim, 
Rəbbim özü bəxş edib. 
 
 
AL SÖZÜMÜN DALISINI 
 
Al sözümün dalısını, 
Cana məlhəm olasını, 
Şəhdi məndə qalasını –  
Söz bazarı ucuzlaşıb, 
Zümrələri cılızlaşıb. 
 
 
Gerçək, yalan – qarışıbdı, 
Yaxşı pislə barışıbdı –  
Bir-birinə sarışıbdı, 
Nəsil, kökü  nacinsləşib, 
Mərd igidlər acizləşib. 
 
Bir heyətdə aqil, nadan, 
Bir-birinə yad anadan –  
 200 
Yerlibaz başdan binadan. 
Millətə bax, mələzləşib, 
Yad əxlaqlı, qəlizləşib. 
 
*** 
 
Yel ötdümü yanımdan, 
Ağrı çıxmır canımdan… 
Əvvəli zay sonundan 
Kim yarıyar, kim küsər. 
 
Kabus sayıb kölgəmi, 
Şərə yozdu bəlkəmi… 
Dəstəvuzmu, səlkəmi? –  
Səmum olub bəd əsər 
 
Səndən gələn bəlanı,  
Mənə qənim olanı, 
Ürəyimdə qalanı 
Kim bəsləyər, kim kəsər. 
 
Qəlbə düşən qor oldun, 
Sevincimə kor oldun. 
Əcəb eşqə bar oldun –  
Xəzan yaza gülümsər. 
 
 
 
 201 
 
DAD YARIMÇIQ, DAD ƏLİNDƏN 
 
Cəhlkardır, höcətləşər, 
Gah hıqqınar, gücə düşər, 
Gicitgan tək, gicikləşər –  
Dad yarımçıq, dad əlindən!… 
 
Bomboş qabdır, bərk səs elər, 
Olmaq üçün görk səs elər, 
Guya edər ərk, səs elər –  
Dad yarımçıq, dad əlindən!… 
 202 
 
Quran nədir, hərif qanmır, 
Baqi olan – şərif qanmır. 
Alim, aqil, arif qanmır 
Dad yarımçıq, dad əlindən!… 
 
Bilməz nədi  surə, ayə, 
 Şərh verər, edər «himayə», 
«Qurbanəli bəy
1
»di, ayə! –  
Dad yarımçıq, dad əlindən!.. 
 
                                                                                      
 
 
 
 
 
 
 
 
 
 
 
 
 
 
                                           
Mirzə Cəlilin qəhrəmanı  
 203 
 
 
 
                     ARXALAN SƏN EL GÜCÜNƏ, 
MURAD GƏZMƏ DİL GÜCÜNƏ. 
SÖZ YÜKÜNÜ DUZ YÜKÜ TƏK 
ÇƏKMƏK OLMUR BEL GÜCÜNƏ. 
 
 
 
             
 
 
 
                 POEZIYADA MƏŞHUR, MƏIŞƏTDƏ 
 ZIDDIYYƏTLI ŞAİRƏ 
1. 
 
Nə gileylənirsən, nə, müdrik qoca! –  
Hardadı haqqımız, hardadı mənlik!? 
Mənliyi tapdanan olurmu uca? –  
Çəkilib çarmıxa, dardadı mənlik… 
 
Varlığı yox bildik, yoxa inandıq 
Vətən! Vətən! – dedik, Vətən itirdik. 
Acları görmədik, toxa inandıq, 
Naşükür payını haqdan götürdük. 
 
 204 
Olana az dedik, qail olmadıq, 
Bilmədik fəlakət izləyir bizi. 
Bütövlük istədik, nail olmadıq, 
Paranın parası gözləyir bizi. 
 
«Yolda»nı çağırdıq, qucaq açaraq, 
Minnət basdı bizə hər sözün başı. 
Basıb bağrımıza, sevib qucaraq, 
Saldıq başımıza bir ağır daşı. 
 
Dərbədər olmuşuq ölkəbəölkə, 
Silinir yaddaşdan Vətən də, dil də! 
Hərrac bazarında qeyrəti, bəlkə, 
Qaytaran olacaq didərgin eldə??? 
 
2. 
 
Təbriz! Təbriz! - dedik, getdi Qarabağ, 
Əsir-yesir millət, istər hara bax. 
Didərgin ellərə – milyon gora bax,  
Hardadı, hardadı baiskar olan, 
Millətin atası – «xilaskar» olan???  
 
Düşürmü yadına ötən o günlər, 
Arzuya «qovuşan»,  «yetən» o günlər, 
Yalana cücərib, bitən o günlər –  
Hardadı, hardadı baiskar olan, 
Sənin çağırdığın – «xilaskar» olan??? 
 205 
 
İblisin barmağı hər işdə varmış, 
Aşkarda, gizlində – gedişdə varmış, 
Vuruşda, döyüşdə, güdüşdə varmış –  
Hardadı, hardadı baiskar olan, 
Sənin çağırdığın – «xilaskar» olan??? 
 
Bir zaman sən onu anrı bilirdin, 
Tövbə-Əstəğfürullah, Tanrı bilirdin, 
Qələbə müjdəli – şanlı bilirdin –  
Hardadı, hardadı baiskar olan, 
Sənin çağırdığın – «xilaskar» olan??? 
 
               Nə gileylənirsən, nə, müdrik qoca, 
Dururdun dövrandan, zamandan uca, 
Mənəvi qidaydın mənəvi aca –  
Mühiti sarsıdan bir rüzgar idin, 
Milləti düşünən baxtavar idin… 
 
…Xilas Tanrıdandı, İblisə lənət, 
Tökülən qanlara baisə lənət. 
Bəndədi, şeytandı – kim isə lənət!!! 
Tərki dünya oldun – haqqa yar oldun, 
Sən yenə, Sən yenə baxtavar oldun!!! 
                                                                        May 1990 
 
                             ZÜLMƏTƏ DOĞRU 
 
 206 
Yolçuya bax, ban  üzü –  
Yola çıxıb dan üzü, 
Çaşıb qalıb, can üzür –  
Qaçır zülmətə doğru. 
 
Suç  gözünü tutubdu, 
Çamurluqda batıbdı, –  
Öz içində yatıbdı,  
Uçur zülmətə doğru. 
Taleyi çaş, kilidli, 
Əməli yaş, kilidli, 
Sükutu daş kilidli –  
Açır zülmətə doğru. 
 
Tərsi avanda görüb, 
Xülyaya könül verib. 
Nəşi tabuta girib –  
Köçür zülmətə doğru. 
 
 
ÇÜRÜYƏN  DÜNYA 
 
Açıram sandığı, 
tökürəm pambığı, 
arasından şeytan çıxır, 
Ağlayır, sızıldayır, 
Sıxır gözlərini, 
qorasından böhtan çıxır. 
Altdan yuxarı 
 207 
qışqırıram dərdimi 
dünya boyunca 
hər  mərtəbədə, 
eyni söz deyir 
adi siravi də 
ali mötəbər də –  
Səsləri 
monoton çıxır.  
İşıqlı illərin qaranlıq ayı 
 
 
 
HEYRANAM 
 
Qəfil qarşıma çıxdın, 
Od saçıb, oda yaxdın, 
Turş durub, şirin baxdın, 
Rüsxətinə heyranam. 
 
Səni tapdım yoxda mən, 
Gizli ağrı, ahda mən, 
Tamarzıyam çox da mən, 
Həsrətinə heyranam. 
 
Səni görmək vərdişim, 
Yerdən göyə gərdişim! 
Bu da mənim seyr işim, –  
Vüsətinə heyranam. 
 
Qazdın, yazıq, goru tək, 
 208 
Azaylanma qarı tək. 
Sevdin yarı, qoru pək –  
Hizmətinə heyranam… 
 
 
SÖYƏR 
 
Dili acıdır, acı,   
Şirin sözün möhtacı. 
Tanımaz qardaş, bacı, 
Hərdən özünü söyər. 
 
Sözü deyər yerində, 
Məna tutar dərində, 
Çaşsa, əgər birində, 
Tutar, sözünü söyər. 
 
Dünya bir gordu, deyər, 
Yaşamaq zordu, deyər. 
Qızına kordu, deyər, 
İki gözünü söyər. 
 
Bir kimsəni bəyənməz, 
Yaxşı,  deyib, öyəmməz, 
Dili yatmaz, deyəmməz, 
Elə pisini söyər. 
                                                          Suda yanan oda bax,                          
Doğma olan yada bax! 
 
 209 
 
                  YANMA GÖRÜM, DI YANMA! 
 
Məndən qabaq oyanma, 
Yolum üstə dayanma. 
Yolum üzər səni də, 
Yanma görüm, di yanma! 
 
Fikir haça, yol haça, 
Qətiyyətsiz dil haca. 
İman, ixlas şəklisə, 
Ömrü, günü bil haça. 
 
Günlər  günə dolaşdı, 
Səfalətə calaşdı. 
Namərdləşdi dostlarım, 
Rəzalətə yol açdı. 
 
Su yatmır nırxa, neynim, 
Tökülmür çarxa, neynim, 
Dəhnəni  sel apardı, 
Su gəlməz arxa, neynim. 
 
Salıbsan işə məni, 
Boğur bu köşə məni, 
Verib hisə, ütürsən, 
Taxıb sən şişə məni. 
 
Lal idin, dil açmısan, 
 210 
Qəlbimə yol açmısan. 
Gəldin hansı duyğudan, 
Dilimdə gül açmısan. 
 
Bir çiçəksən dərilməz, 
Hər sinəyə sərilməz. 
Toparlanıb üzülsən, 
Hər umana verilməz. 
 
HANI 
 
Sorağın ün gətirdi,  
Dəvəlik kin gətirdi, 
Qanadlı cin gətirdi –  
Falçın, rəmmalın  hanı? 
 
Üzünə üz bağladın, 
Dilində söz saxladın. 
Kəc baxdın, qəlb dağladın 
«Niyə»n – sualın hanı?  
 
Yox dedin, qanlı oldun, 
Bic baxdın, sonlu oldun, 
Ad qoydun, şanlı oldun –  
Arzun, amalın hanı? 
 
Dağa bax, siçan doğub, 
Qanadsız uçan doğub, 
Özündən qaçan doğub –  
 211 
Ağlın, kamalın hanı? 
 
Söydün, qaldı harası? –  
Sağalmaz söz yarası. 
Qalacaq üz qarası, 
Kirli camalın hanı? 
                     . 
                        QOY DESİNLƏR 
 
Buta içəm, tapam səni müddətsiz, 
Ac qəlbimə təpəm səni müddətsiz, 
Boz çöllərə səpəm səni müddətsiz, 
Min oxşarın bircəsindən əl görəm. 
 
Gecə, gündüz fikrim, zikrim Sən oldun, 
Yaxınlaşdım addım-addım, gen oldun, 
Lal dünyamda harayıma ün oldun, 
Aşkarlıqda xəlvət görəm, dil verəm. 
 
İzin düşən dağa, daşa yalvardım, 
Uzun çəkən qarlı qışa yalvardım, 
Yaz gətirən qaranquşa yalvardım –  
Kaş tez gələ, güllər aca, gül dərəm. 
 
Kor həsrətim səhra olub uzandı, 
Təşnəliyim əzabınla bəzəndi, 
Yox ülfətin sağ canımı üzəndi –  
Qoy desinlər, ya dəliyəm, ya sərəm… 
 212 
Çolaq ilin axsaq ayı 
                                                                                        Erkəc ilıi, təkə ayı 
                  
 
 
                  
 
                   QURULUBDU DAR AĞACI 
 
Qurulubdu dar ağcı,  
Suçlulara günah çatmır. 
Budanıbdı bar ağacı: 
Arxasıza pənah çatmır. 
 
Göyün qəhri tutub yeri, 
Yağmuru yox, yağışı yox. 
Olan, qalan gedir geri, 
Öndəkinin çağrışı yox. 
 
                     TALEYİMDƏ BİR HÜMASAN 
 
Taleyimdə bir hümasan, 
Al səhərsən – rəhnümasan, 
Lüt ruhuma zər-zibasan – 
Pərvazlandım həvəsində. 
 
Duydum səni daş dilində, 
Otun, suyun yaş dilində, 
 213 
Yaz gətirdin quş dilində –  
Çiçək açdı nəfəsində. 
 
                          Dünya bizə xoş baratdı –  
Küfrə açıq
1
 haqq yaratdı –  
 
Acı, şirin bir ovqatdı –  
İdrak etdik töhfəsində. 
 
Eşqin sönməz təşnə tamı –  
Yerli, yersiz dadar hamı, 
Kimi aldı bol-bol kamı, 
Mənəm giryan süfrəsində. 
 
 
ÜSTÜNDƏN 
 
Söz yükünü qanan çəkər, 
«Döz» yükünü sınan çəkər, 
Buz yükünü donan çəkər, 
Yüklənirəm yük üstündən. 
 
Taxt-tacım, şah dəmim yox, 
Barxanalı görkəmim yox, 
Sirdaşım yox, həmdəmim yox, 
Təklənirəm tək üstündən. 
 
                                           
1
 Adəmin buğda yeməsi  
 214 
Düşməndədi hər nicatım,  
Küştü tutum, qana batım, 
Qarışıbdı havacatım –  
Köklənirəm kök üstündən. 
 
YANDIM 
 
Girdim meydanına – xoş məram oldum, 
Örgəşdim, darıxdım – cod aram oldum, 
 
Şehrlənmiş yaxana mən Kərəm oldum –  
Qantərin içində çalışdım, yandım. 
 
İti xəncər oldu həya arada, 
Dadıma çatmadı kimsə, yarıda, 
Bu nağıl həsrətim bitər harada –  
Çaşbaş fikirlərdə dolaşdım, yandım. 
 
Bu gün nəzər saldım, içini gördüm, 
Küfrə meydan acan suçunu gördüm, 
Gözəl camalında heçini gördüm –  
Təzadlar oduna alışdım, yandım. 
 
Ağzıma su aldım, susdum, dinmədim, 
İtdim ilim-ilim, getdim, dönmədim, 
Hərcayı taxtına mindim, enmədim –  
Mənasız bir ömrə calaşdım, yandım. 
 
 
DÜŞDÜM 
 215 
 
Könülsüz üzə düşdüm, 
Zirvədən düzə düşdüm, 
Alova,  közə düşdüm, 
Qor dərdi çəkə-çəkə. 
 
Az dərdi çox elədim, 
Can verdim, tox elədim, 
 
Böyüdüb yox elədim –  
Gor dərdi çəkə-çəkə. 
 
Afatda bar qazandım, 
Məkansız «var» qazandım, 
Yaradan yar qazandım –  
Yar dərdi çəkə-çəkə. 
 
 
LOQOPEDLƏR ÜÇÜN 
 
Çay quşu çaya batdı, 
Hay çəkdi, haya batdı, 
Saydılar, saya batdı –  
Say da qana boyandı, 
Hay da qana boyandı, 
Çay da qana boyandı. 
 
Addamaşı düzdülər, 
 216 
Su üstündə gəzdilər, 
Yıxıldılar, bezdilər, 
Gəzən, bezən, düzən kor: 
Düzən, gəzən bezən kor, 
Bezən, düzən, gəzən kor. 
 
BU DÜNYA BİZDƏN, BİZ BU DÜNYADAN 
 
Olduq nə yaman illər yorğunu, 
Gora aparan yollar yorğunu, 
Haqsıza susan dillər yorğunu – 
Bu dünya bizdən, biz bu dünyadan. 
 
Hər gələn paya umduq üstəlik, 
Narazı qaldıq, bəxti pislədik. 
Yenə ver dedik, yenə istədik, 
Bu dünya bizdən, biz bu dünyadan. 
 
Azdan çox umduq, çoxa az dedik, 
Bir az xoş keçən qışa yaz dedik, 
Əli boş bir şey aparmaz dedik, 
Bu dünya bizdən, biz bu dünyadan. 
 
Üfürdük suyu, içməli olduq, 
Salındı körpü, keçməli olduq, 
 
Zamanı çatdı, köçməli olduq, 
Bu dünya bizdən, biz bu dünyadan. 
 
 217 
QURDA BAX, YANIR GÖZÜ 
 
Qurda bax, yanır gözü, –  
Ac-susuz, qonur gözü. 
Quzuya qonur gözü –  
İştahı tük aparır. 
 
Yad örüş! – qurd ulamaz, 
Ulasa bəd olamaz. 
Vurnuxar, aç qalamaz –  
Dərdini tək aparır. 
 
Caqqal gödən yırtıbdı, 
Dişi qana batıbdı, 
Qurda böhtan atıbdı –  
Haray-həşir qoparır. 
 
Çay yeri çaylaq olub, 
Aranı yaylaq olub, 
Tülküyə oylaq olub –  
Can çıxır, ət ürpərir. 
 
                                 KEÇƏR 
 
Bu uzun, bu soyuq qış gecəsində, 
Sazaqlı xəyallar içindən keçər… 
Tənhalıq yırtıcı «diş qıca» sından, 
Yalquzaq nəfsindən, suçundan keçər. 
 218 
 
İsitməz  üst-üstə neçə yorğanın, 
Durmusan uçunda dibsiz yarğanın, 
Bəd xəbər gəzdirən qara qarğanın 
Qarğışı ruhunun köçündən keçər. 
Küləklər olacaq dindirən səni, 
Yüyürək atına mindirən səni, 
İlğımlar üstünə endirən səni –  
Aşkarlıq, aydınlıq heçindən keçər. 
                                                Atdın daşı arxadan,  
                                               Ziyan çəkdim qorxudan. 
 
BAXSANA 
 
Yad əsilli, türkə ləkə – vələdsən, 
Nə özünə, nə kökünə bələdsən, 
Ay cırılğan! Nə balıqsan, nə ətsən –  
Kimsən axı, dön, özünə baxsana… 
 
Xülyaları doğru bilib öyünmə, 
Yuxun, röyan cin olmamış söyünmə, 
Yıxar səni şər, paxıllıq, deyinmə –  
Kimsən axı, dön, özünə baxsana... 
 
Palaz açdı, çox topladı – «kalandı», 
Bilmə baban bəzirgandı – yalandı, 
Azıb, təzən yaddan çıxıb qalandı, 
Kimsən axı, dön, özünə baxsana... 
 219 
 
Mulatsan – yad eldə yadsan, qınaqsan, 
Dəmirçilər adda elə yamaqsan – 
Üç arxadı bizim kənddə qonaqsan,  
Kimsən axı, dön, özünə baxsana. 
 
Söz yükünü düz qananlar çəkərmiş, 
Duz yükünü az qananlar çəkərmiş, 
«Biz» yükünü qısqananlar çəkərmiş –  
Kimsən axı, dön özünə baxsana. 
 
Qaraçısan! Öz malını təriflə, 
Yüz sifətli, yüz halını təriflə, 
Büqələmun! Az yolunu təriflə, 
Kimsən axı, dön, özünə baxsana. 
 
NARAHATLIQ 
 
Oyan qardaş, 
bu nə yuxu, 
bu nə qəflət! –  
Aldı məni heyrət. 
Tutub alar 
səni bizdən 
kor təriflər, 
acı şöhrət. 
Min illərlə 
ötüb keçən 
 220 
yarımvəhşi mühit –  
(Gəl həzm et, 
gəl üyüt) 
bəlkə qayıdıb… 
Bəlkə, 
bütlərə tapınıb –  
dərdə fəlakətə 
xilas gəzənlər, 
Ali Məhəmməd yoluna  
tikan, daş düzənlər 
xortlayıb gələ bilər, 
Üzülər aqillər, 
Çatlayıb ölə bilər… 
Qayıdar yenidən 
bəşər qəlbinə zülmət, 
Çıxar 
taxt – tacına, 
Hökm edər 
cahalət! 
Oyan qardaş! 
Oyan! 
Dayan qardaş! 
Dayan! 
Təkcə Sənsən 
Hər zərəri 
vaxtında duyan… 
                         
                           NARAHATLIQ 
 221 
 
Bakının gecəsi – tilsim, müəmma, 
Gündüzü boğanaq, darlıq içində. 
Açılsa Bakıda gizlənən əmma, 
Yoxluqlar yaranar varlıq içində. 
 
Qapanır, açılır barlar bazarı, 
Bəkarət tapdanır ayaqlar altda. 
Yoxdu bu yerlərə qeyrət güzarı, 
Namuslu oğullar torpaqlar altda. 
 
Qolunda, dilində qandal qananlar, 
Qalanlar dolaşır qul bazarında. 
Vətənə, millətə candan yananlar 
Başqa ölkələrdə – gül bazarında. 
 
Qızıl sandıq üstə oturan millət 
Əl açıb yadlara, mərhəmət umur. 
Babəklər, Nəbilər yetirən millət 
Yalvarır düşmənə, inayət umur. 
 
Millət çaşbaş qalıb fitnə içində, 
Yüz yerdən min səmtə darthadart düşüb. 
Təslim töhmətində, qorxaq suçunda, 
İçirlər qanımı, qurthaqurt düşüb. 
 
Qılçını, qolunu itirənləri 
Döyürlər, söyürlər – gördüyü üçün. 
 222 
Vətəni bu günə gətirənləri 
Öyürlər, torpağı verdiyi üçün. 
 
Nə qədər tikilər şadlıq sarayı!!? –  
Hər tində, küçədə – yarışdırılan… 
Yoxdu bu dünyada «bizlərin» tayı, –  
Bu qədər məsləki qarışdırılan… 
 
Başına kül olsun qul doğan ana, 
Öləydin, sönəydi o suçlu şəhvət. 
Bəs necə oldu ki, uydun meymuna, 
Atıldı Boz qurd – yenilməz qüdrət??? 
 
 
 
 
 
TƏZADLIQ 
 
Əcəb aldı məni vəhdətin cəzbi! 
Nə şirin, nə xoşdu heyrətin cəzbi! 
Tanrının dərgahı – minnətin cəzbi –  
Varlığım parlayar yox olan günü, 
Aclığım duyular tox olan günü. 
 
Özündən bədgüman, xəbis, riyakar, 
Şeytana, iblisə tapınmış nökər, 
Sürüşkən ayağı surçaqlıq çəkər –  
Harınlara, hərislərə yazıqlar! 
Pul düşkünü, pərəstlərə yazıqlar! 
 223 
 
Bərbad nədi, abad nədi bilməyən, 
Haray nədi, imdad nədi bilməyən, 
Mürşüd nədi, ustad nədi bilməyən, 
Şeytanlığa varislərə yazıqlar! 
İblislikdə səlislərə yazıqlar! 
Zır baş ili, çıxdaş ayı. 
 
DÜNYA GÖZƏLMİŞ TƏZADIYNAN 
 
Bu dənizin dalğasına bax, 
Tufanına, qovğasına bax, 
İlbizdə, inci xasına bax, 
Dünya gözəlmiş təzadıynan. 
 
 
Yekrənq  keçən ömür, gün nədi!? 
Beşdi, üçdü, ya qərinədi, 
Ürəklərdə qala əbədi –  
Tunc  heykəl ola iz adıynan. 
 
İgid seçilər öz atıynan, 
Halallığı, halal zatıynan, 
Düzlüyüynən, düz ovqatıynan, 
Dastan olmaz ki, söz adıynan. 
 
Şöhrəti gəzən eldən-elə, 
Dağ arxalı, dağ olsa belə, 
 224 
Soy-kökünə olmaya şələ, 
Kaş ki, çağrıla öz adıynan. 
 
 
 
ŞÜBHƏ VARMI MİNDƏ BİRƏ 
 
Cəzbinin meyinə  uydum, 
İçdikcə təşnəlik duydum, 
Özümü vəslində saydım, 
Kimsə yox aşkarda görə. 
 
Yuxu gördüm, özüm yozdım, 
Gorumu iynəylə qazdım, 
Ərzimi cəllada yazdım, –  
Yapa üstümdə məqbərə. 
 
Ünümü olmaz eşidən, 
Meylini salmaz eşidən, 
                             Qəsdimə dolmaz eşidən –  
Şübhə varmı mində birə? 
                                                          Şəkk ili, ixlas ayı 
                                   YAZIQ 
 
Ülfətin çatı bitişib, 
Vəslinin anı yetişib, 
Gənclik fürsəti ötüşüb –  
Qısqanıb  alışan yazıq? 
 225 
 
Car çəkdim ki, ellər bilsin, 
Dərdlinin mərdinə gülsün. 
Xilaskar təbiblər gəlsin –  
İtərə çalışan yazıq? 
 
Dalımca daş atma dedim, 
Günahlara batma dedim 
Şər, böhtanla yatma dedim –  
Özüylə dalaşan yazıq? 
                                              Şəkk ili, iman ayı 
                                      BAX 
 
Dayısı igid, ay oğlan, 
Maması
1
 göyçək qıza bax. 
Xonçası nöküd*, ay oğlan, 
Qız umduğu saqqıza bax. 
 
Üryan gəzər, ar eləməz, 
Kimsə məcbur, zor eləməz, 
Bədnəzər də kar eləməz 
Gülməşəkər loğaza bax. 
 
Xəcalət çəkir anası – 
Ərşə çıxıbdı nəvası… 
Bəzənibdi müqəvvası, 
                                           
1
 Atanın bacısına bibi də deyirlər,nama da; 
 226 
Suyu şirin duzsuza bax. 
                                Acıq verir qızıl gülə, 
Gözəl  nədir? – Bilmir hələ. 
Gözəlliyi olub şələ –  
Düşüb dilə, ağıza, bax! 
 
                             Qəşməndi** yox, yaşmağı yox, 
                               Haramlardan qaçmağı yox, 
Haqq qapısı açmağı yox –  
-------------------------------------------------------------- 
*Nöküd— Kişmiş, qoz vı fındıq ləpəsi qarışmış düyü  
qovurğası; 
**Qəşbənd – Türk qadınları yaylığının üstündən dörd 
barmaq enində qatlannmış digər ağ, qara və göy rəngli 
yaylıqla  qaşının üstündən, yəni alnından keçmək şərtilə 
bağlanan; 
  
 
 
                 ÜRƏYİMƏ SALMARAM Kİ! 
 
Öz sözümü deyim özüm, 
Bəd ayaqda bərkə dözüm, 
Alnı açıq, şəksiz gəzim – 
Neçə üzlü olmaram ki! 
Tez qızışan, tez soyuyar, 
Təmkinində söz soyuyar. 
Ənginlikdə göz soyuyar –  
Yaxıngörən qalmaram ki! 
 
 227 
Yortdu, yordu kəhər məni, 
Qançır etdi yəhər məni. 
Boğdu aciz qəhər məni –  
Bulud olub, dolmaram ki! 
 
Əzbərlətdim min ayəni, 
Dərk etmədin on ayəni… 
Qəhqəhəli kinayəni 
Ürəyimə salmaram ki!!! 
                                     Tərs ömrün nəhs ayı 
 
OLMAZ 
 
Qismətindən ucasan, 
Zülmət qəlbə bacasan. 
Gözləmə ki, acasan –  
Acda iman, din olmaz. 
 
Düz yerini bilməsən, 
Söz yerinə gəlməsən, 
Öz yerinə ölməsən –  
Xata, bala gen olmaz. 
 
Ömrü bitmiş – gün gəzir, 
Gor evində ün gəzir, 
Şamana bax, cin gəzir, 
Yüz şamandan cin olmaz. 
 
 228 
NƏDİ 
 
İstəyin çox olaydı,  
Hədəfə ox olaydı, 
Tamahın tox olaydı, 
Biləydin həyat nədi. 
 
Əhd edib, söz verəydin, 
Qəflətə daş hörəydin, 
Qəlbinlə kaş görəydin: 
İxlas nə, səbat nədi. 
 
Aza qane olaydın,  
Xoşhal, məmnun qalaydın, 
Nəfsi gözdən salaydın, 
Biləydin babat nədi. 
 
Cıqqa düzdün saçına, 
Meydan açdın köçünə, 
Qurban olum suçuna, 
Taç nədi, qanad nədi?! 
                                  Köç ili, yaylaq ayı 
 
KÜSÜB GEDƏNİN  
QAYITMAQ BƏHANƏSİ… 
 
Əllərinə uydum –  
Əllərində duydum 
 229 
oyanmaq istəyən 
mürgülü məhəbbətimi –  
Neçə təşnəli illərin 
bir gülü – məhəbbətimi. 
Əlinin ovsun təması 
əlimdə qalıb. 
Lal baxışlarından 
süzülən, 
ürəyindən üzülən 
sözlər 
mənim eynimdən keçib 
dilimdə qalıb… 
Deməyə hünərli fürsət yox, 
dedirtməyə sirr saxlayan 
qismət yox… 
Əllər gəlməz dilə, yaxşı! 
Bəlkə elə belə yaxşı!!! 
                                                      ümidli illərin, itən ayı. 
 
 
DIRMAŞDIĞI KƏZDƏ QALIB 
 
Səsində göy kölgə gördüm, 
Dilinin bəlası boyda. 
Qudurmuş bölgədən çıxıb, 
Adının haləsi boyda. 
 
Qos-qoca bir igidə bax, 
 230 
Suyunu quyusu bilir. 
Dağ kəlidi, divdi, nədi? –  
Gücünü dayısı bilir. 
 
Açanı var, bükəni yox, 
Tör-tökülü düzdə qalıb. 
Qəlbi uçub, tikəni yox, 
Dırmaşdığı kəzdə qalıb. 
 
 
YAZA BİLSƏN 
 
Hər anın durumu 
şerdir, 
uydurub 
yoza bilsən –  
yaza bilsən… 
Hər anı, xoş duyumu 
bir güldür, 
çiçəkdir –  
Üzə bilsən, 
yar telinə 
düzə bilsən, 
yaza bilsən… 
 
 
SIĞİB, SİNMİŞ 
 
 231 
 Nökərim, qulum olardın, 
Düz, əyri – yolum olardın, 
Tikanlı kolum olardın, 
Qızılgülə sığıb, sinmiş. 
 
Hər istək o vaxtda qaldı, 
Bəxt, tale tabaqda qaldı, 
Ümidlər qabaqda qaldı, 
Ömrə,  ilə sığıb, sınmış… 
 
 
                               BU  DÜNYA 
 
Bir nəğmənin ovsununa sığındım, 
Şerə döndü gözlərimdə bu dünya. 
Kələ-kötür, daş-tikanlı yollarda 
Hamarlaşdı izlərində bu dünya. 
 
Əhsən dedim sözlərini yazana,. 
Heyran oldum bəstəsini düzənə, 
Könül verdim səslər üstə gəzənə, 
İpək oldu bezlərimdə bu dünya. 
 
Vəcdə gəldim, küskünlükdən öc aldım, 
Çox gecikdim – ahıllıqda gec aldım, 
Xoşlandıqca, ovqatımdan güc aldım, 
Taqət oldu dizlərimdə bu dünya. 
 
 232 
 
DEYİLƏM Kİ! 
 
Yeddi övlad böyütmüşəm, 
Tamam ali eyitmişəm. 
Halal-haqqa öyrətmişəm, 
Soyu kəsik deyiləm ki! 
 
Gəzər dildə adım, sözüm, 
Xalq gərəyi oğlum, qızım. 
Bica yaşamadım özüm –  
Bəxti qısıq deyiləm ki! 
 
 
 233 
BOŞALAN, DOLAN DÜNYA… 
Böyük Məmməd Araza 
 
Bir ucdan dolan dünya, 
Yarımçıq qalan dünya. 
Hər üzü olan dünya –  
Avandın nə, tərsin nə?! 
 
Yordum,  atım tərlədi, 
Düşdüm, çulsuz cərlədi, 
Namərd fələk hərlədi 
Öz çərxini tərsinə. 
 
Gordan gələn haymısan, 
Namərdlərə taymısan? –  
Kimə nəyi qıymısan, 
Özün qarı, tər sinə. 
 
Çox üz vermə nadana, 
Sırtıqlaşa dadana –  
Qada gələ qadana, 
Ürəyinə dərd sinə. 
 
Şamamasan, dəyməmiş, –  
Günəşdən don geyməmiş … 
Əlinə əl dəyməmiş –  
Bir özünü görsənə. 
 
 234 
 
Çox gözələ yaram mən, 
Səni görən koram mən, 
Kimsə dadmaz baram mən –  
İlk nübaram, dərsənə. 
 
Sən bir dağsan, kaş aşam, 
Ta zirvənə dırmaşam. 
Al qanıma bulaşam –  
Aşkarlana görsənə. 
 
Nura qənşər durmuşam, 
Zülmətini yarmışam, 
Çatıb sənə varmışam –  
Qəlbim açıq girsənə. 
 
Məmməd Araz, tuş olduq, 
Harınlara nuş olduq, 
Yersiz coşduq, boşaldıq, 
Borclu qaldıq biz sənə. 
 
                             Dərdim gəldi ləpə-ləpə 
           Batdı qəlbə qəlpə-qəlpə. 
           Xəyanətin aşkar oldu, 
           Lənətlədim öpə-öpə... 
 
 
 
 235 
 
 
                             NİYƏ??? 
 
İlahi, dünyada arif olan kəs 
Zillətə, zülmətə yar olsun, niyə? 
İnsana xor baxan, eşqə xor baxan,  
Vicdanı qandallı var olsun, niyə?  
 
Binamuslar min bir dona girəndə,  
Hiyləgər, fırıldaq meydan sürəndə, 
Dahilər dad çəkib, haray verəndə,  
Zamanın qulağı kar olsun, niyə?  
 
Oxudum tarixi mən varaq-varaq, 
Pərişan saçına çəkərək daraq, 
Hər sətir başında tutdum bir soraq, –  
Nadanlar bağında bar olsun, niyə?  
 
Çox düşündük, çox axtardıq, nə fayda, 
Kimisi daxmada, kimi sarayda, 
Kimi hər gün yasda, kimisi toyda, 
Bu dünya başıma dar olsun, niyə?  
 
Ey həyat, yaşatma bu qeylü-qali, 
Dünyada hakim tut eşqi, kamalı. 
Dağların vüqarı, səma qartalı 
Yarasa əliylə xar olsun, niyə?  
 236 
 
Əzəldən sirrini gizli yaratdın, 
“Gəlişi”, “gedişi” sözlü yaratdın, 
Ey həyat, hər kəsi gözlü yaratdın,   
Öz gözün özünə kor olsun, niyə?  ”””   
  
 
 
ƏLHƏD ADLI DAŞI GÜLƏR  
 
Sinəm üstə közə dönər, 
Qəm  püskürər, sözə dönər 
Torpaq udar, üzü dönər –  
Qanan ağlar, naşı gülər. 
                                          
Qərib müdam möhnət əkər, 
Ömrə günə qan-yaş tökər… 
Başı altda əzab çəkər, 
Əlhəd adlı daşı gülər. 
 
 
*** 
Tutub almalıyam əlindən səni 
Kərəmsiz sükutun, yiyəsiz anın. 
Kim olub ayıran elindən səni, 
Əvvəlin necəydi, necədir sonun. 
                         *** 
 237 
*** 
Ölçülü fikirlər, qalaylı sözlər! –  
Hər yetən kürsüdə xalqdan danışır. 
Oğrular, quldurlar – arxalı kəslər, 
Haqqa şərik çıxıb, haqdan danışır. 
 
*** 
Ağlamaq, saç yolmaq yersizdir daha, 
Məndən röya qalar yalnız sabaha… 
 
*** 
Qul gördüm, quluna həsəd çəkirdi, 
Üzündə təbəssüm, qan-yaş tökürdü. 
 
*** 
Qonmağa yer yox, uçmağa qanad… 
 
*** 
Qürbətin daşı, qəribin başı … 
 
*** 
Çiskinli yaylaq, çobanı çolaq… 
 
*** 
Urvalıq un yox, dəyirmanlıq dən… 
 
 238 
AÇIL,  SƏHƏRİM,  AÇIL 
 
Çıxdım yola obaşdan, 
Tələsmişdim təlaşdan. 
Pıçıldadım yavaşdan: 
Açıl, səhərim, açıl! 
 
Kimdi, məni çağırdı, 
Başım üstə bağırdı.  
Zülmət necə ağırdı! – 
Açıl, səhərim, açıl! 
 
Bir- bir ulduz əkilmir, 
Dan zülməti sökülmür 
Şəfəq yerə tökülmür –  
Açıl, səhərim, açıl!  
 
Yolum zülmət içində,   
Tənhalığın suçunda, 
Yiyəsizlər köçündə – 
Açıl, səhərim, açıl! 
 
Boğur məni qaranlıq, 
Yolum-izim viranlıq, 
Çat dadıma bir anlıq, 
Açıl, səhərim, açıl! 
 
Ümid qalıb səhərə, 
 239 
Səhər verən bəhərə, 
Dözərik birtəhərə –  
Açıl, səhərim, açıl!!! 
                                       Geçənin gündüzü, gümanın ağ üzü. 
 
 
YUXU – ÖLÜM,  YUXU – HƏYAT 
 
Yuxu gördüm, bir yuxu –  
Buta verən sirr yuxu, 
Aşkar olmaz hər yuxu, 
Yuxu var, gerçək həyat, 
Yuxudan gələr murad. 
 
Gördüm dağda komam var, 
Nur seliynən hamam var, 
Kəm- kəsirsiz, tamam var, 
Küfrə qənşər soyundum, 
Qüslə girdim, yuyundum. 
 
Yuvam viran, uçmaram, 
Özgə qapı açmaram, 
Namərd yapıb, keçmərəm 
Bu körpüdən, sil məni: 
Qoy aparsın sel məni. 
 
Çörək kəsdim, dost oldum, 
Hər nazına məst oldum, 
 240 
Hardan sənə rast oldum, 
 
Şərik çıxdın yuxuma, – 
Mənə ömür toxuma! 
Dostlu illərin tənha günləri. 
 
 
ACI  TƏƏSSÜF 
1. 
Bu sevgidir! –  
Duya bilsən, 
dərin-dərin… 
Neyləyim ki 
Yox xəbərin. 
 
2. 
İnci, mərcan 
axtaran bilib, 
Baş vurub 
dəryaların dərin yerində 
Səni soraqlaşmışam, 
Səni gəzmişəm. 
Nə usanmışam, 
nə yorulmuşam, 
nə bezmişəm. 
Tapa bilməmişəm… 
Demə, 
Sən də  
 241 
qoşulub 
ördəyə, qaza  
kəndarası 
balaca arxda 
məskən salıbsan, 
nəsə axtara-axtara, 
şellənə-şellənə,  
naz düzə-düzə 
itin, pişiyin 
gəzdiyi nırxda. 
 
 
 
QALSIN 
 
Gey bu donu, təzə qalsın, 
Çəpər olsun – bəzə, qalsın, 
Oda düşsə, çəpər yansa, 
Yolağası bizə qalsın. 
 
Dedim səni od aparsın, 
Dil yandıran ad aparsın, 
Dadaq hicran ləzzətini, 
Demədim ki, yad aparsın. 
 
Yaxan düymə, tilsimi yox 
«Ya hu» su yox, «sim-simi» yox. 
Qara keşiş bu gün də var, 
 242 
Əslisi yox, qəsəmi
1
 yox 
 
Bağlı qapı açılmadı, 
Haqq butası içilmədi 
Aqil, arif cahilə tay, 
Yaxşı pisdən seçilmədi. 
 
 
 
 
ADƏTKARDIR ATMAĞINDA 
 
Süzdün, gəldin röyadan, qız! 
Damcı-damcı həyadan, qız!… 
Qıymadım ki oyadam, qız, 
İsmət gördüm yatmağında. 
 
Yuxun belə baldı, nədi? 
Yarımçıqdı, kaldı, nədi? 
Dan şəfəqli aldı, nədi? –  
Zülmət qovub çatmağında. 
 
Boğ zülməti yara-yara, 
Düş dalınca, qaçsa hara, 
Mənzil bilib çatsa kora –  
Qalsın bərk-bərk tutmağında. 
                                           
1
 and, andı yox 
 243 
 
Gündüzləri şirin yatan –  
Ömrə zəqqum, zəhər qatan, 
Hər yetəni sevib tutan, 
Adətkardır atmağında. 
 
 
HAÇAN??? 
 
Azlıqlar əlində əsir millətim, 
Kimsəsiz, pənahsız yesir millətim, 
Çəkilir içinə, susur millətim –  
Vulkanı, alovu püskürər haçan??? 
 
Xaraba qəlbinin bayqusu ular, 
Kimsə dada çatmaz, qayğısı ular, 
Ölümü səsləyən duyğusu ular –  
Hünər qaplanını qısqırar haçan??? 
 
Keçib boğazına gölə kəndiri, 
Bilinmir ümidin, nicatın yeri, 
Əcəlin qoynunda uyuyur diri –  
Ayılıb qəflətdən, asqırar haçan??? 
« Arxalı nadanlar» qırır «kərəni», 
Tutublar fürsəti, bəndi-bərəni, 
Dönüb müsibətə xalqın törəni –  
Dilində qandalı bəs qırar haçan??? 
 
 244 
Haqqı danışanlar peşman, yatırlar, 
Dərdli ürəkləri şişman, yatırlar, 
Olublar xalqına düşman, yatırlar –  
Yox olar tutqular, pusqular haçan???  
 
 
ALLAHA SIĞIN 
 
Dostlardan, doğmalardan 
üzüləndə əlin –  
Yaxşı əməllərinin  
qarşılığında 
bəxtinə uğur çıxarası 
nadürüstdən, haramxordan 
qəddarcasına 
yollarına 
 pisliklər düzüləndə, 
Öz içində 
ruhən əziləndə 
yalnız Allaha sığın. 
Çünki elə 
Sənin  
belə anlarında 
o da – 
Sənə diləyən 
qan-qada 
Allahı çağırır –  
Sənə paxıllıq edən 
 245 
«canbirqəlbdə» yağın –  
Gorda olası dustağın, 
çağrılmamış qonağın 
Səni yenmək üçün 
Allahı çağırır.   
 
 
BİR  KİŞİ KİMİ 
 
Neçə-neçə illər qabaq 
görmüşdüm 
payızın çiskinli, 
qaşqabağından 
sazaq yağan  
bir günündə, 
doğma Qubadlımızda, 
təhsil şöbəsinin 
önündə 
çiçəkləmişdi 
bir alma ağaçı –  
Çiçəklər 
ağ, narıncı, 
baxırdı 
gülə-gülə, sevinə-sevinə, 
danışırdı acı-acı –  
Qismətinin günahkar 
əməli, işi kimi. 
Elə həmin havada, 
 246 
elə ona bənzər  
çiskinli gündə, 
elə bu ildə, 
bu günümüzdə, 
qürbət eldə 
ömrünü qar almış, 
altmışında 
vurulmuş –  
məhvərindən qopmuş, 
varlığına 
bir dəli sevgi hopmuş 
bir alabaydaq kişi kimi. 
 
 
BİR  GÜN 
 
Qürrələnmə dil gücünə, 
Ani daşan sel gücünə, 
Çox güvənmə pul gücünə, 
Əl kiridir, gedər bir gün. 
 
Yır-yığışdan qoymaz nəfsin, 
Yetim, yesir saymaz nəfsin, 
Müdam sümsük – doymaz nəfsin, 
Öz içini didər bir gün… 
 
…Tünd sirkədir, qabı dardır, 
Paxıl, qısqanc fəhmi kordur, 
 247 
Tüləklərə qənim sardır –  
Əməlindən dadar bir gün. 
 
                             AXIN-AXIN 
 
Çimir, mürgü gözdən uzaq, 
Hünər, taqət dizdən uzaq, 
İnam, ümid bizdən uzaq – 
Tək səyriyən ürək yaxın. 
 
Dərdi desəm, daş sızıldar, 
Süzər daşdan yaş, sızıldar, 
Qürbət eldə baş sızıldar, 
Diri canda gora baxın. 
 
Mərd namərdi dayaq tutub –  
Borclu olan sayaq tutub, 
Yalan, böhtan ayaq tutub, 
Hücum çəkir axın-axın… 
 
 
QALMIŞAM 
 
İçimdə yetim dözümü, 
Yüz səmtə çarpdım özümü, 
Hər yetən kəsdi sözümü –  
Fikri dolaşıq qalmışam. 
 
 248 
Umulmaz gərəklik duydum, 
Sozalan canımı qıydım, 
Həsrətin mehrinə uydum –  
Çaşbaş, çalaşıq qalmışam. 
 
Süzüldüm, qəlbinə girdim, 
Gülümsər meylini gördüm. 
Ruhumu izinə sərdim, – 
Yola yaraşıq qalmışam. 
 
Bu sirri açmam kimsəyə, 
Qəlbimdə çatsın ərsəyə, 
Ürəyim nədən yemsiyə –  
Yuxum qarışıq qalmışam. 
------------------------ 
*Azacıq, zəif axsamaq 
                               
 
                            BİLLAH! 
 
Dünya özü sirli kitab, 
Ani ömür, dərdli xitab, 
Kimə yağlı, ballı qutab, 
Kimə ağır yükdü, billah! 
 
Ömür sürər dərd içində 
Yazıq kasıb dörd
1
  içində, 
                                           
1
 Yaz, yay, payız, qış 
 249 
Ad qazanıb, mərd içində, 
Öndə gedər, təkdi, billah! 
 
Möhlət verə Tanrım təki, 
Düz ölçülə hesab, çəki. 
Vətən dərdi – qeyrət yükü –  
Çəkən, tənha çəkdi, billah! 
 
Zaman gəldi, saman yoxdu, 
Ümid itdi, güman yoxdu. 
 
Ürəyimə daman yoxdu, 
Yoxdan daşı tökdü Allah! 
 
 
NEYLƏSİN 
 
Saya salmaz, karvan keçər, 
Hürsə köpək, qancıq – ləçər, 
Bir daş atsan, daşa qaçar, 
Vərdişidir, daş neyləsin. 
Hürür, hürsün gecə-gündüz, 
Görsə insan, kölgə, ulduz. 
Eldən uzaq, elsiz, yalqız 
Gor-eşənə « huş» neyləsin. 
 
El içinə çıxması yox, 
Ovsanatlı loxması yox,  
Övladına baxması yox –  
 250 
Hər işi yaş, yaş neyləsin. 
 
Qururu yox, sındırasan, 
Yıxıb yerə qandırasan, 
Düyün vurub yondurasan, 
Əzib töksən, diş neyləsin. 
 
 
BOYUNCA 
 
Söz gəzirəm seçə-seçə, 
Qan- qadanı ölçə-ölçə, 
Qüssə, kədər içə-içə –  
Üzülərəm il boyunca. 
 
Addamaşı gömgöy daşdan, 
Düzdün arxa köntöy daşdan, 
Ayaq qaçdı bədöy daşdan, 
Suyum süzdü yol boyunca. 
Qismətə bax, yolum haça – 
Fəhmin çata, dürüst seçə, 
Qurğu, tələ keçə-keçə – 
Mənziləcən çöl boyunca. 
 
İtdi babam yazan dəftər, 
Nəslə,  kökə mizan dəftər, 
Hərə bir cür yozan dəftər – 
Bapbalaca, əl boyunca. 
 
 251 
Demə hər şey Tanrıdandı, 
Mövlam verdi, bəndə dandı. 
Falçı tərsə andırandı, 
Şayə gəzdi dil boyunca. 
 
 
YA  QİSMƏT 
 
Nə vaxtdan 
otaq zülmətinə 
girib, 
Yataq möhnətinə 
sinə gərib, 
məqsədsiz, məramsız 
yuxumu gözləyirəm. 
Yuxumsa –  
dərdə bax, dərdə, 
yazıq gəldiyi yerdə 
qapımın ağzındaca 
toqquşub 
ölümlə baş-başa. 
Bir birinə  
imkan verməyiblər 
girsinlər 
ya tək-tək, 
ya qoşa. 
Mənimsə 
gözüm yol çəkir, 
yuxumu gözləyirəm, 
olmuşları, 
 252 
olacaqları, 
izləyirəm. 
Bir otaq qaranlıqda 
müqəvva olmuşam 
adsız həsrətə. 
Demə, 
özümdən xəbərsiz 
qalmışammış 
ya qismətə… 
 
 
 
 
ÜZÜNTÜ 
 
Sənə 
yersiz, 
kor tərif 
lazımmış, 
Deməyə, 
qıymamışam – 
Xəsislikdən, 
xəbislikdən 
yox! 
Buna zərurət olmadı. 
Doğru sözdən 
qaçmağa 
baislikdən 
çəkin, qorun. 
Qoy desinlər 
 253 
bu dahi 
layiqli haqqını almadı… 
Yandırsa da 
səni korun-korun. 
Yoxsa, 
bəlkə 
üzü güləbətinli, 
təmtəraqlı, 
təcavüzdən qorunmağa 
yaraqlı, 
şirin-şəkər sözlərimi 
yağdırım üstünə 
yağış kimi, 
alqış kimi, 
gül kimi  
gülə-gülə … 
Bəlkə  heç  
gec deyil hələ… 
 
 
 
YOLLAR 
 
Yollar müxtəlifdir: 
qapı pusan da  
yol gedir, 
Kiməsə yarınıb 
quyruğunu qısan da 
yol gedir. 
 254 
Kimi haqqa çatmaq üçün 
yol gedir, 
Kimi şəhidlik zirvəsinə 
yetmək üçün 
yol gedir. 
Kaş calanmasın 
yollara yollar, 
Kaş dolanmasın 
yollara yollar, 
Kimisi getmir, 
çəkib aparırlar –  
şeytan duasına 
büküb aparırlar. 
 255 
QALMIŞAM 
 
Təpədən dırnağa közün üstəyəm, 
Dilimdən asdıran sözün üstəyəm, 
Xır-xır xırıldadan düzün üstəyəm, 
Bir məsum baxışlı gözdə qalmışam. 
 
Əydilər, bükdülər, qürur sınmadı, 
Acıyıb  halıma kimsə yanmadı, 
Bəhlul Danəndəyəm, dost da qanmadı, 
Yerində deyilmiş sözdə qalmışam. 
 
İsmətim özümü  dərkim olubdu, 
Şəhvətli çovğuna kürküm olubdu, 
Adıma hasarım, hörgüm olubdu, 
Böhtan qülləsində, gəzdə qalmışam. 
 
Örnək özüm oldum, mən kimə baxdım? 
Nə badalaq atdım, nə kimi yıxdım, 
Vuruldum zirvəyə, dırmaşıb çıxdım, 
Dikdən yumalanıb düzdə qalmışam. 
 
 256 
*** 
Barmaq kəsib, duz basdıq, 
Alma yeyən div pusduq… 
Müti olduq, yaman susduq –  
Çox  səbatlı oğlanıq. 
 
Yar tapmışıq oxunan, 
Küştü tutub çoxunnan. 
Qaya «çapdıq» ahınan –  
Yel qanadlı oğlanıq. 
 
Niyə? harda? – soruşduq, 
Fironlarla vuruşduq, 
Doğmalarla yarışdıq –  
Toy büsatlı oğlanıq. 
 
 
*** 
 
Mənim intizamım –  
Mənim təzadlılığım, 
Mənim qürurum!!! 
Mənim təzahürüm –  
Mənim əxlaq durumum –  
Mənim azadlığım!!! 
                                            *** 
 257 
QARĞA 
 
Qartal caynağında çıxdı zirvəyə, 
Özünü ölüvay yıxdı zirvəyə, 
Tələsik ağ əski taxdı zirvəyə, 
Hünəri, təpəri özünə yazdı. 
 
 
 
YARI AŞKAR, YARI YUXU 
 
O kimdi, arxadan  daş atır mənə, 
Səsindən qulağı tutular bir gün, 
Qarğıyır, sızlayır, «vay» tutur mənə, 
Dəlilər içinə qatılar bir gün. 
 
Dəlilər  özünə ağlamır, axı, 
Yıxılsa suçlayar yanındakını. 
Ümidi kiməsə bağlamır, axı, 
Qoyar ortalığa çanındakını. 
 
Hardayam, bilmirəm, səsim də çıxmır, 
Ölüm yuxusundan oyadan da yox. 
Meydan sulayanlar Tanrıya baxmır, 
Meydan dəsgahından qayıdan da yox. 
 
 258 
Uçubdu dağların yalçın qayası, 
Görünmür qışda da zirvəsində qar. 
Çürüməz, uyumaz mərdlik mayası, 
Namərdlik çoxunun həvəsində var. 
 
Ömrümün yarısı namərd dişində, 
Yarısı qarğışcıl pəltək dilində. 
Yollar yorğunuyam babam yaşında, 
Möhnətim taqətsiz hambal belində. 
                                                 Dartınıb, gücəniib hara gedirəm, 
                                                                                                                  Mən 
yoxdan gəlmişdim, ora gedirəm. 
 
 
MƏYUSLUQ 
 
Üzündə bərq vuran, 
üzündən süzülən 
şadyana, 
xoşhal təbəssümün 
gözlərinə baxıram, 
xoş ovqat sarır məni… 
Əməllərinin içində 
qaynayan paxıllığın, 
ilan fürsətli 
kinin, 
Firon xislətli 
qəzəbin 
ağılasığmaz nırxında 
 259 
riyakarlığın 
üfunət qoxusu 
vurur məni. 
 
 
BİR DƏ VERMİR 
 
Tanrı sənə verdiyi 
yeganə fürsəti, şansı 
bir də vermir. 
Böyükdü hansı: 
İstək güclü, 
yoxsa, 
fərasət? 
Yoxsa, 
ağılla 
məharəti 
sintezləşdirən 
siyasət? 
Nə yazıq, 
heç birinə 
çatmadı 
gücün. 
Qaldı 
əliboş, naümüd 
vecin… 
Dərin oldu 
girdabın quyusu, 
 260 
dərin, 
Yolları zülmətli, 
kəşməkəşli 
dərbədərlərin… 
Girəni batır, 
batanı yatır, 
əbədi. 
Bu nədi? –  
Dərd quyusuna batanları 
Tanrı da görmür. 
Saldığı quyudan 
çıxmağı bacarmayanlara 
verdiyi şansı 
Tanrı bir də vermir. 
 
 
BEŞBETƏR 
Xoşbəxt o kəslərdir ki, 
Sevə bilmir dünyada. 
                                                                 Sevi Sevdimalı 
1. 
Kimə lazım –  
aşıb daşan, 
Qədərindən bol-bol artıq 
qaynayıb coşan 
tamah artıran 
canavar iştahı. 
Harın niyyətlərin  
həris qisməti, 
 261 
ödənişli tələbat –  
Sevə bilməkdən uzaq 
 
«XOŞBƏXTLİK» -  
 
Qəmin, nisgilin, 
odunu, 
dadını 
bilməyən, 
Böyük kədərin içində 
bir anlıq 
xoş təbəssümə bürünüb 
gülməyən. 
Kimə lazım –  
Kimsə 
boğazına qədər 
batmış ola sevə bilməkdən uzaq 
«xoşbəxtliyə»,  
təmtəraqlı şahanə 
təminata, 
Bolluqda  
ağnadıqca ağnaya 
sağa-sola, 
Ağnadıqca bollaşa, 
bollaşdıqca bol ola 
rahatlıq bataqlığına  
bata-bata. 
2. 
 262 
 
Nə deyək, 
nə ad verək, 
ürəksiz, duyğusuz, 
heyrətsiz, 
ülvi, incə, 
gül, çiçək, qönçə 
duyumlarına uyğusuz 
abı-havadan nəfəs alıb udana? 
 
Şair, 
bəlkə özün deyəsən, 
nə fərq qoyaq: 
eşq ilə Allaha qovuşanla, 
sevgisisz  yaşayan nadana. 
İnsanlıq – 
Nadanlığı 
damğalayıb söymək deyilmi? 
Xoşbəxtlik! –  
Elə sevmək deyilmi? 
 
3. 
 
Duyuram səni, 
Sevib çəkdiyin 
əzabı,  
dəli möhnəti, 
Görüb, 
 263 
sevdiyin anda 
itirdiyin 
dözümü, tabı. 
Gecələr sübhədək 
olmazın iztirabı 
qıymayıb heç kəsə, 
sevə bilməyənə 
xoşbəxt deyirsən 
özündən küsə-küsə… 
Amma demirsən, 
canımdan iraq… 
Söylədim çox nahaq. 
 
 
4. 
Nəyə lazım 
qaşınmayan yerdən qan çıxarmaq… 
Bəs, çəkdiklərindən – 
beşbetər, 
cəhənnəm əzabına 
yetər 
sevə bilmədiyinlə 
bir ömür yaşamaq??? 
 
 
 
DÜNYA 
Məmməd Araza 
 264 
 
Gələn ağlar, gedən gülər, 
Yüz il yaşar, heç nə bilər, 
Əzabından nəşə dilər, 
Hara yozum, hara, dünya! 
 
Kimə şirin, kimə açı, 
Kimə ucuz şahlıq tacı, 
Heç doyurmaz qarnı açı, 
Çəkər haqqı dara dünya. 
 
Gedir qızğın « kor döyüşü», 
Çalıb-çapmaq, zor döyüşü, 
Kəlləçarxa vur döyüşü –  
Bir utana barı dünya. 
 
Görən çoxdu iç üzünü, 
İblisvari bic üzünü, 
Qəfil, vaxtsız kəc üzünü, –  
Ha harayla karı, dünya. 
 
Nəfsin oxu daşdan keçər, 
Odu, közü yaşdan keçər, 
Ağıl kəsməz, başdan keçər –  
Sonda çatlar goru, dünya! 
Dostu yıxar qəpik üçün, 
Gur, sürəkli çəpik üçün, 
Fürsət güdən  çevik üçün 
 265 
Ovçu edər koru dünya. 
 
Kifir də sən, gözəl də sən, 
Axır da sən, əzəl də sən, 
Kaş əyrini düzəldəsən, 
Boz-bulanıq, duru dünya! 
 
 
NANKOR ÖVLADLARA 
 
…Atamızı insan kimi 
dəfn etmişik, ağlamışıq. 
Heç olmasa qırxınacan 
Yad etmişikyoxlamışıq. 
1. 
 
Keçən günlər yaddan çıxıb, 
Qürrələnmə indi belə. 
 
Fironları hikkə yıxıb, 
Həyat davam edir hələ. 
 
Sabahları bilmək olmaz, 
Kim yıxılar taxtı-tacdan. 
Haqq qisməti silmək olmaz, 
Hatəm çıxmaz nəfsi acdan. 
 
Kimdi ayıq, kimdi sərxoş? –  
Gedən görər, gələn görməz. 
 266 
Qəlbi təmiz, niyyəti xoş 
İnsanlara it də hürməz. 
 
                      2.  ATALIQ  HAQQI 
 
Ölmür, gedir ata, 
dünyasını dəyişir, --  
Sığsa da bir tabuta… 
Çiynində aparmasan, 
son mənzilə 
kəşməkəş dünyasını 
atanın, 
Bilməzsən yol ağırlığını, 
ayrılığın möhnətini, 
Tanrı sambalını, ləngərini 
çiynində uyuyub yatanın, 
tablaşmaq, tab gətirmək 
bu yol ağırlığına 
çətinlərin çətini. 
Olsan da 
cəmlənmiş toparlanmış 
ellikcə aparmağa 
cənazə siqlətini. 
Bizə əmanət qoyub 
getdiyi dünya –  
Bir zaman gələndə 
gətirdiyi sevinc dünyası –  
Böyüklüyə, kamilliyə, 
 267 
el ağsaqqallığına 
çatdıran 
enişli, yoxuşlu yollarıynan 
möhnətlər, qayğılar, dünyası, 
dəliqanlı gəncliyi 
ram edən məhəbbət dünyası, 
doğma ocaq sevgisi, 
qeyrət dünyası –  
Tanrı haqqı Ata ömrünün 
sevincli, kədərli, 
görünən, görünməyən təbəddüalatları, 
ömür-gün rənglərinin, 
toplum çalarları, 
bütün havaçatları 
sığıb bir tabuta 
çiyinlərdə gedir 
son mənzilə, 
arxasınca insan nəhri –  
neçə-neçə 
cərgə-cərgə 
qafilə. 
Qırx  gün boyaboy 
Günəşdən əvvəl 
sübh namazı qılmışıq 
ata məzarı üstə, 
Şər qarışanda 
çöl, bayırdan 
yoluxmuşuq, yoxlamışıq, 
 268 
Hal-əhval tutmuşuq 
məzar başında 
pıçıldaşa-pıçıldaşa, 
ahəstə-ahəstə … 
Neyləyək ki, 
zamanına, məkanına 
sığmayan, 
sağlığında 
büt bilib 
səcdə etdiyi atasını 
təcili yardım arabasında 
tək-tənha 
son mənzilə 
aparıb, 
lazımsız əşya kimi 
torpağa quylayanlar da var. 
Öz övladına hökm edib, 
nər-nər nərildəyən, 
atalıq, analıq haqqı adından 
bar-bar bağırıb, 
hör-hör hörüldəyən, 
ulayanlar da var. 
 
ARAMIZDA XƏNCƏR – İSMƏTİN  YÜKÜ 
«Sən məni bir dəfə başa düşmədin»   
 
Sənə bağlı tellər qırılan deyil, 
Tarıma çəksə də qismətin yükü. 
 269 
Çəkdiyim ağrılar sorulan deyil, 
Bir gor əzabıdır həsrətin yükü. 
 
Dərdimi deməyə quyu tapmıram, 
Quyuya düşürəm, suyu tapmıram, 
Səndə itirdiyim payı tapmıram –  
Yağmurlu zülmətdi nisbətin yükü. 
 
Adım dolaşmaqda dərbədər eldə, 
Yarımçıq dastanam ağızda, dildə, 
Məndə həyalandı utancaq gül də, – 
Aramızda xəncər – ismətin yükü …  
 
Dayansan dünyanın o başında sən, 
Çovğunlu ömrümün sərt qışında sən, 
Yanında görərsən bu yaşında sən –  
Ərşada  qanaddı rüsxətin yükü… 
 
 
QURDU ULAYAN GÖRÜRƏM 
 
Ruhun uçub bədənindən, 
İçini üryan görürəm. 
Tutub kiminsə qarğışı, 
Bəxtini giryan görürəm. 
 
Dırmaşıb çıxarsan dağa –  
Ölmüşə olmaz qadağa. 
 270 
Bilməzsən qulsan, ya ağa, 
Dərkini viran görürəm. 
 
Həyat tərzin olub nəşə, 
Kefində ol, bax vərdisə. 
Üzgün olma bu gərdişə, 
Qurdu ulayan görürəm. 
 
Dönmək olmaz bir də geri, 
Haylasan yüz dərbədəri… 
 
Çatıb son partlayış yeri – 
Göstərib Quran, görürəm… 
 
YARAŞIQ 
 
Çiçəyi üzənmi Sən, 
Yaxana düzənmi Sən –  
Nə qəşəng bəzənmisən! –  
Kimdi kimə yaraşıq. 
Soyuq – yazın içində, 
Qismət – azın içində, 
Ozan – sazın içində –  
Mizrab simə yaraşıq. 
 
Başa çəkmə qonağı, 
Olar düşmən qınağı… 
Yüzün minlə sınağı – 
Təpər kəmə yaraşıq. 
 271 
 
Sirrin ucu kimdədi, 
Uc saxlayan dəmdədi… 
Dözüm, duruş himdədi, 
Görkəm himə yaraşıq. 
 
 
MƏNƏ TAB  GƏTİR 
«Sən məni bir dəfə başa düşmədin»  
 
Dünyanın görünməz, aciz adamı, 
Biyaban üzgünü, vecsiz adamı, 
Utançaq, sadəlövh, gücsüz adamı –  
Mənə qanad verən bircə söz yetir, 
Mənə dözüm gətir, mənə tab gətir. 
 
Dərdi çəkmək asan, qanan yanında, 
İçindən üzülüb, sınan yanında, 
Gizlicə göynəyib, danan yanında –  
Yüz günah batili bir savab yetir, 
Mənə dözüm gətir, mənə tab gətir. 
Çağırdım, fəryadım sənə yetmədi, 
Uyuyub, dincəlib, qərar tutmadı, 
Xəyalın gözümdən ucub getmədi –  
«Sarıtel» üstündə bir mizrab götür, 
Mənə dözüm gətir, mənə tab gətir. 
 
Dünyanın görünməz, şirin adamı, 
Üzdən dayaz olan, dərin adamı, 
 272 
Yanımsız, qayğısız, sərin adamı –  
Bir az istək gətir, bir az od götür, 
Mənə dözüm gətir, mənə tab gətir. 
 
TƏRIFƏ 
 
Azma yolu, düz tanı, 
İtirərsən ad-sanı. 
Suç deyəsi dil hanı, 
Hamı uyub tərifə. 
 
Quşdu, belə quş olmaz, 
Qışdı, belə qış olmaz, 
Daşdı, belə daş olmaz, 
Təhniz ayıb tərifə. 
 
Yarışa bax, yarışa! 
Oğul gərək yarışa. 
Dedikləri yaraşa –  
Bol-bol qıyıb tərifə. 
 
 
XƏYANƏTDƏN KEÇMƏK OLMUR  
Dostuma  
 
Söz işığı sözdən keçər, 
Göz işığı gözdən keçər, 
Qəlb işığı üzdən keçər –  
 273 
Xəyanətdən keçmək olmur. 
 
Uydun yersiz yalana sən, 
Kabus olub, qalana sən, 
Yer üzünü dolanasan – 
Xəyanətdən keçmək olmur. 
 
Bir gün bu sirr açılacaq, 
Kəhkəşanlar uçulacaq, 
Gerçək olan saçılacaq –  
Xəyanətdən keçmək olmur. 
 
Yaman tutub şöhrət səni, 
Bu şöhrətə minnət səni, 
Bir gün üzər möhnət səni –  
Xəyanətdən keçmək olmur. 
 
Hər qapıya salma açar, 
Qismət verən nagah açar, 
Haqqı sevən suçdan keçər –  
Xəyanətdən keçmək olmur. 
Hər böhtana, şərə düşdüm, 
«Dost» əlindən zəhər içdim, 
Neçə qıl görpülər keçdim –  
Xəyanətdən keçmək olmur.  
  
 
HARAY DƏMİRÇİLƏR, HARAY! 
 274 
 
Yol azmış, yönü itmiş,  
Giri yox, ünü itmiş, 
Ömrü kəm – günü itmiş 
Hayçıl, hənirçilərim! –  
Mənim Dəmirçilərim!!! 
 
"Avdarxana"n
1
, "Zoğallığ"ın 
"Cəvri bağ"ın, "Molla bağı"n 
"Qiblə dibi"n, "Kosa dağı"n 
Qara bağlar, Dəmirçilər! 
Bizi ağlar, Dəmirçilər!.. 
 
Bağ-bağatın oymaq-oymaq, 
Meyvəsindən olmaz doymaq... 
"Ağa çayı", "Mağal bulaq" 
Axar, çağlar, Dəmirçilər! 
Bizi ağlar, Dəmirçilər! 
 
"Atdı
1
 yolu" gözü yolda, 
"Qara qəyə" məğşuş halda, 
"Quppuğanlıq" qeylü-qalda 
"Yumru təpə" yetim qalıb, 
"Şah taxtı"nda bəxtim qalıb, 
                                           
1 Dırnaq icindəkilər doğma  
Dəmircilərdə yer adlarıdır. 
1
 Atlı 
 275 
 
Haray, elim, günüm, haray! 
Batmış səsim, ünüm, haray! 
 
"Qara quzey" quzqulaqlı, –  
Ovduq, yedik duz soraqlı. 
"Arpa yeri" buz bulaqlı, 
Qızlar gələr dəstə-dəstə –  
Gözəl, göyçək, boyu bəstə. 
 
"Qala"ya gəl, nar allanıb, 
Qara əncir zülallanıb, 
Salxım-salxım, bol sallanıb – 
Böyürtkənlər qara baldı, 
Yoz istəsən hara, baldı. 
 
"Salı bağ"ı bayram yeri, 
"Kümbəz dibi" dil əzbəri, 
"Koraməzrə", Asya gəri –  
Andıza yığ cır tutları, 
Ganal elə, qır tutları. 
 
"Dəhnə başı"n, "Örən bağı"n, 
"Bərzə"lərin, həm "Batdağ"ın – 
Çəltik zəmin, xoş növrağın, 
Üzüm gülməz Sənsiz Vətən, 
Sən də heç nə, mənsiz, Vətən!.. 
 
 276 
Keçdim haqqın törpüsündən, – 
Hacı Bədəl körpüsündən, 
Nənəm Şahlıq türküsündən, 
Mayalandım mərəvcənlə, 
Həm gündüzün, həm gecənlə... 
Doğma Vətən, Dəmirçilər! 
Birdən itən, Dəmirçilər! 
 
Dinləmişəm yaz ayları 
Coşub daşan gur çayları... 
Dəmirçilər olayları 
Yada düşər, çox yandırar, 
Bükər belim, qəm sındırar,  
Haray, Dəmirçilər, haray! 
Qərib, hənirçilər, haray! 
 
Oynaq adamları qəmli, 
Bağrı yara, gözü nəmli, 
Sıxıntılı, bəxti kəmli, 
Haray, Dəmirçilər, haray! 
Qərib, harayçılar, haray! 
 
Deyən, gülən dəmim vardı, – 
Dostum, dayım, əmim vardı, 
İndi yoxdu – kimim vardı, 
Haray, hənirçilər, haray! 
Yurdsuz Dəmirçilər, haray! 
 
Qəlbi daşlar dada çatmaz, 
 277 
Ünüm, naləm yada çatmaz, 
Yalvar-yaxar, o da çatmaz, 
Haray, harayçılar, haray! 
Haray, Dəmirçilər, haray! 
 
Çıxaydım "Qiblə" başına, 
"Səngər"in surçaq daşına, 
Sürtünəm bomboz yovşana, 
Haray, harayçılar, haray! 
Quqqu Dəmirçilər, haray! 
 
Duz basıldı qəlb yanğıma, 
Kəndimiz səbəb yanğıma, 
"Mağal bulaq" həb yanğıma, 
Haray, harayçılar, haray! 
Quqqu Dəmirçilər, haray! 
 
Çıxam "Oğlan-qız daşı"na, 
Baxam "Ajıja" başına, – 
Bir "Avdarxana" tuşuna 
Haray, harayçılar, haray! 
Quqqu Dəmirçilər, haray! 
 
Vətəni gördüm dibçəkdə –  
Bənövşə dərdim dibçəkdə –  
Əlacsız dərdim dibçəkdə, 
Haray, Dəmirçilər, haray! 
Qərib hənirçilər, haray! 
 
 278 
Vətən sığıb dar dibçəyə, 
Bap-balaca bir küpçəyə, – 
Bənövşəyə, bu çiçəyə 
Vətən dedim, Vətən bildim,  
Elə bu gün itən bildim, 
Haray, Dəmirçilər, haray! 
Qərib hənirçilər, haray! 
 
Bu ayrılıq nədən oldu –  
Hamı Səndən gedən oldu –  
Ölüm qəflət güdəm oldu, 
Haray, harayçılar, haray! 
Haray, Dəmirçilər, haray! 
 
Səslə məni, səsə gəlim, 
Qaçım, bir nəfəsə gəlim, 
Uça-uça, kəsə gəlim, 
Haray, Dəmirçilər, haray! 
Qərib, hənirçilər, haray! 
 
 
Əlləri çatdaq – gərəyim, 
Bir lələk yarpaq gərəyim, 
Bir çimdik torpaq gərəyim, 
Haray, Dəmirçilər, haray! 
Qərib, hənirçilər, haray! 
 
Bir haya meydan tutular, 
 279 
Döyüşə sözsüz atılar, 
Vur desəm, hər kəs qatılar, 
Haray, harayçılar, haray! 
Quqqu Dəmirçilər, haray! 
 
Ağayana, söz götürməz,  
Yamsılamaz, iz götürməz, 
Özü nazlı, naz götürməz, 
Səsli, küylü hənirçilər, 
Bənzəri yox, Dəmirçilər! 
 
Mərdlik, qeyrət – ellik sərvət, 
El birliyi – yenməz qüdrət, 
Son gümanı dosta qismət, 
Qəniri yox, hənirçilər, 
Haylı, hayçıl Dəmirçilər. 
 
 
Qu deyəndə, qulaq tutan, 
Dar ayaqda dada çatan, 
Büdrəyəni möhkəm tutan, 
Səsli, küylü hənirçilər! 
Yox əvəzi Dəmirçilər! 
 
"Çaylı dərə" qarşı yolum, 
"Qara daşa" qurban olum, 
Kaş "Ağ daş"da yatım, qalım, 
Haray, Dəmirçilər, haray! 
 280 
Haray, Dəmirçilər, haray! 
SON 
 281 
KİTABIN  İÇİNDƏKİLƏR 
 
ÖN  SÖZ  ƏVƏZİ ......................................................................... 3 
ALLAHIM ....................................................................................... 8 
ALLAHIM ....................................................................................... 9 
HƏZRƏTİ AXIR ZAMAN PEYĞƏMBƏRİMİZ  
ƏLA ALİ MƏHƏMMƏDƏ (S.Ə.S.) İTHAF .................... 10 
ULU PEYĞƏMBƏRİMİZ ƏLA ALİ  
MƏHƏMMƏDƏ (S.Ə.S.) İTHAF ......................................... 11 
RƏBBİN SƏNİ BU QƏDƏRMİ SEVİRMİŞ! ................... 12 
HƏR  GECƏNİ QƏDRİ BİL, ................................................. 13 
«ƏNƏLHƏQQ»–SƏN ............................................................... 15 
SƏNDƏN ....................................................................................... 16 
DİLƏNÇİYƏM, DƏRVİŞƏM ................................................ 17 
MEYDANINA HƏSƏD ÇƏKƏN ......................................... 18 
UNUTDU ...................................................................................... 19 
BAX, MƏNİ TUT ....................................................................... 20 
ƏHLİNƏ ........................................................................................ 21 
SIĞINDIM, UYUDUM ALLAH XOFUNDA .................. 22 
MİR MƏHƏMMƏD AĞA NUR OĞLU ............................. 23 
HÜZURDA DUA ........................................................................ 25 
USTADIM MİR MƏHƏMMƏD AĞA  NURA ............... 26 
OLA ................................................................................................. 28 
TACİDARIM – VƏLİSƏN...................................................... 29 
GƏLİR ............................................................................................ 30 
 282 
MEYDANIMIZ ........................................................................... 31 
KİM Kİ, SƏNDƏN FEYZ ALIB ........................................... 32 
APARMAZ Kİ ............................................................................. 33 
SƏNDƏ .......................................................................................... 34 
TƏK ALLAHA BAĞLAMIŞAM  İXLASIMI, DİNİMİ34 
ÖZÜNÜ DƏRK ........................................................................... 35 
KÖHNƏ TÖVBƏ YIĞILACAQ ............................................ 37 
HÜZURDA DUA ........................................................................ 37 
MƏLƏKLƏR MAŞALLAH DEDİ ....................................... 39 
HAQQ DƏRGAHA QAÇIRSAN .......................................... 39 
APARAR ....................................................................................... 40 
MƏDƏD, ALLAHIM, MƏDƏD ........................................... 41 
PAKLANMIŞAM ....................................................................... 42 
KEÇƏR .......................................................................................... 43 
SONAM, SƏNDƏN HEÇ OLMAZMIŞ ............................. 45 
GÜNAHKARMI ......................................................................... 46 
SEVƏNİN ...................................................................................... 47 
DARIXMIR Kİ ............................................................................ 48 
GƏLİŞİNƏ HEYRANAM ....................................................... 49 
SAXLASIN ................................................................................... 49 
TƏR YAXANA DÜZƏMMƏZ Kİ!...................................... 50 
HEÇ  NƏDİ ................................................................................... 51 
HALIMI ÖZÜNDƏN GÖTÜR ............................................... 52 
XOŞLANMAZDIM SƏCDƏSİNƏ ENƏNDƏ ................. 53 
 283 
BAX BİR ....................................................................................... 53 
ÜZ QARASINA .......................................................................... 55 
YAĞIŞ YAĞIR ............................................................................ 55 
DEDİLƏR ...................................................................................... 56 
UMSUQLUQ ............................................................................... 57 
BU DAĞLARIN DAĞ ÇİÇƏYİ ............................................ 58 
GƏL ................................................................................................. 59 
SEVİLƏN GÜNAHKAR, SEVƏN GÜNAHKAR .......... 60 
GƏLİN ............................................................................................ 61 
GƏZDİRİRƏM ............................................................................ 62 
QƏLBİMƏ SİNƏR ..................................................................... 63 
AXTARACAQSAN ................................................................... 63 
SƏN  DƏ ........................................................................................ 64 
NAR GÜLÜM .............................................................................. 65 
DƏLİ OZAN, DƏRVİŞƏM..................................................... 66 
SƏNƏ UYMUŞAM ................................................................... 67 
BƏLKƏLƏNMƏZ ...................................................................... 68 
VƏFALI, AY VƏFALI ............................................................. 68 
SEV MƏNİ .................................................................................... 69 
YUMDUM GÖZÜMÜ, AL TÜL İÇİNDƏ ........................ 70 
MƏNİ SƏNDƏ, SƏNİ MƏNDƏ ........................................... 71 
SÜSLƏYƏRDİN MƏNİ SƏN ................................................ 72 
HƏSRƏTİNİN MÖHNƏTİ ..................................................... 73 
GİLEY ............................................................................................ 75 
 284 
ARXAYINLIQ ............................................................................. 77 
QALSIN ......................................................................................... 78 
ALACAQ ....................................................................................... 79 
QALAR .......................................................................................... 79 
DİLİMƏ  DİLBAR ÇIXIB ....................................................... 80 
DÜŞMƏYƏK ............................................................................... 81 
DÜŞÜB .......................................................................................... 82 
UMSUQSANMI, DADMISANMI ........................................ 82 
BU QORUĞA .............................................................................. 83 
ƏL DƏYMİŞƏ GÜL DEMƏ .................................................. 84 
MƏNİ .............................................................................................. 84 
ÖMRƏ  GÜNƏ  MİNNƏTİM YOX ..................................... 85 
YAYINDIRMA  GÖZLƏRİNİ............................................... 86 
ÖLSƏM DƏ, OLDÜRSƏM  DƏ ........................................... 87 
GÖYÇƏK. ..................................................................................... 88 
ŞƏHİDLİYİN MÜBARƏKDİR! AY OĞUL! ................... 90 
O DAĞDAN, DƏRƏDƏN ƏLİM ÇIXIBDI; .................... 93 
GƏL, QÜRURUM, VƏTƏN QIZI ........................................ 93 
ŞUŞADAN YELLƏR ƏSİR. .................................................. 94 
HARDADI ..................................................................................... 97 
«ƏZİZİM, VƏTƏN YAXŞI», ................................................. 97 
GÖRDÜM ..................................................................................... 97 
QÜRBƏTİN DİLİ ....................................................................... 98 
BU GECƏ .................................................................................... 101 
 285 
ÇAĞIRIŞ...................................................................................... 103 
ELİM HANI, YADDAN ÇIXIB .......................................... 106 
SƏNGƏRİM DAYAZDI, ATA ............................................ 106 
QƏLƏBƏYƏ ÇAĞIRIŞ ......................................................... 107 
ERMƏNİDƏN SEÇİLMƏZ. ................................................. 108 
DEMİR Kİ ................................................................................... 109 
GİLEYLİ ...................................................................................... 110 
OCAQ DAŞI ............................................................................... 111 
VƏTƏN DƏRDİM ................................................................... 112 
GƏL, UCA TÜRKÜM ............................................................ 113 
DALINCA ................................................................................... 115 
YUXULAR ................................................................................. 116 
GƏZİR .......................................................................................... 116 
ÖMRÜM DAŞDA BİTƏCƏK. ............................................ 117 
ÜŞÜDÜM, ÖRT ÜSTÜMÜ .................................................. 118 
YOXDU ....................................................................................... 118 
HARAY ........................................................................................ 119 
ÜSTÜNƏ ..................................................................................... 120 
DEDİLƏR .................................................................................... 121 
BİLMİRƏM ................................................................................ 122 
NECƏ BİZSİZ HALIN, DAĞLAR ..................................... 124 
İGİDLƏRİM «XİYABAN»DA ............................................ 125 
QALIBMI .................................................................................... 126 
HARAY ........................................................................................ 127 
 286 
BARI GORUNDA YIĞILAR ............................................... 128 
QƏLƏBƏ YOXDUR HƏLƏ… ........................................... 130 
ELEGİYA .................................................................................... 134 
MƏRDİMAZAR  QOYMADI Kİ ....................................... 135 
BİLMİR ........................................................................................ 136 
DÜNYADI .................................................................................. 137 
BÜRCÜNDƏ MƏMMƏD ARAZ ....................................... 138 
KAMAN ÖVLİYASI ............................................................... 139 
VƏBALIM BOYNUNA, ƏGƏR Kİ, BİR GÜN............. 140 
AĞLAMA .................................................................................... 140 
ŞAİR ÇƏKDİ ............................................................................. 141 
YUXUDA AŞKARLIQ,  AŞKARLIQDA YUXU ........ 143 
ÇƏLİYİNƏ SİNDİLƏR .......................................................... 144 
ARZULAR GƏLİNİNİN ARZUSU ................................... 145 
CÜCƏRDİ, BOY ATDI  COCUQ DİLƏYİN ................. 145 
ARİF İDİ SİRAC OĞLU ........................................................ 146 
İSTƏRİK ...................................................................................... 148 
TAY OLMAZ Kİ QUBADLIYA ........................................ 149 
YANARAM! QINARAM! .................................................... 150 
BƏSİRƏTİM  İTƏRSİZDİ .................................................... 152 
PAXILLIQ İNSANI KAFİR EYLƏYƏR ......................... 152 
QURBAN  OLUM,  AY  MİRİ!........................................... 154 
ULU ÖNDƏRİMİZ, PİRİMİZ, MÜRŞİDİMİZ  
HACI MİR HƏMZƏ ƏFƏNDİ SEYİD NİGARİNİN  
ADINI DAŞIYAN MİR HƏMZƏ BƏY ƏFƏNDİYƏ . 154 
 287 
MƏNİ ............................................................................................ 155 
HANI BURANIN YİYƏSİ .................................................... 156 
TURAL ƏLİ OĞLU ƏLİYEVİN FACİƏLİ ÖLÜMÜ 
İLƏ BAĞLI DÜŞÜNCƏLƏRİM. ........................................ 157 
SƏRÇƏ BALASI ...................................................................... 161 
ŞEYX ŞAMİL ............................................................................ 162 
HACI  MURAD ......................................................................... 164 
TƏMƏNNASINI  ƏVVƏLDƏN BİLDİRƏN GÖZ 
CƏRRAHINA ............................................................................ 165 
QARTAL  GÖRDÜM DAŞ  QƏFƏSDƏ ......................... 166 
ŞAİR – RƏSSAM ..................................................................... 167 
ELƏ-BELƏ ................................................................................. 170 
SUÇUM ........................................................................................ 171 
BASILDIN BİR AC TAMAHA ........................................... 172 
OLDUM ....................................................................................... 173 
OLASAN ..................................................................................... 174 
SIĞINDIM GÜL NƏFƏSİNƏ .............................................. 174 
SƏNƏ QUŞUM QONMUŞ İDİ ........................................... 175 
ÖZÜNÜ DƏRK ......................................................................... 177 
SEVGİDƏNDİ ........................................................................... 177 
NECƏ VARSAN DUYULARSAN .................................... 178 
SƏNİ .............................................................................................. 179 
YÜKÜM KÖÇÜMDƏ SIZLAYAR ................................... 180 
OLMAYACAQ ......................................................................... 181 
SƏNƏ NECƏ YOX DEYİM ................................................. 182 
 288 
ÇİN SƏDDİ OLDUN YOLUMA ........................................ 182 
ATAN QAZIB O QUYUNU ................................................. 183 
QALIB .......................................................................................... 184 
QORUN ........................................................................................ 185 
DEDİLƏR .................................................................................... 186 
BİLMİRƏM ................................................................................ 187 
ŞƏR DEYƏNİ ŞƏRƏ DÜŞSÜN ......................................... 188 
HARAM OLSUN ...................................................................... 189 
SƏNİ .............................................................................................. 189 
QORU ........................................................................................... 191 
YETİRİN YARA MƏNİ ......................................................... 192 
YAŞAMADIM BOŞ – BOŞUNA ....................................... 193 
ÖZÜMƏM,  ÖZÜM! ............................................................... 194 
GÜLÜM ....................................................................................... 195 
AXI! ............................................................................................... 196 
QONŞU OLDUQ BİR MƏHLƏDƏ ................................... 197 
CANI QURBAN DESƏM AZDI ......................................... 198 
BAX, BU MƏNƏM, O DA SƏN ........................................ 198 
AL SÖZÜMÜN DALISINI ................................................... 199 
DAD YARIMÇIQ, DAD ƏLİNDƏN ................................. 201 
POEZİYADA MƏŞHUR, MƏİŞƏTDƏ  
ZİDDİYYƏTLİ ŞAİRƏ .......................................................... 203 
ZÜLMƏTƏ DOĞRU ............................................................... 205 
ÇÜRÜYƏN  DÜNYA ............................................................. 206 
HEYRANAM ............................................................................. 207 
 289 
SÖYƏR ........................................................................................ 208 
YANMA GÖRÜM, Dİ YANMA! ....................................... 209 
HANI ............................................................................................... 210 
QOY DESİNLƏR ..................................................................... 211 
TALEYİMDƏ BİR HÜMASAN ......................................... 212 
ÜSTÜNDƏN .............................................................................. 213 
YANDIM ..................................................................................... 214 
DÜŞDÜM .................................................................................... 214 
LOQOPEDLƏR ÜÇÜN .......................................................... 215 
BU DÜNYA BİZDƏN, BİZ BU DÜNYADAN ............. 216 
QURDA BAX, YANIR GÖZÜ ............................................ 217 
KEÇƏR ........................................................................................ 217 
BAXSANA.................................................................................. 218 
NARAHATLIQ ......................................................................... 219 
NARAHATLIQ ......................................................................... 220 
TƏZADLIQ ................................................................................ 222 
DÜNYA GÖZƏLMİŞ TƏZADIYNAN ............................ 223 
ŞÜBHƏ VARMI MİNDƏ BİRƏ ......................................... 224 
YAZIQ .......................................................................................... 224 
BAX ............................................................................................... 225 
ÜRƏYİMƏ SALMARAM Kİ! .................................................. 226 
OLMAZ ........................................................................................ 227 
NƏDİ ............................................................................................. 228 
KÜSÜB GEDƏNİN  QAYITMAQ BƏHANƏSİ… ...... 228 
DIRMAŞDIĞI KƏZDƏ QALIB .......................................... 229 
 290 
YAZA BİLSƏN ......................................................................... 230 
SIĞİB, SİNMİŞ ......................................................................... 230 
BU  DÜNYA .............................................................................. 231 
DEYİLƏM Kİ! ........................................................................... 232 
BOŞALAN, DOLAN DÜNYA… ....................................... 233 
NİYƏ??? ...................................................................................... 235 
ƏLHƏD ADLI DAŞI GÜLƏR ............................................. 236 
TUTUB ALMALIYAM ƏLİNDƏN SƏNİ ...................... 236 
AÇIL  SƏHƏRİM  AÇIL ....................................................... 238 
YUXU – ÖLÜM,  YUXU – HƏYAT ................................. 239 
ACI  TƏƏSSÜF ......................................................................... 240 
QALSIN ....................................................................................... 241 
ADƏTKARDIR ATMAĞINDA .......................................... 242 
HAÇAN??? ................................................................................. 243 
ALLAHA SIĞIN ....................................................................... 244 
BİR  KİŞİ KİMİ ......................................................................... 245 
BİR  GÜN .................................................................................... 246 
AXIN-AXIN ............................................................................... 247 
QALMIŞAM ............................................................................... 247 
BİLLAH!...................................................................................... 248 
NEYLƏSİN ................................................................................. 249 
BOYUNCA ................................................................................. 250 
YA  QİSMƏT ............................................................................. 251 
ÜZÜNTÜ ..................................................................................... 252 
 291 
YOLLAR ..................................................................................... 253 
QALMIŞAM ............................................................................... 255 
BARMAQ KƏSİB, DUZ BASDIQ, ................................... 256 
MƏNİM İNTİZAMIM – ......................................................... 256 
QARĞA ........................................................................................ 257 
YARI AŞKAR, YARI YUXU .............................................. 257 
MƏYUSLUQ ............................................................................. 258 
BİR DƏ VERMİR ..................................................................... 259 
BEŞBETƏR ................................................................................ 260 
DÜNYA ....................................................................................... 263 
NANKOR ÖVLADLARA .......................................................... 265 
2.  ATALIQ  HAQQI ............................................................... 266 
ARAMIZDA XƏNCƏR – İSMƏTİN  YÜKÜ ................ 268 
QURDU ULAYAN GÖRÜRƏM ........................................ 269 
YARAŞIQ ................................................................................... 270 
MƏNƏ TAB  GƏTİR .............................................................. 271 
TƏRİFƏ ....................................................................................... 272 
XƏYANƏTDƏN KEÇMƏK OLMUR .............................. 272 
HARAY DƏMİRÇİLƏR, HARAY! ................................... 273 
 
