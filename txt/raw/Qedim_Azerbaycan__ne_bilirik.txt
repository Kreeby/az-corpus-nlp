1 
 
Yusif SƏFƏROV 
 
 
 
 
 
 
 
 
 
 
QƏDİM AZƏRBAYCAN: 
 
nə bilirik 
 
 
 
 
 
 
 
 
 
 
 
 
 
 
 
 
AZƏRBAYCAN DÖVLƏT NƏŞRİYYATI 
 
Bakı – 1989 
  
2 
 
ББK9 (C 42)  
C 49 
  
 
 
 
 
Əsərə 
tarix elmləri doktoru 
İ. Babayev rəy vermişdir. 
 
 
 
 
 
 
Səfərov Y. 
C 49 Qədim Azərbaycan: nə bilirik. Bakı, Azərnəşr, 1989. 157 s. 
 
Kitabda Azərbaycan ərazisində siniflərdən qabaqkı və erkən sinifli 
cəmiyyətlərin mənşəyi və inkişafı haqqında tədqiqatlar şərh edilir. Burada ibtidai 
insanın meydana gəlməsi və daha sonrakı təkamülü göstərilir. 
Kitab geniş oxucu kütləsi üçün nəzərdə tutulmuşdur. 
 
 
 
C 0503020907-47     34-89    
   M - 651 - 89             
ISBN 5-552-00244—X 
 
 
 
 
 
 
ББK9 (C 42)  
 
 
© Azərnəşr, 1989 
  
3 
 
GİRİŞ 
 
Keçilmiş yolun güzgüsü olan tarix həmişə xalqa bəşəriyyətin inkişafında 
baş verən dəyişiklikləri keçmişin təcrübə sınağı əsasında təfəkkür süzgəcindən 
keçirməyə kömək edir. Xalqın tarixini bilmədən, onun ictimai-siyasi təfəkkürunü 
qavramaq olmaz. 
Sosial varislik bəşəri varlığın mühüm şərtidir. Bu varlığı özündə əks etdirən 
tarix insanlarda ictimai şüurun, dünyagörüşünün formalaşmasında, cəmiyyətdə baş 
verən iqtisadi, ictimai-siyasi və sosial dəyişikliyi dərk etməkdə ən etibarlı 
tərbiyəçidir. XIX əsrin görkəmli Azərbaycan tarixçisi Abbasqulu ağa Bakıxanov 
«Gülüstani-İrəm» adlı məşhur kitabında göstərir ki, «...Tarix elə bir danışmayan 
natiqdir ki, sələflərin vəsiyyətlərini bütün təfsilatı və təriflərlə xələflərə bildirir, 
ehtiyac və rifah səbəblərini, tərəqqi və tənəzzül yollarını anladır. Gələcəkdə törəyə 
bilən əhvalatı keçmişin libasında insanların ibrət nəzərinə çatdırır». 
İnsanda onun öz əməyi haqqında, daxili aləmi barəsində düzgün təsəvvür 
yaratmaq tarixçinin borcudur. Tarixə dair yazılan əsər təkcə ictimai hadisələrin 
işıqlandırılmasının aydınlığı və canlı olması ilə deyil, xüsusilə, gətirilən faktların 
inandırıcı, kütlələri maraqlandıran yeni fikir, elmi mülahizə və düşünülmüş 
nəticələrin zənginliyi ilə qiymətlidir. 
Hər bir tarixçi öz dövrünün övladıdır. Onun yazdığı əsərlər də yaşadığı 
ölkənin və zamanın güzgüsü olmalıdır. 
 
4 
 
I  f ə s i l 
 
AXTARIŞLAR. TAPINTILAR 
 
Azərbaycanda insanlar 2 milyon il bundan əvvəl məskunlaşmış, müstəqil 
həyat sürməyə başlamışlar. 2 milyon yaşı olan Azərbaycanın qədim sakinlərinin 
tarixinin yalnız son 2—3 min ili haqqında yazılı məlumatlar qalmışdır. Onlardan 
da az bir qismi dövrümüzə gəlib çatmışdır. A. Bakıxanov «Gülüstani-İrəm» 
əsərində yazır: «...Bu ölkə müxtəlif tayfaların gediş-gəlişi və istilası üzündən 
həmişə iğtişaş və qarışıqlıq meydanı olmuşdur. Bir çox kitab, tarix sənədləri və 
maddi mədəniyyət əsəri məhv və tələf olmuşdur». Lakin dövrümüzə gəlib çatan 
yazılı abidələrin də hamısının dürüstlüyünə tam etibar etmək olmaz. Bakıxanov 
doğru olaraq qeyd edir ki, «Əxbar kitabları və asari-ətiqə (qədim abidələr — Y. S.) 
qalıqları heç bir ölkədə keçmişdə vaqe olan işləri lazımi tərtib və təfsil ilə ifadə edə 
bilməz». 
Beləliklə, ölkəmizin qədim tarixinə aid müxtəlif dillərdə yazılan 
məlumatların xeyli hissəsinin dürüst olmadığı nəzərə alınsa, maddi-mədəniyyət 
abidələrinin, arxeoloji materialların dəqiq tarixi mənbə olmaları şübhəsizdir. Onlar 
hər bir xalqın milli sərvətidir. Məlum olduğu kimi, insan nəslinin ilk ünvanı 
daşlarda, qayalarda həkk olunur. Onlar qədim insanların ilk əmək aləti, silahı, 
bəzəyi və sığınacağı olmuşlar. Təbii qüvvələr qarşısında aciz olan ilk insan daşlara, 
qayalara pənah gətirmiş, təbii mağaraları, zağaları və kahaları özünə məskən 
seçmişdir. 
Azərbaycan maddi-mədəniyyət abidələri ilə zəngin olan ölkələrdən biridir. 
Antik tarixçilərin və coğrafiyaşünasların, səyyahların bu ölkəyə xüsusi maraq 
göstərmələrinin səbəblərindən biri də arxeoloji yadigarların burada zəngin olması 
idi. Qədim yunan tarixçisi Böyük Plini Qafqazı çoxdilli ölkə adlandırır. O, 
«Təbiətin tarixi» adlı əsərində Albaniyadan söhbət açarkən bir çox toponimik 
adların ünvanını göstərir.  
1829-cu ildə Rusiya İmperator Arxeologiya komitəsi rus arxeoloqu A. 
Yanovskini Azərbaycana, buranı arxeoloji baxımdan nəzərdən keçirmək məqsədi 
ilə ezam etdi. A. Yanovski ilk dəfə olaraq Şimali Azərbaycan ərazisində Böyük 
Plininin adlarını çəkdiyi toponimlərin tarixi coğrafiyasını dürüstləşdirməyə səy 
göstərdi. O, əldə etdiyi məlumatlara əsaslanaraq 1846-cı ildə «Qədim Qafqaz 
Albaniyası» adlı məqalə nəşr etdirir. 
1847—1849-cu illərdə isə qraf Vorontsovun göstərişi ilə məşhur şərqşünas 
V. N. Xanıkov «Müsəlman ruhanilərinin ali təriqətinin vəziyyəti haqqında 
layihə»ni hazırlayarkən Bərdə, Dərbənd, Naxçıvan ərazisində olan maddi-
mədəniyyət abidələri, 1862-ci ildə şərqşünas səyyah A. Berje isə Muğan düzündəki 
yerüstü tarixi abidələr haqqında maraqlı məlumatlar verdilər. 
5 
 
Qeyd etmək lazımdır ki, XIX əsrin əvvəllərindən etibarən rus arxeoloqları 
ilə yanaşı, əcnəbi həvəskar «arxeoloqlar» da Azərbaycanın maddi mədəniyyətinə 
maraq göstərmişlər. Lakin sonuncuların apardıqları arxeoloji axtarışlar sistemsiz və 
qeyri-elmi xarakter daşımış və başlıca olaraq kommersiya məqsədi güdmüşdür. 
Onlar buradan əldə etdikləri mədəniyyət abidələrini Avropanın ayrı-ayrı 
şəhərlərinə göndərmişlər. 1834-cü ildə fransalı səyyah Dübua de Manpera Şuşadan 
Tiflisə gedərkən yolüstü Xanlarda (Yelenendorf) dayanmış və bu ərazidə qazıntı işi 
aparmışdı. Aşkar etdiyi tuncdan hazırlanmış əşyaları və qara rəngli boyalı qabları 
Fransaya göndərmişdi. 
Keçən əsrin II yarısından başlayaraq Gədəbəy, Qalakənd mis mədənləri 
xarici kapitalın diqqətini özünə cəlb edir. Buraya gələn xarici mütəxəssislər 
misəridən zavodların inşası zamanı üzə çıxarılan zəngin qəbirlərə və başqa 
arxeoloji yadigarlara xüsusi maraq göstərmişlər. 1883-cü ildə zavodun 
mühəndislərindən Kox Şamxor yaxınlığında apardığı qazıntı zamanı üzə çıxarılan 
40-a qədər çaxmaq daşından hazırlanmış daş aləti zavodun sahibinə bağışladı. 
Sonuncu isə onları Azərbaycanın maddi mədəniyyətinə xüsusi maraq göstərən 
dostu R. Virxova hədiyyə vermişdi. «Hədiyyələr» Berlinə göndərildi. 1884-cü ildə 
zavodun əməkdaşı Krome Simis zavodun ərazisində qazma-torpaq işləri apararkən 
bir neçə daş qutu qəbiri, 1888—1889-cu illərdə isə V. Belk Virxovla birlikdə 300-ə 
qədər qəbir açdılar. Onların əksəriyyəti daş qutu qəbir tipi nümunələri idi. 
Qəbirlərdən qarət edilən mədəniyyət abidələri Almaniyanın Hamburq və Münhen 
muzeylərinə göndərildi. 
XIX əsrin 80-ci illərində naməlum həvəskar arxeoloq Xanlar şəhərinin 
cənubunda apardığı qazıntı zamanı uzunboğaz çəkməyə oxşayan gildən hazırlanan 
çox nəfis qab aşkar etdi. Sonralar almaniyalı Emil Resler, daha sonra isə Y. 
Hummel keçən əsrin sonlarında Xanlar rayonu ərazisində uzunboğaz çəkməyə 
oxşar gil qabın tapılmasını təsdiq etdilər. 
XIX əsrin 30-cu illərində Azərbaycanın qədim tarixinin arxeoloji baxımdan 
öyrənilməsi 70-ci illərə qədər sistemsiz şəkildə aparılmış və qeyri-elmi xarakter 
daşımışdır. 70-ci illərdən etibarən Qafqazın, o cümlədən Azərbaycanın arxeoloji 
cəhətdən öyrənilməsində yeni mühüm addım atıldı. 1871-ci ilin oktyabr ayında 
Tiflis şəhərində Qafqaz Arxeoloji Komitəsi təsis edildi. 1872-ci ildə o, Qafqaz 
arxeologiya həvəskarlarının cəmiyyəti adlandırıldı. 1879-cu ildə rus həvəskar 
arxeoloqları İ. S. Polyakov Naxçıvan ərazisində, N. O. Selosani isə qədim Bərdədə 
apardıqları qazıntı-axtarış işləri zamanı bir sıra maddi-mədəniyyət abidələri üzə 
çıxarıldı. Lakin sonuncular qeydə alınmadı. 
1881-ci ildə toplanan cəmiyyətin qurultayı Qafqazın arxeoloji baxımdan 
tədqiq edilməsinin zəruri olduğunu qeyd etdi. Məhz bu andan etibarən Qafqazın, o 
cümlədən Azərbaycanın nisbətən sistemli şəkildə və Qafqaz arxeologiya 
cəmiyyətinin nəzarəti altında öyrənilməsi başlandı. 80-ci illərdən başlayaraq 
Azərbaycanın maddi-mədəniyyət tarixinə həm Rusiya arxeoloqlarının, həm də 
6 
 
xarici arxeoloqların marağı daha da artdı. Keçən əsrin 80—90-cı illərində Moskva 
arxeoloji cəmiyyətinin tapşırığı ilə cəmiyyətin üzvü A. A. İvanovski və Şuşa realni 
məktəbinin alman dili müəllimi Emil Resler Azərbaycanın qərbində bir sıra qazıntı 
işləri apardılar. 1896-cı ildə onlar Gədəbəy və Qalakənd ərazisində 72 daş qutu 
qəbiri aşkar etdilər. Oradan üzə çıxarılan çox qiymətli maddi mədəniyyət abidələri 
Moskva Dövlət Tarix Muzeyinə göndərildi. Bu yadigarları ilk dəfə olaraq elmi 
arxeoloji cəhətdən tədqiq edən A. A. İvanovski əldə etdiyi nəticələri «Qafqaz 
arxeologiyasının materialları» toplusunda çap etdirdiyi «Zaqafqaziya haqqında» 
hesabatında ümumiləşdirdi. Lakin A. İvanovskinin hesabatı Azərbaycanın maddi-
mədəniyyət tarixinin elmi baxımdan öyrənilməsində ilk addım olsa da, onun elmi-
metodoloji səviyyəsi aşağı olmuşdur. Hesabatda tədqiq edilən abidələrin, aşkara 
çıxarılan qəbirlərin xəritələri tərtib edilməmişdir. Qərbi Azərbaycanın dağətəyi 
ərazisindəki kurqanların öyrənilməsilə maraqlanan E. Resler ilk dəfə olaraq 
göstərdi ki, bu ərazidə kurqan altında dəfn etmək adəti çox qədimdir. 
1896—1899-cu illərdə A. İvanovski və E. Resler Xanlar şəhərinin 
cənubunda bir neçə kurqan açıb tədqiq etdilər. Lakin onlar haqqında hesabat tərtib 
edilmədi. Tarixi ədəbiyyatda bu kurqanlardan aşkar edilən maddi-mədəniyyət 
abidələri haqqında məlumat yoxdur. E. Resler 1892—1893-cü illərdə Gəncəçay 
hövzəsində bir sıra arxeoloji abidələri nəzərdən keçirdi, 1901-ci ildə isə Şamxor 
rayonu ərazisində iki qəbirdə qazıntı işi apardı. Onun aşkar etdiyi əşyalar eneolit, 
tunc və ilk dəmir dövrləri—e. ə VI—I minilliyin əvvəlləri tarixinə dair 
materiallardır. O, tədqiqatının nəticələrini Arxeologiya Cəmiyyətinə göndərdiyi 
hesabatda ümumiləşdirdi. 
1896-cı ildə Yelizavetpol (Gəncə) əyalət xalq məktəbinin inspektoru A. Y. 
İoakimov Xanlar rayonu ərazisinin müxtəlif yerlərində qazıntı işləri apardı və bir 
sıra qiymətli qəbir əşyaları üzə çıxardı. O, aşkar etdiyi qəbir əşyalarını və yerli 
əhalinin torpaq işləri zamanı bu ərazidən üzə çıxardıqları maddi-mədəniyyət 
abidələrini toplayıb sistemə saldı və onları Moskva Dövlət Tarix Muzeyinə 
göndərdi. 
Qərbi Azərbaycanın arxeoloji abidələrinə maraq göstərən əcnəbilər arasında 
dağ mühəndisi, almaniyalı B. Şults, aptek işçisi, almaniyalı B. Rozendorf və onun 
qardaşı burada aşkar etdikləri maddi-mədəniyyət abidələrini sənədləşdirmədən, 
onların nəfislərini Avropa muzeylərinə göndərmiş, «qiymətli» saymadıqlarını isə 
məhv etmişlər. 
Fransalı arxeoloq Jak de Morqan 1886—1889-cu illərdə Qafqazda, o 
cümlədən Azərbaycan ərazisində və Şimali İranda son tunc və dəmir dövrünə dair 
bir sıra qazıntı işləri aparmışdır. Jak de Morqan 80-ci illərdə Talış rayonunda 230-
dan artıq qəbir abidəsini tədqiq etdi. Burada zahirə çıxarılan maddi-mədəniyyət 
yadigarları Azərbaycanın tunc və ilk dəmir dövrü tarixi inkişafı haqqında məlumat 
verirlər. O, burada üzə çıxardığı abidələrin ən nəfislərini Parisin Sen Jermen 
muzeyinə göndərdi. Bu materialları sonralar elmi baxımdan tədqiq edən Jak de 
7 
 
Morqan belə bir konsepsiya irəli sürdü ki, Azərbaycan ərazisində ilk insanlar tunc 
dövründə, miqrasiya yolu ilə məskunlaşmışlar. 
1901-ci ildə Tiflisdə Moskva Arxeoloji Cəmiyyətinin Qafqaz şöbəsi təsis 
edildi. 1905-ci ildə Moskva Arxeoloji Cəmiyyətinin Tiflis şöbəsinin razılığı ilə 
ehtiyatda olan zabit Skinder V.A. Gəncəçay ərazisində, Kirovabadla (Yelizavetpol) 
Xanlar (Yelenedorf) arasındakı sahədə 7 kurqan və Çovdar kəndi yaxınlığında 2 
daş qutu qəbiri aşkar etdi. Əldə etdiyi materialların tədqiqi nəticələrini 1906-cı ildə 
çap etdirdiyi «Опыт археологической разведки» adlı kitabında ümumiləşdirdi. 
1908-сi ildə isə dağ mühəndisi Ferdinand Lass Daşkəsən və Quşçu kəndi 
ərazisində 7 daş qutu qəbiri açdı. Onun buradan aşkar etdiyi abidələrin yalnız bir 
qismi Xanlar ölkəşünaslıq muzeyinə daxil ola bildi. Digərlərinin ünvanı məlum 
deyil. 
1908—1920-ci illərdə V. Ter-Qukasov Gəncəçay ərazisində arxeoloji 
kəşfiyyat işi aparmış və Azərbaycanın tunc dövrü tarixinə dair bir sıra maddi-
mədəniyyət abidələri aşkar etmişdir. V. Ter-Qukasov 1913-cü ildə Quşçu kəndi 
yaxınlığında apardığı qazıntı işləri nəticəsində daş qutu qəbirlərindən üzə çıxardığı 
abidələri və yerli əhalidən əldə etdiyi tuncdan hazırlanmış əşyaları, gil qab 
qalıqlarından ibarət materialları sistemə salmış və Gürcüstan Dövlət muzeyinə 
bağışlamışdı. 
Xanlarda müəllimlik edən almaniyalı O. Vensel və D. Berman bu ərazidə 
bir neçə yeni kurqanı sistemsiz və özbaşına açmış, onlardan aşkar edilən maddi 
abidələrin ən nəfisini Almaniyaya göndərmiş, «qiymətli» saymadıqlarını isə məhv 
etmişlər. 
Azərbaycanın arxeoloji cəhətdən tədqiqinin dövrümüzə gəlib çatan 
materiallarının təhlili göstərir ki, onlar, əsasən, Azərbaycanın qədim tarixinin, e. ə. 
II minilliyin II yarısından başlayaraq I minilliyin I yarısına qədər olan dövrünü 
əhatə edir. 
Azərbaycan tarixinin, o cümlədən onun qədim dövrü tarixinin öyrənilməsi 
və yazılmasında respublikada ilk elmi-pedaqoji mərkəz olan və 1922-ci ildən 
fəaliyyətə başlayan Azərbaycan Dövlət Universitetinin şərqşünaslıq fakültəsi 
mühüm rol oynayıb. 
1920-ci ildə Azərbaycan Dövlət Tarix Muzeyi, 1923-cü ildə «Azərbaycan 
tədqiq və tətəbbə cəmiyyəti» («Azərbaycanı tədqiq edən və öyrənən cəmiyyət») və 
s. mərkəzlər təşkil edildi. Bu mərkəzlər, xüsusilə 1929-cu ilə qədər fəaliyyət 
göstərən «Azərbaycanı tədqiq edən və öyrənən cəmiyyət» Azərbaycanın tarixini, o 
cümlədən, onun qədim dövrü tarixinə dair materialların toplanması, qeydə 
alınması, sistemə salınması və qismən dərc edilməsi sahəsində xeyli iş gördü. 
İ. Meşşaninov 1926-cı ildə çap etdirdiyi «Azərbaycandan tapılmış Assuriya 
muncuğu» adlı məqaləsində göstərirdi: Mən, mənim üçün doğma olan 
Azərbaycanı, onun qədim  maddi-mədəniyyət abidələrini intensiv öyrənməklə 
məşğul olan yerli həmkarlarımla birlikdə tədqiq etməyə başladım. 
8 
 
T. Passek, B. Latıninin apardıqları arxeoloji axtarışlar zamanı aşkar edilən 
maddi-mədəniyyət abidələri tunc dövrünün sonu, dəmir dövrünün əvvəllərini əhatə 
edirdi. 
20-ci illərin ortaları və ikinci yarısında ilk dəfə olaraq Azərbaycanın qısa 
tarixini yazmağa səy göstərildi. Bu sahədə ilk təşəbbüsü Y. A. Paxomov və iki il 
sonra isə V. M. Sısoyev etdi. 
Y. A. Paxomovun və V. M. Sısoyevin yazdıqları Azərbaycan tarixinə dair 
əsərlər o dövrün mütərəqqi hadisəsi idi. İlk dəfə olaraq Azərbaycanın tarixi 
xronoloji ardıcıllıqla, tunc dövrünün sonu və dəmir dövrünün əvvəllərindən XIX 
əsrin birinci rübünün sonlarına qədərki dövrün tarixinin işıqlandırılmasına təşəbbüs 
edilmişdir. Hər iki əsərdə Qafqaz albanlarının tarixi və onunla bağlı olan siyasi 
məsələlər şərh edilmişdir. 
V. M. Sısoyevin «Azərbaycan tarixinin qısa oçerki (Şimal)» və həm də 
Azərbaycan SSR orta məktəb şagirdləri üçün yazdığı «Azərbaycan tarixinə giriş 
oçerki»
*
 adlı kitablarında Azərbaycanın qədim tarixi, əsasən onun tunc və ilk dəmir 
dövrü tarixi məsələlərinə daha ətraflı nəzər salır və oxucuda o dövr haqqında 
təsəvvür yaranmasına səy göstərir. 
«Azərbaycan tarixinin qısa oçerki (Şimal)» adlı kitabın «Qədim dövrdən 
Arşakı dövrünə qədər» adlanan I fəslində Azərbaycanın qədim dövrünün tədqiqinə 
nəzər salınır. Kitabın mənbəşünaslıq əsasını Assuriya-Babil, Xett-İran 
(Əhəmənilər), Urartu və ya Van mixi yazıları təşkil edir. İndiyə qədər (XX əsrin 
20-ci illərinə qədər) 150-yə qədər mixi yazı aşkar edilmişdir. Lakin onlardan heç 
biri də Şimali Azərbaycan ərazisində aşkar edilməmişdir. Bunun səbəbini V. M. 
Sısoyev bu ərazinin Urartu dövləti təsirinə məruz qaldığını, Urartu dövləti hakim 
dairələrinin burada olmamaları faktı kimi qeyd edir. Van mixi yazılarına yaxından 
bələd olan V. M. Sısoyev qeyd edir ki, bu yazılarda Şimali Azərbaycanın əhatə 
etdiyi ərazidə yaşayan bəzi tayfaların, xüsusən udinlərin və albanların adları 
çəkilir. Bu baxımdan həmin yazılara diqqət yetirmək, onları tədqiq etmək mühüm 
elmi əhəmiyyət kəsb edir. 
Görkəmli şərqşünas akademik V. V. Bartold da Azərbaycanın qədim tarix 
salnaməsinə bəzi yeni səhifələr gətirmişdir. O, Azərbaycan Dövlət Universitetinin 
şərqşünaslıq fakültəsində oxuduğu və 1925-ci ildə çapdan çıxan «Müsəlman 
aləmində kaspiətrafı vilayətlərinin yeri» adlı mühazirələr toplusunda Azərbaycanın 
qədim tarixi məsələlərinə diqqət yetirir. 
«Azərbaycanı tədqiq edən və öyrənən cəmiyyət»  1926-cı ilin yayında akad. 
İ. İ. Meşşaninovun, həmin ilin payızında isə A. A. Millerin rəhbərliyi altında ilk 
geniş arxeoloji ekspedisiyalar təşkil etdi. Azərbaycanın arxeologiya elminin ilk 
nümayəndələrindən biri olan Davud bəy Şərifov 20-ci illərin ortalarında 
                                                          
* V. M. Sısoyev bu «Oçerk»lə orta məktəblər üçün Azərbaycan tarixinə dair dərsliyin yazılmasının 
əsasını qoydu. 
 
9 
 
Yaloylutəpə qədim yaşayış yerində apardığı qazıntı işləri zamanı yurdumuzun 
qədim mədəniyyətinə dair bir sıra qiymətli tapıntılar üzə çıxartdı. Məhz bu 
ekspedisiyalarla Azərbaycanın arxeoloji cəhətdən planlı və sistemli öyrənilməsinin 
təməli qoyuldu. Azərbaycan arxeologiyasının planlı şəkildə öyrənilməsində 1923-
cü ildə təşkil edilən «Azərbaycan Arxeoloji komitəsi» mühüm  rol oynamışdı.  
1925—1926-cı illərdə təşkil edilən ekspedisiyalar nəticəsində Dağlıq 
Qarabağ, Qafqaz Albaniyasının paytaxtı Qəbələ, Gəncə qəzasına daxil olan Çövdar 
kəndi və Naxçıvan Muxtar Respublikası ərazilərində arxeoloji qazıntı işləri 
aparıldı. Qazıntı işlərinin nəticələri qruplaşdırıldı və onların ilk arxeoloji xəritələri 
tərtib edildi. Qazıntılar zamanı 29 qədim maddi-mədəniyyət abidəsi qeydə alındı. 
Bu illərdə ilk dəfə olaraq arxeoloji qazıntı işləri nəticəsində aşkar edilən 
maddi-mədəniyyət abidələri, habelə ayrı-ayrı muzeylərdə saxlanılan materiallar 
sistemə salındı və ümumiləşdirildi. T. Passek və B. Latınin «Azərbaycanı tədqiq 
edən və öyrənən cəmiyyət»in materialları səhifələrində çap etdikləri «Şimali 
Azərbaycanın qədim tarixi» və «Tarixdən əvvəl Azərbaycanın oçerki» adlı 
əsərlərdə respublika ərazisində aparılan qazıntıların nəticələri ümumiləşdirilir və 
habelə 20-ci illərin ortalarında vətənimizin qədim tarixini öyrənmək məqsədilə 
təşkil edilən arxeoloji və etnoqrafik ekspedisiyaların yığcam  icmalı  verilir. Həmin  
icmalda Azərbaycanın ərazisindən tapılan maddi-mədəniyyət abidələrinin harada, 
hansı muzeylərdə saxlandığı, onların kimlər tərəfindən öyrənildiyi və nəticələrinin 
hansı elmi arxeoloji məcmuələrdə çap edildiyi barədə məlumat verilir. 
1926-cı ildə akademik İ. İ. Meşşaninov və A. A. Millerin rəhbərliyi altında 
Naxçıvandan 18 km cənubda yerləşən Qızılvəng monastrı
*
 yaxınlığında aparılan 
qazıntı işləri nəticəsində aşkar edilən tunc dövrü mədəniyyətinə aid zəngin material 
bir çox tədqiqatçıların diqqətini özünə cəlb etdi. Burada əldə edilmiş maddi-
mədəniyyət    abidələrini öyrənən İ. İ. Meşşaninov Azərbaycanın qədim tarixi üçün 
onların çox böyük elmi əhəmiyyətə malik olduğunu qeyd edirdi. 
Ekspedisiyanın iştirakçısı, 1926-cı ildən «Azərbaycanı tədqiq edən və 
öyrənən cəmiyyət»in və «Azərbaycanın qədim və incəsənət abidələrini qoruyan 
komitə»nin əməkdaşı, İshaq Cəfərzadə göstərir ki, ekspedisiya zamanı Qızılvəng 
monastrının qapılarının birinin üzərinə geydirilmiş daşüstü yazı aşkar edilmişdir. 
Bu daş parçası üzərindəki yazıda Naxçıvan ərazisinin Atropatakan, yəni qədim 
Azərbaycan ərazisi olduğu göstərilirdi. Həmin yazı sonralar yoxa çıxmışdı. 
1926-cı ildə Azərbaycanın arxeoloji cəhətdən öyrənilməsi məqsədi ilə təşkil 
edilən ekspedisiyanın tərkibində Azərbaycanın bir sıra gənc arxeoloq və 
etnoqrafları—İ. Cəfərzadə, Ə. Ələkbərov, Ə. Ələsgərzadə, İ. Əzimbəyov, V. M. 
Sısoyev, İ. P. Şeblıkin və b. iştirak etmişlər. Onların apardıqları arxeoloji və 
                                                          
* 1896-cı ildə ilk dəfə rus zabiti Fyodorov Qızılvəngdə qazıntı işləri aparmış və bir sıra qiymətli maddi-
mədəniyyət abidələri aşkar etmişdir. Lakin onların çox hissəsi qeydə alınmamışdır. 
 
10 
 
etnoqrafik axtarışlar nəticəsində babalarımızın həyat tərzi və yaşayışı haqqında 
məlumat verən materiallar qeydə alınmışdır. 
20-ci illərin ortalarında görkəmli arxeoloq-etnoqraf Ə. Ələkbərov Quruçay 
və Köndələnçay vadisində yerli maldar əhalinin həyat tərzini öyrənmək məqsədi ilə 
apardığı tədqiqat işləri zamanı təsadüfən küp qəbirlərə rast gəlir. Bununla da Ə. 
Ələkbərov tarixi ədəbiyyatda ilk dəfə olaraq küp qəbirlərin yayılmasının tarixi 
coğrafiyası haqqında əvvəllər mövcud olan mülahizələri xeyli dürüstləşdirir. 
1927—1928-ci illərdə respublikanın arxeoloji baxımdan öyrənilməsinin 
sahəsi daha da genişlənir. Bu illərdə Qafqaz tarixi-arxeoloji institutunun iştirakı ilə 
təşkil edilən ekspedisiyalar nəticəsində Araz çayı boyu, Culfa şəhəri və onun 
yaxınlığındakı Xanağa kəndi (Noraşen), Xaraba-Gilan ərazisində ilk şəhər 
mədəniyyəti üzə çıxarıldı və öyrənildi. 
Respublikanın ərazisində aparılan arxeoloji qazıntı işləri zamanı əldə edilən 
maddi-mədəniyyət abidələri materiallarını tədqiq edən akademik İ. İ. Meşşaninov 
1932-ci ildə Zaqafqaziyada və o cümlədən Azərbaycanda siklopik tikinti 
mədəniyyəti tarixi haqqında ümumiləşdirilmiş əsər çap etdirdi
1
. 
30-сu illərin ortalarında (1934—36-cı illərdə) istedadlı alim Ə. Ələkbərov 
Naxçıvan ərazisində arxeoloji tədqiqatı genişləndirmiş və tunc dövrü mədəniyyəti 
tarixinə aid bir sıra yeni abidələr aşkara çıxarmışdır. 
20-ci illərin ortalarından etibarən İ. İ. Meşşaninov, A. A. Miller, T. S. 
Passek, B. A. Latınin və b. yaxından iştirakı ilə Azərbaycanın müxtəlif zonalarında 
aparılan arxeoloji axtarışlar nəticəsində zəngin maddi-mədəniyyət abidələri aşkar 
edilib ünvanlaşdırıldı. Azərbaycanın arxeoloji cəhətdən müntəzəm öyrənilməsində, 
bu illərdə yaradılan başqa bir elmi mərkəzlərlə yanaşı, 1927-ci ildə təşkil edilən 
«Azərbaycanın Tarix, İncəsənət və Təbiət Abidələrini Qoruyan Komitə» mühüm 
rol oynamışdır. 
20-ci və 30-cu illərin əvvəllərində Azərbaycan ərazisində aparılan arxeoloji 
və etnoqrafik axtarışlar və üzə çıxarılan tapıntılar «Azərbaycan Arxeoloji 
Komitəsinin əsərləri» (1925-1926), «Azərbaycanı Tədqiq və Tətəbbə Cəmiyyətinin 
xəbərləri» (1926-1929), «Azərbaycanın Tarix, İncəsənət və Təbiət Abidələrini 
Qoruyan Komitənin xəbərləri» (1927-1929) və b. jurnallarda nəşr edildi. 
30-cu illərin əvvəllərindən etibarən Azərbaycanı tədqiq edən və öyrənən 
mərkəzlərin fəaliyyət dairəsi xeyli genişlənir. 1929-cu ildə Azərbaycanı tədqiq 
edən və öyrənən cəmiyyətin bazası əsasında Azərbaycan Elmi Tədqiqat İnstitutu 
(Az ETİ) təşkil edildi. «Cəmiyyətin» tarix-etnoqrafiya bölmələri tarix-etnoqrafiya 
şöbəsi kimi elmi tədqiqat institutunun tabeliyinə verildi. İnstitutun tarix-
etnoqrafiya şöbəsi Azərbaycan etnoqrafiyasının öyrənilməsi işini bir xeyli 
canlandırdı. Şöbənin elmi fəaliyyətində Ə. Ələkbərov yaxından iştirak etmişdir. O, 
topladığı maddi-mədəniyyət abidələrini və qədim yazılı ədəbiyyatdan əldə etdiyi 
                                                          
1 И.И. Мещанинов. «Циклопические сооружание Закавказья, «Изд. ГАИМК», л., т. в. вып. 4-7, Л., 
1932. 
11 
 
materialları qarşılıqlı surətdə tədqiq etməklə «Azərbaycanlılar» adlı əsərini yazıb 
başa çatdırdı. Əsərdə ilk dəfə azərbaycanlıların qədim xalqlardan olduğunu 
əsaslandırmağa səy göstərilir və «Azərbaycanlılar» termininin meydana gəlməsi 
tarixi, həmçinin bu anlayışın toponimik və linqvistik kökləri müəyyən dərəcədə 
aydınlaşdırılır. 
30-cu illərin ortalarında Azərbaycanın arxeoloji, etnoqrafik, dilçilik, 
numuzmatik, memarlıq və incəsənət tarixi baxımından öyrənilməsi sahəsi də xeyli 
genişləndi. Bu illərdə 80-dən çox elmi ekspedisiya təşkil edildi. Elmi axtarışlar 
zamanı 60-a qədər yeni abidə aşkar edildi. Bir çox qəbirlər üzərində təpə tədqiq 
edilib qeydiyyata alındı. 
1939-cu ildə tarix, arxeologiya, etnoqrafiya və ədəbiyyat institutu əsasında 
müstəqil tarix institutu təşkil edildi. Aparılan tədqiqat işlərinin nəticələri bu dövrdə 
nəşr edilməyə başlayan «Azərbaycan tarixinə dair mənbələrin icmalı» adlı topluda 
çap edilirdi. 
1928-ci ildə təşkil edilən, 1929-cu ildən «Azərbaycanı öyrənən və tədqiq 
edən cəmiyyət»in şöbəsinə çevrilən Xanlar ölkəşünaslıq muzeyi əməkdaşları Y.  
Hummelin rəhbərliyi altında Gəncəçay vadisində qazıntı işləri apardılar və ilk dəfə 
olaraq neolit və eneolit dövrünə aid mədəniyyət nümunələri aşkar etdilər.  1934-cü 
ildə SSRİ Elmlər Akademiyası Zaqafqaziya filialının Azərbaycan şöbəsi Şamxor—
Gədəbəy zonasını arxeoloji baxımdan öyrənmək üçün elmi ekspedisiya təşkil etdi. 
Aparılan arxeoloji axtarış zamanı 50-yə yaxın qala tipli siklopik tikinti abidələri 
aşkar edildi və qeydə alındı. 1937-ci ildə SSRİ Elmlər Akademiyasının maddi-
mədəniyyət, dil və ədəbiyyat şöbəsinin Azərbaycan filialının təşkil etdiyi elmi   
ekspedisiya Dəstəfur, Şamxor, Xanlar, Gədəbəy («Xocalı Gədəbəy mədəniyyəti») 
rayonlarında arxeoloji axtarış dairəsini daha da genişləndirdi. 
Ekspedisiyanın məqsədi bu regionda aşkar edilən qədim yaşayış 
məskənlərinin, siklopik tikinti abidələrinin yayılma dairəsini təyin etmək idi. 
Tədqiqat işləri zamanı Dəstəfur, Şamxor, Gədəbəy rayonları ərazisində bir sıra 
yeni maddi-mədəniyyət abidələri aşkar edilib qeydə alındı. Ekspedisiyanın 
iştirakçılarından İshaq Cəfərzadə tədqiqatın nəticələrini 1938-ci ildə nəşr etdirdiyi 
«Azərbaycanın siklopik tikintiləri» adlı əsərində ümumiləşdirdi.  
1937-ci ildən SSRİ Elmlər Akademiyasının Azərbaycan filialının tarix, dil 
və ədəbiyyat institutunun maddi-mədəniyyət bölməsinin rəhbəri Ə.Ələkbərov 
Azərbaycanın arxeoloji və etnoqrafik tədqiqi və Azərbaycanda arxeologiya və 
etnoqrafiya elminin inkişaf etdirilməsi  işində yaxından iştirak etmiş və bu sahədə 
bir sıra faydalı tədbirlərin təşəbbüsçüsü, təşkilatçısı və iştirakçısı olmuşdur. 30-dan 
artıq qiymətli elmi əsərin müəllifi olan Ə.Ələkbərov Zaqafqaziya  arxeologiyasında  
əhəmiyyətli yer tutan küp və sinifli cəmiyyətin təşəkkül tapması dövrünə aid olan 
qəbirlərin, onların ayrı-ayrı tiplərinin, küp qəbirlərinin yayılma coğrafiyasının, 
xronoloji əhatə dairəsinin müəyyən edilməsinin görkəmli tədqiqatçısı olmuşdur. 
12 
 
Şərq ölkələri arxeologiyasında çox diqqətlə tədqiq edilən və öz elmi 
əhəmiyyətinə görə mühüm yer tutan boyalı qablar mədəniyyəti alimin diqqətini 
cəlb edən mühüm sahələrdən biri olmuşdur. Onu da deyək ki, Azərbaycanda qədim 
şəhər mədəniyyəti kimi mühüm bir məsələnin qoyuluşu da Ə. Ələkbərovun adı ilə 
bağlıdır. 
1930—1940-cı illərdə Y. İ. Hummel Gəncəçay hövzəsində apardığı geniş 
arxeoloji qazıntı işləri nəticəsində tunc dövrünə aid bir sıra qəbirlər və b. maddi 
abidələr aşkara çıxartdı və tədqiq etdi. O, Zaqafqaziyanın arxeoloji tədqiqi 
tarixində ilk dəfə olaraq paleobotanika materiallarına diqqət yetirdi. Beləliklə, 30-
cu illərin ikinci yarısında Ə. Ələkbərov, İ. Cəfərzadə, Y. Hummelin başçılığı   
altında aparılan arxeoloji qazıntı işləri nəticəsində çoxlu miqdarda maddi-
mədəniyyət abidələri aşkar edildi. Bu materiallar Azərbaycanın neolit, tunc və 
dəmir dövrünün əvvəlləri haqqında qiymətli məlumat verirdilər. Onların 
ümumiləşdirilməsi əsasında Azərbaycanın e. ə. II minilliyin sonu,  I  minilliyin  
əvvəlləri tarixi haqqında bir sıra yeni fikir söyləmək mümkün oldu. Bu axtarışların 
nəticələri Azərbaycanın qədim tarixinin öyrənilməsi dairəsini və onun tarixi 
coğrafiyasını xeyli genişləndirdi. 1941-ci ildə Uzuntəpə (Muğan düzü) nekropolu 
aşkar edildi. 
İ. Cəfərzadə 30-cu illərin ortalarından keçən dövr ərzində arxeoloji 
axtarışlar nəticəsində aşkar edilən maddi-mədəniyyət abidələrinin geniş tədqiqinə 
əsaslanaraq belə bir elmi nəticəyə gəldi ki, Azərbaycan qədim insanların ilk 
məskənlərindən olmuşdur. 
Alim Abşeronda daş alətin aşkar edilməsi faktına əsaslanaraq bu regionda 
qədim insanların yaşadıqları haqqında əvvəllər söylənilən fərziyyələrin real 
olduğunu sübuta yetirdi. Daş arşinin (daş bıçaq) tapılması Azərbaycanın arxeoloji 
cəhətdən öyrənilməsində, burada paleolit dövrü mədəniyyətin yayıldığını, ilk 
qədim insanların əmək fəaliyyətinə başladığını söyləməyə imkan verdi. Sonrakı 
elmi axtarışlar göstərdi ki, bu regionda həyat 400 min il bundan qabaq başlamışdır. 
Azərbaycanın arxeoloji və geoloji tədqiqi zamanı aşkar edilən nəsli kəsilmiş 
heyvan növlərinin qalıqları bunu bir daha isbat edir. 
İ. Cəfərzadənin Abşeron yarımadasının cənubunda yerləşən Qobustanda 
aşkar etdiyi qayaüstü təsvirlər 40—50-ci illərdə Azərbaycan arxeologiya elmində 
mühüm kəşf idi. Bu qayaüstü rəsmlər ilk dəfə 30-cu illərin sonlarında diqqəti cəlb 
etmişdir. Böyük Vətən müharibəsinin başlanması ilə əlaqədar onları tədqiq etmək, 
bu rayonda fundamental elmi axtarışlar aparmaq işi təxirə salınmış və onların 
müntəzəm tədqiqinə yalnız 1947-ci ildən başlanmışdır. 
Müharibədən sonra Azərbaycanın arxeoloji baxımdan öyrənilməsinin 
coğrafi ərazisi xeyli genişləndi. 1945-ci ildə təsis edilən Azərbaycan SSR Elmlər 
Akademiyasının  Tarix  İnstitutu  Azərbaycanın  arxeoloji cəhətdən tədqiq edilməsi 
işini bərpa edib, onu daha da canlandırdı. Bununla da respublikanın kompleks 
arxeoloji təlqiqi başlandı. Mingəçevir SES-nin tikintisi ilə əlaqədar Kür çayı 
13 
 
sahilində aparılan arxeoloji tədqiqatlar bu qədim diyarın bir sıra mühüm tarixi 
sirlərinin aşkar edilməsinə imkan verdi. S. M. Qazıyevin rəhbərliyi ilə aparılan 
Mingəçevir qazıntıları (1946—1953-cü illər) Azərbaycan arxeologiya elminin 
inkişafında böyük rol oynamış, milli tarixçi arxeoloqların hazırlanması üçün əsl 
məktəb olmuşdur. Bu arxeoloji tədqiqatlar nəticəsində Azərbaycan tarixinin ilk 
tunc  (e. ə. III minillik) dövründən başlamış orta əsrlərə (XVI—XVII əsrlərə) 
qədərki geniş bir tarixi dövrün mədəniyyətini özündə qoruyub saxlayan yaşayış 
yerləri və qəbir abidələri aşkar edildi, 40 mindən artıq maddi-mədəniyyət qalıqları 
üzə çıxarılıb qeydə alındı. Tədqiqatların nəticələri nəşr edilən «Qədim 
Mingəçevir», «Mingəçevirin küp qəbirlər albomu», «Mingəçevir III—VIII 
əsrlərdə», «Azərbaycanın maddi-mədəniyyəti» adlı məqalələr toplusu və b. 
əsərlərdə ümumiləşdirildi.  
Azərbaycanın qədim dövrünün arxeoloji abidələr əsasında öyrənilməsində 
görkəmli arxeoloq kimi tanınan və bir sıra qiymətli elmi əsərlərin müəllifi olan 
Osman Həbibullayevin başçılığı ilə Naxçıvan ərazisində aparılan qazıntı işləri 
nəticəsində aşkar edilən zəngin maddi-mədəniyyət abidələri mühüm elmi 
əhəmiyyət kəsb edir. Naxçıvan şəhərindən 8 km şimal-şərqdə yerləşən Kültəpə 
kəndi ərazisindəki çoxtəbəqəli qədim yaşayış yerində aparılan arxeoloji qazıntılar 
(1951—1964-cü illər) nəticəsində aşkar edilən zəngin materiallar Zaqafqaziyanın, 
xüsusən Azərbaycanın eneolit və tunc dövrü mədəniyyətlərinin sirlərini açmaq, bu 
tarixi dövrün insanlarının həyat tərzi, ictimai quruluşu haqqında yeni elmi 
ümumiləşdirmələr etmək, fikir aydınlığı yaratmaq mümkün oldu. 
Naxçıvan ərazisinin möhtəşəm və mürəkkəb qədim abidələr silsiləsinə aid 
olan I, II Kültəpə, Qızılvəng nekropolu və b. qədim yaşayış yerlərində aşkar edilən 
maddi-mədəniyyət qalıqları nəinki Azərbaycanın, hətta bütün Qafqazın ən qədim 
tarixinin eneolit və tunc dövrü mədəniyyətlərinin, eləcə də ölkəmizin qədim dövrü 
tarixinin bəzi mühüm məsələlərini öyrənmək üçün zəngin elmi laboratoriyadır. 
Kültəpə abidələri Zaqafqaziya arxeologiyasında xüsusi elmi əhəmiyyəti olan «Kür-
Araz mədəniyyəti»nin (ilk tunc dövrü mədəniyyəti) xüsusiyyətlərini 
müəyyənləşdirməyə imkan vermişdir. Bu abidələrin öyrənilməsi nəticəsində 
Azərbaycan ərazisində altı min il bundan əvvəl yerli zəmin əsasında 
metallurgiyanın və metalişləmə sənətinin meydana gəlib yayılmağa başladığı 
barədə fikir söyləmək mümkün oldu. 
Azərbaycan arxeologiyasının müharibədən sonrakı illərdəki uğurlu 
axtarışları və qiymətli tapıntıları respublikada elmin bir sıra yeni sahələrinin — 
etnoqrafiyanın, epiqrafiyanın, numizmatikanın, heraldikanın (qədim gerbləri 
öyrənən elm), memarlığın və başqa qovuşuq elm sahələrinin inkişafına əsaslı təkan 
oldu. 
  
  
14 
 
II  f ə s i l 
 
DAŞLAR DANIŞIR 
 
Xalq arasında məsəl var: «—Daş olsaydım ərirdim, torpaq idim dayandım». 
Daşlar da insan kimi torpaqdan yaranır. Sonra onlar da insanlar kimi torpağa 
qayıdır, ovulur, yerə qarışıb torpaq olur. Daşları əridən torpaq, lakin ona can verən, 
soraqlı edən insanın — Azıx adamının çənəsini 400 min il qoynunda hifz edib 
saxlamış və dünyaya bəyan etmişdir ki, indiki azərbaycanlıların ulu babaları bu 
kainatın ilk sakinlərindən olmuşlar. 
F. Engels «Ailənin, xüsusi mülkiyyətin və dövlətin mənşəyi» adlı əsərində 
mədəniyyətin tarixdən əvvəlki dövrünü vəhşilik, barbarlıq və sivilizasiyadan ibarət 
olan 3 pilləyə bölür və qeyd edir ki, bu pillələr yaşayış vasitələri istehsalındakı 
tərəqqiyə uyğun olaraq bir-birini əvəz etmişdir. 
Vəhşiliyin aşağı pilləsində yaşayan insanlar təbiətin onlara bəxş etdiyi 
qidadan—meyvə, qoz, kök və s. istifadə etmişlər. Bu dövr insanların heyvanlar 
aləmindən ayrıldığı dövr idi. Vəhşiliyin orta pilləsində insanlar balıq və s. ərzaqdan 
istifadə edirlər. Onların odla ilk tanışlığı da bu pillədə başlayır. Balıqdan ərzaq 
məmulatı kimi istifadə etmək və od əldə etmək, bunların hər ikisi təbii surətdə bir-
birilə bağlıdır. Balıq odun gücünə ərzaq üçün yararlı məmulat ola bilmişdir. 
Azərbaycan tarixçilərindən İ. Cəfərzadənin, M. M. Hüseynovun uzunmüddətli və 
gərgin arxeoloji axtarışları nəticəsində toplanılan maddi-mədəniyyət abidələrinin 
kompleks şəkildə öyrənilməsi ilə belə bir elmi ümumiləşmə edildi ki, Zaqafqaziya 
və xüsusən Azərbaycan insanın odla tanış olduğu ilk regionlardan biri, bəlkə də 
birincisi olmuşdur. 
Azərbaycanın iqlim şəraiti, çayların bolluğu və ərazisinin müəyyən bir 
hissəsinin dənizlə əhatə olunması bu ölkənin ilk yaşayış məskənləri olmasına 
imkan vermişdir. Arxeoloji tədqiqatlar bunu sübut edirlər. İnsan yaşayışının bu 
pilləsində qədim insanların yaşayış vasitələri istehsalında istifadə edilən əmək aləti 
cilalanmış daş alətlər olmuşlar. 50-ci illərin əvvəllərinə qədər aparılan arxeoloji 
axtarışlar zamanı Azərbaycan ərazisində bu tipli istehsal vasitələri aşkar 
edilməmişdir. Bununla belə, Qobustan qayaüstü rəsmləri içərisində yemək 
hazırlanan çalaların, «qazma sobaları» xatırladan rəsmlərin olması burada ilk 
insanların vəhşiliyin orta pilləsində yaşadıqlarını fərz etməyə əsas verir. Qobustan 
qayaüstü təsvirləri burada yaşayan qədim insanların ov aləti kimi ox və kamandan 
da istifadə etdikləri barədə məlumat verirlər. Bu, onlara balıqçılıqla yanaşı 
ovçuluqla da məşğul olmağa və beləliklə, əlavə ərzaq ehtiyatı əldə etməyə imkan 
vermişdir. 
Vəhşiliyin yuxarı pilləsi kaman və oxun ixtirası ilə başlayır. Onların ixtira 
edilməsi insanların geniş həyat təcrübəsinə və inkişaf etmiş əqli qabiliyyətə malik 
olmalarına parlaq sübutdur.  
15 
 
Qobustan qayaüstü təsvirlərin aşkar edilməsi və onların öyrənilməsi 
Azərbaycan ərazisində qədim insanların vəhşiliyin yuxarı pilləsi dövründə yaşayıb 
yaratdıqlarını sübut edir. Lakin qeyd etmək lazımdır ki, bu fərziyyə yalnız son 
zamanlar, 60-cı illərdən etibarən başlanan geniş miqyaslı və planlı arxeoloji 
tədqiqat işləri nəticəsində elmi cəhətdən sübut edildi. 60-cı illərə qədərki 
Azərbaycan tarixşünaslığında respublikanın ərazisində yaşayan insanların daş 
dövrü ilə mis dövründan ibarət olan keçid dövründə — eneolit dövründə 
məskunlaşdıqları fərz edilmişdir. 
Məlumdur ki, metal qədim insanların məişətində, onların şüuru və mənəvi 
tərəqqisində mühüm rol oynamışdır. Qədim insanlar qızıl və gümüş metalla tanış 
olsa da, insanların iqtisadi və mənəvi inkişafında mis başlıca rol oynamışdır. 
Qədim insanlar qızıldan və gümüşdən yalnız zinət və bəzək şeyləri kimi istifadə 
etdikləri halda, misdən istehsal aləti, silah və s. hazırlamışlar. Məhz bu mənada mis 
qədim insanın həyatında və onun məişətində inqilabi rol oynamışdır. Azərbaycanın 
ərazisində yaşayan qədim insanların mislə tanışlığı və ondan istifadə etməsi eneolit 
dövründən başlanmışdır. Arxeoloji tədqiqatlar sübut etdi ki, Qafqazda, o cümlədən 
Azərbaycan ərazisində e. ə. V—IV minilliklərdə misdən əmək aləti və silah 
hazırlanmağa başlanmışdır. Lakin misdən hazırlanan alət və silahlar praktiki 
cəhətdən əlverişli olmadığı üçün qədim insanlar misi qalayla qarışdırıb tunc əldə 
etdilər. İndiyə qədər tuncdan hansı ölkədə ilk dəfə istifadə edilməsi dəqiq müəyyən 
edilməmişdir. Lakin bu bir həqiqətdir ki, mis yataqları ilə qalay yatağının yaxın 
olduğu region tunc dövrünün ilk vətəni olmuşdur. Onu da deyək ki, qədim insanlar 
qalayla tanış olana qədər mərgümüşdən (mışyak) istifadə etmişlər. Deyilən 
fərziyyələri ümumiləşdirdikdə belə bir nəticəyə gəlmək olar ki, Qafqaz, o 
cümlədən Azərbaycanda mis yataqlarının çox geniş olması və mərgümüş 
ehtiyatının da zəngin olması burada qədim insanların tunc mədəniyyəti ilə daha 
erkən tanış olmalarına imkan vermişdir. Bu fərziyyəni Kültəpə və b. arxeoloji 
tapıntıları sübut etdilər. 
Geoloji tədqiqatlar həm də sübut edir ki, Azərbaycan ərazisində qalay 
olmamışdır. Onu buraya kənardan—Ön Asiyadan gətirmişlər. Eyni zamanda 
təbiidir ki, qalay qədim zamanlarda Azərbaycanın qonşu ölkələrlə iqtisadi 
əlaqələrinin inkişafında və o ölkələrin ictimai həyat tərzi ilə tanışlığında da ilk 
mühüm vasitə olmuşdur. 
Görkəmli arxeoloqlar İ. Cəfərzadə, S. M. Qazıyev və b. 50-ci illərə qədər 
apardıqları qazıntı-axtarış işləri nəticəsində aşkar edilən maddi-mədəniyyət 
abidələrinin tədqiqinə əsasən sübut etdilər ki, Azərbaycanda, eləcə də bütövlükdə 
Qafqazda erkən tunc dövrü e. ə. III minillikdə başlanmışdı. Xalis misdən 
hazırlanan əmək alətləri və silahlar praktiki cəhətdən əlverişli olmadığı üçün onlar 
məişətdə daş alətləri sıxışdırıb aradan çıxara bilməmişdir, hətta mislə qalayın 
qatışığından ibarət olan tuncun əldə edilməsi də daşdan hazırlanan istehsal 
vasitələrini məişətdən çıxarmağa qadir olmadı. 
16 
 
Daşdan və habelə misdən hazırlanan əmək alətləri, ev əşyaları qəbilə 
üzvlərinin ümumi malı hesab olunmuşdur. Güman etmək olar ki, bu dövrdə 
matriarxat quruluşu mövcud olmuşdur. 
İlk mülkiyyət tayfa mülkiyyəti olmuşdur. Azərbaycanda tayfa mülkiyyəti e. 
ə. III minilliyin II yarısında meydana gəlmişdir. Müharibəyə qədərki dövrdə bu 
ərazidə qədim insanların mis dövründə yaşadıqları fərz edildiyi halda, son 
axtarışların nəticələri göstərdi ki, burada yaşayıb-yaradan qədim tayfalar insan 
cəmiyyətinin ilk pillələrinə mənsub olmuşlar. 50-ci illərdən Azərbaycan 
tarixşünaslığında ilk dəfə olaraq qədim daş dövrünə: muster mədəniyyətinə aid bir 
neçə mağara aşkar edildi. Daş dövrünə aid maddi-mədəniyyət abidələrinin 
öyrənilməsinin nəticələri ayrı-ayrı elmi əsərlərdə ümumiləşdirildi. 
1953-cü ildə Azərbaycan SSR EA Tarix və Fəlsəfə İnstitutu S. N. 
Zamyatinin rəhbərliyi altında Azərbaycanın daş dövrünü tədqiq etmək məqsədilə 
elmi ekspedisiya təşkil etdi. Ekspedisiyanın bir neçə il apardığı elmi-arxeoloji 
axtarışların nəticəsində-respublikanın qədim daş dövrü mədəniyyətinə aid bir sıra 
qiymətli maddi abidələr aşkar edildi. 
Bu abidələrin öyrənilməsi, 50-ci illərin ortalarına qədər Azərbaycan 
ərazisində qədim daş dövrü mədəniyyətinin olub-olmaması, o dövr insanlarının bu 
ərazidə yaşayıb-yaşamamaları haqqında fikir ayrılığını təkzib etməyə və burada 
qədim daş dövrü—paleolit mədəniyyətinin yayıldığı barədə elmi fikir söyləməyə 
əsas verdi. 
Arxeoloqların Azərbaycanın qədim sakinlərinin paleolit dövrü haqqında 
söylədikləri elmi mülahizə geoloq B. Q. Vəkilov və paleontoloq N. İ. Burçak-
Abramoviçin geoloji vo paleontoloji tədqiqatlarının nəticələri ilə bir daha 
əsaslandırıldı. 
Beləliklə də, Azərbaycanın qədim daş dövrü tarixi inkişafının 
öyrənilməsinin ilk əsaslı təməli qoyuldu. Bu başlanğıc sonralar daha da 
genişlənmiş, sistemli şəkil almış və uğurlu olmuşdur. 
50-ci illərin ortalarından 60-cı illərin ortalarınadək Azərbaycanın paleolit 
dövrünün öyrənilməsinin əsası qoyulduğu halda, eneolit, tunc və ilk dəmir dövrü 
və bu dövrlərin sakinlərinin yaradıcı fəaliyyəti və həyat tərzinin tədqiqi daha geniş 
olmuşdur. 
60-cı illərin ortalarından sonra Azərbaycanın qədim daş dövrü tarixinin 
tədqiqi sahəsində mühüm addım atıldı. Respublikanın görkəmli arxeoloqu M. 
Hüseynov 1968-ci ilin yayında Azıx mağarasında (Hadrut rayonu) apardığı qazıntı 
işləri zamanı Preneandertal-Azıxantrop adamının aşağı çənəsini aşkar etdi. Bu, çox 
mühüm elmi kəşf idi. Bu nadir abidə dünyada beşinci, SSRİ-də isə birinci 
tapıntıdır. Preneandertal və ya Azıxantrop adamın Azərbaycan ərazisində aşkar 
edilməsi respublikada elm aləminin və birinci növbədə, arxeologiya elminin böyük 
müvəffəqiyyəti idi. 
17 
 
Əvvəllər tarixi ədəbiyyatda daş dövründə Azərbaycan ərazisində ibtidai 
insanların yaşamadığı güman edilirdi. M. M. Hüseynovun rəhbərliyi altında Azıx 
mağarasında aparılan arxeoloji axtarış nəticəsində üzə çıxarılan qədim daş dövrünə 
aid abidələr bu fikrin doğru olmadığını elmi surətdə sübut etdi. Azərbaycan 
tarixşünaslığında daş dövrünün tədqiqi mühüm məsələ idi. Bu dövrə aid maddi-
mədəniyyət abidələrinin öyrənilməsi nəticəsində aydın olmuşdur ki, Azərbaycan 
ibtidai insanların arasıkəsilməyən ən qədim yaşayış məskənlərindən olmuşdur. 
Burada qədim insanlar Alt və Orta Paleolit dövründə yaşamış və yığma 
(mənimsəmə) təsərrüfat formasından daha mütərəqqi olan istehsal təsərrüfat 
formasına yüksələ bilmişlər. 
Azıxantropun məskəni olan Azıx mağarası Quruçayın sol sahilində yerləşir. 
Azıx mağarasından aşkar edilən Qədim daş dövrünə aid zəngin materialların 
kompleks şəkildə təhlilinə əsaslanan tədqiqatçılar ona «Quruçay mədəniyyəti» adı 
verdilər. Mağara dəniz səviyyəsindən 900 m. hündürlükdədir. Onun cənub və 
şimalı qalın meşəliklə əhatə olunur. Onun dağ yamacında yerləşməsi və meşəliklə 
əhatə olunması burada ilk insanın yaşayışı üçün əlverişli olmuşdur. 
Azıx mağarasında ilk insan 400 min il bundan əvvəl məskunlaşmışdı. Bu 
700 mindən 400 minə qədər geoloji yaşı olan Bakı dövrü bölgüsünə uyğun gəlir. 
Uzunmüddətli arxeoloji axtarışlar nəticəsində ümumi qalınlığı 14 m. olan mağara 
çöküntüsündə 10 mədəni təbəqə aşkar edildi. Burada çay daşı, ilk aşel, orta aşel, 
son aşel, qədim mustye mədəni təbəqələri tapılmışdır. Mağaradakı Olduvay 
mədəniyyəti tipli çay daşı alətlərinə 700 min ildən artıq yaşı olan altıncı təbəqədə 
təsadüf edilmişdir. Mağaradan üzə çıxarılan kobud daş çapacaqlar, qaşovlar və s. 
alətlər burada qədim insanların paleolit (qədim daş dövrü) dövründə yaşadığını ilk 
dəfə söyləməyə imkan verdi. Tapıntılar içərisində 4—5 kq ağırlığında olan nəhəng 
çapacaqlar diqqəti xüsusilə cəlb edir. Bu alətlərin hazırlanmasında ən ibtidai üsul 
olan vurub qoparma üsulundan istifadə edilmişdir. Bu fakt bir daha bu ərazinin 
qədim sakinlərinin ilk daş dövründə yaşadıqlarını sübut edir. Burada aşkar edilən 
qədim aşel mədəniyyətinə aid abidələrə öz əhəmiyyətinə görə indiyə qədər üzə 
çıxarılan tapıntılar arasında oxşarı yoxdur. 
Mağarada qədim daş dövrünə aid alətlərlə yanaşı, külli miqdarda 
heyvanların daşlaşmış sümükləri də aşkar edilmişdir. Onların içərisində mağara 
ayılarının kəllələri və kəllələr üzərində güman ki, azıxantropların ideoloji 
təsəvvürlərinin rəmzi kimi həkk olunmuş xətlər elm aləmi üçün çox qiymətlidir. 
Kəllə üzərində nəqş edilmiş bu xətlər hələlik dünyanın heç bir yerində aşkar 
edilməmişdir. Azıxda tapılan mustye mədəniyyətinə aid 2 mindən çox daş alətlər 
və müxtəlif heyvan sümükləri çox az tədqiq edilən mustye mədəniyyətinin bir sıra 
sirlərini açmağa imkan verdi. Qədim daş dövrünün orta paleolit pilləsində, yəni -
mustye mədəniyyəti zamanı ilk və bəsit icma münasibəti meydana gəlir. İstehsal 
təsərrüfatı yığma təsərrüfatını əvəz edir. Neolit inqilabı baş verdi. 
18 
 
1981-ci ildə Fransanın insan muzeyində və 1982-ci ildə Nitse 
Universitetində təşkil olunmuş Beynəlxalq sərgidə nümayiş etdirilən Azıx abidələri 
dünya ictimaiyyətinin diqqətini xüsusilə cəlb etdi. Azıx mağara abidələri Parisdəki 
«Avropanın ilk sakinləri» adlı xəritəyə SSRİ-dən qədim abidə kimi daxil edildi. 
Azıx mağarasından aşkar edilən materialların kompleks tədqiqi göstərdi ki, 
«Azıx mağara paleolit düşərgəsi öz qədimliyinə, çoxtəbəqəliliyinə, stratiqrafik 
ardıcıllığına, arxeoloji cəhətdən zənginliyinə və elmi əhəmiyyətinə görə dünyada 
yeganə abidədir». 
Dünya şöhrəti qazanan Azıx mağara düşərgəsi M. Hüseynovla yanaşı Ə. 
Cəfərovun, D. Hacıyevin, Ə. Məmmədovun, N. Şirinovun, V. Veliçko, V. 
Hacıyevin, M. Süleymanovun və b. tədqiqatçıların da diqqətini cəlb etmişdir. 
Qədim daş dövrünə aid tapıntıların təhlili və tədqiqi göstərir ki, mustye (orta 
paleolit) mədəniyyəti Azərbaycanda 140—150 minillik bir dövrü əhatə etmişdir. 
Bu dövrdə daş alətlərin istehsal texnikası xeyli təkmilləşmişdir. 
 Məlum olduğu kimi ən qədim insanın qalıqları planetimizin dörd 
guşəsində—Cənubi—Şərqi Asiyada (Yava adasında Pitakantrop adam), 
Almaniyanın Heydelberq şəhəri yaxınlığında (Heydəlberq adamı), Pekin 
yaxınlığında (Sinantrop-Çin adamı), Afrikada (Allantrop adamı) aşkar edilmişdir. 
Bu tapıntılar əsasında tərtib edilən ən qədim insan məskənlərinə aid xəritəyə 70-ci 
illərdə yeni bir kəşf—Azıxantrop adamı da daxil edildi.  
Azıx, Tağlar, Daşsalahlı mağaralarından aşkar edilib tədqiq edilən 
materiallara əsasən respublikanın tarixçiləri, guya Azərbaycan ərazisində qədim 
daş dövründə ibtidai insanların yaşamadıqları haqqında əvvəllər söylənilən fikri 
alt-üst etdilər. M. Hüseynov Azərbaycanın ərazisində qədim daş dövründə insan 
yaşayışının olduğunu elmi baxımdan sübut etməklə qədim dövr tarixşünaslığına 
«daş dövrü» mövzusunu gətirdi. Azıxla yanaşı Tağlar, Damcılı və b. mağara 
yaşayış məskənlərindən üzə çıxarılan maddi abidələrin (daş alətlərin) aşel və 
mustye mədəniyyəti tipinə aid olduqları da müəyyən edildi. Bu abidələrin bir 
tərəfdən Qafqazın ayrı-ayrı regionlarında və digər tərəfdən Yaxın və Orta Şərq 
ölkələri—İran, Türkiyə və s. ölkələrin ərazilərində aşkar edilən qədim daş dövrünə 
aid materialların müqayisəli şəkildə tədqiqinə əsaslanaraq tarix ədəbiyyatında 
sübut edildi ki, bu maddi-mədəniyyət abidələri öz topologiyalarına, forma və 
xarakterlərinə görə Crucul (Gürcüstan SSR), Morqo (Cənubi Osetiya), Bisütun 
(İran), Tikeli və Karain (Türkiyə) və b. qədim mədəniyyətlərə yaxındır. 
Azıx mağarasından aşkar edilən maddi-mədəniyyət abidələrinin tədqiqindən 
hasil olan elmi nəticə budur ki, Azərbaycanın mülayim iqlim şəraiti, yaşayış üçün 
əlverişli təbii zənginliyi və ibtidai qida ehtiyatının bol olması ilk insanların burada 
yerli zəmin üzərində məskunlaşmalarına, əmək fəaliyyətinə başlamalarına və çox 
erkən heyvan aləmindən ayrılıb şüurlu həyat sürmələrinə imkan vermişdir. 
19 
 
M. Hüseynov yazır: Qədim Azərbaycanın iqlim şəraiti əlverişli olduğundan 
burada daş dövrünün bütün mərhələlərində insanlar yaşamışlar
1
. 
M. Hüseynovun son axtarışları sübut etdi ki, Azıx adamının ən azı 400 min 
il yaşı vardır. Azıx adamı orta aşel dövründə yaşamış və onun işlətdiyi alətlər 
müxtəlif daşlardan hazırlanmış kobud çapma və nukleus tipli alətlər olmuşdur. Bu 
tapıntı ölkəmizin şell-aşel dövrünü xarakterizə edən və stratiqrafik məlumata malik 
olan yeganə abidədir.  
Qədim paleolit dövründə yaşayış ibtidai insanın həyatında ov xüsusi və 
başlıca rol oynamışdır. İnsanın heyvan aləmindən ayrılıb müstəqil əmək 
fəaliyyətinə başlamasında ovçuluq mühüm rol oynamışdır. Qazıntı materialları 
göstərir ki, şell-aşel dövründə insanlar ayrı-ayrı dəstələrlə sürü halında yaşamışlar. 
Onlar oddan da istifadə etmişlər. Bu dövrün adamlarının əməyi kollektiv əmək 
olmuşdur. Onların istifadə etdikləri istehsal vasitələri dəstənin ümumi mülkiyyəti 
olmuşdur. Onlarda ilk icma və bəsit icma hakim ictimai qurum olmuşdur. 
Ümumi mülkiyyətə əsaslanan istehsal vasitələrinin təkmilləşməsi ilə yanaşı, 
qədim insanlar da inkişaf etmişdi. Onların təfəkkürü genişlənmiş, ünsiyyət 
əlaqələri artmışdı. Bu münasibətlərin nizamlanmasında mühüm rol oynayan dil və 
dini anlayış məsələləri irəli getmişdi. Şell-aşel mədəniyyəti mustye mədəniyyəti 
ilə, alt paleolit isə orta paleolitlə əvəz edilmişdi. Respublikanın ərazisində şell-aşel 
abidələrinə nisbətən mustye mədəniyyəti abidələri daha çox aşkar edilmişdir. Bu 
abidələr Daşsalahlı, Damcılı bulağı, Tağlar və Azıx mağarasında üzə çıxarılmışdır. 
Bu materialların öyrənilməsi göstərir ki, orta paleolitdə insanlar heyvan aləmindən 
ayrılmış və zahiri görünüşlərinə görə müasir insanlara yaxın olmuşlar. Bu dövrdə 
ilk nəsli quruluş formalaşmağa başlamış və cinslər arasında ibtidai əmək bölgüsü 
meydana gəlmişdir. 
Orta paleolit dövründə, alt paleolitə aid olan disk şəkilli alətlər aradan 
çıxmış, mustye mədəniyyəti dövrü üçün xarakterik olan prizma şəkilli nukleuslar 
onları əvəz etmişdir. Mustye adamları arasında əmək bölgüsü nisbətən geniş 
olmuşdur. 
Azərbaycan ərazisində daş dövrünə aid çoxlu miqdarda irihəcmli ocaqların 
aşkar edilməsi burada böyük icmanın olduğunu, icma üzvlərinin ocaqdan həm 
istehsal aləti kimi və həm də özünümüdafiə (iri yırtıcı heyvanların basqınlarından) 
vasitəsi kimi istifadə etdiklərini göstərir. Mustye dövründə nitq mədəniyyəti 
meydana gəlir. Nitqin meydana gəlməsi insanların həyatında baş verən bir sıra 
kompleks dəyişikliklərin nəticəsi idi. M. Hüseynov göstərir ki, «Nitq icma 
üzvlərinin cəmiyyətdə yalnız bir-birilə əlaqədar olması ehtiyaclarından deyil, həm 
də əməkdəki müvəffəqiyyətlərlə və formalaşmaqda olan ictimai əlaqələrin inkişafı 
ilə yaranmışdır». 
                                                          
1 M. Hüseynov. Uzaq daş dövrü, Bakı, 1973, səh. 11. 
 
 
20 
 
Azərbaycanın ərazisində mustye dövrünün son mərhələlərində cəmiyyət 
daxilində icma münasibətləri meydana çıxmış və bu proses nəsli quruluşla 
nəticələnmişdir. Uzun inkişaf dövrü keçən bu proses təqribən 40 min il bundan 
əvvəl başlamış və 10—14 min il bundan əvvələ qədər davam etmişdir. 
Respublikanın qədim sakinləri orta paleolit dövründə artıq oturaq həyata 
keçmiş, icma üzvləri üçün xörək hazırlamaqda xüsusi daş çuxurlardan və iri 
tutumlu yaşayış yerlərindən istifadə etmiş, iti ox uclarını ixtira etmişlər. Bu 
dövrdən etibarən dini etiqadlar daha da genişlənir. Mustye dövrünün adamları öz 
ölülərini dəfn etməyə başlayırlar. İbtidai insanların dəfnetmə mərasiminə keçməsi 
bu dövrdən başlayır və onların ümumi inkişafında, təfəkkür qabiliyyətində, mənəvi 
mədəniyyətində, həyatı dərk etməsində mühüm mərhələ idi. Dəfnetmə mürəkkəb 
ideya formalarından olmaqla yanaşı, insanlarda həyat, yaşamaq və ölüm haqqında 
təsəvvürün hasil olması, cəmiyyət üzvləri arasında ictimai əlaqələrin baş verdiyini 
sübut edir. Bu hal ibtidai icma quruluşu üzvlərinin bir-birinə hörmət etməsi və bir-
birinə qayğı bəsləməsi demək idi. 
Azərbaycan arxeologiyasının nailiyyətlərindən biri də Mezolit (Orta daş) 
dövrü məsələsidir. Bu dövr e. ə. XIII minillikdə başlamış və e. ə. VII minilliyədək 
davam  etmişdir. Son zamanlara qədər Azərbaycanın ərazisində bu dövrə aid heç 
bir maddi-mədəniyyət abidəsi aşkar edilməmişdir. Hazırda arxeoloqların axtarışları 
nəticəsində burada mezolit dövrü mədəniyyətinin geniş yayıldığı müəyyən 
edilmişdir. Tapıntılar göstərir ki, bu dövrün sakinlərinin əsas peşəsi ovçuluq 
olmuşdur. Ox və yaydan geniş istifadə edən mezolit dövrü insanları paleolit dövrü 
insanlarına nisbətən xeyli inkişaf etmişlər. S. N.  Rüstəmov və F. Muradova 
1965—66-cı illərdə Qobustanın «Ana zağa» və «Çardağ zağa» sığınacaqlarında 
arxeoloji qazıntı işləri nəticəsində Mezolit və Tunc dövrlərinə aid bir sıra maddi-
mədəniyyət qalıqları aşkar etdilər. Bu materialların tədqiqi ilə Mezolit dövrü 
problemi Azərbaycan tarixşünaslığına gətirildi. Mezolit dövrünə aid Damcılı, 
Qobustandan və b. yerlərdən aşkar edilən əmək alətləri və digər istehsal vasitələri 
sübut edirlər ki, bu dövrün sakinləri artıq oturaq həyat sürmüş, əmək və yaşayış 
tərzləri kollektiv xarakter daşımışdı. Onlar ox və yayla yaxından tanış olmuş, 
ovçuluq onların başlıca peşəsi olmuşdur. Heyvanların əhliləşdirilməsi prosesi bu 
zaman mezolit dövründə—yəni təxminən e. ə. VIII—VII minilliklərdə başlamışdır. 
Mezolit dövründə daş alətlərin hazırlanması texnologiyası xeyli təkmilləşmiş və 
buna münasib insanların təfəkkür qabiliyyəti, dünyanı və ətraf mühiti dərketmə 
bacarığı da artmışdır. Bu dəyişiklik neolit dövründə daha geniş olmuşdur. Mezolit 
dövrünün adamları vəhşiliyin yüksək pilləsi və barbarlığın ilk mərhələsində   
yaşamışlar. Mezolit dövründə qədim insanlar oturaq həyata keçməyə ilk addım 
atdıqları halda, neolit dövründə daimi oturaqlığa keçmişlər. Məhz bu zaman 
insanlar heyvanları daha çox əhliləşdirir və onlardan həm qida mənbəyi, həm də 
əkinçilikdə qoşqu qüvvəsi kimi istifadə etməyə başlayırlar. Qobustan tapıntıları e. 
ə. VIII—VII minillikdə Azərbaycanda ibtidai əkinçilik və xüsusən ovçuluq 
21 
 
təsərrüfatları haqqında geniş məlumat verirlər. Bu tapıntılar göstərir ki, həmin 
ərazidə bir neçə qohum icmalar və qan qohumluğu ilə bağlı, cüt nigah  əsasında  
təşəkkül tapan böyük patriarxal ailə yaşayırmış. E. ə. VIII minillikdə təşəkkül 
tapan neolit dövrü əkinçiliyin, onunla bağlı olan maldarlığın xeyli inkişaf etdiyi 
dövr idi. İlk gil qablar məhz bu dövrdə hazırlanmışdır. Daş  alətlərin cilalanması, 
deşmə texnikası, əyricilik və toxuculuq peşəsi bu dövrdə meydana gəlir. Bu dövrdə 
ibtidai əkinçilik və maldarlıq geniş inkişaf etmişdir. 
Xanlar, Kültəpə, Teyrətəpə və b. yaşayış məskənlərində neolitin axırları və 
metal dövrünün əvvəllərinə aid aşkar edilən istehsal vasitələri, yaşayış binalarının 
qalıqları və b. maddi-mədəniyyət abidələrinin tədqiqindən aydın olur ki, neolitin 
son pilləsində matriarxat nəsli quruluşu öz inkişafının yüksək zirvəsinə qalxmışdır. 
Bu dövrdə çoxsahəli təsərrüfat növləri yaranmağa başlayır. Əkinçiliyin 
maldarlıqdan ayrılmasının ilk elementləri meydana gəlir. İqtisadiyyatda baş verən 
dəyişiklik yeni-yeni tələblər irəli sürür. Daş alətlər cəmiyyətin tələbini ödəmir, onu 
metal dövrü əvəz etməyə başlayır. Neolit dövrü öz yerini eneolit—mis-daş dövrünə 
«güzəştə» gedir. 
Azərbaycan  alimləri ulu yurdumuzun qədim qatlarını «dilləndirdikcə» min 
illərlə bundan əvvəl yaşayıb-yaradan insanın donmuş ürəyinin döyüntüsü eşidilir. 
Onların sirləri aşkar olur, bəşəriləşir. Əsrlər boyu elmə bəlli olmayan, «gizli» sirr 
kimi qalan Daşsalahlı, Şuşaqala, Daşqala, Tağlar və nəhayət, Azıx mağara 
düşərgələri insan aləminə bəxş edildi. Bu tapıntılar müasir insanın öz keçmişinə 
güzgü oldu. 
 
  
22 
 
III fəsil 
 
İBTİDAİ İCMA 
 
İbtidai icma quruluşu bəşəriyyətin tarix boyu keçmiş olduğu 5 ictimai-
iqtisadi formasiyalardan ilkini idi. Cəmiyyətin bu mərhələsində insanlar öz 
inkişaflarının vəhşilik mərhələsindən barbarlıq pilləsinə qədəm qoyurlar. Bu 
pillədə məhsuldar qüvvələrin inkişaf səviyyəsi, vəhşilik dövrünə nisbətən xeyli 
dərəcədə yüksək olmuşdur. Qədim insanlar həyata qədəm qoyduqları ilk mərhələdə 
—  bəşəriyyətin «uşaqlıq» dövründə (vəhşiliyin aşağı pilləsində) sığınacaq nə 
olduğunu bilmir və meşələrdə, təbii ərzaq ehtiyatlarının çox olduğu dağ ətəklərində 
yaşayırdılar. Zaman keçdikcə iqlim dəyişir, əvvəllər bu yerlərə hakim olan 
mülayim hava şəraiti arxada qalırdı. Fəsillər bir-birini əvəz edir. Soyuqlar başlayır, 
heyvanlar aləmindən addımbaaddım uzaqlaşan insan da iqlim şəraitinə 
uyğunlaşaraq dəyişir. Soyuqlar düşdükcə özünə daldalanmaq, soyuqdan  qorunmaq 
üçün  vasitələr  axtarır. İnsanlar ilk dəfə olaraq təbii sığınacaqla tanış olur, onu 
özünün ömürlük «mənzili» kimi seçirlər. Güman ki, insanın «mənzillə» bu ilk 
tanışlığı vəhşiliyin orta  pilləsində  olmuşdur.  Azərbaycanda  da təbii mağaralar ilk 
insanların ibtidai yaşayış yerləri olmuşdur. Vəhşiliyin yüksək pilləsində və 
barbarlığın aşağı mərhələlərində isə onlar daimi birgəyaşayış yeri olmuş və uzun 
müddət insanları soyuq havalarda isitmiş, vəhşi heyvanların hücumundan mühafizə 
etmiş və beləliklə, ilk insanlara «havadar» olmuş, dayaq durmuş və qayğıkeşlik 
etmişdir. 
Böyük və Kiçik Qafqaz dağlarında və dağətəyi ərazidə belə təbii mağaralar 
olduqca çoxdur. Belə mağaralar Azərbaycanda yüzlərlədir. Onlara ölkənin hər 
yerində rast gəlmək mümkündür. Azərbaycan ərazisində yayılan və qədim 
əcdadlarımızın sığınacaq yeri olan bu tarixi abidələrin öyrənilməsində arxeoloq 
İshaq Cəfərzadənin axtarışları daha uğurlu olmuşdur. Xalq arasında indi də kaha, 
sığnaq, zağa, küyül, pənah və s. adlarla məlum olan, müqəddəs məkan hesab 
edilən, xalq tərəfindən ziyarətinə gedilən bu cür mağaralar Daşkəsən, Xanlar, 
Gədəbəy, Şamxor, Mərəzə, Laçın, Qubadlı, Kəlbəcər, Lerik, Naxçıvan və 
respublikanın digər rayonlarında, habelə Cənubi Azərbaycanın bir çox yerlərində 
aşkar edilib tədqiq olunmuşdur. Mağara yaşayış məskənlərinin qədim zamanlarda 
bu regionda geniş yayılmasının mühüm əlamətlərindən biri hazırda bir sıra 
kəndlərin və əhali məskənlərinin qədim mağaraların adı ilə adlanmalarıdır. Belə 
əhali məskən və kəndlərindən Qoşqarçayın yuxarı axınında, Yuxarı Daşkəsənin 
cənub-qərbində (onun 7 km-də, Gəncənin 40 km-də) yerləşən Zağalı kəndini və b. 
göstərmək olar. Hazırda bir çox rayonlarda bu mağaralardan iri və xırda buynuzlu 
malların saxlanmasında tövlə kimi istifadə edilir. Güman etmək olar ki, qədim 
maldar tayfalar hələ barbarlığın orta, xüsusən yüksək pilləsində bu mağaralardan 
23 
 
təbii tövlə kimi istifadə etmişlər və bu bir irs olaraq nəsillərdən nəsillərə keçmiş və 
bizim dövrümüzdə də öz ilkin mahiyyətini və ənənəsini qoruyub saxlamışdır. 
«Qara inək Zağası», «Qurban kəsilən» kahısı və bir çox digər mağara adları 
fikrimizi sübut edir. Naxçıvanın 25 km-dəki «Ashab-Kəhf» mağarası da qədim və 
yerli əhali arasında geniş əks-səda yaradan tarixi abidələrdəndir. 
Bu mağaraların ilk sakinləri burada uzun müddət birgəyaşayış tərzində 
yaşamışlar. Onlarda istehsal vasitə və məhsullarının üzərində ictimai mülkiyyət 
hakim olmuşdur. Bu insan qruplarında kollektiv əmək əsas yer tutmuşdur. Mağara 
sakinləri məcburiyyət olmadan, xırda uşaqdan başlamış kamil qocaya qədər bütün 
nəsilliklə əmək fəaliyyətinə cəlb edilmişlər. Onların  arasında  hüquqi  ayrıseçkilik 
olmamışdır. Bu birgəyaşayışın əsasını bir-biri ilə qan qohumluğu olan insan 
qruplarından ibarət nəsil təşkil edirdi. 
Neolit dövründə qəbilələrin birləşməsi zəmini əsasında tayfa meydana gəlir, 
qəbilə dilləri tayfa dilləri ilə əvəz edilir. Ümumiyyətlə, demək lazımdır ki, qəbilə 
dili, eləcə də qəbilə quruluşu paleolit dövrü, tayfa dili, tayfa quruluşu isə neolit 
mərhələsi üçün səciyyəvi olmuşdur. O zamankı insanların istifadə etdikləri istehsal 
vasitələri üzərində xüsusi mülkiyyət yox idi. Onlar yaşamaq uğrunda birgə 
mübarizə etdikləri kimi, topladıqları məhsulu da bərabər bölürdülər.  
İnsan cəmiyyətinin inkişafındakı qanunauyğunluq, müntəzəmlik 
arasıkəsilmədən Azərbaycan ərazisində də baş vermiş və burada epoxalar qədim 
daş dövründən başlayaraq ardıcıl surətdə bir-birini əvəz etmişdir. Ölkəmizin 
ərazisində vəhşiliyin yüksək pilləsindəki məhsuldar qüvvələrin inkişaf səviyyəsinə 
uyğun olaraq, insanlar vəhşilik mərhələsindən barbarlıq mərhələsinə qədəm 
qoymuşlar.  
60-cı illərdən etibarən dünya arxeoloqlarını düşündürən problemlərdən biri, 
bəlkə də başlıcası istehsal təsərrüfatının meydana gəlməsi məsələsi olmuşdur. 
İstehsal təsərrüfatına keçid bəşəriyyətin tarixi inkişafının sonrakı gedişini, bu 
prosesin istiqamətini, ölkələrin iqtisadi-sosial   inkişafının xarakterini müəyyən 
edən əsas göstəricidir. Bu proses tarixi ədəbiyyata neolit inqilabı kimi daxil 
olmuşdur. Tarixi araşdırmalar göstərir ki, neolit inqilabı xalqlarda və regionlarda 
eyni vaxtda və eyni formada baş verməmişdir. Bu məsələ son 30 ildə Azərbaycan 
arxeoloqlarının da diqqətini cəlb edən mühüm problem olmuşdur. Respublikanın 
bir qrup arxeoloqu—İdeal Nərimanov, Cabbar Xəlilov, Fərman Mahmudov, 
Osman Həbibullayev və b. tədqiqatlarında tunc dövrü və dəmir dövrünün 
əvvəllərində qədim insan məskəni olan Azərbaycanda oturaq əkinçiliyin və 
maldarlığın geniş inkişaf etdiyini sübut etdilər. 
60-cı illərə qədər Cənubi Qafqazda erkən əkinçilik mədəniyyəti, e. ə. III 
minillikdə təşəkkül tapan Kür-Araz mədəniyyəti və yaxud «Kür-Araz eneoliti» 
hesab edilirdi. Naxçıvan ərazisində aşkar edilən I Kültəpə mədəniyyəti və onun 
arxasınca Zaqafqaziyanın bir sıra rayonlarında, o cümlədən Azərbaycanın 
Gəncəçay, Qaşqaçay, Şamxor, Zəyəm, habelə Azərbaycanın cənubi-şərqində — 
24 
 
Astraxanbazar (indiki Cəlilabad), Muğan düzənliyində və digər məntəqələrdən üzə 
çıxarılan eneolit dövrünə aid əkinçilik-maldarlıq nümunələri əvvəllər söylənilən 
konsepsiyada bəzi dəyişiklik etmək və fikir aydınlığı yaratmağa imkan verdi. 
İndiyə qədər Zaqafqaziyada erkən əkinçilik mədəniyyətinə aid 150-yə qədər 
maddi-mədəniyyət nümunəsi aşkar edilib. Onların 70 faizdən çoxu 2/3-dən artığı 
Azərbaycan ərazisindən—Kür çayı hövzəsindən, Mil—Qarabağ düzənliyindən, 
Muğandan və Araz boyu torpaqlarından üzə çıxarılıb. Onların müqayisəli və 
sinxron tədqiq edilməsi nəticəsində müəyyən edildi ki, «Kür-Araz eneoliti» 
mədəniyyətindən çox-çox əvvəl, hələ bizim eradan qabaq VI—III minillikdə 
Azərbaycanın qədim ərazisində erkən əkinçilikdən ibarət olan istehsal təsərrüfatı 
meydana gəlib intensiv surətdə inkişaf etmişdir. 
40-cı illərdə Azərbaycan tarixçilərindən İ. Cəfərzadə respublikanın 
ərazisindəki qədim mağara abidələrini tədqiq edərək, onların arasında qədim 
insanların inşa etdikləri süni mağaraların da olduğunu aşkar etdi və belə bir 
nəticəyə gəldi ki, əhalinin təbii artımı, yeni-yeni qəbilələrin meydana gəlməsi 
qədim insanları birgəyaşayış mərkəzi kimi yeni süni mağaralar yaratmağa təhrik 
etmişdir. 
Eneolit dövrü e. ə. VI—IV minillikləri əhatə edir. Bu dövrdə əkinçilik və 
maldarlıq inkişaf edir, tayfalararası ünsiyyət və əlaqələr genişlənir, insanlar oturaq 
həyat tərzinə keçirlər. Qobustan daşüstü təsvirlərin də, Naxçıvan ərazisinin 
möhtəşəm və mürəkkəb qədim abidələr laboratoriyası hesab edilən I—II Kültəpə, 
Qızılvəng və b. qədim yaşayış məskənlərində aşkar edilən maddi-mədəniyyət 
abidələri Qafqazda, o cümlədən Azərbaycan ərazisində eneolit dövrünün olduğunu 
bir daha sübut edir. 
I Kültəpə qədim yaşayış yerindən əkinçiliyə aid yüzlərlə əmək alətləri, 
dulusçuluq sənəti abidələri, mis əşyalar, silah, bəzək nümunələri, gildən 
hazırlanmış məmulatlar və s. maddi-mədəniyyət nümunələrinin aşkar edilməsi 
Azərbaycanın qədim ərazisində ibtidai icma quruluşunun geniş surətdə təşəkkül 
tapdığını söyləməyə imkan verir. 
Eneolit dövrü 5 xüsusiyyətlə xarakterizə edilir: 1. Əkinçilikdə toxa 
əkinçiliyinin üstün olması; 2. Çaxmaq daşından hazırlanmış alətlərlə yanaşı, mis 
alətlərdən də istifadə edilməsi; 3. Möhrədən inşa edilmiş böyük qəbilə 
ümumyaşayış mənzillərinin mövcud olması; 4. Ana nəslinin hakim olduğuna 
dəlalət edən gildən hazırlanan qadın fiqurlarının olması; 5. Fırça ilə naxışlanmış gil 
qabların istehsal edilməsi. Bu əlamətlərə Azərbaycanın eneolit dövrü abidələrində 
də rast gəlmək mümkündür. 
Azərbaycan ərazisində eneolit dövründə əkinçi tayfalara mənsub 60-dan çox 
yaşayış məskəni üzə çıxarılmışdır. Bunlardan I Kültəpə, İlanlıtənə (Mil— 
Qarabağ), Çalağantəpə, Qaraköpəktəpə, Zərgərtəpə, Əliköpəktəpə (Muğan düzü), 
Sulutəpə, Şomutəpə, Babadərviş və b. yaşayış yerlərini göstərmək olar. 
25 
 
O. H. Həbibullayevin Naxçıvan I—II Kültəpə maddi-mədəniyyət  
abidələrinin  tədqiqi  əsasında  yazılan monoqrafiyası eneolit mis və tunc dövrü 
mədəniyyətinə həsr olunmuşdur. 
Tədqiqatçı aşkar etdiyi maddi-mədəniyyət abidələrinin geniş tədqiqinə 
əsaslanaraq Kültəpə yaşayış yerinin 7 min yaşı olduğunu müəyyən etdi. Burada 
qədim əkinçilik təsərrüfatına aid yüzlərcə əmək alətləri, gildən hazırlanmış qablar, 
ən qədim mis əşyalar, silah və bəzək nümunələri aşkar edildi. Monoqrafiyada 
Zaqafqaziya arxeologiyasında mühüm yer tutan «Kür-Araz mədəniyyətinə»—ilk 
tunc dövrünə aid qiymətli materiallar toplanmışdır. O. Həbibullayevin aşkar etdiyi 
abidələr e. ə. III minillikdə əkinçilik, maldarlıq, məişət-təsərrüfatı tikintiləri, bu 
dövrdə yaşayan qədim insanların ictimai quruluşu, mədəni inkişafı haqqında da 
aydın təsəvvür əldə etməyə imkan verir. Üzə çıxarılan tuncdan hazırlanmış əmək 
alətlərinin kompleks şəkildə öyrənilməsi əsasında alim belə bir nəticəyə gəlir ki, 
Kür-Araz mədəniyyəti və bu mədəniyyətin inkişafında mühüm əhəmiyyəti olan 
metallurgiya və metalişləmə sənəti yerli zəmin üzərində 5 min il bundan əvvəl 
meydana gəlib inkişaf etmişdir. Kültəpə abidəsi bütün Qafqazda qədim eneolit (e. 
ə. VI—IV minillik) və erkən tunc (e. ə. III minillik) dövrü mədəniyyətinə aid ilk 
yaşayış məskəni idi. Buradan aşkar edilən gil qablar, misdən hazırlanmış əmək 
alətləri, silah və s. ilə yanaşı, üzə çıxarılan tikinti abidələri böyük elmi əhəmiyyətə 
malikdir. Tarixçi sübut etdi ki, çiy kərpicdən dairəvi şəkildə inşa olunan bu 
tikintilər ölkəmizin ərazisində aşkar edilən ən qədim yaşayış binalarından, 
memarlıq qalıqlarından biridir. 
Kültəpə maddi-mədəniyyət abidələri Azərbaycan ərazisində yaşamış qədim 
qəbilə və tayfaların iqtisadi və ictimai həyatı, mədəni tərəqqisi, habelə onların 
qonşu tayfalarla, xüsusən Şərq xalqları ilə iqtisadi-mədəni əlaqələri barədə çox 
maraqlı məlumatlar verir. Sübut edildi ki, Kültəpə qədim yaşayış yeri olmaqla 
onun sakinləri eneolit dövründə məskunlaşmış və ilk dəmir dövrünə qədər davam 
edən uzun bir müddətdə həyat sürmüşlər. 
Kültəpə ilə yanaşı, Mingəçevir, Dağlıq Qarabağ, Xanlar və Azərbaycanın 
başqa ərazilərində də qədim abidələr  aşkar  edilmişdir.  Onların elmi  araşdırılması 
nəticəsində müəyyən edildi ki, bu tarixi abidələr erkən tunc dövrünə aiddirlər. 
Faktlar göstərir ki, eneolit dövründə Azərbaycanda oturaq əkinçilik və 
onunla əlaqədar oturaq maldarlıq mədəniyyəti xeyli inkişaf etmişdi. Vahid adət-
ənənə, ideologiya təşəkkül tapmışdır. Bütün bunlar ona dəlalət edir ki, eneolit 
dövründə Azərbaycanın özünəməxsus orijinal mədəniyyəti olmuşdur. 
Gəncəçay rayonunda aşkar edilən maddi-mədəniyyət abidələri isə burada 
yaşayan qədim insanların Neolit dövründən dəmir dövrünə qədərki böyük bir tarixi 
dövrdə təsərrüfat həyatı, məişət məsələləri və ictimai münasibətlərini öyrənməyə 
imkan vermişdir. 
Eneolit, onun ardınca gələn ilk, orta, son tunc və ilk dəmir dövrlərini (e. ə. 
V—I minillikləri) əhatə edən Kültəpə yaşayış yerindən, Babadərvişdən, Qobustan 
26 
 
qədim yaşayış yerindən, çoxtəbəqəli Qaraköpəktəpə abidəsindən və habelə 
respublikanın bir çox başqa yerlərindən üzə çıxarılan arxeoloji materialların 
öyrənilməsi və bu abidələrin etnoqrafik baxımdan tədqiq edilməsi ilə Azərbaycan 
tarix elmi sübut etdi ki, Qafqazın bu regionunda eneolit dövründən başlayaraq 
oturaq əkinçilik, yarımköçəri maldarlıq təsərrüfatları və sənətkarlığın bir sıra 
sahələri— dulusçuluq, metal emalı və metal işləməsi, toxuculuq və s. yüksək 
inkişaf etmişdi. 
Azərbaycan tarixşünaslığında I Kültəpə abidəsinin tədqiqi göstərdi ki, e. ə. 
IV—I minilliyə aid olan mədəniyyətin bu tipi Ön Asiya tipli oturaq əkinçilik 
mədəniyyəti olmuşdur. İlantəpə (1967—68-ci illər), Çalağantəpə (1980-ci il), 
Ağdam rayonunda (70-ci illər) İ. Nərimanovun, 1965-ci ildən etibarən Muğanda F. 
Mahmudovun başçılığı altında aparılan arxeoloji qazıntı işləri nəticəsində eneolit 
dövründə, ilkin əkinçilik mədəniyyətinə aid zəngin maddi-mədəniyyət nümunələri 
aşkar edildi. 1971-ci ildə Muğanın Əliköməktəpəsi qədim yaşayış yerində (F. 
Mahmudovun rəhbərliyi altında, İ. Nərimanovun iştirakı ilə) aşkar edilən əkinçilik 
mədəniyyəti nümunələri Azərbaycanda qədim əkinçiliyin oturaq formada olduğunu 
bir daha sübut etməklə yanaşı, həm də onun əhatə etdiyi ərazinin hüdudunu 
müəyyən etməyə imkan verdi. 
Ağstafaçay, Babadərviş, Teyrətəpə (Qazax rayonu) və Azərbaycanın qərb 
hissəsinin başqa yerlərində də aparılan qazıntı işləri (İ. Nərimanov, C. Rüstəmov) 
nəticəsində üzə çıxarılan ilkin əkinçilik mədəniyyəti nümunələrinin öyrənilməsi 
göstərdi ki, ən qədim istehsal mədəniyyəti forması olan erkən oturaq əkinçilik-
maldarlıq təsərrüfatı Azərbaycan ərazisində e. ə. VI—III minillikdə təşəkkül 
tapmış və buradan Şimali Şərqi Qafqaza daxil olmuşdur. 
Son zamanlar Azərbaycanın təbii zənginlikləri, iqlim şəraiti və qədim 
maddi-mədəniyyət abidələri arxeologiya, etnoqrafiya, paleontologiya, kimya, 
seleksiya və b. elmlərin nümayəndələrinin birgə əməkdaşlığı əsasında aparılan 
çoxsahəli və əlaqəli tədqiqat işləri nəticəsində də bir daha sübut edildi ki, hələ 
neolitin sonlarında bu regionda oturaq əkinçilik meydana gəlmiş və bu ərazi 
mədəni əkinçiliyin ilk mərkəzlərindən biri olmuşdur. 
Azərbaycanda ilk əkinçilik təsərrüfatı, beləliklə, e. ə. VI—IV minillikdə, 
toxa əkinçiliyi kimi meydana çıxmışdı. Əkinçiliyin bu dövründə, daş toxalarla 
yanaşı sümükdən hazırlanmış toxalardan da istifadə edilmişdir. Bunu Naxçıvanın 
qədim yaşayış məskənlərindən aşkar edilən sümük toxalar bir daha sübut edir. Xış 
əkinçiliyi toxa əkinçiliyini e. ə. II minillikdə, erkən tunc dövründə sıxışdırıb 
məişətdən çıxarmışdır. 
Arxeoloji və etnoqrafik tədqiqatlardan hasil olan elmi nəticə budur ki, 
Azərbaycan ərazisində ibtidai əkinçilik (toxa əkinçiliyi — Y. S.) eneolit dövründə 
artıq yetkin formada olmuş və yerli qəbilələrin təsərrüfatının əsasını təşkil etmişdi. 
Q. S. İsmayılov bunun səbəbini əkinçilik mədəniyyətinin geniş olması ilə izah edir. 
Lakin o, əkinçiliyin çoxsahəli olmasının nədən ibarət olduğunu göstərmir. Nəticə 
27 
 
etibarı ilə daş toxadan nə səbəbə görə uzun müddət istifadə edilmişdir sualına 
tutarlı elmi cavab verilmir. 
Əkinçilik təsərrüfatında, onun geniş inkişaf etdiyi tunc dövründə daş 
toxalardan istifadə edilməsi əkinçiliyin çoxsahəliliyi ilə birlikdə, həm də uzun 
müddət praktiki cəhətdən əlverişli olmayan tunc alətlərin daş alətləri məişətdən 
sıxışdırıb çıxarmağa qadir olmaması ilə bağlı idi. 
Azərbaycanda oturaq əkinçiliyin geniş yayıldığını, onun kənardan deyil, 
ibtidaidən yerli zəmin üzərində təşəkkül tapdığını sübut edən bir göstərici də 
arxeoloji axtarışlar nəticəsində üzə çıxarılan taxıl anbarları, ərzaq saxlanan quyular 
və iri tutumlu təsərrüfat küpləridir. T. Bünyadov yazır ki, irihəcmli taxıl küpləri ən 
çox oturaq həyat sürən və daimi yaşayış yerinə malik olan xalqlar arasında çox 
geniş inkişaf etmişdir. 
70-ci illərdə Kiçik Qafqazın cənubi-şərq yamaclarında—Quruçay və 
Köndələnçay vadisində aparılan arxeoloji axtarışlar nəticəsində oturaq həyatla 
bağlı olan 50-dən artıq qədim yaşayış yerləri aşkara çıxarılmış, əkinçi təsərrüfatla 
bağlı külli miqdarda maddi-mədəniyyət nümunələri əldə edilmişdir. 
Əhəmiyyətlidir ki, bu abidələrin əksəriyyəti ilk tunc dövrünü əhatə edən və oturaq 
əkinçiliklə bağlı olan «Kür-Araz» mədəniyyətinə aid olmuşdur. Həmin abidələr 
içərisində çoxtəbəqəli Qaraköpəktəpə abidəsi xüsusi elmi əhəmiyyət kəsb edir. 
Qafqazın ən nadir çoxtəbəqəli abidəsi olan Qaraköpəktəpə qədim yaşayış yerində 
xalqımızın qədim tarixinin uzun bir dövrü gizlənilmişdir. Azərbaycanın əkinçi 
əhalisi qədim dövrdən etibarən süni suvarma peşəsinə də bələd olmuş, kəhrizlərdən 
və su kanallarından geniş istifadə etmişdir. 
Qeyd etmək lazımdır ki, bütün başqa Şərq ölkələrində olduğu kimi, 
Azərbaycanda da əkinçilik təsərrüfatı süni suvarmaya əsaslanmışdı.  
Əkinçiliyin inkişafı ilə əlaqədar olaraq ilk növbədə qaramal, sonra at, 
xırdabuynuzlu heyvanlar, donuz və b. heyvan növləri əhliləşdirilmişdir. 
Əkinçiliklə sıx bağlı olan bu təsərrüfat növü oturaq xarakter daşımışdır. 
Bəzi alimlər bunun səbəbini qaramalın üstünlük təşkil etməsi və təbii şəraitin 
əlverişli olması ilə izah edirlər. Lakin Azərbaycanda ibtidai maldarlığın oturaq 
formada olmasına səbəb təkcə bu deyildi. Belə bir formanın təşəkkül tapmasının 
başlıca səbəbi maldarlığın əkinçilik təsərrüfatı ilə bilavasitə bağlı olması, onun 
tələbini ödəmək məqsədi güdməsi olmuşdur. İbtidai maldarlıq toxa əkinçiliyi 
zamanı geniş inkişaf etmişdir. Əkinçilik təsərrüfatı oturaq əkinçilik olduğu üçün, 
ona tabe olan maldarlıq təsərrüfatı da oturaq xarakter daşımışdır. Əkinçiliyin, eləcə 
də maldarlıq təsərrüfatının sonrakı təkamülü, onun müstəqil təsərrüfat sahəsinə 
çevrilməsinə gətirib çıxarmışdır. Azərbaysan ərazisində e. ə. III minillikdən 
etibarən oturaq maldarlıq tədricən əvvəlki oturaq formasını itirməyə başlayır və 
ibtidai maldarlığın yaylaq maldarlığa çevrilməsi ilə yarımköçəri maldarlıq 
təsərrüfatı formasını alır. Bir müddət o, oturaq yaşayış tərzini yalnız dağ və 
dağətəyi rayonlarında qoruyub saxlaya bilir. Oturaq maldarlıq matriarxat dövründə 
28 
 
əkinçiliklə bağlı inkişaf edən əsas təsərrüfat sahələrindən olmaqla qəbilələrin 
yaşayış tərzləri ilə sıx surətdə əlaqəli şəkildə inkişaf etmişdir. 
İbtidai əkinçilikdə işçi qüvvəsi, başlıca olaraq qadınlardan ibarət olmuşdur. 
Kişilər, güman ki, ovçuluqla, heyvanların əhliləşdirilməsi və maldarlıqla məşğul 
olmuş, maldarlıq təsərrüfatının sirlərinə yiyələnmişlər. Güman ki, maldar tayfaların 
təşəkkül tapması neolit dövrünə təsadüf edir. Eneolit dövrünün yerli əkinçi-maldar 
əhalisinin iqtisadi həyatında ev sənətkarlığı da mühüm yer tuturdu. Sənətkarlar daş 
və sümükdən istehsal aləti hazırlayır, gön məmulatı istehsal edirdilər. Burada 
dulusçuluq, toxuculuq, ağac emalı və b. sənət sahələri də xeyli inkişaf etmişdi. 
Daşdan və sümükdən hazırlanan alətlər və silahlar xüsusi emalatxanalarda istehsal 
edilirdi. Saxsı qab istehsalı ev sənətkarlığında daha geniş yayılan sənət 
sahələrindən hesab olunur. Dulus kürələrinin geniş yayılması fikrimizə əyani 
sübutdur. Eneolit dövründə yerli əhali metal emalı sənətinə də bələd olmuşdur. 
Burada, güman ki, cüt nigaha əsaslanan kiçik ailə quruluşu mühüm yer tutmuşdur. 
Sənətkarlıq təbiidir ki, ilk başlanğıc pilləsində ev sənətkarlığından ibarət 
olmaqla əkinçiliyin və maldarlığın tələblərini ödəmişdir. Yalnız iqtisadiyyatın 
inkişafı, istehsal alətlərinin təkmilləşməsi və onlara olan tələbatın durmadan 
artması sənətkarlığın, o cümlədən metalişləmə sənətinin qapalılıq çərçivəsindən 
çıxması üçün şərait yarada bilərdi. Metalişləmə, təxminən tunc dövrünün təşəkkül 
tapdığı vaxtdan etibarən ev sənətkarlığı çərçivəsindən kənara çıxmağa başlamışdır. 
Lakin bu sənətkarlığın müstəqil peşə sahəsinə çevrilməyə başlaması demək deyildi. 
Sənətkarlıq, o cümlədən onun mühüm sahəsi olan metalişləmə sənəti, ev 
sənətkarlığının ehtiyacını təmin etmişdir. 
İbtidai-icma quruluşunun ilk dövrlərində nəslə (ailəyə) mənsubiyyət ana 
xətti ilə gedirdi. Bu mərhələ elmi ədəbiyyatda matriarxat adlanır. Bu dövr qədim 
insanların inkişafında mühüm mərhələ olmuşdur. Barbarlığın aşağı pilləsində 
qadın, onun fəaliyyəti cəmiyyətin inkişafının «lokomotivi» olan məhsuldar 
qüvvələrin əsasını təşkil edirdi. Onlar cəmiyyətin üzvləri üçün yeməli bitki, meyvə, 
yerkökü və başqa ərzaq məhsulları toplayır, torpağı becərirdilər. Kişilərin əməyi 
qadının əməyinə sadəcə əlavə idi. 
Azərbaycan ərazisində barbarlığın orta pilləsi ov heyvanlarının 
əhliləşdirilməsi, dənli bitkilərin yetişdirilməsinin sahəsinin genişlənməsi və 
əkinçiliyin peşəyə çevrilməsi ilə səciyyələnirdi. Bu pillədə istehsal alətləri daha da 
təkmilləşdi, insanların həyatı dərk etmək bacarığı xeyli yüksəldi. Bu pillədə 
məhsuldar qüvvələrin inkişafında kişinin rolu artmış və onun əməyi cəmiyyətin 
inkişafında qadın əməyi ilə bərabər əhəmiyyət kəsb etməyə başlamışdı. Barbarlığın 
ilk pilləsində uşaq yalnız anasını tanıdığı, atasının isə kim olduğunu bilmədiyi 
halda, barbarlığın orta pilləsində uşaqlar atalarını da tanımağa başlayırlar. 
Bütün Şərq aləmində olduğu kimi, qədim Azərbaycan ərazisində də 
barbarlığın orta pilləsinin başlanmasını,süd və ot verən heyvanların əhliləşdirilməsi 
dövrü ilə bağlamaq düzgün olar. 
29 
 
50-ci illərdə respublikanın tarixçilərindən İ. Cəfərzadə və S. M. Qazıyev 
Azərbaycan ərazisində aşkar edilən arxeoloji tapıntıların öyrənilməsinə əsaslanaraq 
sübut etdilər ki, Qafqazda, eləcə də Azərbaycanda erkən tunc dövrü e. ə. III 
minillikdə başlamışdı. Tarixi baxımdan əsaslandırıldı ki, bu regionda qədim 
insanların təsərrüfat həyatında məhz bu dövrdə, yəni e. ə. III minillikdə əkinçilik 
və maldarlıq həlledici rol oynamışdır. Ölkənin iqtisadi inkişafında mühüm rol 
oynayan təsərrüfatın bu növləri icmanın ümumi təsərrüfatı olmuşdur. İcma üzvləri 
təsərrüfatın becərilməsində və idarə edilməsində daş və mis alətlərdən də istifadə 
etmişlər. Onların istifadə etdikləri istehsal alətləri qəbilə üzvlərinin ümumi sərvəti 
olmuşdur. Bu dövrdə, beləliklə, ictimai quruluşda matriarxat hakim mövqe 
tutmuşdur. Təsərrüfat həyatını səciyyələndirən mülkiyyət isə tayfa mülkiyyəti 
olmuşdur. 
Naxçıvan, Xocalı—Gədəbəy və b. mədəniyyətlərə aid abidələrin 
öyrənilməsi Azərbaycanda tunc dövrünün başlanğıc mərhələsinin e. ə. IV 
minilliyin sonu, III minilliyin əvvəllərinə aid olduğunu sübuta yetirdi. 
Tunc dövrü üç min ildən artıq tarixi əhatə edərək üç mərhələ—ilk, orta və 
son inkişaf mərhələləri keçmişdir. Bu dövrdə ölkənin qədim sakinləri qəbilə 
quruluşu şəklində yaşamışlar. Yaşayış binalarının quruluşu, qəbir abidələri və əldə 
edilən başqa maddi-mədəniyyət  qalıqları bunu bir   daha sübut edir. 
Azərbaycan ərazisinə yayılan mağaraların və xüsusən qəbirlərin 
öyrənilməsi, üzə çıxarılan çoxlu miqdarda istehsal alətləri, silah və ev əşyalarının 
tədqiqi göstərdi ki, onlar ayrı-ayrı qəbilə üzvlərinə deyil, qəbilənin bütün üzvlərinə 
mənsub olmuşdur. Erkən tunc dövründə tayfa mülkiyyəti geniş yer tuturdu. 50-ci 
illərin elmi axtarışları göstərdi ki, Azərbaycanda tayfa mülkiyyəti erkən tunc 
dövründə, e. ə. III minilliyin II yarısında meydana gəlmişdir. 
İlk tunc dövrünün mədəniyyəti «Kür-Araz» mədəniyyəti adını daşımışdır. 
E. ə. III minillikdə Cənubi Zaqafqaziyada təşəkkül tapan və Qafqaz xalqlarına 
məxsus olan Kür-Araz mədəniyyəti Yaxın Şərqin bir çox ölkələrinin qədim 
tarixinin və mədəniyyətinin inkişafına müsbət təsir etmişdir. Onun təsiri və 
təzahürünü Şimali-Qərbi İranın, Şərqi Anadolunun, Suriya, Fələstinin, habelə 
Dağıstan və Şimali Qafqazın qədim mədəniyyətlərinin inkişafında tapa bilmişdir. 
Son vaxtlara qədər tunc dövründə çox intişar tapan, bir çox Yaxın Şərq 
ölkələri xalqlarının tarixi inkişafına müsbət təsir edən Kür-Araz mədəniyyətinin 
yerli zəmin üzərində meydana gəlməsinə şübhə edilirdi. Bəzi tarixçilər, atçılığın 
mənşəyini Hind—Avropa tayfalarına aid etdikləri kimi, Kür-Araz mədəniyyətini 
də miqrasiya yolu ilə təşəkkül tapan mədəniyyət tipinə aid edirdilər. 
Respublikanın ərazisində, xüsusən Kür-Araz mədəniyyətinin beşiyi olan 
Naxçıvan ərazisində mədəniyyətin bu tipinə aid maddi-mədəniyyət abidələrinin 
kompleks tədqiqi göstərdi ki, o, qədim mədəniyyət olmaqla yerli Qafqaz 
tayfalarına məxsus olmuş, heç də Kiçik Asiya və Anadoluda yox, məhz 
Azərbaycan torpağında təşəkkül tapmışdır. E. ə. III minilliyin sonlarında Kür-Araz 
30 
 
mədəniyyəti tayfaları iqtisadi inkişafın sonrakı tərəqqisi zəmini əsasında tayfa 
ittifaqlarında birləşmişlər. 
Onların yaşayış yerləri daşdan tikilmiş qala tipli məskənlərdən ibarət 
olmuşdur. Bu qalaların, əsasən, varlı tayfa başçılarının yaşayış yeri və müdafiə 
vasitələri kimi fərqlənməsi faktı bir daha III minilliyin sonlarından etibarən burada 
sinfi təbəqələşmənin də izlərinin meydana gəldiyini söyləməyə təminat verir. 
Bu dövrün insanları artıq barbarlığın yüksək pilləsində yaşamışlar. 
Araşdırmalar göstərir ki, bu möhtəşəm ilk şəhər-qala tipli məskənlərin inşa 
edilməsində istifadə edilən materialların daşınmasında icma «qullarının» əməyi 
mühüm rol oynamışdır. Qalaların inşa edilməsində, hələ eneolit dövründə də (e. ə. 
V—IV minillikdə) çiy kərpicdən geniş istifadə edilmişdir. Çiy kərpicin 
hazırlanmasında hərbi toqquşmalar zamanı ələ keçirilən əsirlərin əməyi geniş 
tətbiq edilmişdir. Azərbaycanda bu dövr üçün səciyyəvi olan mədəniyyət Xocalı—
Gədəbəy, Naxçıvan və Talış—Muğan mədəniyyətləri olmuşdur. 
F.   Mahmudovun   başçılığı   altında   Cənub-Şərqi Azərbaycanın mühüm  
arxeoloji  areallarından biri olan Muğanda təşkil edilən elmi ekspedisiya eneolit və 
tunc dövrlərinə aid 24 yaşayış obyekti aşkar etmişdir. Tədqiqatın nəticələri göstərdi 
ki, bu regiondan aşkar edilən 24 yaşayış məskənindən 8-i ilk və orta tunc dövrünə 
aiddir. Bu tapıntının elmi tutumu və əhəmiyyəti xüsusi qeyd edilməlidir. Məhz 
onlar Azərbaycanın düzənlik zonası mədəniyyətinin öyrənilməsinə pəncərə 
olmuşdur. Bu abidələr tarixşünaslıqda ilk dəfə olaraq Lənkəran ovalığına elmi 
nəzər salmağa imkan verdi. 60-cı illərin ortalarına qədər bu ərazi mədəniyyət 
nümunələrinin olmaması üzündən, arxeoloji xəritədəki ağ səhifələrdən biri 
olmuşdur. Materialların elmi təhlili bu yaşayış məskənləri əhalisini Kür-Araz 
mədəniyyətinin əvvəllərinə aid etməyə və bu qədim mədəniyyətin Şərq hüdudunu 
müəyyənləşdirməyə tutarlı təminat verdi. Aşkar edilən saxsı qab məmulatlarının, 
ilkin tunc dövrünə aid istehsal alətlərinin, yaşayış yerlərinin və b. arxeoloji 
tapıntıların sinxron təhlilinə əsasən Kür-Araz mədəniyyətinin əhatə etdiyi ərazi 
haqqında tarixi ədəbiyyatda mövcud olan fikir müxtəlifliyində aydınlıq yaratmaq 
mümkün oldu. F. Mahmudov göstərdi ki, bu mədəniyyət, tarixi mədəni birlik 
nümunəsi kimi Kaspi dənizinin sahillərinə qədər uzanan geniş bir ərazini əhatə 
etmişdir. Qobustanda, Abşeronda, Azərbaycanın Şimali-Şərq ərazisində, xüsusən 
Quba—Xaçmaz zonasında aşkar edilən maddi-mədəniyyət nümunələri Kür-Araz 
mədəniyyətinin geniş bir ərazidə yayıldığını, onun sərhədlərinin Kaspi dənizi 
sahilinə qədər uzandığını bir daha təsdiq etdi. Mişarçay yaşayış məntəqəsindən 
aşkar edilən saxsı qabların araşdırılması göstərdi ki, onlar orta tunc dövrünün tipik 
abidəsi olan Üzərliktəpə abidələrinə yaxındır. Bu materialların müqayisəli tədqiqi 
nəticəsində ilkin tunc dövrünün orta tunc dövrünə keçidin, e. ə. III minilliklə II 
minilliyin hüdudunda baş verdiyini söyləmək mümkün oldu. 
50-ci illərin ortalarından etibarən öyrənilməyə başlayan Üzərliktəpə 
abidəsindən (Ağdam şəhəri yaxınlığında) aşkar edilən maddi-mədəniyyət qalıqları, 
31 
 
Azərbaycanda, eləcə də Zaqafqaziyada orta tunc dövrü mədəniyyətini öyrənməyə 
imkan verdi. Üzərliktəpə abidəsi e. ə. II minilliyin birinci yarısında Mil—Qarabağ 
düzənliyində iqtisadi və mədəni cəhətdən yüksək inkişaf etmiş tayfaların 
yaşadığını sübut edir. 
Qazax rayonu ərazisindəki Sarıtəpə yaşayış yerində aparılan arxeoloji 
qazıntı işləri nəticəsində aşkar edilən maddi-mədəniyyət abidələri isə e. ə. II 
minilliyin sonu I minilliyin əvvəllərində Azərbaycanın qədim sakinlərinin 
təsərrüfat həyatı və ictimai quruluşu, habelə mədəni nailiyyətləri ilə bizi tanış edir. 
E. ə. III—II minilliklərdə ölkənin iqtisadiyyatında tunc dövrünün ilk 
pilləsinə nisbətən əkinçilik və maldarlıq daha böyük rol oynamışdır. Bu dövrdə 
dulusçuluq, metalişləmə, toxuculuq, daşişləmə və b. sənət sahələri də xeyli inkişaf 
etmişdi. Arxeoloji tədqiqatların nəticələri göstərir ki, Azərbaycanın ərazisində artıq 
e. ə. III minillikdən başlayaraq barbarlığın aşağı və orta pilləsi geniş yer tutmuşdu. 
Bu dövrdə ana nəsli ata nəsli ilə əvəz edilməyə başlamışdır. Patriarxal ailə 
münasibəti    genişləndi. 
Orta tunc dövründə məhsuldar qüvvələrin inkişafı xeyli sürətli olmuşdur. 
Bunun nəticəsində ilk əvvəl maldarlıq əkinçilikdən ayrıldı. İctimai əmək 
bölgüsünün baş verməsi, metal emalının sürətli inkişafı ibtidai icma quruluşunun 
tənəzzülü prosesini sürətləndirdi. Xüsusi   mülkiyyətə meyl  gücləndi. 
Şum əkinçiliyi və maldarlığın inkişafı ilə əlaqədar olaraq sənətkarlığın 
inkişaf dairəsi daha da genişlənir. Tarixi araşdırmalar bu dövrdə Azərbaycan 
ərazisində metalişləmə, dulusçuluq və b. sənət sahələrinin çox geniş inkişaf 
etdiyini göstərirlər. Bu məsələyə aid arxeoloji tapıntılar və onların elmi araşdırması 
göstərir ki, e. ə. III minilliyin əvvəllərində Zaqafqaziyada metallurgiya və 
metalişləmə sənəti xeyli inkişaf etmişdir. Bu problemin öyrənilməsinin nəticələri, 
beləliklə, uzun müddət tarixi ədəbiyyata hakim kəsilən, guya metalın 
Zaqafqaziyaya kənardan hazır şəkildə gətirilməsi fikrini təkzib etməyə imkan 
verdi. 
Respublikanın görkəmli alimlərindən biri, AFR Arxeologiya İnstitutunun 
həqiqi üzvü, İngiltərə Metallurgiya Tarixçiləri Cəmiyyətinin, Kaliforniya 
Universiteti Arxeologiya Elmlər Cəmiyyətinin fəxri üzvü, Azərbaycan SSR EA 
Tarix İnstitutunun arxeoloji texnologiya laboratoriyasının rəhbəri, kimya və tarix 
elmləri doktoru İ. R. Səlimxanov qədim metalların spektr analizinin nəticələrinə 
əsaslanaraq sübut etdi ki, Azərbaycanda metallurgiya və metalişləmə məhz yerli 
zəmin əsasında təşəkkül tapmışdır. Alimin fikrincə, Qafqazda metallurgiya dövrü 
xalis metallardan deyil, xəlitələrdən başlanmışdır. Tuncun əldə edilməsinin aşqarı 
olan qalay buraya kənardan gətirilmişdir. Tarixi dəlillər göstərir ki, qalayın 
kənardan gətirilməsi qədim azərbaycanlıların Yaxın Şərq ölkələri ilə iqtisadi-
mədəni əlaqələrinin yaranmasında və inkişafında əhəmiyyətli rol oynamışdır. 
50-ci illərin əvvəllərində respublikanın ərazisində ibtidai icma quruluşu 
probleminin, xüsusən Xocalı—Gədəbəy mədəniyyətinin tədqiqinə aid elmi 
32 
 
ümumiləşdirmələrdən aydın olur ki, tunc dövrünün ikinci pilləsində, e. ə. II 
minillik və I minilliyin əvvəllərində qədim insanlar miqdarca xeyli artmışdı. Onları 
artıq təbii və süni mağaralar təmin etmirdi. Onlar çiy kərpicdən və çay daşından 
tikilən binalardan daha geniş istifadə edirdilər. Bu tikintilər bir ailəyə yox, bütöv 
bir qəbiləyə mənsub olmuşdur. Azərbaycanın ayrı-ayrı yerlərindən aşkar edilən 
kənd təsərrüfatına aid avadanlıq, o cümlədən dən daşının tapılması burada tunc 
dövründə əkinçiliyin yüksək dərəcədə inkişaf etdiyini, ölkənin iqtisadi inkişafında 
onunla bağlı olan maldarlığın mühüm rol oynadığını göstərir. 
Orta tunc dövrü üçün xarakterik olan torpaq, daş qutu qəbirləri və 
kurqanların Azərbaycan ərazisində geniş yayılması bu dövrün e. ə. II minillikdən 
etibarən geniş inkişaf etdiyini sübut edir. 
Faktlar göstərir ki, Azərbaycanda orta tunc dövrü məhz barbarlığın orta 
pilləsinə uyğun gəlir. 
Sənətkarlıq mürəkkəb peşə olmaqla bir neçə pillələrdən keçmiş və əhalinin 
sosial-iqtisadi və maddi-mənəvi səviyyəsinə uyğun olaraq dəyişmişdir. Əvvəldə 
deyildiyi kimi, sənətkarlıq ilk dəfə e. ə. V—IV minillikdə, eneolit dövründə ev 
peşəsi kimi meydana çıxmış və ailənin tələbatını ödəmişdir. E. ə. III minillikdə 
ölkədə məhsuldar qüvvələrin inkişafına uyğun olaraq sənətkarlıq ev sənəti 
çərçivəsindən çıxıb icma sənəti forması almışdır. E. ə. II minilliyin sonu və I 
minillikdə, cəmiyyətin dəmir dövrünə daxil olduğu pillədə isə sənətkarlıq kəmiyyət 
və keyfiyyətcə dəyişərək xalqların iqtisadi, ictimai və mədəni inkişafına təsir 
göstərə bilən mühüm faktor olmuşdur. Bu dövrdə ikinci ictimai əmək bölgüsü baş 
vermişdir. Sənətkarlıq əkinçilikdən ayrılıb müstəqil peşə kimi inkişaf etmiş, 
məhsuldar qüvvələrin inkişafında mühüm rol oynamış, qədim şəhərlərin meydana 
gəlməsi üçün əsas amillərdən biri olmuşdur. Məsələyə bu baxımdan nəzər saldıqda, 
Q. İsmayılovun «Metalişləmə sənəti ev sənətkarlığının tələbini təmin etmişdir» 
fikri ilə razılaşmaq olmaz. Sənətkarlığın bu tipi öz təbiətinə görə heç cür ev 
sənətkarlığına daxil ola bilməzdi. O, ən azı icma sənətkarlığı formasında meydana 
gəlmişdir. Bu barədə İ. Babayevin, F. Mahmudovun, İ. Nərimanovun və b. 
tədqiqatlarında geniş məlumat verilir. İ. Babayev göstərir ki, sənətkarlıq qədim  
cəmiyyətlərin  və  qədim  şəhərlərin    həyatında mühüm rol oynamışdı. Şəhərlərdə 
müxtəlif ixtisaslaşmış peşə sahibləri yaşamışlar. Onlar mal-əmtəə mübadiləsində 
və bazar əlaqələrində yaxından iştirak etmişlər. İxtisaslaşma prosesi metalişləmə 
sənətkarları arasında daha geniş olmuşdur. 
Tunc dövründə başqa sənətkarlıq növləri ilə yanaşı dulusçuluq da qədim 
azərbaycanlıların təsərrüfatında özünəməxsus yer tutmuşdu. Arxeoloji qazıntılar 
zamanı respublikanın ayrı-ayrı ərazilərində aşkar edilən iri tutumlu təsərrüfat 
küpləri bu sənətin yüksək inkişaf səviyyəsinə çatdırıldığını, yerli əhalinin 
təsərrüfatında geniş istifadə edildiyini göstərir. 
Son tunc dövründə sənətkarlıq, o cümlədən dulusçuluq sənəti ev 
sənətkarlığı xarakterində olub əkinçi və maldar tayfaların tələbinə xidmət etsə də, 
33 
 
eyni zamanda istehsal alət və vasitələrinin təkmilləşməsində, nəticə etibarı ilə 
mülki bərabərsizliyin meydana gəlməsinə, sinfi təbəqələşmənin təşəkkül 
tapmasında mühüm rol oynadı və bu prosesi sürətləndirən «katalizatorlardan» biri 
oldu. 
Azərbaycan tarixçilərinin səmərəli axtarışları, etnoqrafik müşahidələri 
göstərir ki, artıq e. ə. III minillikdə qadın və onun əməyi ictimai məhsuldar əmək 
kimi öz əvvəlki əhəmiyyətini və cəmiyyətdə tutduğu mövqeyini itirir. İlk tunc 
dövrünə aid abidələr içərisində yalnız kişi fiqurlarının tək-tək hallarda aşkar 
edilməsi cəmiyyətdə kişilərin hökmran qüvvəyə çevrilməyə başladığına sübutdur. 
İlk tunc dövrünün sonlarında ana nəsli ata nəsli ilə əvəz olunur. 
Cəmiyyətin inkişafında çox mühüm pillə olan ata nəslinin başlanmasının 
ilkin səbəbi iqtisadi tərəqqi və maddi sərvətin genişlənməsi idi. 
Azərbaycan ərazisində aşkar edilən tunc dövrü abidələrinin son zamanlar 
daha ətraflı öyrənilməsi əsasında müəyyən edildi ki, e. ə. III minillikdə ölkənin 
qədim sakinlərinin həyatında patriarxal-icma (qəbilə) quruluşu, II minillikdə isə 
yüksək tərəqqi səviyyəsinə çatan patriarxal-ailə münasibətləri hakim yer tutmuş, 
geniş nəsli münasibətlər hökmran olmuşdur. Arxeoloji qazıntılar zamanı çoxotaqlı 
yaşayış yerlərinin aşkar edilməsi deyilənlərə sübutdur. İqtisadiyyatın, xüsusən 
sənətkarlığın inkişafı son tunc dövründə istehsal vasitələri üzərində ictimai 
mülkiyyətin pozulması ilə nəticələnir və bu, ayrıca ailə mülkiyyətinin təşəkkül 
tapmasına səbəb olur. Qobustanda və Azərbaycanın bir sıra başqa yerlərində üzə 
çıxarılan çoxotaqlı tikintilərin hər otağında cüt nigah üzərində meydana gələn 
ailənin yaşaması ailə mülkiyyətinin meydana  gəldiyinə əyani sübutdur. 
İlk şəhər mədəniyyətinin ardıcıl və müntəzəm öyrənilməsinin 
təşəbbüskarlarından biri Vəli Əliyev olmuşdur. O, son on-on beş ildə Naxçıvan 
ərazisində arxeoloji axtarışlar nəticəsində üzə çıxardığı tikinti abidələri, ilkin şəhər 
mədəniyyəti yadigarlarının öyrənilməsi ilə bu problemin tarixşünaslığının tədqiqat 
sahəsini genişləndirdi. 
İlk şəhər mədəniyyətinə aid zəngin maddi abidələrin geniş elmi təhlilinə 
əsaslanan V. Əliyev göstərir ki, e. ə. III minillikdə Azərbaycan və bütün 
Zaqafqaziya üçün səciyyəvi olan «...Kür-Araz mədəniyyətinin yayılmasında 
Azərbaycan tayfaları əsas rol oynamışlar». 
Bu materialları cəmiyyət tarixinin inkişafı, cəmiyyətdə baş verən iqtisadi-
ictimai dəyişiklik baxımından araşdıran müəllif belə bir nəticəyə gəlir ki, 
«Azərbaycanda ilkin şəhər mədəniyyəti, sinifli cəmiyyət, mülki bərabərsizlik və 
böyük tayfa ittifaqları orta tunc dövründə baş verən intensiv iqtisadi-mədəni inkişaf 
nəticəsində yaranmışdır». 
Son arxeoloji araşdırmalardan aydın olur ki, Azərbaycanda, eləcə də 
Zaqafqaziyada ilk böyük ictimai əmək bölgüsü Kür-Araz mədəniyyətinin boyalı 
qablar mədəniyyəti ilə əvəz edilməsi dövrünə təsadüf edir. Kür-Araz mədəniyyəti 
eneolit mədəniyyəti zəmini üzərində e. ə. IV minillikdə Cənubi Zaqafqaziyada, 
34 
 
əsasən, Azərbaycan ərazisində təşəkkül tapmış və e. ə. III minilliyin sonuna qədər, 
orta tunc dövrünə kimi geniş bir ərazini əhatə etmişdi. Yuxarıda deyildiyi kimi, 
Zaqafqaziyadan cənuba doğru yayılan bu qədim mədəniyyət İranın Şimal-qərb 
əyalətlərini, Şərqi Anadolu və bir sıra başqa Yaxın Şərq ölkələrinə daxil olmuşdu. 
E. ə. III minilliyin sonlarından etibarən Kür-Araz mədəniyyətini əvəz edən boyalı 
qablar mədəniyyəti orta, son tunc dövrləri və ilk dəmir dövründən ibarət olan 
böyük bir tarixi dövrü əhatə etmiş, e. ə. I minilliyə qədər başlıca mədəniyyət sahəsi 
olmuşdur. 
Tarixi faktların araşdırılması sübut edir ki, Azərbaycan ərazisində son tunc 
dövründə boyalı qablar mədəniyyəti, ilkin şəhər mədəniyyəti tipi kimi ərazi etibarı 
ilə çox geniş yayılmışdır. 
Azərbaycanda orta və son tunc dövrlərinə sənətkarlığın geniş inkişafı və 
sənətkarların əməyinin ixtisaslaşması prosesinin izləri boyalı qablar istehsalında 
daha aydın müşahidə edilir. 
Boyalı qablar mədəniyyəti son tunc və ilk dəmir dövrləri üçün daha 
səciyyəvidir. Mədəniyyətin bu tipinə aid nümunələr keçən əsrin 90-cı illərində 
aşkar edilmişdir. 
Boyalı qablar mədəniyyətinin inkişafının ilkin şəhər mədəniyyətinin 
təşəkkülü ilə bağlı olduğu şübhəsizdir. Azərbaycan bu qədim mədəniyyətin başlıca 
mərkəzlərindən biri olmuş və bu mədəniyyət Azərbaycanın vasitəçiliyi ilə tədricən 
Zaqafqaziyaya yayılmışdır. 
Zaqafqaziyanın, o cümlədən Azərbaycanın Ön Asiya ilə iqtisadi-mədəni 
əlaqəsi orta və son tunc dövrlərində xeyli intensiv olmuşdur. Bu məsələ Hidayət 
Səfərovun «Son tunc və ilk dəmir dövründə Azərbaycanın Ön Asiya ölkələri ilə 
əlaqələri (Azərbaycan arxeoloji materialları əsasında)» adlı maraqlı, elmi 
baxımdan əhəmiyyətli  monoqrafiyasında tutarlı və zəngin faktlar əsasında 
işıqlandırılmışdır. Son vaxtlar tarixşünaslıqda Azərbaycanın qonşu ölkələrlə 
əlaqəsi tarixinə maraq genişlənmişdir. Azərbaycanın qədim və antik tarixini    
öyrənən    tarixçi-arxeoloqlar, habelə tarixçi-etnoqraflar bu əlaqələrin meydana 
gəlməsi, inkişafı, onun xarakteri, tarixi coğrafiyası, qədim xalqların, etnik qrupların 
sosial-iqtisadi, ictimai-siyasi və mədəni inkişafında rolu və s. kimi məsələlərin 
tədqiq edilməsi üzərində müntəzəm surətdə işləmişlər. F. Mahmudovun 
tədqiqlərində bu problemə xüsusi yer verilir. O, arxeoloji materialların tədqiqi 
nəticələrinə əsaslanaraq qeyd edir ki, orta tunc dövründə meydana çıxıb inkişaf 
edən iqtisadi və mədəni əlaqələr son tunc və ilk dəmir dövrünün əvvəllərində 
müntəzəm şəkil almışdır. Məhz bu əlaqələrin nəticəsində boyalı qablar  
mədəniyyəti Ön Asiyadan Zaqafqaziyaya, o cümlədən Azərbaycana daxil olmuş və 
az bir vaxt ərzində yüksək inkişaf səviyyəsinə çatmışdır. 
Tarixi ədəbiyyatda belə bir fikir də vardır ki, boyalı qablar mədəniyyəti 
burada yerli zəmin üzərində yaranmamış, mənşə etibarı ilə İran mədəniyyəti 
qrupuna daxil olmaqla miqrasiya yolu ilə intişar tapmışdır. O. Həbibullayev yazır 
35 
 
ki, «E. ə. IV minillikdə bu mədəniyyət—(boyalı qablar mədəniyyəti — Y. S.) 
Yaxın Şərq ölkələri ilə mədəni əlaqələrin nəticəsində Azərbaycana keçmişdir». 
İqrar Əliyev də bu fikirdədir. O, hesab edir ki, e. ə. V—III minillikdə 
meydana çıxan gil qablar, o cümlədən boyalı qablar mədəniyyəti Aralıq dənizindən 
başlamış Çinədək geniş bir ərazini əhatə etmiş və Yaxın Şərq ölkələri ilə iqtisadi 
və mədəni əlaqələrin nəticəsində Azərbaycana keçmişdir. İ. M. Dyakonov da bu 
fikrə tərəfdar çıxır. Boyalı qablar mədəniyyətinin bu regiona Ön Asiyadan 
«transformasiya» edilməsi fikrinə Azərbaycan tarixçilərindən İ. Nərimanov, C. 
Xəlilov, Ə. Ələkbərov, H. Cəfərov və b. tərəf çıxırlar və hesab edirlər ki, boyalı 
qablar mədəniyyəti çox geniş və dərin tarixi laylara malik olmaqla, ilk dəfə Ön 
Asiyada təşəkkül tapmışdır. O, Zaqafqaziyaya, həmçinin Azərbaycana bu ölkələrlə 
olan iqtisadi əlaqələrin nəticəsində nüfuz etmişdir. 
Vəli Əliyev isə bu fikirlərlə razılaşmır. O hesab edir ki, boyalı qablar 
mədəniyyətinin vətəni məhz Azərbaycan olmuş və buradan da Zaqafqaziyaya, 
Şimali Qafqaza və Ön Asiyaya daxil olmuşdur. Boyalı qablar mədəniyyətinə aid 
son vaxtlar yazılan ədəbiyyatın müqayisəli təhlili göstərir  ki, tərəflərin hər ikisinin 
fikrində rasional cəhət vardır. Onların hər birinin mülahizələri tutarlı faktlara 
söykənir. Hər biri öz gümanında haqlıdır. Boyalı qablar mədəniyyətinin Ön 
Asiyada təşəkkül tapdığı barədəki fikrə haqq qazandırmamaq qeyri-mümkündür. 
Ön Asiya iqtisadi və mədəni inkişafın səviyyəsinə görə qədim  Azərbaycandan, 
burada yaşayan yerli etnoslardan yüksək səviyyədə dururdu. Dövlət mexanizmi ilk 
dəfə burada meydana gəlmişdir. Təkcə bu faktlar mədəniyyətin bu tipinin də ilk 
dəfə burada meydana gəldiyini və yer kürəsinin bir çox ərazisinə buradan nüfuz 
etdiyini güman etməyə imkan verir. V. Əliyevin də fikrində həqiqət vardır. O da öz 
mülahizəsində haqlıdır. Güman etmək olar ki, orta tunc dövründə Ön Asiya ilə 
Azərbaycan arasında əmələ gələn və son tunc və ilk dəmir dövründə çox geniş 
vüsət alan iqtisadi əlaqələr boyalı qablar mədəniyyətinin bu regiona daxil olmasına 
səbəb olmuşdur. V. Əliyevin boyalı qablar probleminə həsr etdiyi əsərlərindən 
aydın olur ki, Azərbaycanda boyalı qabların geniş miqyasda istehsal  edilməsi 
tarixən bu dövrdə baş vermiş və müntəzəm şəkil almışdır. Azərbaycan 
sənətkarlarının  hazırladıqları  boyalı  qablar özünün texnologiyasına, ornamentinə, 
tərtibat üsuluna və s. mühüm elementlərinə görə orijinal olmuşdur. Başqa xalqlarda 
demək olar ki, təkrar olunmamışdır. Əksinə, azərbaycanlı ustaların yüksək 
sənətkarlığı, öz sənətlərinə vurğunluğu az bir vaxtda onların istehsal etdikləri nəfis, 
çoxsahəli və müxtəlif çeşidli boyalı qabları dünya meridianlarına tanış etmişdir. 
Onlar öz orijinallığına görə Ön Asiya boyalı qablar mədəniyyətinin, güman ki, 
sonrakı tərəqqisinə də təsir edə bilmişdir. Beləliklə, güman etmək olar  ki, boyalı 
qablar Azərbaycana Ön Asiyadan, bu ölkələr arasındakı əlaqələr nəticəsində daxil 
olmuşdur. Lakin yerli sənətkarlar bu mədəniyyəti kor-koranə qəbul etməmişlər. 
Onunla bəhrələnən qədim Azərbaycan sənətkarları boyalı qabların orijinal tipini—
Azərbaycan boyalı qablar «ailəsini» yaratmışlar.  
36 
 
Boyalı qablar mədəniyyəti dövründə maldarlığın və sənətkarlığın sürətli 
inkişafı dövrü başlayır. Bu zaman qaramal və xüsusən də davar heyvanlardan 
ibarət böyük sərvət toplayan maldar qəbilələr meydana gəlir. Onlar maddi 
sərvətlərinin gücünə əsaslanaraq yoxsul qəbilə üzvlərini özlərindən asılı vəziyyətə 
salır və qəbilə  ittifaqlarına  başçılıq etməyə başlayırlar. 
Maldarlığın və sənətkarlığın sonrakı intensiv inkişafı ictimai münasibətlərdə 
daha dərin və daha əsaslı dəyişikliyin baş verməsi üçün iqtisadi zəminin 
yetişməsinə səbəb olur.  
Tunc dövründə Zaqafqaziyada, eləcə də Azərbaycan ərazisində əkinçiliyin 
və maldarlığın sürətli inkişafı, sonuncunun oturaq ev maldarlığı çərçivəsindən 
çıxıb müstəqil, yarıoturaq təsərrüfata çevrilməsi birinci böyük ictimai əmək 
bölgüsü ilə nəticələndi. 
Bu proses ölkədə mal-əmtəə mübadiləsinin meydana gəlməsinə və onun 
müntəzəm şəklə düşməsinə, məhsul bolluğu yaranmasına, xüsusi mülkiyyətin 
meydana çıxmasına və nəhayət, ictimai təbəqələşmənin təşəkkül tapmasına səbəb 
oldu. Antik müəlliflər də Zaqafqaziyada, o cümlədən Azərbaycanda maldarlıq 
təsərrüfatının ölkənin iqtisadi potensialında mühüm rol oynadığını göstərirlər. 
Ölkənin geniş miqyasda arxeoloji abidələr əsasında tədqiqi bir daha göstərir ki, 
əvvəllər oturaq xarakter daşıyan maldarlıq təsərrüfatı mal-qaranın inkişafı, yem 
bazasının sahəsinin genişləndirilməsinə ehtiyacın artması ilə əlaqədar olaraq e. ə. I 
minilliyin əvvəllərindən etibarən yarımköçəri forma alır. Bu forma tunc dövrünün 
sonu, dəmir dövrünün əvvəllərində bütün Qafqaz üçün səciyyəvi hal oldu. Maldar 
tayfalar təkərli arabalardan daha çox istifadə edir. Tunc dövründə Azərbaycanın 
yerli əhalisi iribuynuzlu heyvanların yetişdirilməsinə müstəsna əhəmiyyət 
vermişdir. Onlar atçılığın da inkişaf etdirilməsinə xüsusi səy göstərmişlər. Dağlıq 
Qarabağ, Mingəçevir, Şahtaxtı, Gəncəçay və b. yerlərdə üzə çıxarılan at əsləhəsi və 
skeletləri fikrimizi sübut edir. 
Maldarlıq təsərrüfatında həlledici işçi qüvvəsinin əsasını kişilər təşkil 
edirdilər. Tunc dövrünün axırlarında təsərrüfatın bu növündə ictimai 
diferensiasiyanın ilk rüşeymləri meydana gəlir. Mal-qara sürüləri qəbilənin ümumi 
mülkiyyətindən çıxıb ayrı-ayrı ailə başçılarının mülkiyyətinə çevrilir. Ümumi 
mülkiyyətə əsaslanan icma münasibətləri iflasa uğramağa başlayır. Heyvandarlıq 
məhsullarının mübadiləsindən əldə edilən qazanc da kişilərdən ibarət olan ailə 
başçılarının əlində cəmləşirdi. 
Mal-qaranın durmadan artması otlaqlara olan ehtiyacı artırır. Qəbilələr 
arasında yeni otlaqlar ələ keçirmək səylərini genişləndirir. Hərbi toqquşmalar baş 
verir. Onlar ilk addımda müvəqqəti, keçici xarakter daşıdığı halda, sonralar daimi 
xarakter alır. Peşəyə çevrilir. Toqquşmalar zamanı məğlub olan qəbilənin üzvləri 
əsir alınır və qula çevrilirdi. Bu hal tunc dövrünün sonlarına təsadüf edir. Sinifli 
cəmiyyətin ilk ünsürləri meydana gəlir. Tunc dövrü üçün xarakterik olan kurqanlar, 
37 
 
torpaq, küp və daş qəbirlərin öyrənilməsi göstərir ki, Gəncəçay və Qoşqarçay 
vadiləri əhalinin ən sıx yaşayış məskənləri olmuşdur. 
E. ə. II minillikdən I minilliyə keçid dövründə, ilk dəmir mədəniyyətinin 
başlanğıcında Qafqazın cənub hissəsində, o cümlədən Azərbaycan ərazisində 
məhsuldar qüvvələrin intensiv inkişafı, mal-qara sürülərinin arasıkəsilmədən 
çoxalması ölkədə qəbilələr arasında iqtisadi əlaqələrin genişlənməsinə, 
mübadilənin daha da inkişaf etməsinə imkan verdi. Bu zaman təsərrüfatda daşdan, 
ağacdan və metaldan hazırlanmış kətmən və toxadan istifadə edilmişdir. Güman 
edilir ki, e. ə. II minilliyin sonu, I minilliyin başlanğıcında qoşqu qüvvəsi ilə 
hərəkətə gətirilən ağac vəllərdən və xışdan da istifadə edilmişdir. Azərbaycan 
ərazisində yaşayan qədim əkinçi tayfalar arasında tunc dövrünün sonlarından 
etibarən taxılın döyülməsində vəldən və dən daşından istifadə geniş yer tutmuşdur. 
Beləliklə, e. ə. II minilliyin əvvəllərində Azərbaycan ərazisində artıq varlı 
və yoxsul tayfalar qarşı-qarşıya durmuşdular. Ölkədə məhsuldar qüvvələrin 
artması, tayfalar arasında və tayfa ittifaqlarının öz daxilində tez-tez baş verən 
silahlı toqquşmalar, ictimai mülkiyyətin xüsusi mülkiyyətlə əvəz edilməsinin 
fasiləsiz genişlənməsi mövcud ictimai quruluşun—ibtidai icma münasibətlərinin 
daha mütərəqqi münasibətlərlə—erkən quldarlıq münasibətləri ilə əvəz olunmasını 
zəruri edirdi. II minillikdə, tunc dövrünün axırlarında II böyük ictimai əmək 
bölgüsü — sənətkarlığın əkinçilik və maldarlıqdan ayrılması baş verdi. V. Əliyev 
yazır ki, son tunc dövründə «...istehsal münasibətləri məhsuldar qüvvələrin 
xarakterinə uyğun gəlmədiyindən Azərbaycanda ibtidai icma quruluşu son tunc 
dövründə tədricən dağılmağa başlayır. Bu ictimai proses dəmir dövründə başa 
çatmışdır». 
Son zamanlarda qədim  yaşayış yerlərinin əsaslı surətdə öyrənilməsi ilk 
sivilizasiyaya keçid dövründə ölkənin sosial-iqtisadi, ictimai və siyasi tarixinin bir 
sıra mühüm məsələlərində aydınlıq yaratmağa imkan verdi. Qəliblərə tökmə üsulu 
ilə təbərzin-baltaların  hazırlanması  Azərbaycanda metallurgiyanın yerli zəmin 
üzərində inkişaf etdiyini, orijinal xarakter daşıdığını  göstərir. Sənətkarlığın   bu 
mürəkkəb tipinin burada geniş inkişaf etdiyinin elmi cəhətdən əsaslandırılması, 
onun da digər mədəniyyət növləri kimi buraya kənardan hazır şəkildə gətirildiyini 
iddia edən miqrasiya nəzəriyyəsi nümayəndələrinin fikirlərini təkzib etməyi 
mümkün etdi. Təbərzin baltaların e. ə. II minilliyin axırı və I minilliyin 
əvvəllərində geniş miqyasda istehsal olunması tunc dövrünün sonu, dəmir 
dövrünün əvvəllərində, ölkədə sinifli cəmiyyətin meydana gəlməsi ərəfəsində 
Azərbaycanda metallurgiyanın yüksək inkişaf səviyyəsinə dəlalət edir, 
sənətkarlığın bu növünün ev sənətkarlığı çərçivəsindən kənara çıxarıb müstəqil 
xarakter daşıdığını, emalatxana şəraitində tərəqqi etdiyini göstərir. Qərbi 
Azərbaycan ərazisində aşkar edilən yaşayış məskənlərinin və habelə qəbiristanlıq 
avadanlığının təsnifatı və tipoloji tədqiqi sübut etdi ki, bu ərazidən üzə çıxarılan 
abidələr oxşardır və burada e. ə. II minilliyin əvvəllərində, son tunc dövründə əhali 
38 
 
ayrı-ayrı ailələr şəklində yaşamışdır. Qədim yaşayış məskənləri arasında siklop
*
 
tikintilər mühüm rol oynamışlar. Onların tarixilik baxımından öyrənilməsində ilk 
addım 1927-ci ildə atılmışdır. 60-cı illərdən etibarən isə siklop tikintilərin tədqiq 
edilməsinin yeni mərhələsi başlandı. Güman edilir ki, Qərbi Azərbaycanda siklop 
tikintilərin inşa edilməsi e. ə. II minillikdə geniş şəkil almışdır. Siklop tikintilər, 
başlıca olaraq ticarət yolları üzərində inşa edilmişdir. Tarixi ədəbiyyatda bu 
tikintilər haqqında fikir eyniliyi yoxdur. İ. İ. Meşşaninov siklop tikintilərin müdafiə 
obyektləri, İ. Cəfərzadə onları müqəddəs yerlər olduğunu güman edir. K. Əbilova 
hesab edir ki, siklop tikintilər yadelli basqınçı tayfaların hücumundan əhalini 
müdafiə vasitələri olmuşdur. C. Xəlilov göstərir ki, bu tikintilər sinifli cəmiyyətin 
meydana gəlməsindən sonra, maldarlığın inkişafı ilə əlaqədar olaraq, mal-qaranı 
mühafizə etmək məqsədi güdmüşdür və s. 
Siklop tikintilərin, əsasən, dağlıq ərazidə, əksəriyyət hallarda köç yollarının 
ətrafında salınması göstərir ki, onlar yarıköçəri maldar tayfaların məskənləri və 
mühafizə vasitələri olmuşlar. 
Son illər Azərbaycanın qədim tarixinin arxeoloji abidələr əsasında 
öyrənilməsinin nəticələri göstərir ki, buranın təbii zənginliyi və əkinçiliyin, 
maldarlığın, metallurgiyanın inkişafı üçün xammal mənbələrinin genişliyi 
sayəsində ölkədə tunc dövründə və dəmir dövrünün əvvəllərində əhalinin sıxlığı 
xeyli artmışdı. Bu ərazidə aşkar edilən qəbiristanlıqların çoxluğu, orada tapılan 
avadanlığın zənginliyi əhali sıxlığının geniş olduğunu söyləməyə bir daha əsas 
verir. 
E. ə. II minilliyin sonu, I minilliyin başlanğıcında, dəmir dövrünün 
əvvəllərində ölkənin daxili inkişafının nəticəsində qəbilələr arasında başqasının 
əmlakına yiyələnmək meylinin meydana gəlməsi onların arasında  zorakılıq 
hisslərinin baş qaldırmasına səbəb olur. Bu proses qəbilələrin birləşməsini tələb 
edirdi. Bu birləşmə qəbilə başçılarının fərqlənməyinə, onların getdikcə sıravi 
qəbilə üzvlərindən təcrid edilməsinə, özlərini sıravi qəbilə üzvlərinə qarşı qoymağa 
daha çox səy göstərmələrinə səbəb olur. Bu dövlət mexanizminin ilk izlərinin 
meydana çıxdığına sübutdur. 
Tunc dövrünün sonunda texnika və təsərrüfatın inkişafı insanların maddi-
mədəniyyət səviyyəsinin yüksəlməsi və əhali sayının artması ilə səciyyələnir. 
Zaqafqaziyada son tunc dövründə beş böyük metallurgiya mərkəzi, o cümlədən 
onlardan ikisinin Dağlıq Qarabağ və Gədəbəy ərazisində yerləşməsi buna parlaq 
sübutdur. 
60-cı illərə qədər tarixşünaslıqda güman edilirdi ki, Gəncəçay rayonunda 
əhali dəmirlə tanış olmamışdı. Hesab olunurdu ki, burada tunc mədəniyyəti 
                                                          
* Siklop — Yunan sözüdür. Təpəgöz deməkdir. Təpəgöz qədim yunan əsatirlərində alnın ortasında gözü 
olan nəhəng canlılara deyilirdi. Təpəgöz iri, böyük mənasında işlənilir. Bu mənada siklop tikinti — iri, 
möhtəşəm tikinti deməkdir. 
 
39 
 
həlledici mövqe tutmuşdur. İ. Nərimanovun tunc və ilk dəmir dövrünə aid 
tədqiqləri bu fikri təkzib etməyə və burada e. ə. I minilliyin birinci əsrlərindən 
etibarən əhalinin dəmirlə tanış olduğunu söyləməyə imkan verdi. İ. Nərimanov 
yazır: bu ərazidə «...dəmir əşyaların geniş yayılması e. ə. I minilliyin ikinci 
rübündən başlamışdır». 
Arxeoloji tapıntıların tədqiqi göstərdi ki, Şərqi Zaqafqaziyanın bir çox 
ərazisində Xocalı—Gədəbəy mədəniyyətinə mənsub olan qəbilə birləşmələri sakin 
olmuşlar. Mədəniyyətin bu tipi üçün xarakterik olan «yumru gövdəli» çiyinlərində 
göbələkvarı çıxıntıları olan və ağ maddə ilə naxışlanmış gil qablar Gəncəçay 
hövzəsində, habelə Azərbaycanın başqa rayonlarında da aşkar edilmişdir. Onlar e. 
ə. XIII əsrin sonunda IX əsrin əvvəllərinə qədərki dövrü əhatə edirlər. 
60-cı illərə qədər tarixi ədəbiyyatda güman edilirdi ki, Talış mədəniyyəti 
Muğan mədəniyyətindən fərqli olmuşdur. Bununla əlaqədar olaraq tarixşünaslıqda 
«Muğan mədəniyyəti» və «Talış mədəniyyəti» anlayışları özünə yurd salmışdı. F. 
Mahmudov 1964-cü ildən etibarən Azərbaycanın cənubi-şərq ərazisində aşkar 
edilən mədəniyyət nümunələrinin kompleks şəkildə öyrənilməsi nəticələrinə 
əsaslanaraq Talış və Muğandan üzə çıxarılan maddi abidələrin tiplərinə, 
xarakterlərinə, tarixi inkişafına və s. xüsusiyyətlərinə görə oxşar və yaxın 
olduqlarını müəyyən etdi. O əsaslandırdı ki, bu regionda iki mədəniyyət yox, məhz 
vahid bir mədəniyyət—«Talış—Muğan mədəniyyəti» olmuşdur. Bu mədəniyyət e. 
ə. XIV əsrdə təşəkkül tanmış, VII əsrə qədər davam etmiş və son tunc dövrü üçün 
səciyyəvi olan mədəniyyət tiplərindən biri olmuşdur. Arxeoloji materialların 
tipoloji təhlilinə əsasən F.Mahmudov bu regionda qədim insanların tunc dövrünə 
qədər mövcud olan təsərrüfat formalarının ən primitiv səviyyəsi kimi tanınan 
yığma tipindən istehsal etmə kimi daha yüksək mərhələsinə qədəm qoyduqlarını, 
erkən əkinçilik-maldarlıq təsərrüfatı texnikasına yiyələndiklərini, təsərrüfatın bu 
növünün e. ə. III minilliyin əvvəlindən başlayaraq oturaq əkinçilik-maldarlıq 
təsərrüfatı kimi intensiv inkişafda olduğunu, yerin şumlanmasında qoşqu 
qüvvəsindən, məhsulun daşınmasında isə ikitəkərli  arabalardan istifadə edildiyini 
göstərdi. 
Beləliklə, 60—80-ci illərdə qədim abidələrin az olması, onların hərtərəfli 
təhlil edilməməsi, elmi tədqiqat vərdişlərinə hərtərəfli yiyələnən tarixçi kadrların 
azlığı və bir sıra başqa obyektiv və subyektiv səbəblər üzündən tariximizin qədim 
«uşaqlıq» və erkən «gənclik» dövrlərinin bir çox sirlərini aşkar etmək mümkün 
olmamışdı. Bu səbəbdən də bir çox tarixçilər burada baş verən iqtisadi-ictimai, 
siyasi dəyişikliyin, mədəni inkişafın, xalqın formalaşması prosesinin yerli zəmin 
üzərində baş vermədiyini göstərmiş, burada ilk insan nəslinin olmasını və onun 
nəsli ardıcıllıqla inkişafını şübhə altına almışdılar. 
Son tədqiqatlar bütün bu şübhələri aradan qaldırmağa, onları tutarlı faktik 
dəlillər əsasında təkzib etməyə imkan verdi. 
40 
 
Azərbaycanın qədim dövrü tarixinə arxeoloji baxımdan nəzər salan 
respublika tarixçiləri, Küp qəbir mədəniyyəti və Yaloylutəpə mədəniyyəti abidələri 
əsasında belə bir elmi nəticəyə gəldilər ki, Yaloylutəpə mədəniyyəti, qədim 
mədəniyyət olmaqla, başlıca olaraq Böyük Qafqazın dağətəyi ərazisində, Küp 
qəbir mədəniyyəti isə Azərbaycanın aran və dağətəyi rayonlarında yayılmışdır. 
Yaloylutəpədən üzə çıxarılan qəbirlərdən aşkar edilən zəngin maddi-mədəniyyət 
abidələrini geniş miqyasda öyrənən Ə.İsmizadə bu mədəniyyətin yayıldığı ərazinin 
xronoloji çərçivəsini və Azərbaycanın qədim sakinlərinin tarixi inkişafında onun 
tutduğu yeri müəyyənləşdirməyə səy göstərmişdir. Onun fikrincə Yaloylutəpə 
mədəniyyətini təmsil edənlər qədim Qafqaz albanlarından ibarət yerli əhali 
olmuşdur. 
Azərbaycan ərazisindən aşkar edilən Küp qəbir və Yaloylutəpə 
mədəniyyətinə dair materialların elmi-müqayisəli təhlilinə əsasən güman etmək 
olar ki, onlar ərazicə üst-üstə düşürlər. 
Küp qəbirlər mədəniyyəti Mingəçevir və ona yaxın ərazidə geniş 
yayılmışdır. Mingəçevirdə aparılan arxeoloji qazıntı işləri nəticəsində buradan 300-
dən artıq küp qəbir aşkar edilmişdir. Bu maddi-mədəniyyət abidələri e. ə. I 
minilliyin sonu və bizim eranın II əsrinə qədər böyük bir tarixi dövrü əhatə edir. 
Mingəçevir arxeoloji ekspedisiyası işinin həcmi, tədqiq etdiyi abidələrin xronoloji 
çərçivəsinin genişliyi nöqteyi-nəzərindən Sovet hakimiyyəti illərində nəinki 
Azərbaycanda, hətta bütün Zaqafqaziya ərazisində ən böyük ekspedisiyalardan biri 
olmuşdur. 
Mingəçevir qədim abidələrinin öyrənilməsi nəticəsində müəyyən edilmişdir 
ki, burada yaşayış III minilliyin sonlarından başlamışdır və tunc dövrünün sonu, 
dəmir dövrünün əvvəllərində daha intensiv olmuşdur. Abidələrin xeyli hissəsi 
(Kurqanlar və Torpaq qəbirləri) Azərbaycan ərazisində geniş yayılan Xocalı—
Gədəbəy mədəniyyətinə, yəni son tunc dövrünə mənsubdur. Bu ərazi öz əlverişli 
coğrafi mövqeyinə görə iri yaşayış yerlərindən olmuş və burada ticarət və 
sənətkarlıq xeyli inkişaf etmişdir. 
Müharibədən sonrakı illərdə aparılan arxeoloji tədqiqatlar nəticəsində 
müəyyən edildi ki, e. ə. I minillikdə tuncdan və dəmirdən əmək alətləri, silah, 
məişət əşyaları və b. şeylər hazırlanması texnikası xeyli təkmilləşmişdir. N. V. 
Minkeviç göstərir ki, e. ə. I minillikdə Azərbaycanın qədim sakinləri tunc 
mədəniyyətinə tam bələd olmaqla yanaşı, dəmir mədəniyyətinə də yiyələnməyə 
başlamış və oturaq həyat sürmüşlər. Bəşəriyyətin tarixi inkişafında dəmirin icad 
olunması və ondan istifadə edilməsi mühüm rol oynamışdır. Barbarlıqdan ilk 
sivilizasiyaya dönüş dəmirin insanların məişətinə daxil olması ilə bağlıdır. E. ə. 
IX—VIII əsrlərdən başlayaraq qonşu tayfaların hərbi basqınları güclənir. Bunun 
qarşısını almaq üçün müdafiə məqsədi güdən siklopik tikintinin inşa edilməsi, bu 
ərazidə yaşayan əhali kütləsinin yüksək mədəniyyətə malik olduğunu sübut edir. 
Azərbaycan ərazisində tikilən əzəmətli binalar, möhtəşəm müdafiə vasitələri, inşa 
41 
 
edilən qalalar və s. ölkənin sakinlərinin çoxlu miqdarda insanları birləşdirən iri 
tayfa ittifaqları halında yaşadıqlarını və müharibələrdə ələ keçən əsirlərdən qul 
kimi istifadə etdiklərini göstərir. Qəbirlərdən tapılan skeletlərin bəzilərinin qəbirin 
ortasında, digərlərinin oturmuş vəziyyətdə dəfn edilməsi bir daha e. ə. I minilliyin 
əvvəllərində bu regionda artıq ibtidai quldarlıq quruluşu elementlərinin meydana 
gəldiyini, icma quruluşunun yavaş-yavaş pozulmağa başladığını, mülkiyyətin tayfa 
mülkiyyətindən çıxıb ayrı-ayrı adamların xüsusi mülkiyyətinə çevrilməyə 
başladığını və dövlətin ilk ünsürlərinin meydana gəlməsi üçün zəminin yarandığını 
söyləməyə təminat verir. 
E. ə. I minillikdə, ilk dəmir dövründə, dəmirdən hazırlanan istehsal 
alətlərinin miqyası genişləndi, məhsuldar qüvvələr xeyli inkişaf etdi, istehsal 
alətləri təkmilləşdi, təsərrüfat ayrı-ayrı ailələr tərəfindən idarə edilməyə başlandı. 
Hər bir ailə özlüyündə bir təsərrüfat vahidi idi. İctimai mülkiyyət xarakteri daşıyan 
icma torpaqları ayrı-ayrı ailələrin xüsusi mülkiyyətinə — ailə mülkiyyətinə 
çevrildi. İbtidai icma quruluşu pozulmağa başladı. Ölkədə şum əkinçiliyinin 
bərqərar olması ilə qan qohumluğuna əsaslanan qəbilə icmaları təsərrüfat yaxınlığı 
əsasında meydana gələn kənd icmaları ilə və yaxud qonşu icmalarla əvəz edilməyə 
başladı. Mülki bərabərsizliyin coğrafi ərazisi genişləndikcə kənd icması patriarxal-
qan qohumluğu prinsipi əsasında yaranan ev icmasını sıxışdırıb aradan çıxarır. 
Kənd icmasında torpaq ayrı-ayrı ailələr tərəfindən fərdi olaraq becərilirdi. 
Arxeoloji axtarışların, xüsusən Xocalı—Gədəbəy, Mingəçevir, Naxçıvan və 
Azərbaycanın başqa ərazisindən tapılan maddi abidələrin tədqiqi nəticələrinin 
ümumiləşdirilməsi göstərir ki, e. ə. I minillikdən başlayaraq istehsal alətlərinin 
təkmilləşməsi, mübadilənin genişlənməsi, ictimai mülkiyyətin pozulması, xüsusi 
mülkiyyətə meylin genişlənməsi əvvəllər tayfalar arasında, sonralar isə qonşu 
qəbilə ittifaqları və ölkələr arasında toqquşmalara, müharibələrə səbəb olur. 
Əvvəllər bu toqquşmalar zamanı ələ keçən əsirlər fiziki cəhətdən məhv edilirdisə, 
sonralar onlardan işçi qüvvəsi kimi istifadə edilir. İlk patriarxal quldarlıq—ev 
quldarlığı meydana gəlir. 
Beləliklə, dəmir dövründə Azərbaycanda məhsuldar qüvvələr daha da 
inkişaf etmiş, yeni istehsal münasibətləri meydana gəlmişdir. 
E. ə. I minilliyin əvvəlində ibtidai icma quruluşu pozulur və ilk 
sivilizasiyaya keçid üçün zəruri olan şərtlər hasil olur. İbtidai icma quruluşu öz 
yerini ilk sinifli cəmiyyətə, erkən quldarlıq quruluşu cəmiyyətinə vermişdir. 
 
  
42 
 
IV fəsil 
 
AZƏRBAYCANDA İLK SİNİFLİ CƏMİYYƏT 
 
İbtidai icma münasibətlərinin pozulması ilk sivilizasiyanın — sinifli 
cəmiyyətin meydana gəlməsi ölkədə məhsuldar qüvvələrin sürətli inkişafı və 
istehsal münasibətlərinin ciddi kəskinləşməsi nəticəsində baş verdi. Bu prosesin 
izləri barbarlığın daxilində meydana gəlir və cəmiyyətdə ikinci böyük əmək 
bölgüsünə doğru gedir. Bu irəliləyişdə qədim insanların toxucu dəzgahını kəşf edib 
onu məişətə daxil etməsi, metal filizlərini əritmə və metal emalı sənətinə bələd 
olması mühüm rol oynamışdır. Dəmirin kəşfi ilə cəmiyyətin inkişafında yeni 
mərhələnin—sinifli cəmiyyətin təməli qoyulur. 
Bəşəriyyətin dəmirdən istifadə etməyə başlaması ilə insan həyatının bütün 
sahələrində—əkinçilikdə, maldarlıqda, ev sənətində və maddi nemət bolluğu əldə 
edilməsində stimul yarandı. «İstehsalın artması nəticəsində insanın iş qüvvəsi onu 
saxlamaq üçün lazım gəldiyindən daha çox miqdarda məhsul istehsal edə bildi». 
İstehsalın inkişafında baş verən kəmiyyət dəyişikliyi hər bir qəbilə və ya ailə 
üzvünün təklikdə payına düşən gündəlik əməyin qədərini də yüksəldir. Nəticədə 
istehsalata yeni işçi qüvvəsi cəlb etmək zəruri şəkil alır. Müharibə cəmiyyətin yeni 
işçi qüvvəsi ilə təmin olunması tələbatını ödəyə bilən başlıca mənbə rolunu 
oynayır. Əvvəllər müharibələr yalnız tayfaların yaşadıqları ərazini genişləndirmək, 
yaxud qonşu qəbilənin və ya tayfanın hücumunun qarşısını almaq məqsədi 
güdürdüsə, istehsalın artması və məhsuldar qüvvələrin sürətli inkişafı  nəticəsində 
yeni  işçi qüvvəsi  əldə etmək zərurətə çevrilir. Müharibələr qarət etmək, əsir alıb 
onu işçi qüvvəsinə çevirmək üçün aparılır. Müharibələr nəticəsində əsir alınanlar 
artıq öldürülmürdü. Onlar qula çevrilir və istehsalın ayrı-ayrı sahələrində istifadə 
edilirdi.  «Birinci böyük ictimai əmək bölgüsündən cəmiyyətin də birinci böyük 
bölgüsü, iki sinfə—ağalara, qullara, istismarçılara, istismar olunanlara bölgüsü 
meydana gəldi».  
Cəmiyyətin iki antaqonist siniflərə bölünməsi istehsalın inkişafında baş 
verən kəmiyyət və keyfiyyət dəyişikliyi, məhsuldar qüvvələrin inkişafı nəticəsində 
oldu. İlk sivilizasiya cəmiyyətin inkişafında ibtidai-icma quruluşuna nisbətən 
irəliyə doğru güclü addım idi. Cəmiyyət üzvləri arasında sərvət əldə etmək, onu 
şəxsi mülkiyyətə çevirmək anlayışı məhz bu dövrdə, maldarlıq əkinçilikdən 
ayrıldıqdan sonra baş qaldırır və getdikcə daimi hal alır. «Sürülər və başqa yeni 
sərvətlər əldə etdikdə isə, ailədə inqilab baş verdi».  Bu  inqilab cəmiyyətin ilk 
sivilizasiya dövrünə irəliləyişini mükəmməl şəklə saldı. Ailənin icmadan ayrılması 
prosesi qarşısıalınmaz oldu. O, müstəqil  təsərrüfat və  istehsal  vahidinə çevrildi. 
İnsanlar köhnə ev icmasından ilk sivilizasiyanın təşəkkül tapmağa    başladığı 
barbarlığın yüksək pilləsinə gəlib çatdı. Bu pillədə «...bütün mədəni xalqlar 
(sivilizasiya dövrü keçmiş xalqlar — Y. S.) öz qəhrəmanlıq (hərbi demokratiya— 
43 
 
Y. S.) dövrünü,—dəmir qılınc, bununla da birlikdə dəmir kotan və balta dövrünü 
keçirir». Bütün bu tərəqqi ictimai əmək bölgüsünün daha da dərinləşməsi ilə 
nəticələndi. 
Barbarlığın yüksək pilləsində hərbi demokratiya quruluşu meydana gəlir. 
Bu mərhələlərdə «...müharibə və müharibədən ötrü təşkil olunmaq xalq həyatının 
müntəzəm funksiyaları olur». İnsanlarda sərvət əldə etməyə meyl artır. Qonşuların 
sərvətinə sahib olmaq hərisliyi güclənir. Artıq müharibə qonşuları qarət etmək, 
onları qalib qüvvənin köləsinə çevirmək vasitəsinə çevrilir. Müharibələrin 
nəticəsində ələ keçirilən qənimətin tayfanın və ya qəbilənin ümumi mülkiyyəti 
olması mahiyyəti arxada qalır. Əldə edilən qənimətlər sərkərdələrin şəxsi sərvəti 
olur. Ali sərkərdə və ona tabe olan qoşun başçıları hakim qüvvəyə çevrilir. 
Sərkərdəlik irsi xarakter alır. 
Beləliklə, sivilizasiya əmək bölgüsündə yeni bir addımla başlayır. İbtidai-
icma münasibətlərinin pozulması ilk sivilizasiyanın — sinifli cəmiyyətin meydana 
gəlməsinə səbəb oldu. Cəmiyyətin iki antaqonist siniflərə bölünməsi istehsalın 
inkişafında baş verən kəmiyyət və keyfiyyət dəyişmələrinin, məhsuldar qüvvələrin 
inkişafının təbii nəticəsi idi. İlk sivilizasiya cəmiyyətin inkişafında ibtidai icma 
quruluşuna nisbətən irəliyə doğru güclü addım idi. Bu irəliləyişin də qədim 
insanların toxucu dəzgahını kəşf edib onu məişətə daxil etməsi, metal filizlərini 
əritməyə və metal emalı sənətinə bələd olması mühüm rol oynamışdır. Dəmirin 
kəşfi ilə cəmiyyətin inkişafında yeni mərhələnin, sinifli cəmiyyətin təməli qoyulur. 
Dəmirin kəşfi bəşər tarixində həqiqətən inqilabi bir hadisə, tarixi dönüşün 
başlanğıcı oldu. 
Bəşəriyyətin dəmirdən istifadə etməyə başlaması ilə insan həyatının bütün 
sahələrində—əkinçilikdə, maldarlıqda, ev sənətində və maddi nemətlər bolluğu 
əldə edilməsində stimul yarandı. İstehsalın inkişafında baş verən kəmiyyət 
dəyişikliyi hər bir qəbilə və ya ailə üzvünün təklikdə payına düşən gündəlik 
əməyin qədərini də yüksəldirdi. Cəmiyyət üzvləri arasında sərvət əldə etmək, onu 
şəxsi mülkiyyətə çevirmək anlayışı məhz bu dövrdə, maldarlıq əkinçilikdən 
ayrıldıqdan sonra baş verdi. İstehsalatın genişlənməsi ona yeni işçi qüvvəsi cəlb 
etmək zərurətini irəli sürür. Hərbi toqquşmalar cəmiyyətin yeni işçi qüvvəsinə olan 
tələbatını ödəyə biləcək mənbə rolunu oynamağa başlayır. Cəmiyyətdə 
sənətkarlığın əkinçilikdən ayrılmasından ibarət olan ikinci ictimai əmək bölgüsü 
ölkədə məhsuldar qüvvələrin inkişafı və ictimai təbəqələşməni daha da 
sürətləndirdi. Bu mərhələdə tikinti sənəti genişlənir. Daş və ya kərpic hasarlar, 
qüllələr və dişli məhəccərlərlə əhatə edilmiş şəhər tipli daimi yaşayış məskənləri 
meydana gəlir. Onlar bir tərəfdən xarici təhlükədən mühafizə olunmaq vasitəsi, 
ikinci bir tərəfdən isə sənətkarlıq və ilk ticarət mərkəzi olmuşlar. İlk mübadilə 
meydana gəlir. O, sərvətin artmasına təkan verir. Sərvətin ayrı-ayrı şəxslərin əlində 
cəmləşməsi adət halına düşür. Barbarlığın yüksək pilləsində baş verən ikinci böyük 
ictimai əmək bölgüsü bu prosesi daha da dərinləşdirdi. 
44 
 
Əkinçilikdən və maldarlıqdan ibarət olan istehsal «ailəsinə» yeni bir 
müstəqil «üzv»—sənət əlavə edildi. Sənətin əkinçilikdən ayrılıb müstəqil peşəyə 
çevrilməsi prosesində mübadilə üçün əmtəə istehsalı inkişaf etməyə başlayır. 
Bununla da cəmiyyətin inkişafında, onun iqtisadi tərəqqisində mühüm rol oynayan 
yeni peşə sahəsi—ticarət meydana gəlir. İlk sivilizasiya pilləsində ara-sıra baş 
verən mübadilə daimi xarakter alır. Ticarətin meydana gəlməsi və onun tayfanın 
daxilində və onun sərhədlərində gedən mübadilə, habelə onun hüdudlarını aşıb, 
çox-çox uzaqlardakı ticarətdə iştirak etməsi cəmiyyətdə məhsuldar qüvvələrin 
inkişafını qat-qat artırır, insanların irəliyə hərəkatını sürətləndirir. 
Tacirlərlə birlikdə, ticarəti tənzim etmək və onun inkişafında stimul 
yaratmaq məqsədi güdən metal pul da meydana gəlir. 
Barbarlıqla ilk sivilizasiya arasında körpü olan hərbi demokratiya quruluşu 
dövründə əmtəə və qullardan ibarət olan sərvətlə yanaşı torpaq sərvəti də meydana 
gəlir. Ticarətin və mübadilənin genişlənməsi ilə əlaqədar toplanan sərvət sayca 
kiçik olan bir sinfin əlində təmərküzləşir. Bu hal, öz növbəsində, kütlələrin 
yoxsullaşmasını sürətləndirir. Sivilizasiyanın əsasını, maddi əkslik zəmini üzərində 
meydana gələn sinfi bərabərsizlik və bir sinfin digər sinif tərəfindən istismar 
olunması təşkil edir. 
Beləliklə, sivilizasiya ictimai inkişafın elə bir pilləsidir ki, məhz bu pillədə 
ictimai əmək bölgüsü, bunun nəticəsi olaraq, ayrı-ayrı şəxslər arasında mübadilə və 
onların hər ikisini vahid orqanizmdə birləşdirən əmtəə istehsalı geniş inkişaf edir 
və onun nəticəsində «tarixə qədərki» cəmiyyətdə—ibtidai-icma quruluşunda 
çevriliş baş verir. İcma münasibətləri öz köklərindən ayrılır. Qəbilə quruluşu 
özünün əksinə çevrilir. Tayfa və qəbiləyə aid işlərin azad tənzim edilməsi qaydası, 
onları zülmə tabe etmək qaydası ilə əvəz olunur. 
Qədim Azərbaycanın ərazisində yaşayan əhali kütləsi ilk sivilizasiya 
mərhələsinə e. ə. II minilliyin sonu I minilliyin başlanğıcında daxil oldu. 
İbtidai-icma münasibətlərinin sürətlə pozulması və buna uyğun olaraq 
xüsusi mülkiyyətə meyl edən qüvvələrin arasıkəsilmədən artması, müharibələrin 
müntəzəm şəkil alması silah istehsal etmək sənətinin geniş inkişafına zəmin 
yaratdı. Təbərzin balta, qılınc, xəncər, nizə, ox ucları və s. silahların istehsal 
edilməsi miqyaslı şəklə düşdü. Metala olan ehtiyac daha da artdı. Bütün bunlar 
ölkənin ictimai quruluşunda əsaslı dəyişiklik yaratdı. Böyük tayfa ittifaqlarının 
yaranması başa çatdı. İnsanları zora tabe edən yeni ictimai qurum—dövlət 
meydana gəldi. 
Tarixi araşdırmalar göstərir ki, e. ə. I minillikdə qədim azərbaycanlılar 
dəmir dövrünə qədəm qoyurlar. Ölkədə məhsuldar qüvvələr geniş vüsət alır. Sənət 
əkinçilikdən ayrılıb müstəqil peşəyə çevrilir. Şəhər həyatı inkişaf edir. Şəhərlər 
ticarət və sənətkarlıq mərkəzlərinə çevrilir. Ölkəni yad qüvvələrin basqınından 
mühafizə edilməsində onların əhəmiyyəti daha da genişlənir. Şəhərlərin ətrafında 
daşdan və kərpicdən inşa edilən hasarların və b. mühafizə vasitələrinin salınması 
45 
 
miqyaslı şəkil alır. Bütün bu göstəricilər qədim Azərbaycanın ibtidai-icma 
quruluşundan ilk sivilizasiya mərhələsinə daxil olduğunu söyləməyə imkan verir. 
Bununla belə, tarixi ədəbiyyatda Azərbaycanda ilk sivilizasiya dövrü tarixi 
haqqında müxtəlif fikir mövcuddur. 
V. M. Sısoyev, Y. A. Paxomov göstərirdilər ki, Azərbaycanda ilk dövlət 
təşkilatı «Alban qəbilə ittifaqı» kimi meydana gəlmişdir. Bu «ittifaq» e. ə. I 
minilliyin son qərinələrində təşəkkül tapmışdır.  
Y. A. Paxomov və V. M. Sısoyev, həmçinin Azərbaycan ərazisində yaşayan 
qədim xalqların e. ə. I minilliyin ortalarında iqtisadi təsərrüfat həyatları 
məsələlərinə ilk dəfə nəzər salmışlar. 
Akademik İ. İ. Meşşaninov göstərir ki, e. ə. I minilliyin ortalarında 
kimerilər və skif tayfaları Zaqafqaziya, o cümlədən Azərbaycan ərazisinə 
soxuldular və məhz bu dövrdə Midiya dövləti meydana gəldi. 
50-ci illərdə tarixi ədəbiyyatda başlıca diqqət Midiya dövləti və onun 
yaranması məsələsi üzərində cəmləşmişdir. Qeyd edilirdi ki, Midiya dövləti 
Azərbaycanda ilk və qədim dövlət olmuşdur. Azərbaycan tarixşünaslığına hakim 
kəsilən bu konsepsiya ilk ümumiləşdirilmiş əsər olan «Azərbaycan tarixinin qısa 
kursu», «Azərbaycan tarixinin ilk oçerki» kimi kitablarda və Midiya dövləti 
tarixinin görkəmli tədqiqatçısı tarix elmləri doktoru İqrar Əliyevin Azərbaycanın 
qədim tarixinə həsr edilmiş əsərlərində öz ifadəsini tapa bildi. 
N. V. Minkeviçin «Qədim Azərbaycanda qəbilə quruluşunun pozulması», 
leninqradlı alim İ. M. Dyakonovun «Midiya ərazisində ibtidai-icma quruluşu» adlı 
məqaləsində, İqrar Əliyevin Midiya tarixinə dair əsərlərində və həmçinin 
«Azərbaycanın qədim tarixi oçerki» kitabında və digər tədqiqatlarda Midiya 
torpağında iqtisadi, ictimai və siyasi inkişafın bəzi mühüm məsələləri nəzərdən 
keçirilir. 
N. V. Minkeviç arxeoloji materiallara və habelə etnoqrafik müşahidələrə 
əsasən belə bir nəticəyə gəlir ki, tunc dövrünün sonu, dəmir dövrünün əvvəllərində, 
e. ə. I minillikdə oturaq həyat sürən qədim azərbaycanlılar yüksək inkişaf 
səviyyəsinə qalxa bilmişlər. E. ə. IX—VIII əsrlərdə Xald çarlarının Zaqafqaziyaya 
hücumları ərəfəsində pərakəndə həyat sürən qəbilələr daha iri təşkilatlarda 
birləşirlər. Bu birləşmələrin başında çar dururdu. Bu dövrdə tikilən nəhəng siklop 
qalaların olması da artıq qəbilələrin iri qəbilə ittifaqlarında birləşmələrini sübut 
edir. Siklop qalalar Xald çarlığı basqınından qorunmaq məqsədi güdmüşdür. N. V. 
Minkeviç belə bir nəticəyə gəlir ki, Qədim Azərbaycan ərazisində dövlət e. ə. IX 
əsrdə təşəkkül tapmışdır. 
İ. M. Dyakonov göstərdi ki, e. ə. II minillikdə bu ərazidə ilk böyük ictimai 
əmək bölgüsü baş verdi. Maldarlıq əkinçilikdən ayrıldı. Bununla da, barbarlıqdan 
sivilizasiyaya keçməyin ilk mühüm təməli qoyuldu. Maldarlığın əkinçilikdən 
ayrılması və onların hər birinin müstəqil təsərrüfat vahidi olması ölkədə 
mübadilənin meydana gəlib inkişaf etməsinə, iqtisadi əlaqələrin müntəzəm hal 
46 
 
almasına, sənətkarlığın genişlənməsinə təkan verdi. Sənətkarlığın intensiv inkişafı 
onun müstəqil təsərrüfat formasına düşməsinə, əkinçilikdən və maldarlıqdan 
ayrılmasına gətirib çıxardı. İ. M. Dyakonov qeyd edir ki, e. ə. IX əsrdə yerli əhali 
metallurgiya və metalişləmə sənətinə dərindən bələd olmuşdur. Bu ərazidə yaşayan 
etnik qruplar öz qonşuları ilə geniş və sıx iqtisadi və mədəni əlaqələrə girmişlər. İ. 
M. Dyakonov yazır ki, e. ə. I minilliyin əvvəllərində yerli əhali olan Lüllubeylərə 
Babil—Assuriya mədəniyyəti və dilinin təsiri çox güclü idi. Bu əlaqənin təsiri 
nəticəsində, güman ki, burada (Midiya ərazisində) siniflərin təşəkkül tapması, 
dövlət mexanizminin meydana gəlməsi prosesi başlayır. 
Beləliklə, İ. M. Dyakonov Midiya dövlətinin meydana gəlməsinin əsasını 
qəbilə əlaqələri əsasında deyil, iqtisadi əlaqələr və başlıca olaraq qonşu dövlətlərlə 
olan iqtisadi və mədəni əlaqələr bazası üzərində meydana gəlməsi haqqında fikir 
irəli sürdü. Bu fikir mahiyyət etibarı ilə Midiya və Qədim Azərbaycan ərazisində 
dövlətin təşəkkülü yolları haqqında söylənilən mülahizələrdə irəliyə doğru mühüm 
addım olsa da, bu fikirlə də tam razılaşmaq olmaz. İ. M. Dyakonovun 
mülahizəsindən belə çıxır ki, Midiya dövləti quldar dövlət olan Babilistan və 
Assuriya ilə mədəni əlaqə və dil təsiri nəticəsində meydana gəlmişdir. Belə bir 
güman dövlətin təşəkkül tapmasında iqtisadiyyatın inkişafına əsaslanan yerli 
əlaqələrin həlledici rolu üzərinə kölgə salır. 
Azərbaycan tarixşünaslığının son araşdırılması göstərir ki, e. ə. II minilliyin 
sonu və I minilliyin əvvəllərində dəmir dövrünün başlanması, başqa mədəni 
xalqlarda olduğu kimi, qədim azərbaycanlılarda da ictimai quruluşun tərəqqisini 
sürətləndirmişdi. Əməyin ictimai bölgüsü genişləndi. Bu ölkədə məhsuldar 
qüvvələrin daha da inkişaf etməsinə, mübadilə və xüsusi mülkiyyətin təşəkkül 
tapmasına təkan verdi. İctimai əmək bölgüsünün nəticəsi kimi meydana gələn 
mübadilə e. ə. II minilliyin sonlarında burada yaşayan yerli əkinçi və maldar 
tayfalar arasında iqtisadi əlaqələrin canlanmasına, onlarda iri tayfa ittifaqlarında 
birləşmə meylinin güclənməsinə səbəb oldu. Əmək məhsuldarlığının tərəqqi etməsi 
ölkədə izafi məhsul istehsal etməyə və beləliklə, məhsul bolluğu yaratmağa imkan 
yaratdı. Bu, cəmiyyətin daxilində əmlak bərabərsizliyi, insan əməyinin müəyyən 
bir hissəsinin tayfanın içərisindən çıxan digər şəxs tərəfindən mənilsənilməsi və 
nəhayət, insanın insan tərəfindən istismar edilməsi üçün iqtisadi zəmin yaradırdı. 
Əmək məhsuldarlığının inkişafı ayrı-ayrı ailələrin bir qisminin 
varlanmasına, digərinin isə yoxsullaşmasına səbəb olurdu. Kollektiv mülkiyyətə 
əsaslanan ibtidai-icma quruluşu öz yerini xüsusi mülkiyyətə əsaslanan dövlət 
təsisatına «güzəştə» getməli oldu. Köhnə istehsal münasibəti ilə yeni məhsuldar 
qüvvələr arasındakı ziddiyyət aradan qalxmağa başladı. Cəmiyyət siniflərə 
parçalandı. Dövlət meydana gəldi. Qədim Azərbaycan ərazisində ilk dövlət 
təşkilatı Manna dövləti oldu. 
47 
 
Planetimizdə sinifli cəmiyyət ilk dəfə qədim Şərqdə meydana gəlmişdir. 
Sinifli cəmiyyətin meydana gəlmə tarixini öyrənmək xüsusi mülkiyyətin, siniflərin 
və dövlətin meydana çıxması prosesini dərk etmək deməkdir. 
Maldarlığın əkinçilikdən ayrılmasından ibarət olan birinci ictimai əmək 
bölgüsü cəmiyyətdə sinfi təbəqələşmənin ünsürlərini meydana çıxarır. Dövlət 
mexanizminin elementləri baş qaldırır. Qədim Azərbaycan ərazisində I ictimai 
əmək bölgüsü Tunc dövründə baş verdi. Tayfalar arasında iqtisadi əlaqələr 
genişləndi. Mübadilə meydana gəldi. E.ə. III minilliyin sonu II minilliyin əvvəlində 
Cənubi Azərbaycan iqtisadi inkişafın səviyyəsinə görə başqa rayonlardan 
fərqlənirdi. İqtisadi əlaqələrin genişlənməsi maddi nemət bolluğu yaranmasına 
təkan verdi. Qəbilə və tayfa üzrə mövcud olan əvvəlki bölgünün ictimai dayağı 
sarsıldı. Dövlətin yaranması yolunda ilk addım olan qəbilə əlaqələrinin qırılması 
prosesi baş verdi. Urmiya gölü hövzəsində ilk sinifli cəmiyyətin elementləri 
formalaşmağa başladı. Bu dövrdə sənətkarlığın inkişafı da xeyli genişləndi. 
Sonuncunun intensiv inkişafı qəbilə münasibətlərinin pozulması prosesini daha da 
sürətləndirdi. Bu məsələlər haqqında məlumat verən Assuriya və Urartu mixi 
yazıları Urmiya gölü hövzəsində bir çox tayfa ittifaqları yaşadıqlarını göstərirlər. 
Bu tayfalar içərisində mannalılar iqtisadi, ictimai, sosial və mədəni inkişafın 
səviyyəsinə görə başqalarından fərqlənirdilər. Mannalılar haqqında ilk məlumatı 
Assuriya daşüstü yazılar verirlər. 
Mannanın adı birinci dəfə Assuriya çarı II Salanansarın hərbi yürüşünə dair 
yazılarda, e. ə. 844-cü ildə çəkilir. Tarixi ədəbiyyatda isə ilk dəfə Mannaya diqqət 
Avropa tarixşünaslığında yetirilmişdir. Almaniya tarixçisi S. Belk «Das Reich dic 
Mannaer» adlı əsərini Manna tarixinə həsr etmişdir. Q. A. Milikişvili «Вестн. 
древн. истории» jur. № 1-də (1949-cu il) çap etdirdiyi «Manna çarlığı tarixinin 
bəzi məsələləri» adlı məqaləsində Mannanın siyasi tarixinə ilk dəfə olaraq nəzər 
salır. O, həmçinin 1954-cü ildə çap etdirdiyi «Nairi-urartu» adlı monoqrafiyasında 
Urmiya gölü hövzəsində yaşayan əhalinin etnik tərkibinə, o cümlədən mannalıların 
siyasi tarixi məsələlərinə diqqət yetirir. Assuriya və Urartu mixi yazılarının 
verdikləri məlumatların araşdırılmasına əsaslanan Q. A. Milikişvili güman edir ki, 
manna sözü, Urmiya gölü ətrafında yaşayan tayfalardan birinin adından 
götürülmüşdür. Tarixçinin fikrincə manna anlayışı Urmiya gölü hövzəsi torpaqları 
manna çarlığında birləşdirildikdən sonra, e. ə. IX əsrdən etibarən bütün əraziyə aid 
edilmişdir. Manna dövlətinin meydana gəlməsi, onun xarakteri, idarəçilik sistemi 
məsələsi Q. A. Milikişvilinin əsərlərində ilk dəfə olaraq araşdırılır. Qeyd edilir ki, 
dövlətin əhatə etdiyi ərazi ayrı-ayrı vilayətlərə ayrılmışdır. Onların hər biri çarın 
təyin etdiyi canişin tərəfindən idarə edilirdi. Canişinlərin bəziləri irsi prinsipinə 
əsasən təyin edilirdilər. 
Manna dövlət başçıları (çar) suveren hakim idilər. Q. A. Milikişvili siyasi 
tarixlə yanaşı sinfi mübarizə məsələsinə də nəzər salır. Q. Milikişvili Manna çarı 
Axşerinin hakimiyyətliyi dövründə mannalıların çar hakimiyyətinə qarşı çıxan 
48 
 
üsyanına nəzər salır, onun başvermə səbəbini, hərəkətverici qüvvəsinin sinfi 
tərkibini müəyyənləşdirməyə səy göstərir. O güman edir ki, üsyanın baş 
verməsinin başlıca səbəbi Manna çarı Axşerinin skif və kimmerilərlə Assuriyaya 
qarşı ittifaqının güclənməsi və bunun əsasında skiflərin və kimmirilərin Manna 
torpaqlarında daha geniş məskunlaşmaları oldu. İ. Əliyev hesab edir ki, Axşerə 
qarşı olan üsyana səbəb çarın müstəbid idarəçilik sistemi olmuşdur. İ. M. 
Dyakonov güman edir ki, üsyan hakim sinfin özbaşınalığına qarşı çevrilmiş xalq 
üsyanı olmuşdur. 
Çar Axşerin hakimiyyətliyi dövründə baş verən üsyanın səbəbindən 
danışarkən güman etmək olar ki, üsyana səbəb çarın xarici siyasət sahəsində torpaq 
sahiblərinin mənafeyinə zidd hərəkətləri oldu. Üsyan Assuriya çarı Aşşurbanapalın 
(669—627) Manna çarı Axşeri məğlub etməsi ilə başladı. Mannalıların çar 
hakimiyyətinə qarşı baş verən üsyanı haqqında fikir ayrılığı olmasına baxmayaraq, 
bu məsələyə tarixşünaslıqda diqqət yetirilməsi elmi cəhətdən əhəmiyyətlidir. 
Manna bir müstəqil problem kimi İ. M. Dyakonovun «Midiya tarixi» adlı 
monoqrafiyasında daha geniş təsvir edilir. Assuriya mixi yazılarının məlumatlarına 
əsaslanan İ. M. Dyakonov Manna dövlətinin meydana gəlməsi və inkişafı 
məsələlərini və onun Midiya dövləti tərkibinə daxil edildikdən sonra, e. ə. VII—VI 
əsrlərdə Midiya cəmiyyətinin inkişafında oynadığı rol və tutduğu tarixi mövqeyini 
ətraflı nəzərdən keçirir. Monoqrafiyada Assuriya hökmdarlarının Urmiya gölü 
ətrafına hərbi basqınları və onların nəticələri geniş təhlil edilir. İ. M. Dyakonov 
Urmiya gölü hövzəsi ərazisində yaşayan tayfaların — Lullubeylərin, kutilərin, 
kassitlərin, xurritlərin, elamitlərin və b. tayfaların etnik mədəniyyətlərinin təhlilini 
verir və elmi müşahidələrinin nəticələrinə arxalanaraq güman edir ki, mannalılar 
Lullubeylərin və kutilərin varisləri olmuşlar. Yazılı mənbələrin və arxeoloji 
materialların müqayisəli tədqiqi nəticələripə əsaslanan İ. M. Dyakonov göstərir ki, 
e. ə. IX—VII əsrlərdə Urmiya gölü hövzəsində ictimai quruluş ilkin sinifli 
cəmiyyət və dövlət təsisatından ibarət olmuşdur. 
Manna dövlətinin siyasi idarəçilik sistemi məsələlərini ətraflı təhlil edən İ. 
Dyakonov onu ilkin quldar dövlətlər tipinə daxil edir. O göstərir ki, bu dövlət 
ibtidai-icma quruluşu qalıqları geniş mühafizə edilən, patriarxal və ev köləliyi 
çərçivəsindən kənara çıxmayan quldar dövləti idi. Dövlətin başında çar dururdu. 
Lakin başqa klassik quldar dövlət başçılarından fərqli olaraq onun hüquqları qəbilə 
quruluşu qalığı olan ağsaqqallar şurası tərəfindən    məhdud edilirdi. 
İ. M. Dyakonov əsərlərində gələcək Midiya dövləti ərazisinə daxil olan 
tayfaların siyasi tarixinin işıqlandırılmasına üstünlük verməklə yanaşı, ölkənin 
iqtisadi inkişafına da diqqət yetirir. O göstərir ki, e. ə. IX əsrdə Urmiya gölü ətrafı 
torpaqlarında iqtisadi inkişafın səviyyəsi xeyli yüksək olmuşdur. Burada yaşayan 
tayfalar qan qohumluğu prinsipi əsasında yox, ərazi bölgüsü üzrə məskunlaşmağa 
başlamışlar. Bu, dövlət təsisatının meydana gəlməyini əks etdirir. E. ə. I minilliyin 
əvvəllərində Manna ərazisində II ictimai əmək bölgüsü baş verdi. Sənətkarlıq 
49 
 
əkinçilikdən ayrılmağa başladı. Sənətkarlığın əkinçilikdən ayrılması ölkədə 
mübadilənin genişlənməsinə, iqtisadi əlaqələrin müntəzəm şəklə düşməsinə, 
maddi-nemət bolluğunun dinamik inkişafına və sonuncunun ayrı-ayrı şəxslərin 
əlində mərkəzləşməyə başlaması cəmiyyətdə iqtisadi və sosial ziddiyyətlərin baş 
qaldırmasını sürətləndirdi. Bu ziddiyyətləri tənzim edə biləcək qüvvə isə dövlətdir. 
Deməli e. ə. I minilliyin əvvəllərində Cənubi Azərbaycan ərazisində dövlətin 
meydana gəlməsi tarixən zəruri fakt oldu. 
Manna torpağının iqtisadi cəhətdən inkişaf etmiş ölkələrdən biri olması 
quldar dövlət olan Assuriya və Urartu padşahlığının diqqətini özünə daha çox cəlb 
edir. Onların Manna çarlığı üzərinə hərbi basqınları daimi xarakter alır. Bu barədə 
İ.M.Dyakonovun əsərlərində və birinci növbədə «Midiya tarixi» monoqrafiyasında 
geniş danışılır. Tarixçinin göstərdiyinə görə nə Assuriya və nə də Urartu dövlətləri 
Manna çarlığını özlərinə tabe edə bilmədilər.  
E. ə. VIII əsrin 30—20-ci illərində Manna dövlətinin hökmranlığı Urmiya 
gölünün cənub sahili hövzəsinə, Qızıl-uzun çayının cənubundakı rayonlarla birgə, 
bu çayın hövzəsinin böyük bir hissəsinə və eləcə də Urmiya gölünün Şərq sahilinə 
yayıldı. E. ə. VIII əsrin sonlarında, çar İranzunun 716-cı ildə vəfatından sonra 
Manna daxilində bir sıra təfriqəçi qüvvələrin mərkəzi dövlət hakimiyyətinə tabe 
olmaqdan boyun qaçırmaq səyləri xeyli genişləndi. Belə bir vəziyyət ölkə 
daxilində ictimai ziddiyyəti daha da dərinləşdirdi. Dövlət hakimiyyətindən narazı 
qüvvələr qat-qat artdı.. Assuriya və Urartu dövlətlərinin müvəqqəti dayandırılan 
basqınları bərpa edilməyə başladı. Daxildə də düşmən qüvvələrin üz-üzə 
mübarizəsi və xaricdən endirilən zərbələrin təsiri altında Manna dövləti zəiflədi. 
Manna dövlətinin daxili vəziyyəti və xarici beynəlxalq aləmdəki 
vəziyyətinə aid materialları təhlil edən İ. Əliyev belə bir nəticəyə gəlir ki, Manna 
çarlığı e. ə. VIII əsrin 20-ci illərindən etibarən iflasa uğrayır. E. ə. 716-cı ildə 
Assuriya çarı II Sarqonun Manna dövləti ilə olan müttəfiqlik münasibətini pozub 
Urmiya gölü hövzəsi torpağına basqını və Manna dövlətinin paytaxtı İzirtu şəhərini 
tar-mar edib yandırması bu prosesi daha da sürətləndirdi. E. ə. VII əsrin 70-ci 
illərində Midiya dövlətinin formalaşması başa çatdı. E. ə. VII əsrin sonunda (615-
ci ildə) Manna çarlığı süqut etdi. Onun ərazisi bu dövrdə qədim Şərqin ən güclü 
dövlətlərindən biri olan Midiya dövlətinin tərkibinə daxil edildi. Manna Midiya 
dövlətinin sonrakı ictimai və siyasi inkişafında, onun iqtisadi tərəqqisində mühüm 
rol oynamışdı. Manna midiyalılar tərəfindən işğal edilən vilayətlər içərisində ən 
çox tərəqqi edən ölkə olmuşdur. E. ə. IX əsrin əvvəllərində burada sənətkarlığın 
əkinçilikdən ayrılması və II ictimai əmək bölgüsünün baş verməsi bu ərazidə 
iqtisadi inkişafın iri addımlarla tərəqqi etməsinə, sinfi təbəqələşmənin 
genişlənməsinə və yuxarıda deyildiyi kimi, Yaxın Şərqdə az vaxt içərisində ad-san 
qazanmasına imkan verdi. Yazılı mənbələrin və b. tarixi sənədlərin verdikləri 
məlumatlar göstərir ki, Manna dövləti yaranana qədər Urmiya gölü və ona yaxın 
olan ərazidə ictimai-siyasi quruluş ibtidai-icma quruluşu olmuşdur. Eyni zamanda 
50 
 
son tarixi tədqiqatların verdiyi məlumatlardan aydın olur ki, bu regionda ibtidai-
icma quruluşu ilə yanaşı bəzi xırda dövlət birləşmələri mövcud olmuşdur. 
E. ə. IX əsrin əvvəllərində Assuriya padşahlığının hərbi basqınlarının 
qarşısını saxlamaq məqsədilə zamualılar öz məskənlərinin ətrafında geniş tikinti 
işləri aparır, müdafiə xətləri yaradır, qala-şəhər salırlar. Assuriya hərbçilərinin 
buradan ələ keçirdikləri sənətkarlıq məmulatlarından ibarət olan qənimət ölkədə 
istehsal qüvvəsinin, iqtisadi həyatın, sənətkarlığın, şəhər həyatının yüksək inkişaf 
səviyyəsində olduğunu göstərir. Zamualılarda yerli zəmin üzərində dəmir emal 
edən «sənət növünün» geniş inkişaf etməsi buna parlaq sübutdur. Burada zərgərlik 
sənəti yüksək səviyyədə olub, qonşu ölkələrdə ad-san qazanmışdı. Ölkədə 
iqtisadiyyatın tərəqqisi, sənətkarlığın çoxsahəli olub inkişaf etməsi ölkənin 
müdafiə qüdrətinin də güclü olduğuna sübutdur. Bu dəlillər Zamuada ilk dövlət 
təşkilatının meydana gəlməsi üçün iqtisadi və siyasi zəmin olduğunu göstərir. 
Zamuada meydana gələn siyasi birliyin başında «çar» adı daşıyan hakim dururdu. 
Bu siyasi quruluş daxili mahiyyətinə görə erkən quldarlıq quruluşu idi. E. ə. X 
əsrin sonu, IX əsrin əvvəllərində, Urmiya gölünün qərbində qəbilə quruluşu öz 
dövrünü başa vurur. Onun yerini dövlət tutur. Urmiya gölünün qərbində, Zamuanın 
şimali-qərb sərhəddində meydana gələn ikinci güclü siyasi birləşmə Gilzan 
«çarlığı» olmuşdur. 
Manna dövlətinin yaranmasının başa çatması ərəfəsində, e. ə. I minilliyin 
əvvəllərində Azərbaycanın cənub torpaqlarında bir sıra müstəqil və özünü idarə 
etməyə qadir olan hərbi-siyasi birləşmələr də meydana gəlmişdir. Onlar ölkənin 
iqtisadi inkişafını təmin etməyə qadir olan ictimai quruluş olmuşlar. Son 
tədqiqlərdə bu regionda ölkənin iqtisadi, ictimai-siyasi və mədəni tərəqqisində 
mühüm rol oynayan, memarlıq sənəti cəhətindən inkişaf etmiş, əhali sıxlığının 
genişliyi ilə fərqlənən qala-şəhərlərin olduğu haqqında da maraqlı məlumatlar 
verilir. Ölkənin qonşu quldar dövlətlərin basqınından müdafiə olunmasında ordu 
ilə birlikdə şəhər əhalisi də iştirak edirdi. Onlar, əsasən, tikinti işlərinə bələd    olan 
sənətkarlardan ibarət idilər. İzirtu və b. şəhərlərin sənətkarlıq mərkəzləri kimi 
fərqlənmələri, onların ölkənin sosial-iqtisadi həyatında mühüm rol oynadıqları 
haqqındakı məlumatlar ölkədə istehsal münasibətlərinin yüksək olduğunu, istehsal 
qüvvələrinin inkişaf etdiyini sübut edir. Bu faktlar Manna dövlətinin yaranmasında 
həlledici rol oynamışlar. 
Azərbaycanlı tarixçi S. Qaşqay elmi araşdırmalarına əsasən belə bir qənaətə 
gəlir ki, Manna dövlətinin meydana gəlməsi, təxminən e. ə. 843-cü ildə başa 
çatmışdı. Tarixi ədəbiyyatda indiyədək Manna dövlətinin meydana gəlməsinin 
konkret tarixinin göstərilməməsi nəzərə alınsa, qeyd edilən bu fakt mühüm 
əhəmiyyət kəsb edir. S. Qaşqay hesab edir ki, Manna çarının hüquqları qeyri-
məhdud olmuşdur. Lakin bu fikir tutarlı məxəzlərlə sübut edilmir. Mannada da, 
başqa erkən quldar dövlətlərdə olduğu kimi, dövlət başçısının hüquqları qəbilə 
başçılarından ibarət olan ağsaqqallar şurası vasitəsilə məhdud edilirdi. Bununla 
51 
 
belə, Manna dövlət başçıları suveren hakim olmuşlar. Urmiya gölü hövzəsində və 
Naxçıvanın ərazisindən son vaxtlar üzə çıxarılan arxeoloji tapıntıların müqayisəli 
öyrənilməsi göstərir ki, e. ə. VIII əsrin əvvəllərində Manna dövlətinin ərazisi Araz 
çayının Şimal axınına qədər uzanmışdır. 
Yazılı mənbələrin məhdud və ziddiyyətli olmalarına baxmayaraq Manna 
dövləti ərazisində istehsalın səviyyəsi və təsərrüfatın formaları haqqında təsəvvür 
əldə etmək mümkündür. Tarixi araşdırmalar sübut edir ki, Urmiya gölü ətrafında 
yaşayan qədim tayfaların əsas peşəsi oturaq əkinçilik və maldarlıq olmuşdur. 
Torpağın münbit, məhsuldar olması, su ehtiyatının çoxluğu, geniş otlaqlar, 
mülayim iqlim burada əkinçilik və maldarlıq təsərrüfatlarının geniş miqyas 
almasına imkan vermişdir. Assuriyanın hakim dairələrinin yerli əhalinin üzərinə 
qoyulan verginin taxıl, mal-qara, metal, metal məmulatlarından toplamaları burada 
əkinçiliyin və maldarlığın inkişaf etdiyini, metal ehtiyatının çoxluğunu və metaldan 
cürbəcür əşyalar, istehsal alətləri və s. hazırlayan mahir ustaların olduğunu sübut 
edir. 
Həsənlütəpədən aşkar edilən maddi-mədəniyyət abidələri göstərir ki, burada 
qədimdə kənd təsərrüfat texnikası yüksək olmuşdur. Dəmir mədəniyyəti xalqın 
məişətində geniş yer tutmuşdur. Torpağın şumlanmasında xışdan, dəmir toxadan, 
taxılın biçilməsində dəmirdən hazırlanmış oraqdan və başqa istehsal alətlərindən, 
taxılın daşınmasında isə ikitəkərli və dördtəkərli arabalardan istifadə edilmişdir. Bu 
faktlar bir daha sübut edir ki, mannalılar e. ə. II minilliyin sonu və I minilliyin 
başlanğıcında barbarlığın yüksək pilləsində yaşamışlar. Onlar ibtidai-icma 
quruluşundan sivilizasiyaya yerli zəmin əsasında gəlib çatmışlar. Mannalılar 
buğda, arpa, darı, vələmir və b. dənli bitkilər yetişdirmiş və onları xüsusi 
anbarlarda saxlamışlar. Ölkədə yüksək texnikaya malik olan süni suvarma sistemi 
geniş yer tutmuşdur. Suvarma sistemində saxsıdan hazırlanmış xüsusi biçimli 
borulardan istifadə edilirdi. 
Mannalılar üzümçülük, bağçılıq və bostançılıq təsərrüfatlarına, onların 
sirlərinə də bələd olmuşlar. Mənbələr Manna ərazisindəki şəhərlərin hər birində 
şərab anbarlarının olmasını xəbər verirlər. Şərab saxsı küplərdə saxlanılırdı. Bəzi 
küplər 240 və daha çox litr şərab tuturdu. Ölkədə, yuxarıda deyildiyi kimi, 
əkinçilikdən sonra ikinci aparıcı peşə maldarlıq olmuşdur. Burada maldarlıq üçün 
təbii əlverişli şəraitin, zəngin və geniş otlaqların və örüşlərin olması maldar 
tayfalara xırdabuynuzlu mal-qara, cins at ilxısı saxlamağa imkan vermişdir. 
Mannalılarda atçılıq təsərrüfatına xüsusi diqqət yetirilmişdir. Maldarlığın 
yarıköçəri xarakter daşıması və bu prosesdə atdan həm minik və həm də dartı 
vasitəsi, hərbi yürüşlərdə isə süvari qüvvə kimi istifadə edilməsi atçılığın inkişafını 
zəruri edirdi. 
Mannada sənətkarlıq peşəsi də yüksək inkişaf etmişdi. Yuxarıda deyildiyi 
kimi, qədim Azərbaycan ərazisində ilk dəfə məhz burada, e. ə. I minilliyin 
əvvəlində sənətkarlıq əkinçilikdən ayrıldı və müstəqil təsərrüfat sahəsi oldu. 
52 
 
Manna ərazisi mis, gümüş, qızıl, dəmir, qurğuşun və s. yataqları ilə zəngin idi. E. ə. 
VIII əsrdə Manna sənətkarlarının qızıldan hazırladıqları cam zərgərlik sənətinin 
yüksək səviyyəyə qalxdığını, sənətkarlar arasında peşəyə görə əmək bölgüsünün 
olduğunu göstərir. Burada metal emalı geniş yayılan peşə idi. Urmiya gölünün 
cənubunda və qərbində, xüsusən Göytəpə və Ziviyədə aparılan arxeoloji qazıntı 
işləri nəticəsində üzə çıxarılan tapıntılar Manna ustalarının tuncdan hazırladıqları 
qablar, qızıl və gümüşdən düzəltdikləri bəzək şeylərinin bədii gözəlliyi, mannalı 
ustaların mahir sənətkar olduqlarını və burada metal emalı sənətinin yüksək inkişaf 
etdiyini göstərir. Mannalı ustaların səliqəliyi, bədii ustalığı bütün Qabaq Şərqdə 
bəlli olmuşdur. Assuriya mənbələri xəbər verirlər ki, Manna ustalarının tikinti 
işlərində qazandıqları təcrübədən Assuriyada geniş istifadə edilmişdir. Mannanın 
sənətkarlıq mədəniyyətinin qonşu xalqların və dövlətlərin sənətkarlıq 
məmulatlarında əks-səda tapması ölkənin bütün başqa Şərq ölkələri ilə yaxın 
iqtisadi-ticarət əlaqələrində iştirak etməsini də sübut edir. Qərblə Şərqi və 
bütövlükdə Şərq ölkələrini bir-biri ilə bağlayan karvan və su yollarının 
Azərbaycanın ərazisindən keçməsi iqtisadi əlaqələrin miqyaslı olmasına imkan 
vermişdir. 
Manna ustalarının dəmirdən və tuncdan hazırladıqları silahlar yüngül, 
davamlı və orijinal olmuşlar. Onların hazırladıqları nizə, aypara formalı xəncər, 
qılınc və b. silah növləri naxışlarının quruluşuna, həkk olunan rəsmlərin 
orijinallığına, zahiri görüşünə və b. əlamətlərinə görə Şərqdə çox geniş yayılan skif 
silahlarından fərqlənmişlər. Burada zərgərlik və dulusçuluq sənəti daha geniş 
yayılan sənət növü olmuşdur. Saxsı qabların emal edilməsində xüsusi kürələrdən 
istifadə edilməsi dulusçuluq texnikasının yüksək olduğunu göstərir. 
Mannalı sənətkarlar toxuculuq peşəsinə də bələd olmuşlar. E. ə. IX əsrdə 
Assuriya padşahları vergiləri yun və yundan toxunulmuş məmulatlardan 
toplamaları buna bir daha sübutdur. 
Eramızdan əvvəlki II minilliyin sonlarından etibarən bu ərazidə məhsuldar 
qüvvələrin inkişafı, ibtidai-icma quruluşunun dağılması, yerli tayfaların ərazi 
bölgüsü üzrə məskunlaşması və xüsusi mülkiyyətin ilk izlərinin meydana çıxması 
zəmini əsasında cəmiyyətin siniflərə bölünməsi başlandı. Ölkədə torpağa, 
sənətkarlıq karxanalarına və ev qullarına sahib olan quldarlar sinfi meydana gəldi. 
Məhkum çoxluğu, hakim azlığın tabeliyində saxlayan mexanizm - dövlət təşəkkül 
tapdı. E.ə. I minilliyin əvvəllərində dövlət təşkilatının formalaşmasını sürətləndirdi. 
Qısa bir zamanda Şərqin güclü dövlətlərindən biri olan Manna çarlığı Urmiya gölü 
ətrafında pərakəndə halda yaşayan tayfaları öz ətrafında birləşdirdi və Yaxın 
Şərqin əzəmətli dövləti oldu. 
E. ə. VIII əsrin əvvəllərindən etibarən Manna padşahlığının başında duran 
çarların hakimiyyəti irsi xarakter daşımışdır. 
Çar ölkəni əyanların vasitəsi ilə idarə edirdi. 
53 
 
Manna dövləti, inzibati cəhətdən, vilayətlərə və mahallara bölünmüşdür. 
Onlar çarın təyin etdiyi canişinlər tərəfindən idarə edilirdi. 
E. ə. IX əsrin əvvəllərində meydana gələn Manna dövləti erkən quldar 
dövlət olmaqla iki yüz ildən artıq hökmranlıq etmiş, Assuriya quldar dövlətin 
basqınının qarşısını  almaqda  mühüm  rol oynamışdır. 
E. ə. I minilliyin əvvəllərindən başlayaraq Manna etnosu həm dil, həm də 
etnotoponim cəhətdən, burada əvvəllər yaşayan etnoslardan fərqlənməyə başlayır. 
Atçılıq təsərrüfatının geniş vüsət alması qədim Azərbaycan ərazisində meydana 
gələn dövlətlərdə süvari hərbi qüvvənin güclü olması ilə əlaqədar olmuşdur. Ayrıca 
süvari qoşunun olması isə hərb sənətinin inkişafında mühüm addım idi. Tarixi 
ədəbiyyatda mannalılarda atçılıq təsərrüfatı tarixi ilə əlaqədar söylənilən bəzi fikir 
ilə razılaşmayanlar da var. S. Qaşqay yazır ki, e. ə. I minilliyin əvvəllərindən 
başlayaraq iran dilli tayfaların Cənubi Azərbaycan ərazisində görünmələri ilə 
əlaqədar olaraq burada hər şey dəyişdi. Bu tayfaların ölkənin tarixi inkişafında rolu 
«daha əhəmiyyətli» olmuşdur. O, daha sonra yazır ki, adı çəkilən tayfaların buraya 
gəlmələri ilə yeni təsərrüfat növü—atçılıq meydana gəlir. 
Azərbaycanda maldarlığın inkişafı tarixinin öyrənilməsində T. Bünyadovun, 
F. Mahmudovun, Q. Aslanovun, R. Səttarzadənin və b. əsərlərində atçılıq 
təsərrüfatının meydana gəlməsi və inkişafı tarixi ətraflı təsvir edilir. T. Bünyadov 
arxeoloji materiallara və etnoqrafik müşahidələrə əsaslanaraq göstərir ki, 
Azərbaycan ərazisində «atçılığın tarixi təxminən eramızdan əvvəlki II minilliyin 
ikinci yarısına aid edilir... çox ehtimal ki, bu ərazi atın ilk dəfə öyrənilən 
vətənlərindən biridir». 
Qayaüstü rəsmlərin tədqiqinə əsaslanan İ. M. Cəfərzadə Azərbaycan 
ərazisində atçılıqla tanışlığı daha qədim zamanlara — e. ə. V—III minilliklərə aid 
edir. 
Beləliklə, arxeoloji məlumatların öyrənilməsinin nəticələrindən aydın olur 
ki, eramızdan əvvəlki I minilliyin ilk əsrlərindən atçılıq geniş inkişaf etmiş 
təsərrüfat növlərindən biri olmuşdur. Bu barədə Assuriya mixi yazıları ətraflı 
məlumat verirlər. Tarixi məlumatların araşdırılmasından aydın olur ki, bütün 
Azərbaycan ərazisində, o cümlədən Mannada atçılıq təsərrüfatı bəzi tarixçilərin 
güman etdikləri kimi, miqrasiya yolu ilə deyil, məhz yerli zəmin üzərində meydana 
gəlib, inkişaf etmişdir. R. X. Səttarzadə göstərir ki, müasir Azərbaycan atları ən 
qədim köklərinə görə Midiya atları ailəsinə daxildir. Teymur Bünyadov yazır ki, 
«zənnimizcə, Qafqazın ən qədim atlarından biri sayılan Qarabağ at cinsini, hətta 
Midiya atlarının nəsli hesab etmək olar. Qarabağ atlarının, bəzən Asiya at 
cinslərinin əcdadı hesab edilməsi də dəyərli fikirdir. Qarabağ at cinsi isə hələ e. ə. I 
minillikdə bəlli olmuşdu. O, qədim Azərbaycan atlarının bir növüdür. Bu faktlar S. 
Qaşqayın Manna ərazisində atçılıq təsərrüfatının irandilli tayfaların İranın şimal-
qərbində məskunlaşmaları ilə başlaması haqqında fikrini açıq-aşkar təkzib edir. 
54 
 
Tarixi ədəbiyyatda irandilli tayfaların İranın şimal-qərb torpaqlarında və 
eləcə də Urmiya gölü ətrafında və Ermənistanın dağətəyi vilayətlərində 
görünmələri e. ə. IX—VIII əsrlərə aid edilir. Beləliklə, Azərbaycanda, o cümlədən 
onun cənubunda—Urmiya gölü sahillərində atçılıq irandilli tayfaların burada 
görünmələrindən çox-çox əvvəllər yerli əhaliyə bəlli olmuşdur. 
E. ə. IX—VIII əsrlərdə irandilli tayfalar Manna ərazisinin içərilərinə girə 
bilmədilər. Onlar Urmiya gölünün cənub şərqində məskunlaşmalı oldular. Bu 
regionda göründükləri ilk dövrlərdə yerli qəbilələrə də təsir göstərə bilmədilər. E. 
ə. IX əsrin ortalarından Midiya dövləti yaranana qədər Urmiya gölü hövzəsində 
yaşayan tayfalar üzərində Mannanın təsiri isə çox güclü olmuşdur. 
Midiya tarixi haqqında ilk məlumat verən Heredot olmuşdur. Midiya 
tarixini antik dövrdə və sonrakı əsrlərdə tədqiq edənlər məhz «tarixin atası» kimi 
şöhrət tapan Heredotun əsərləri ilə bəhrələnmiş və onların yazılarının mayasını 
Heredotun verdiyi məlumatlar təşkil etmişdir. Antik müəlliflərdən Heredotla 
yanaşı Polibi, sisiliyalı Diodor, Plutarx, Strabon, Ammian Martselin və bir çox 
başqa tarixçilər və coğrafiyaşünaslar da Midiya tarixinə dair maraqlı məlumat 
qoyub getmişlər. Onların fikirləri ziddiyyətli olsa da, Midiya tarixinin tədqiq 
edilməsinin mənbəşünaslıq əsasını təşkil edir. 
Heredot göstərir ki, midiyalılar 6 tayfadan—buslardan, paretakenlərdən, 
struxatlardan, arizantlardan və maqlardan ibarət idi. O, hər bir tayfanın sakin 
olduğu ərazinin yerini də qeyd edir. Bu ölkənin öyrənilməsində Assuriya daşüstü 
yazıları və Assuriya—Babil mənbələri də əhəmiyyətli məlumat verirlər. 
Sovet tarixşünaslığında Midiya tarixi məsələlərinə ilk nəzər salan alim akad. 
B. A. Turayev olmuşdur. O, 1935-ci ildə nəşr etdirdiyi 2 cildlik «Qədim Şərq 
tarixi» adlı kitabında mövcud ədəbiyyata, birinci növbədə antik tarixçilərin (yunan 
və Roma tarixçilərinin) yazılarının, habelə Assuriya—Babil məxəzlərinin və b. 
yazılı abidələrin verdiyi məlumatlara əsasən diqqət yetirmişdir. 40-cı illərin 
əvvəllərində Midiya tarixinin tədqiqinə dair görülən işlərin sahəsi daha da 
genişlənir. Görkəmli şərqşünas akad. V. V. Struve problemin mənbəşünaslıq 
bazasını daha da zənginləşdirdi. V. V. Struvenin 1941-ci ildə çapdan çıxan «Qədim 
Şərq tarixi» monoqrafiyasında Midiya tarixi məsələlərinə geniş yer verilir. 
Monoqrafiyada midiyalılar, onların etnogenezi məsələlərinə dair maraqlı fikir 
söylənilir. 
Midiya dövləti tarixinin mənbəşünaslıq əsasının genişlənməsində Q. A. 
Milikişvilinin xidməti çox olmuşdur. Urartu daşüstü yazıların oxunulması və onun 
rus dilinə tərcümə edilməsi bilavasitə onun xidmətidir. Bu yazıda Midiya 
dövlətinin tarixinə aid başqa yerli abidələrdə az təsadüf edilən məlumatlar vardır. 
Leninqradlı alim İ. M. Dyakonov bu mövzu ilə bağlı olan bir çox məsələləri tədqiq 
etmiş və Midiya tarixi salnaməsinə maraqlı səhifələr gətirmişdir. 
İ. M. Dyakonovun 1956-cı ildə nəşr olunan monoqrafiyasında Midiya 
ərazisində ibtidai-icma quruluşunun meydana gəlməsi, inkişafı və pozulması 
55 
 
məsələlərindən, bu prosesin sonrakı gedişinin nəticəsi kimi meydana gələn Midiya 
dövlətinin təşəkkül və inkişafı tarixindən danışılır. Monoqrafiya müxtəlif 
mərkəzlərdəki arxivlərdən üzə çıxarılıb sistemə salınmış zəngin mənbəşünaslıq 
bazasına malikdir. Kitabda faktik materiallara, başlıca olaraq antik tarixçilərin 
məlumatlarına əsasən Midiya ərazisində ilk sinifli cəmiyyətin təşəkkül tapması 
məsələsinə xüsusi diqqət yetirilir. İ. M. Dyakonovun «Qədim dövrdən e. ə. IV 
əsrin sonlarına qədər Midiya tarixi» monoqrafiyasında Midiya cəmiyyətinin güclü 
dövlət olması, onun sosial-iqtisadi və mədəni həyat tərzi haqqında maraqlı 
məlumat verilir. Əsərdə Midiya—Atropaten tarixi geniş təsvir edilir. 
Midiya dövlətinin meydana gəlməsi və onun yolları məsələsini tədqiq edən 
İ. M. Dyakonov Azərbaycan xalqının etnogenezi problemi barəsində də bəzi 
mülahizələr söyləyir. İ. M. Dyakonov bir sıra yazılı mənbələrin və dilçilik 
materiallarının təhlilinə əsasən belə bir qənaətə gəlir ki, qədim Midiya və Qafqaz 
Albaniyası ərazisinin sakinləri eyni kökdən törəyən xalq olmuşlar. Bu fikir sanballı 
və tutarlı tarixi dəlillərə əsaslanmasa da, belə bir mülahizənin söylənməsi, sonralar 
tarixçilər, dilçilər və ictimai elmlərin digər nümayəndələrində məsələnin tədqiqinə 
marağın baş qaldırmasına səbəb olmuşdur. 
Akademik V. V. Struve yazır: «İqrar Əliyevin qiymətli əsəri tarix elmində 
İranın qərb əyalətlərində, əsasən, sonralar Midiya dövlətinin təşəkkül tapdığı 
torpaqlarda məskən salmış tayfa və xalqların ən qədim zamanlardan b. e. ə. VI 
əsrin son rübünə qədər tarixin taleyinin tədqiqinə həsr edilən ilk samballı 
əsərlərdən biridir. Müəllif əsas diqqətini Midiya tarixi problemlərinin üzərində 
cəmləşdirmişdir. 
Midiya tarixinə dair müxtəlif dillərdə yazılan qərb mənbələri ilə yanaşı, 
qədim müəlliflərin məlumatlarına da mükəmməl bələd olan İ. Əliyev məxəzləri iki 
qrupa—maddi mədəniyyət abidələri və yazılı mənbələrə bölmüşdür. Hər iki qrup 
mənbədən qarşılıqlı və müqayisəli şəkildə istifadə edilməsi ona Midiya tarixinə 
dair bir sıra orijinal fikir söyləməyə imkan vermişdir. Akademik V. V. Struve 
göstərir ki, İ. Əliyevin Midiya tarixinə dair bəzi fikirləri tarixşünaslıqda qəbul 
edilmiş anlayışa, o cümlədən mənim fikrimə zidd olsa da, onun konsepsiyasının 
tutarlı tarixi dəlillərlə əsaslandırılması mühüm elmi maraq oyadır və müəllifin 
fikrində orijinal mülahizələrin olduğunu göstərir. 
Jak de Morqan vaxtı ilə belə bir mülahizə söyləmişdir ki, İranın qərbində, 
əsasən, Midiya ərazisində yaşayış üçün əlverişli olmayan sərt iqlim şəraiti burada 
qədim insanların məskunlaşmasına imkan verməmişdir. Paleolit dövrü insanları 
burada yaşamamışdır. İnsanlar buraya kənardan gəlmişdir. 
Daş dövrü abidələrinin sinxron tədqiqinə əsaslanan və Jak de Morqanın fikri 
ilə razılaşmayan İ. Əliyev belə bir nəticəyə gəlir ki, Orta Asiya və Yaxın Şərqin 
digər ərazilərində olduğu kimi, buraya da insanlar heç də kənardan gəlməmişdir. 
Onlar burada yerli zəmin üzərində təşəkkül tapmışlar. Bu fikri ilə İ. Əliyev son 
56 
 
vaxtlara qədər tarixşünaslıqda qəbul edilmiş Jak de Morqanın mülahizələrini elmi 
əsaslar üzrə alt-üst etdi və tarixşünaslıqda fikir aydınlığı yaratdı. 
60-cı illərdən etibarən Manna, Midiya, Atropaten və Qafqaz Albaniyası 
tarixini tədqiq edənlərdən Y. Yusifov,   S.  Qaşqay,   K.  Əliyev,   F. Osmanov,   İ.  
Babayev, C. Xəlilov və başqa tarixçilərin əsərlərində Azərbaycanın antik dövrü 
tarixinin bir sıra aspektləri haqqında yeni fikirlər hasil oldu. Problemin 
mənbəşünaslıq bazası daha da zənginləşdi. Y. B. Yusifov Elamın keçmiş paytaxtı 
Suz şəhəri arxivindən aşkar edilən qədim yazılı abidələrin, arxeoloji materialların 
və b. qədim məxəzlərin sinxron-müqayisəli tədqiqinə əsasən Elam və Midiya 
tarixinin iqtisadi təsərrüfat həyatına və ictimai münasibətlərə dair bir sıra 
mülahizələr irəli sürdü. Y. Yusifov e. ə. XI əsrin ortalarına aid olan Suz təsərrüfat 
arxivi materiallarının araşdırılmasına əsasən göstərir ki, Midiya ərazisində artıq e. 
ə. II minilliyin başlanğıcında xüsusi sahibkar təsərrüfatı var idi. Eyni zamanda, o 
qeyd edir ki, Qabaq Asiyanın bütün başqa ölkələrində olduğu kimi, Midiya 
ərazisində də 3 təsərrüfat vahidi — xüsusi, icma və çar təsərrüfatı vahidləri 
olmuşdur. Sonuncu təsərrüfat sahəsində toxuculuq, dəmirçilik, silah istehsalı, 
əkinçilik alətləri hazırlamaq, dərzilik, dülgərlik və s. kimi peşələr geniş yer tuturdu. 
Çar sənətkarlıq təsərrüfatındakı emalatxanalarında çalışan işçi qüvvəsi qullardan, 
qul halına gətirilmiş hərbi əsirlərdən, ayrıca kəndlərdə yaşayan müxtəlif ixtisaslı 
azad sənətkarlardan ibarət idilər. Sənətkarlar çar sarayına mənsub olan rəislər 
tərəfindən nəzarət edilirdilər. Bu onu göstərir ki, çar sənətkarlıq təsərrüfatı 
mütəşəkkil təsərrüfat idi. Bu təsərrüfat haqqında deyilənləri dövrümüzə gəlib çatan 
yazılı mənbələr də təsdiq edir. Təsərrüfatın fəaliyyəti haqqında mükəmməl 
qeydiyyat aparılırdı. Sənətkarlar bəzən hərbi mükəlləfiyyətə cəlb edilirdilər. Azad 
sənətkarlarla çar təsərrüfatı arasında mal mübadiləsi mövcud olmuşdur. Mübadilə 
xarici ölkələrlə daha geniş idi. Xarici ticarət çarın ixtiyarında idi. 
Azərbaycan tarixşünaslığında sübut edildi ki, bu dövlət iqtisadi vəhdəti 
olmayan hərbi-inzibati təşkilat olmuşdur. İqtisadi əlaqələrə əsaslanmayan təsisatlar 
isə, heç vaxt daxilən möhkəm olmamışdır. Bu hal özünü e. ə. VII əsrin 
əvvəllərində, Midiya dövlətinin özünü müdafiə edən siyasi təşkilatdan, 
başqalarının torpaqlarını tutmaq yoluna qədəm qoyan dövlətə çevrildiyi andan 
etibarən daha aydın göstərməyə başladı. İstila edilən torpaqların əhalisinin Midiya 
dövlət başçılarının asılılığından azad olmağa səyləri genişləndikcə dövlətin 
daxilində baş verən rəxnə aravermədən dərinləşirdi. Şərqin güclü dövlətlərindən 
biri olan Midiya padşahlığının süqutu sürətlənirdi. 
E. ə. VIII əsrin 70-ci illərində Assuriya təcavüzünə qarşı mübarizənin 
gedişində meydana gələn, tarixə erkən quldar dövləti kimi bəlli olan Midiya çarlığı 
e. ə. VI əsrin ortalarında (e. ə. 550-ci ildə) süqut etdi. Midiya İranın Əhəmənilər 
dövlətinin tabeliyinə keçdi. 
Midiya geniş əraziyə malik olmuşdur. Onun sərhəddi qərbdən Qızıl İrmak 
(Qalis) çayı, Şərqdən Gilmənd çayı, cənubdan İran körfəzi və şimaldan isə Araz 
57 
 
çayı ilə əhatə edilmişdir. Bu geniş torpaqda müxtəlif dillərdə danışan və müxtəlif 
iqtisadi, ictimai-siyasi, sosial və mədəni inkişaf səviyyəli tayfalar və xalqlar 
yaşamışlar. Əhalinin əsas peşəsi oturaq əkinçilik və yarımköçəri maldarlıq 
olmuşdur. Burada əkinçilikdən ayrılıb müstəqil peşə şəkli alan sənətkarlıq da geniş 
olmuşdur. Bu ərazi ən qədim dövrdən təbii zənginliyi, faydalı yeraltı sərvəti, 
mülayim iqlimi ilə də antik tarixçilərin, coğrafiyaşünasların, səyyahların diqqətini 
cəlb etmişdir. Burada dəmir, qurğuşun, gümüş, qızıl, qiymətli daşlar çıxarır, 
filizdən metal əridirdilər. Midiya ərazisində zəngin neft ehtiyatı var idi. Neftdən 
hazırlanan «Midiya yağı» və cins Midiya atları onu dünya meridianlarına 
çıxartmışdı. 
Midiya ticarət və sənətkarlığın inkişafına görə qonşuları içərisində 
fərqlənirdi. Midiya ustalarının istehsal etdikləri əmək alətləri, silah, toxuduqları 
əlvan xalçalar və s. dünya şöhrəti tapmışdır. 
Burada şəhərlər və şəhər həyatı ölkənin tarixi tərəqqisində mühüm rol 
oynamışdı. Antik tarixçilər Midiya ölkəsini şəhərlər yurdu adlandırdılar. Ölkə yad 
qüvvələrin aramsız hərbi basqınlarına məruz qalmasına baxmayaraq burada şəhər 
həyatı geniş vüsət almışdı. Sənətkarlıq yüksək inkişaf etmiş və əhalinin iqtisadi və 
sosial inkişafında, həmçinin mədəni yüksəlişində mühüm rol oynamışdı. 
Midiyalılar yerli zəmin üzərində inkişaf edən orijinal mədəniyyətə malik olmuşlar. 
Midiyanın paytaxtı Ekbatanın yeddi sıradan ibarət konsentrik divarlarla əhatə 
edilməsi,  qırmızı  kərpicdən inşa  edilən çar sarayı öz əzəməti və memarlığına 
görə heç bir başqa ölkələrdə təkrar edilməyən füsunkar sənəd abidələri idi. 
Qədim Şərqin əsas ticarət yolu üzərində yerləşən Ekbatan (Həmədan) şəhəri 
böyük ticarət və sənətkarlıq mərkəzi idi. 
Midiya dövlətinin başında irsi hakimiyyətə malik olan çar dururdu. 
Hakimiyyət Şərq istibdadı olmaq etibarı ilə ...icma torpaq mülkiyyətinə... 
əsaslanırdı. Tarixi dəlillərdən aydın olur ki, Midiyanın əsas istehsalçıları əkinçilik, 
maldarlıq və sənətkarlıqla məşğul olan icmaçılar idilər. Əkinçi əhali süni 
suvarmadan geniş istifadə etmişdir. 
Qədim müəlliflərin, Assuriya—Babil daşüstü yazıların verdiyi 
məlumatlardan göründüyü kimi burada memarlıq sənəti yüksək inkişaf etmişdi. 
Elamın keçmiş paytaxtı Suzda tikilən saraylar buna parlaq sübutdur. 
Midiyalılar öz dövrünə görə, yüksək inkişaf etmiş mədəniyyətə malik 
olmuşlar. Onların mədəniyyəti qonşu xalqların mədəniyyətinin inkişafında müsbət 
rol oynamışdır. Midiya dövləti erkən quldar dövlət idi. Midiya quldarlıq dövlətinin 
süqutunu sürətləndirən başlıca amillərdən biri Qaumatanın hərəkatı olmuşdur. 
Qaumata kimdir? Bu sual antik müəlliflərin diqqətini cəlb etdiyi kimi 
müasir tarixçiləri də düşündürən sualdır. Qədim zamanlardan tarixçilərin diqqətini 
cəlb edən bir məsələ də Qaummanın başçılığı altında Midiya torpağında baş verən 
üsyanın xarakteri, hərəkətverici qüvvələri, ictimai tərkibi və s. məsələlər olmuşdur. 
58 
 
Onlara münasibət ən qədim dövrdən bu hərəkat haqqında geniş fikir ayrılığı 
yaratmışdır.  
Qaumata hərəkatına tarixi prosesin ayrılmaz tərkib hissəsi kimi nəzər salan 
Azərbaycan tarixçiləri bu problemin salnaməsində bir sıra parlaq səhifələr açdılar. 
Midiya torpağında Qaumatanın başçılığı altında havalanan sinfi mübarizə 
haqqında antik müəlliflər bir sıra mülahizələr söyləmişlər. «Tarixin atası» Heredot 
göstərirdi ki, hərəkat əyan ailəsinə qarşı çevrilmişdir. O, üsyanın baş verməsinin 
səbəbini kahin və sehrbazların şəxsiyyəti ilə əlaqələndirirdi. Qeyd edirdi ki, bütün 
bu hadisələrin günahkarı, Əhəmənilər dövlətinin hakimi Kambizin, Misirə hərbi 
yürüşə getdiyi zaman əvəzinə təyin etdiyi hamisi maq Patidzeyt (Qaumata) 
olmuşdur. 
Bahstun daşüstü yazıda Qaumata Əhəmənilərin padşahı Kirin kiçik oğlu 
Bardiye ilə eyniləşdirilir. Bu yazı kahin Qaumata ilə şahzadə Bardiye haqqında 
antik tarixşünaslıqda ciddi dolaşıqlıq yaratmışdı. Uzun müddət tarixçilər qədim 
tarixşünaslığa hakim kəsilən bu dolaşıq fikrin kələfinin ucunu tapmaqda olmazın 
əngəllərlə üz-üzə gəlmişlər. Antik müəlliflər etiraf edirlər ki, Kirin oğlu şahzadə 
Kambiz öz qəddarlığı, qaniçiciliyi, zülmkarlığı ilə xalqın dərin qəzəbini və misilsiz 
nifrətini qazanmışdı. O öz amansızlığı ilğ təkcə midiyalıların deyil, iranlıların və 
Əhəmənilər imperiyası ərazisində yaşayan başqa xalqların da qəlbində sönməz kin 
və qəzəb atəşi alovlandırmışdı. Geniş xalq kütləsinin Kirin kiçik oğlu şahzadə 
Bardiyeyə münasibəti və hüsn-rəğbəti, Kambizə olan münasibətlə müqayisəyə 
gəlməyən dərəcədə yaxşı olmuşdur. Kambiz qardaşının Əhəmənilər dövləti 
ərazisində yaşayan xalq kütləsi içərisində, həmçinin əyanlar arasında xüsusi 
hörmətə malik olduğunu bilir və onu öz yolu üzərindən kənar etməyə bütün gücü 
ilə səy göstərirdi. Kambiz e. ə. 526-cı ildə məqsədinə nail oldu. 
Lakin Bardiyenin ölümü zülmkarın yaxasını ölkədə şahə qalxan xalq 
qəzəbindən xilas edə bilmədi. Antik müəlliflərin məlumatlarında şahzadə Bardiye 
ilə maq Qaumatanın bir-birinə zahirən çox oxşadıqları, iki bərabər hissəyə 
bölünmüş almaya bənzədikləri qeyd edilir. Bu patoloji oxşarlıqdan ustalıqla 
istifadə edən Qaumata e. ə. 529-cu ildə saray çevrilişi edib, hakimiyyəti öz əlinə 
aldı. Ölkədə cərəyan edən siyasi hadisələrin midiyalıların xeyrinə 
istiqamətləndirmək və onların axınına midiyalılıq donu geyindirmək, nəticə etibarı 
ilə Midiyanın itirilmiş əvvəlki hüquqlarını bərpa etmək üçün paytaxtı Ekbatana 
keçirdi. Qaumata özünü yalançı çar elan etdi. E. ə. 529—522-ci illərdə ölkənin 
hakimi oldu
*
. 
Qaumata hərəkatı, beləliklə, e. ə. VI əsrin II yarısından etibarən 
tarixşünaslığa yol tapdı. Bu hərəkatın tarixşünaslığına dair yazılar bütün tarixçi 
                                                          
* «Allahlar yatanda» (Bakı, 1984) adlı tarixi povestin müəllifi T. M. Məmmədov səhvən göstərir ki, 
şahzadə Bardiye e. ə. 523-cü ildə öldürüldü. Əslində isə o, e. ə. 526-cı ildə qəsd nəticəsində həlak 
olmuşdur. 
 
59 
 
nəslinin diqqətini cəlb etmiş, elmi cəhətdən, tarixi biliyin inkişafı baxımından 
böyük maraq doğurmuşdur. Qərb və Şərq tarixşünaslığında bu məsələyə geniş yer 
verilir. İran tarixi ilə məşğul olan iranşünaslar və eləcə də İran midiyaşünasları 
Qədim Şərqdə güclü əks-sədaya səbəb olan bu hadisənin tədqiqinə xüsusi maraq 
göstərirlər. Bununla belə, Qaumatanın başçılıq etdiyi hərəkatın tarixinə dair Şərqdə 
və Qərbdə yazılan əsərlərin heç birində, o cümlədən bu problemə xüsusi diqqət 
yetirən Qərb tarixçilərindən Şpikel, Praşek, Markvart, Tyurin və b. əsərlərində 
hərəkatın elmi tarixi yazılmamışdır. Şərq və Qərb tarixşünaslığında hərəkatın 
ictimai xarakteri və hərəkətverici qüvvələrinə geniş maraq göstərilmişdirsə də bu 
mühüm məsələlər, o cümlədən hərəkatın sosioloji tərkibi haqqında, indi də 
müxtəlif fikirlər mövcuddur. 
Akademik V.V.Struve hesab edirdi ki, Qaumata kahin olmaqla geniş xalq 
kütləsinin mənafeyinə qəbilə başçılarının hüquqlarının məhdud edilməsi hesabına 
yalnız din xadimlərinə, kahinlərə və məbədlərin digər başçılarına tam azadlıq 
verilməsini, onların hökmranlığının təmin edilməsini tələb etmişdir. V. V. Struve 
göstərir ki, üsyanın başçısı dilənçi vəziyyətində yaşayan, miskin həyat sürən geniş 
xalq kütləsinin havadarı olmuşdur. 
Qaumata hərəkatı problemi tarixşünaslığının son nəticələrinin 
araşdırılmasından aydın olur ki, onun elmi tarixinin yaradılması öz parlaq ifadəsini 
müasir Azərbaycan tarixşünaslığında tapa bilmişdir. Onun ən yaxşı tədqiqatçısı İ. 
Əliyev olmuşdur. Qaumatanın başçılığı ilə başlanan hərəkatın ictimai xarakteri, 
hərəkətverici qüvvəsi və sosial tərkibinə dair tarixi ədəbiyyatda söylənilən müxtəlif 
fikirləri (Şpikel, Praşek, Markvart və b. fikirlərini və habelə akademik V. V. 
Struvenin mülahizələrini) problemə aid müxtəlif dövrlərdə yazılan və müxtəlif 
dillərdə olan ilk məxəzlərin sinxron tədqiqinin təhlilinə əsaslanan İ. H. Əliyev 
özündən əvvəlki müəlliflərin fikirlərinə tərəfdar çıxmayaraq göstərir ki, bu üsyan 
geniş xalq kütləsini əhatə edən ictimai hərəkat olmuşdur. O qeyd edir ki, Qaumata 
hərəkatının qısa bir dövrdə geniş vüsət almasının, xalq kütləsinin rəğbətini 
qazanmasının səbəbini sehrbazın (Qaumatanın) ölkədə Əhəmənilər hökmdarlığına 
qarşı həyata keçirdiyi tədbirlərdə axtarmaq lazımdır. Qaumata hakimiyyətə gələn 
kimi Əhəmənilərin tabeliyində olan midiyalılara göndərdiyi sərəncamında bildirdi 
ki, midiyalılar 3 il müddətində vergidən və hərbi mükəlləfiyyətdən azad olurlar. 
Aydındır ki, bu sərəncamda xalqın həm iqtisadi, həm də mənəvi mənafeyi 
öz ifadəsini tapa bilmişdir. Məhz bu cəhət xalqın Qaumatanın çağırışına tərəf 
çıxması və əhəmənilərin hökmranlığına qarşı çevrilmiş üsyanda fəal iştirak etməsi 
üçün əsas olmuşdur. Bəzi tarixçilər Qaumata hərəkatını xalqa zidd siyasət hesab 
edirlər. Bir halda ki, bu hərəkat öz xarakterinə görə xalqa zidd olmamışdır. Onun 
başlıca hərəkətverici qüvvəsi əhəmənilərin zülmünə məruz qalan, hər cür təhqir 
edilən, alçaldılan Midiyanın geniş xalq kütləsi idi. Onun xalqa zidd olmadığını 
əsaslandıran bir mühüm dəlil də Qaumatanın ölümü xəbərini eşidən midiyalıların 
dərin hüzn və kədəridir. 
60 
 
Qaumatanın başçılıq etdiyi üsyan əhəmənilərin Midiyadakı hökmranlığına 
güclü zərbə vurdu və onun dayaqlarını zəiflətdi. Qaumata hərəkatı məğlub oldusa 
da, onun köləliklə əlaqədar baş qaldıran xalq hərəkatına təsiri böyük olmuşdur. 
Qaumata hərəkatının alt-üst edilməsində Midiya cəmiyyətinin əyanları əhəməni 
sülaləsi başçılarına yaxından kömək etdikləri halda, əhalinin əsas hissəsi 
Qaumatanın tərəfində olmuşdur. Qaumata hərəkatı mahiyyətinə görə, midiyalıların 
İran hökmranlığına qarşı azadlıq hərəkatı idi. Bu hərəkatda irandilli olmayan bütün 
tayfalar iştirak etmişdir. 
«Qaumata hərəkatına» aid tarixi ədəbiyyatda «yalançı çarın»—Qaumatanın 
çar Kirin oğlu Bardiyanın adından istifadə etməsi, zahirən ona oxşadığına görə çar 
adını qəbul etdiyi qeyd edilir. Tarixilik baxımından bu məsələnin də araşdırılması 
tədqiqatçıların diqqətindən yayınmışdır. 
Kirin yaratdığı dövlət irsi sülalə ardıcıllığı üzrə təşkil edilən quldar dövləti 
idi. Bu dövlətin başında yalnız İran çarı Kirin və onun nəslinə mənsub olanlar dura 
bilərdilər. Qaumata və ona yaxın olan Midiyanın hakim dairələri, birinci növbədə 
ali din xadimləri başa düşürdülər ki, yalnız Kirin kiçik oğlu şahzadə Bardiyanın 
adından istifadə edib hakimiyyətə sahib olmaqla Midiya cəmiyyətinin artıq 
itirilmiş adını və hüququnu geri qaytara və bərpa edə bilərlər. Məhz bu səbəblər, 
güman ki, kahin Qaumataya Bardiyanın adını qəbul edib hakimiyyətə sahib olmaq 
üçün addım atmağa əsas vermişdir. Lakin Midiya cəmiyyətini artıq bərpa etmək 
olmazdı. Midiya 200 il Kirin yaratdığı İran dövlətinin tabeliyində qaldı. 
Midiya dövləti icma münasibətlərinin qorunub saxlanması səbəbindən 
quldarlığın tam surətdə istehsal qüvvəsinə çevrilmədiyi erkən quldar dövlət idi. 
Kirin yaratdığı dövlət isə Midiya dövlətinə nisbətən quldarlıq münasibətinin daha 
geniş yayıldığı dövlət olmuşdur. 
Kirin yaratdığı Əhəmənilər hökmranlığından ibarət olan İran dövləti efemer 
dövlət idi. O, e. ə. IV əsrin sonlarında, Makedoniyalı İskəndərin zərbəsi ilə iflasa 
uğradı. E. ə. IV əsrin 20-ci illərində Midiya cəmiyyətinin keçmiş ərazisində 
Midiya—Atropaten dövləti meydana gəldi. Bu dövlət Azərbaycan xalqının 
formalaşmağa başladığı dövrdə meydana gələn qədim Azərbaycan dövləti idi. 
Bəşəriyyətin yaddaşı olan tarix göstərir ki, miladdan əvvəl min illər ərzində 
Azərbaycanın qədim ərazisinin sakinləri neçə-neçə hakimlərlə və «fatehlərlə» üz-
üzə gəlmiş, neçə-neçə işğalçı orduya sinə gərmiş, onları öz torpaqlarından qovub 
çıxarmış, öz yurdunu azad etmiş, babalarının müqəddəs ocağını sönməyə 
qoymamışlar. Özünün orijinal mədəniyyəti, dilinin lüğət tərkibini, etnik əsaslarını, 
hər bir xalqın bel sütunu olan adət-ənənəsini, genetik xüsusiyyətlərini göz bəbəyi 
kimi hifz edib saxlamış və zamanın sınaqlarından keçirib inkişaf etdirmişdir. Tarix 
göstərir ki, fatehlər gəlib-gedər olduğu halda, xalq və onun maddi və mənəvi 
mədəniyyəti daimidir, tükənməzdir. 
Antik tarixçilərin məlumatlarından aydın olur ki, arasıkəsilməz basqınçı 
qoşunların döyüş meydanı olmasına baxmayaraq burada şəhər həyatı inkişafda 
61 
 
olmuşdur. Lakin bəhs etdiyimiz dövrə aid tarixi ədəbiyyatda Midiya ərazisinin 
şəhər həyatı lazımi səviyyədə tədqiq edilməmişdir. Midiyalılar totemlərə sitayiş 
etmişlər. İndi də keçmiş Midiya ərazisinin bəzi yerlərində «İlanpiri» adlanan 
ibadətgahların olması buna sübutdur. Midiyalıların heyvana, bəzən bitki və ya 
başqa varlıqlara sitayiş etmələrini təkcə maddi-mədəniyyət abidələri deyil, həm də 
antik tarixçilər və coğrafiyaşünaslar da xəbər verirlər. 
Midiya cəmiyyəti ərazisində ideologiyanın bir növü olan sehr, cadu geniş 
yayılan ideologiya idi. Sehrbazlar (maqlar) göy cisimlərinin, günəş sisteminin, 
ulduzların hərəkətini öyrənməyə xüsusi maraq göstərmişlər. 
Midiyalılar torpağı, odu və suyu müqəddəs hesab etmişlər. Onlar bu üç 
müqəddəs varlığın paklığını qoruyub saxlamaq üçün ölülərini yandırırdılar. 
Maqizm xüsusiyyətlərinə, dəfn mərasimi qaydalarına və s. görə zərdüşt 
ayininə və yaxud məzdəkilik ayininə (atəşpərəstlik ayini) yaxın olmuşdur. Tarixi 
ədəbiyyatda deyilir ki, zərdüşt dini Qədim İranda atəşpərəst dini olmuşdur. 
Atəşpərəstliyi bütövlükdə İrana aid etmək düzgün deyil. Məlum olduğu kimi 
Midiya ərazisində yaşayan etnoslar İran dilli tayfaların buraya gəlib 
məskunlaşmasından xeyli əvvəl oda sitayiş etməyə başlamışlar. Şərqi İran və 
Midiya ərazisinin çox hissəsi məzdəkilik təliminin qədim mərkəzi olmuşdur. Bu 
hal özünü Qaumatanın başçılığı altında baş verən üsyanda da göstərmişdi. Məlum 
olduğu kimi indiyə qədər Midiya dövlətinin tarixi coğrafiyası, onun Azərbaycanın 
qədim tarixində oynadığı rol, tutduğu yer və d. bu kimi məsələlər ətrafında fikir 
aydınlığı əldə edilməmişdir. 
Midiyaşünaslığa dair son tarix və dilçilik ədəbiyyatında midiyalıların 
azərbaycanlıların qədim əcdadları olduğu güman edilir və göstərilir ki, Midiya 
qədim azərbaycanlıların vətəni olmuşdur. 
Tarixçi ictimaiyyət arasında bu fikrə tərəfdar olmayanlar da var. Midiya 
dövləti tarixinə dair məlumatların müqayisəli elmi araşdırılması göstərir ki, 
Midiyanın qədim azərbaycanlıların tarixi taleyində oynadığı rol və tutduğu yer 
haqqında söylənilən fikirlərin bir-birinə zidd olmasına baxmayaraq hər iki 
mülahizənin tərəfdarları öz görüşlərində, müəyyən mənada haqlıdırlar. Əvvəldə 
deyildiyi kimi, Midiya tarixinin ilk tarixçisi Heredot olmuşdur. O, 9 kitabdan ibarət 
«Tarix» əsərində Midiya ərazisində 6 qəbilənin—bus, paretakən, struxat, arizant, 
budi və maq qəbilələrinin yaşadığını xəbər verir. Heredot bu qəbilələrin 
məskunlaşdıqları ərazinin də təxminən yerini müəyyənləşdirməyə səy edir. O qeyd 
edir ki, paretakənlər İsfahanın şimal və şərqindəki ərazidə, arizantlar Midiyanın 
uzaq Şərqində, Rey (Raq, indiki Tehran) şəhərinin yaxınlığında məskunlaşmışdılar. 
Həmin ərazidə, arizantların qonşuluğunda maq qəbilələri yaşamışlar. Buslar 
Midiya dövlətinin paytaxtı Ekbaton (Həmədan) rayonunda, budilər isə Midiyanın 
qərb torpağında sakin olmuşlar. Beləliklə, Heredotun göstərdiyi 6 qəbilədən ibarət 
olan midiyalılar Ekbaton (Həmədan), İsfahan və Rey (Tehran) torpaqları 
əhatəsindəki ərazidə yaşamışlar. Bu ərazi tarixi-coğrafi baxımından, Cənubi 
62 
 
Azərbaycanın cənubi şərqində — ilk Azərbaycan dövləti olan Mannanın 
qonşuluğunda yerləşmişdir. Midiya qəbilələri ərazi bölgüsü əsasında 
məskunlaşmışlar. Bu bölgü dövlətin meydana gəldiyinə güzgü tutur. Deyilənlərdən 
hasil olan nəticə budur ki, e. ə. VIII əsrin 70-ci illərində təşəkkül tapan Midiya 
dövləti Azərbaycanın qədim ərazisində deyil, onun cənubi şərq qonşuluğunda 
meydana gəlmişdir. Lakin bu o demək deyildir ki, Midiya cəmiyyəti qədim 
azərbaycanlıların tarixi taleyində heç bir rol oynamamışdır. Məsələni bu şəkildə 
qoymaq tarixilikdən kənar olardı. 
E. ə. VIII əsrin əvvəllərində meydana gələn Midiya dövləti az bir vaxt 
içərisində Şərqin ən güclü dövlətlərindən biri oldu. O, çar Kiaksarın dövründə (e. ə. 
625—584-cü illər) Urartu padşahlığının süquta uğramasında, skif çarlığının məhv 
edilməsində həlledici rol oynadı. E. ə. VII əsrin sonlarından etibarən Midiya 
dövləti başqa torpaqların zəbt edilməsi hesabına öz ərazisini genişləndirdi. E. ə. 
615-ci ildə Midiya dövləti Manna torpağını işğal etdi. Midiya e. ə. 610—590-cı 
illərdə Manna ilə yanaşı skif və Urartu torpaqlarını özünə tabe etdi. 3 çarlıq—
Manna, Skif və Urartu çarlığı bir müddət (70 ilə yaxın) müstəqil hökmranlığını 
qoruyub saxlamışdır. E. ə. 593-cü ildən etibarən isə onların adı artıq çəkilmir. İ. M. 
Dyakonov göstərir ki, e. ə. VI əsrin əvvəllərindən etibarən qədim Şərq 
mənbələrində mannalılar midiyalılarla qarışır və onlar midiyalılar kimi 
ünvanlaşırlar. Manna inkişaf etmiş kənd təsərrüfatı, şərabçılıq, sənətkarlıq ölkəsi 
olmaq etibarı ilə Midiyanın iqtisadi, ictimai və mədəni yüksəlişində mühüm rol 
oynamışdır. Midiya dövləti erkən quldar dövləti olmuşdur. O, Qədim Şərqin tarixi 
inkişafında mühüm rol oynamışdır. Qeyd etmək lazımdır ki, Midiyanın 
hökmranlığı dövründə iqtisadi, ictimai və mədəni inkişafda qazanılan nailiyyət bu 
regionda yaşayan tayfaların və etnik qrupların qarşılıqlı əlaqələri  nəticəsində  əldə 
edilmişdir. 
Tarixi gerçəklikdən hasil olan elmi ümumiləşmə budur ki, Midiya dövləti 
İran dövləti idi. Qədim Azərbaycan torpaqlarının bir hissəsi bir müddət bu dövlətin 
tabeliyində olmuş və e. ə. IV əsrin ortalarında «kiçik Midiya» adı altında 
əhəmənilərin İran dövləti tabeliyindən azad olub əvvəlki müstəqilliyini bərpa 
etmişdir. Azərbaycan xalqının etnogenezində Midiya etnosu həlledici ilmə 
olmamışdır. 
«Azərbaycan tarixi»ndə deyilir ki, «Kiaksar (miladdan əvvəl 625—584-cü 
illər) və onun oğlu Fraortun hakimiyyəti dövründə midiyalılar Mannanı özlərinə 
tabe etdilər. Manna dövləti süqut etdi. Bundan sonra ümumi «midiyalılar» 
məfhumu Azərbaycanın cənub hissəsində yaşayan mannalıları və başqa tayfaları da 
əhatə edir». 
Beləliklə, e. ə. VII əsrin sonlarından etibarən Midiyanın ərazisi şimaldan 
Araz çayı boyu torpaqlarını əhatə etmişdir. Bu ərazi e. ə. VI əsrin ortalarına qədər 
dəyişmədi. E. ə. 550-ci ildə Midiya dövləti süqut etdi. Onun ərazisi əhəmənilər 
dövlətinin tərkibinə daxil edildi. Sonuncu e. ə. IV əsrin ortalarından başlayaraq 
63 
 
daxili sosial ziddiyyətlərin təsiri nəticəsində zəifləməyə başladı. 336 — 323-cü 
illərdə Makedoniyalı İskəndərin vurduğu zərbə bu prosesi daha da sürətləndirdi. 
Əhəmənilər dövləti süqut etdi. Əhəmənilər imperiyası tərəfindən işğal edilən 
Midiya cəmiyyəti ərazisində iki müstəqil dövlət—Midiya—Atropaten və yaxud 
kiçik Midiya və böyük Midiya dövləti   təşəkkül etdi. Atropatenin ərazisi, qədim 
Azərbaycanın ilk dövləti olan Manna dövlətinin əhatə etdiyi ərazi ilə üst-üstə 
düşür. 
İranın əhəmənilər dövlətinin xarabalıqları üzərində meydana gələn  
Atropaten  dövlətinin Cənubi Azərbaycan torpaqlarını əhatə etməsi bir daha onu 
göstərir ki, mannalılar Midiya dövlətinin, sonralar isə əhəmənilər imperiyasının 
siyasi təsiri altında olduqları dövrdə də özlərinin mədəniyyətini, mənəvi həyat 
tərzini qoruyub saxlamışlar. Mannanın varisi olan Atropaten müasir 
azərbaycanlıların qədim vətəni olmuşdur. 
 
  
64 
 
V fəsil 
 
ATROPATEN VƏ QAFQAZ ALBANİYASI 
 
E. ə. IV əsrin sonlarında Midiyanın Şimal-Qərb vilayəti tarixi Midiyadan 
ayrıldı. O, tarixi ədəbiyyata Midiya-Atropaten və ya Atropaten kimi daxil oldu. 
Antik müəlliflərdən Plutarx onu, bəzən Midiya, bəzən də Atropaten adlandırır. 
Atropatena toponiminə başqa qədim müəlliflərin, Ammian Martselininin, bizanslı 
Stefanın və digərlərinin əsərlərində də rast gəlmək mümkündür. 
Strabon Atropatendə yaşayan etnik qrupların—kadusilərin, amardların, 
tapirlərin və b. xalqların adlarını çəkir. Güman ki, həmin etnoslar yerli 
avtoxtinlərin sələfləri olmuşlar. Strabonun məlumatlarına əsaslanan Polibiy 
Atropaten ölkəsinin tarixi coğrafiyasını nəzərdən keçirir. Onun fikrinə görə 
Atropaten ölkəsi indiki Cənubi Azərbaycanın ərazisində olmuşdur. 
Ölkədə atəşpərəstliyin geniş yayılması ilə əlaqədar olaraq Atropateni «Odlar 
yurdu» adlandırırlar. Sasanilərin dövründə Atropatena Adurbadaqan kimi 
xatırlanır. Erməni müəllifləri Atropatenin «Ator-patotqan», «Atrapatakan», yəni 
sərkərdə Atropatın məkanı, suriyalılar onu «Adrabiqan» və ya «Adarbaycan», ərəb 
coğrafiyaçıları «Adarbaycan», «Azirbiycan», «Azərbaycan», türk müəllifləri—
«Azərbaycan» adlandırmış, yeni fars tarixi ədəbiyyatında isə bu anlayış 
«Azərbaycan», XIX əsrdən etibarən rus mənbələrində bu söz «Azərbaycan» kimi 
səslənmişdir. 
Beləliklə, Atropaten Azərbaycan istilahının tarixi ədəbiyyata məlum olan 
adlarından ən qədimidir. Bu anlayış ilk dəfə e. ə. IV əsrdən etibarən Makedoniyalı 
İskəndərin Şərqə, o cümlədən Urmiyə gölü hövzəsinə hərbi yürüşü ilə əlaqədar 
olaraq yunan mənbələrində adı çəkilməyə başlanmışdır. Sonralar onun şəkli 
dəyişmiş və ayrı-ayrı xalqların dil quruluşuna uyğun olaraq başqa-başqa  
formalarda  tələffüz edilmişdir. 
Məhz bu məlumatları əsas götürən tarixçilər Azərbaycan adının 
etimologiyasını sərkərdə Atropatın adı ilə əlaqələndirmişlər. Azərbaycanın qədim 
tarixinə nəzər salan E. A. Paxomov və V. M. Sısoyev antik dövrün yunan 
mənbələrinin, habelə qədim erməni, İran və ilk orta əsr ərəb müəlliflərinin 
verdikləri məlumatlara əsaslanaraq Azərbaycanın adının mənşəyini «Atropat»  
istilahı  ilə  bağlayırdılar. 
V. M. Sısoyev yazır ki, «Azərbaycan» adının kökü -«Adər» və ya «Azər» 
sözü təşkil edir. Fars dilində «Adər» və ya «Azər» od deməkdir. Deməli, 
«Azərbaycan» Odlar yurdu və yaxud «Odu mühafizə edən» torpaq mənası   
daşıyır. 
S. M. Mollazadə «Azərbaycan toponimləri» kitabında yazır ki, e. ə. IV 
əsrdə meydana gələn «Azərbaycan» anlayışı ...həm Azərbaycan xalqının, həm də 
Azərbaycan dövlətinin özülü idi. Əslində elə «Azərbaycan» adı da qədim «At (a) 
65 
 
patakan»ın müəyyən fonetik dəyişikliyə uğramış formasıdır. «At (a) rapatakan»ın 
mənası «Atropata» məxsus, «Atropatın» deməkdir. 
Azərbaycan adı Firdovsinin «Şahnamə» əsərində də Azərabadkan kimi 
işlədilir. 
Tarixşünaslıqda, bəzən «Azərbaycan» odu qoruyub saxlamaq və ona sitayiş 
etmək mənası verməsi ilə əlaqədar olaraq onu zərdüşt dini ilə də əlaqələndirirlər. 
V. M. Sısoyev göstərir ki, bu din ən qədim dinlərdən biridir. O, e. ə. VII əsrin 
əvvəllərində, skif cəmiyyətinin formalaşması dövründə təşəkkül tapmışdır. Zərdüşt 
dininin inkişafına Midiya kahinlərinin dini təliminin təsiri olduğu güman edilir. Bir 
halda ki, Azərbaycan adı ilk dəfə e. ə. IV əsrdən etibarən çəkilməyə başlamışdı. 
«Azərbaycan tarixi»ndə «Azərbaycan» adının «Odlar ölkəsi» anlayışı ilə 
əlaqədar olduğu qeyd edilir. 
Tarixi ədəbiyyatda «Atropatena ölkəsi» adı, habelə Atropatın özü və milli 
mənsubiyyəti haqqında müxtəlif fikirlər var. Antik müəlliflər daxil olmaqla, 
tarixçilərin əksəriyyəti güman edirlər ki, Atropaten dövləti sərkərdə Atropatın adı 
ilə bağlı olmuşdur. Strabon «Coğrafiya» adlı əsərində yazır ki, «Midiya iki böyük 
vilayətdən ibarət idi. Bunlardan on irisi Böyük Midiya, qismən kiçiyi isə Kiçik 
Midiya, yaxud Atropatan Midiyası adlanırdı. «Atropatan Midiyası»nın adı hərbi 
sərkərdə Atropatın adından götürülmüşdür». 
Atropaten oykomikasına aid məlumatların təhlilinə əsasən fərz etmək olar 
ki, Azərbaycan sözü coğrafi anlayış kimi, Atropaten ünvanından götürülmüşdür. 
Lakin Atropaten adının sərkərdə Atropatın adından, «Odu mühafizə» edən, «Od 
allahı» kimi atəşpərəstliklə bağlı olan anlayışlardan götürülməsi tarixilik və 
toponim baxımından inandırıcı deyil. E. ə. I minilliyin əvvəllərində Cənubi 
Azərbaycan ərazisində yaşayan tayfa və qəbilələr içərisində antik müəlliflərin 
əsərlərində adı çəkilməyən tayfalardan biri güman ki, Atropat tayfası olmuşdur. 
Tarixi ədəbiyyatda bu oykonimakanın meydana gəlməsini e. ə. IV əsrə aid edirlər. 
Bəzi mənbələrdə isə, o cümlədən atəşpərəstlik dini kitabı olan «Avesta»da onun 
adı e. ə. I minilliyin əvvəllərində çəkilir. Bu ərazidə Atropat adlı qəbilənin yaşadığı 
güman edilir. 
Tarixdən  məlumdur ki,  coğrafi yerlərin  ünvanı olan toponimlər öz adlarını 
əksər hallarda, qəbilələrin və ya tayfaların adından  götürmüşdür. Bu da bir 
həqiqətdir ki, insanlar özlərini  (dövlətin meydana gəlməyə başladığı andan 
etibarən) və qəbilənin, tayfanın üzvü, yaşadığı ərazinin sakinləri saymağa başladığı 
zamandan, yaşadığı yerlərə, həm özlərinə və bəzən həm də qonşularına ad 
vermişlər. Yer kürəsinin dili hesab edilən toponimlər bu yolla meydana gəlmişdir.   
Atropatın semantikasına bu baxımdan yanaşdıqda güman etmək olar ki, 
Azərbaycan adı sərkərdə Atropatın adından deyil, güman ki, sonuncunun da 
mənsub olduğu, Atropatın qəbiləsi adından götürülmüşdür. 
Sərkərdə Atropat Makedoniyalı İskəndərin Orta Asiyaya hərbi səfəri zamanı 
Midiyanın valisi olmuşdur. Valilik vəzifəsini yerinə yetirən Atropat, həm də 
66 
 
Atropaten və Albaniya qoşunlarının sərkərdəsi idi. Antik müəlliflərin 
məlumatlarını etnogen fasiləsizlik baxımından nəzərdən keçirən Z. İ. Yampolski 
göstərir ki, Azərbaycan ərazisində e. ə. II—I əsrlərdə yerli əhalidən 120 min 
nəfərdən ibarət qoşun təşkil edilmişdir. E. ə. 323-cü ildə Makedoniyalı İskəndər 
öldükdən sonra, onun yaratdığı imperiya süqut etdi. Onun ərazisi İskəndərin 
sərkərdələri arasında təqsim edildi. 
Nəsli varislik hüququ əldə edən Atropat məhz bu dövrdən etibarən 
Atropaten dövlətinin başçısı oldu. Bu dövlət Yaxın Şərqin güclü dövlətlərindən biri 
olmuşdur. E. ə. IV əsrin sonlarında o daha da güclənir. Strabonun məlumatına görə 
Atropatena 10 min nəfərlik süvarisi və 40 min nəfərlik piyada qoşunu olan bir 
dövlət idi. Onun başçısı Atropat e. ə. 306-cı ildə çar adı qəbul etdi. 
Tarixi ədəbiyyatda Atropatın etnik mənsubiyyəti haqqında müxtəlif fikirlər 
var. V. M. Sısoyev onu İran mənşəli hesab edir. Müasir İran burjua tarixçiləri də bu 
fikirdədirlər. Azərbaycanın qədim tarixini tədqiq edən bəzi Azərbaycan 
tarixçilərinin də əsərlərində «Atropaten» sözünün İran mənşəli olduğu güman 
edilir. 
Son vaxtlar nəşr edilən «O словe «Азербайджана», «Заметки историков» 
adlı məqalədə «Atropaten» sözünün hansı dil qrupu ailəsinə mənsub olduğuna 
nəzər salmadan məqalənin müəllifləri yazırlar ki, «Azərbaycan» oykonimakasının 
mənası «Od allahının məkanı» deməkdir. Beləliklə, onlar da bu anlayışın İran 
dillərinə məxsus qaynaq olduğunu qəbul edirlər. 
Z. İ. Yampolski əsərlərində antik müəlliflərin məlumatlarını geniş təhlil 
edərək Atropaten oykonimakasının semantikasını açmağa cəhd göstərir. Məlum 
olduğu kimi, Strabon Azərbaycan ərazisində müxtəlif ləhcələrdə danışan 26-ya 
qədər tayfa yaşadığını qeyd edir. Strabonun məlumatında deyilir ki, Azərbaycan 
vilayətində 26 «Qlottay» yaşamışdır. Tarixçilər və dilçilər ən qədim zamanlardan 
son vaxtlara qədər «Qlottay» sözünü dil anlayışı mənasında işlətmiş və 
göstərmişlər ki, bu regionda müxtəlif dilli 26 tayfa yaşamışdır. 50-ci illərin 
ortalarında «qlottay» anlayışına yenidən nəzər salan Z. İ. Yampolski belə qənaətə 
gəlir ki, bu ərazidə ən qədim dövrdən müxtəlif ləhcələrdə danışan çoxlu qəbilələr 
və tayfalar yaşamışdır. Onların əksəriyyəti türk dilli etnoslar olmuşlar. Bu dil 
qrupu tarixin dərin qatlarına işləyən kök üzərində durmuşdur. Məhz bu cəhət başqa 
dillərdə danışan gəlmə tayfaların onların dillərini dəyişdirməyə imkan 
verməmişdir. Beləliklə, Z. İ. Yampolskinin «Qlottay» anlayışının «dil» yox, 
«ləhcə» («nareçiya») kimi qəbul etdilməsi fikri daha həyatidir. Deyilən aydınlıq 
sübut edir ki, Azərbaycanın qədim ərazisində yaşayan əhalinin içərisində uzaq 
keçmişlərdə türkdilli etnoslar aparıcı qüvvə olmuşdur. Respublikamızın 
ərazisindən son vaxtlar qeydə alınan külli miqdarda toponimlərin üçdə iki 
hissəsindən çoxunun türk dilləri ailəsinə mənsub olması fikrimizə əsas verir. 
67 
 
Antik müəlliflər Atropaten vilayətini sıx əhalisi olan ölkə adlandırırlar. 
«Erməni tarixinin atası» Moisey Xorenski də Azərbaycanı əhalisi sıx olan ölkə 
hesab edir. 
İbtidai icma quruluşundan ilk sivilizasiya dövrünə qədəm qoyulduğu, əhali 
mütəhərrikliyinin yenicə aradan qalxdığı bir dövrdə, əhalinin sıxlığı geniş olan bir 
ölkədə yaşayan xalq kütləsi vahid bir ləhcədə danışa bilməzdi. Güman ki, onların 
ünsiyyət vasitəsi olan dil müxtəlif ləhcəli bir dil olmuşdur. 
Atropaten dövləti qədim Azərbaycanın tarixi taleyində, bu torpağın 
müstəqilliyinin mühafizə edilməsində, onun Şərq və Qərb ölkələri ilə iqtisadi 
əlaqələrinin inkişafında mühüm rol oynamışdır. Strabon göstərirdi ki, 
atropatenlilərin ermənilər və parfiyalılar kimi qonşuları var idi. Bu qonşular tez-tez 
onların vilayətini kəsib götürür, lakin atropatenlilər müqavimət göstərir və çox vaxt 
zəbt olunmuş yeri geri alırdılar. Bu faktlar bir daha Atropaten dövlətinin güclü və 
müstəqilliyini mühafizə edib saxlamağa qadir olan siyasi mexanizm olduğunu 
göstərir. 
Azərbaycan Zaqafqaziyanın digər qonşu ölkələri kimi İran, Kiçik Asiya, 
Mesopotamiya ilə birlikdə tarixi-coğrafi mənsubiyyət baxımından Yaxın və Orta 
Şərq arealına daxildir. Azərbaycan xalqı bu regionun oturaq həyat sürən qədim 
sakini olmuşdur. Bu xalqın Zaqafqaziya, Yaxın və Orta Şərq xalqları içərisində 
özünəməxsus orijinal mövqeyi vardır. O, tarixin ən ağır, ən keşməkeşli dövrlərində 
belə öz yüksək maddi və mənəvi mədəniyyətini qoruyub saxlamışdır. Azərbaycan 
ilk insanın qədim vətəni, qədim sivilizasiyanın mərkəzlərindən biri olmuşdur. 
Antik müəlliflərin, birinci növbədə Strabonun məlumatlarına, habelə Cənubi 
Azərbaycan ərazisindən aşkar edilən arxeoloji materiallara o cümlədən Taxtü-
Süleyman, Həsənlutəpə və b. arxeoloji qazıntı abidələrinin öyrənilməsinə əsaslanan 
tarixçilər etiraf edirlər ki, qədim Azərbaycanda, o cümlədən Atropaten ərazisində 
əhalinin əsas peşəsi oturaq əkinçilik və maldarlıq olmuşdur. Tarixi ədəbiyyatda 
burada sənətkarlığın geniş yayıldığı qeyd edilir, şəhərlər və ticarət yolları haqqında 
ətraflı məlumat verilir. Atropaten və Albaniya ərazisində su arxları və kəhrizlərdən 
geniş istifadə edilmişdir. Burada əkinçiliklə yanaşı maldarlıq da geniş yayılmış 
təsərrüfat sahəsi idi. A. Fazili yazır ki, eramızdan bir neçə əsr əvvəl Atropaten və 
Albaniyada yarımköçəri maldarlıq mövcud olmuşdur. Atropaten və Albaniyada 
qədimdən şöhrət qazanmış kustar sənətkarlıqdan ibarət olan xalçaçılıq, 
metallurgiya, zərgərlik və s. sənətkarlıq sahələri yüksək inkişaf səviyyəsinə 
çatmışdır. 
Azərbaycanın iqtisadi, ictimai və siyasi həyatında qədim şəhərlərin və 
ticarət yollarının böyük əhəmiyyəti olmuşdur. Bu prosesdə Atropaten ölkəsi 
mühüm rol oynamışdır. Su və quru yollarının Albaniya və Atropaten ərazisindən 
keçməsi bu regionun dünya ticarət əlaqələrində iştirak etməsinə imkan vermişdir. 
E. ə. IV, b. e. III əsrlərdə burada metallurgiyanın və b. xammal mənbəyinin zəngin 
68 
 
olması onun Yaxın Şərq ilə ictimai-iqtisadi münasibətlərə girməsinə şərait 
yaratmışdır. 
Atropaten Yunanıstan və Romadan Baktriya və Hindistana gedən Şimal 
karvan yolu üzərində yerləşmişdi. Atropaten vasitəsi ilə Albaniyadan İberiyaya, 
Ermənistana və Qara dəniz sahillərinə yollar uzanırdı. Bu yolların ölkənin iqtisadi 
və ictimai inkişafında böyük əhəmiyyəti  və təsiri olmuşdur. 
Atropaten dövlətinin meydana gəlməsi və e. ə. I minilliyin  əvvəlindən   
başlanan   yerli  tayfaların  birləşməsi ilə onların xalq halına düşməsi prosesi 
gücləndi. Bu birləşmənin iqtisadi, sosial-mədəni əsasını ölkədə məhsuldar 
qüvvələrin inkişafı, təsərrüfat və mənəvi əlaqələrin genişlənməsi təşkil edirdi. 
Tayfalar arasında əlaqələrin tərəqqi etməsində ünsiyyət vasitəsi olan dilin 
təkmilləşməsi mühüm rol oynamışdır. Güman ki, İran dilli olmayan Atropaten dili 
yerli əhalinin dilinin mayası olmuşdur. 
Tayfaların xalq halında birləşməsi uzun sürən tarixi prosesdir. Bu prosesin 
gedişi dövründə iqtisadi əlaqələr zəmini üzərində tayfalar xalq anlayışı 
çərçivəsində qovuşub qarışdılar. Ayrı-ayrı tayfalara xas spesifik xüsusiyyətlər 
aradan qalxır, təşəkkül tapmaqda olan xalqın psixologiyası, mənəviyyatı 
formalaşır, xalqın vahid ərazi birliyi meydana gəlir. Deyilən iqtisadi, ictimai, sosial 
və ərazi dəyişikliyi Atropaten dövlətinin mövcud olduğu dövrdə baş vermişdir. 
«Azərbaycan tarixi» kitabında deyilir ki, xalqın özəyinin təşkilində Azərbaycan 
ərazisində iki yüz ildən artıq yaşamış ilk dövlət, Manna dövlətinin böyük 
əhəmiyyəti olmuşdur... Atropaten dövlətinin meydana çıxması Azərbaycan 
ərazisində xalqın təşəkkülü üçün daha əlverişli şərait yaratmışdır. 
Tarixi araşdırmalardan aydın olur ki, Cənubi Azərbaycan torpağında 
təşəkkül tapan Atropaten mövcud olduğu tarixi dövrdə ən çox Azərbaycanın şimal 
torpaqlarına meyl etmiş, şimal qonşuluğunda, eyni vaxtda meydana gələn Albaniya 
dövləti ilə ünsiyyətdə olmuşdur. Onun uzunmüddətli müstəqil inkişaf yolu Arazın 
Şimal hissəsində yerləşib, həm etnik və həm də mədəni cəhətcə Atropatenə yaxın 
olan Albaniyanın inkişaf tarixi ilə sıx surətdə bağlı olmuşdur. 
Azərbaycanın şimal hissəsi qədim zamanlarda Albaniya adlanmışdır. 
Yunanlar e.ə. IV əsrdə Cənubi Qafqazın şərq torpaqlarını Albaniya, qərbini isə 
İberiya adlandırmışlar. Urartu mixi yazılarında bu ərazi «Kux Albaniya» adlanır. 
Yəni dağlıq ölkə.  («Kux» - farsca dağ deməkdir. Alb və ya alp-Xet dilində dağlıq 
mənasını verir.) Erməni tarixçiləri Albaniyanı Alpan və ya Ağvan ölkəsi 
adlandırırlar. Albaniya haqqında ərəb, türk mənbələrində, gürcü salnamələrində də 
məlumat vardır.  
“Tarixin atası” Heredot diqqətini Midiya dövləti üzərində cəmləşdirdiyi 
halda, onun müasiri e.ə. VI-V əsrlərdə yaşayan coğrafiyaşünas və tarixçi Miletli 
Hekatey (Miletski) «Təsviri coğrafiya» adlı əsərində Asiya ölkələri, o cümlədən 
Qafqaz Albaniyası tarixinə dair maraqlı məlumat verir. Heredot «Tarix» əsərində 
kimmerlərin və skiflərin hərəkatı, Əhəməni dövləti, Miq, Kaspi: udin (utin)  və 
69 
 
başqa yerli tayfalar haqqında xəbər verir. Strabonun məlumatları Şərqi 
Zaqafqaziyanın qədim tarixi, ölkənin əhalisi, onların təsərrüfatı, həyat tərzi, adət-
ənənəsi, dini münasibəti, coğrafi mövqeyi və s. məsələləri əhatə edir. Qafqaz 
Albaniyasının (Şimali Azərbaycanın) erkən orta əsrlər tarixinin araşdırılmasında 
ilk alban tarixçisi Musa Kağankantlının
*
 «Alban tarixi» misli olmayan qiymətli 
məxəzdir. Kitabda Azərbaycanın şimalında təşəkkül tapan dövlətin -  Arran, yaxud 
Arran dövlətinin tarixi, siyasi, iqtisadi, sosial, mədəni, ideoloji, hüquqi həyatı, 
Azərbaycanda gedən etnogenetik proseslər geniş miqyasda, başqa mənbələrdə 
rastlaşmadan şərh edilir.  
Şimali Azərbaycanın və Dağıstanın xeyli hissəsi daxil olmaqla böyük bir 
ərazi qədimdə Albaniya kimi tanınmışdır. Onun ərazisi Kiçik Qafqaz sıra 
dağlarından Böyük Qafqazın şimal-şərq ətəklərinə qədər uzanmışdır. Strabon xəbər 
verir ki, qərb tərəfdən İberlərlə həmsərhəd olan albanlar, şərqdə Kaspi dənizi 
arasındakı böyük bir ərazidə məskunlaşmışdılar. B.e. II əsrində yaşayan Klavdi 
Ptolomey göstərirdi ki, Albaniya şərqdən Kaspi dənizi, qərbdən İberiya, cənub-
qərbdən Atropaten və Ermənistanın bir hissəsi, şimaldan Sarmatiya ilə 
hüdudlaşırdı.  
Albaniya qonşuları ilə müqayisədə maraqlı demoqrafik göstəriciyə malik 
olmuşdur. Bu torpağı adlı-sanlı edən, dünya meridianlarına çıxaran, onu 
məşhurlaşdıran yerli əhali öz sıxlığı ilə yanaşı, sakinlərinin müxtəlif etnik tərkibi, 
ləhcə müxtəlifliyi ilə də qonşularından fərqlənmişlər. Ən iri tayfa olan albanlar 
əhali kütləsi içərisində üstünlük təşkil etmişdir. 
Antik müəlliflər qeyd edirlər ki, Albaniya döyüş meydanına 22 min süvari 
və 60 min piyada çıxarmağa qadir olmuşdur. Atropaten və Albaniyanın, 
ümumiyyətlə, 127 min döyüşçüsü var idi. Sonuncular döyüş bacarığı olan kişi 
cinsinin 20%-ni təşkil edirdi. Alban döyüşçüləri içərisində qadınların da olduğu 
güman edilir. Beləliklə, mənbələrin məlumatlarına görə təkcə Albaniya döyüş 
meydanına 82 min nəfərə qədər ordu çıxara bilirdi. Deməli, bu ərazidə azı 400 
minə qədər əhali yaşamışdır. Strabon yazır ki, albanlar ucaboylu, xoşsifətli və 
qamətli adamlar idilər. Başqa bir qaynaqda göstərilir ki, onlar alagözlü və sarışın 
saçlı olmuşlar. 
Antik mənbələr xəbər verirlər ki, albanların yaşadıqları torpaqlar çox 
münbit və məhsuldar idi. Onlar bir dəfə əkilmiş torpaqdan iki, hətta bəzən üç dəfə 
məhsul toplayırdı. Strabon yazır: «Çox vaxt bir dəfə əkilmiş torpaq iki və hətta üç 
dəfə məhsul verir. Burada süni suvarma geniş yer tuturdu». Strabon göstərir ki, 
Albaniyanın əkinçilik üçün yararlı olan düzən yerləri Babilistan və Misirin 
torpaqlarından daha yaxşı suvarılırdı. Onun verdiyi məlumatdan aydın olur ki, 
Albaniyada şumlama əkinçiliyi mühüm yer tutmuşdur. Strabon burada yarımköçəri 
maldarlıq, inkişaf etmiş sənətkarlıq, atçılıq, bostançılıq və s. haqqında xəbər verir. 
                                                          
* Musa Kağankantlı «Alban tarixi»nin bir yerində göstərir ki, o, Bərdə şəhəri yaxınlığındakı Kağankat 
(Kağan)  (Xaqan+kənd) kəndində anadan olmuşdur. 
70 
 
Antik mənbələrdə ölkənin iqtisadi, ictimai və sosial inkişafının nəticəsi kimi 
meydana gələn əmlak bərabərsizliyi haqqında da məlumat vardır. 
Azərbaycan ərazisində meydana gələn quldar dövlətlərdən biri də Alban 
dövləti olmuşdur. Albaniya dövləti haqqında V.M.Sısoyev «Azərbaycan tarixinin 
qısa  oçerki» kitabında, Y.A.Paxomov isə «Azərbaycan tarixinin qısa kursu» adlı 
əsərində bəzi fikir və mülahizələr söyləmişdir. 
Y.A.Paxomov yazır ki, «Əhali (albanlar) bir çox dildə (26 dildə) 
danışırdılar və inkişaf səviyyələri xeyli aşağı idi: ticarət məhsul mübadiləsindən 
ibarət idi. Yarımköçəri həyat sürürdülər... Albanlar 100-ə qədər say bilirdilər». 
Tarixçi qeyd edir ki, “albanlarda şəhər həyatı olmamışdır». Y.A.Paxomovun 
fikrinə tərəfdar olan V.M.Sısoyev göstərir ki, «albanların təsərrüfat həyatında 
ibtidai əkinçilik üstünlük təşkil etmişdir». Daha sonra o qeyd edir ki, «lakin onlar 
qonşuları olan vəhşi dağlılara nisbətən mədəni idilər. Əsasən maldarlıqla məşğul 
olan albanlar əkinçilik təsərrüfatına da bələd idilər».  
V.N.Leviatov 1950-ci ildə çap etdirdiyi «Azərbaycan e.ə. V əsrdən b.e. III 
əsrinə qədər» adlı əsərində güman edirdi ki, albanlar e.ə. I əsrdə hələ pozulmayan 
qəbilə-tayfa münasibətləri şəraitində yaşayırdılar. O hətta belə bir fikir irəli sürür 
ki, guya albanlar ibtidai-icma quruluşundan, quldarlıq münasibətindən yan keçib, 
birbaşa feodalizmə keçmişlər. V.N.Leviatovun fikrilə razılaşmayan Z.İ. Yampolski 
qeyd edir ki, Qafqаz Albaniyası ilə Atropatendə dini mahiyyət daşıyan quldarlıq 
quruluşu qəbilə-tayfa münasibətlərinin pozulması zəmini üzərində təşəkkül 
tapmışdır. Məbədlərin ixtiyarında olan torpaq və b. istehsal vasitələri üzərində 
ictimai mülkiyyət deyil, xüsusi mülkiyyət üstün olmuşdur. Ölkədə icma 
mülkiyyətinin pozulması ilə iсma torpaqlarının müəyyən bir hissəsi dini 
məbədlərin ixtiyarına keçir və din xadimlərinin şəxsi mülkiyyətinə çevrilir, sinfi 
təbəqələşmə baş qaldırır. Meydana gələn dövlət ali din xadimlərindən ibarət olan 
əyanların hakimiyyətinə əsaslanan erkən quldar dövlət idi. 
E. ə. IV əsrdə Albanlarda qəbilə ittifaqı meydana gəldi. Onun başında qəbilə 
başçısı olan əyanlar dururdu. I minilliyin ortalarında burada qul əməyindən istifadə 
edilməyə başlanır. Quldarlıq münasibəti Atropatenə nisbətən Albaniyada zəif 
inkişaf etmiş və xeyli məhdud olmuşdur. Ölkədə azad icma üzvlərinin çoxluq təşkil 
etməsi, şübhəsiz, Şərqin ev köləliyindən ibarət olan quldarlıq quruluşunun 
təbiətindən irəli gəlirdi. 
Mingəçevir, Yaloylutəpə və b. yerlərdən aşkar edilən küp qəbirlərin 
öyrənilməsi və bu qəbirlərin strukturu Azərbaycan ərazisində e. ə. II b. e. I—II 
əsrlərində quldarlıqdan ibarət sinifli cəmiyyətin olmasını sübut edir. 
Qədim Şərq xalqları tarixinin öyrənilməsinə maraq göstərən tarixçi S. V. 
Yuşkov 1937-ci ildə «Исторические записки» jurnalında çap etdirdiyi «Qədim 
Albaniyanın sərhəddi məsələlərinə dair» məqaləsində yazırdı ki, «qədim 
Albaniyanın Yunan—Roma dövrü (yəni eramızdan əvvəlki dövrün son əsri və 
bizim eranın əvvəlləri—Y. S.) tarixinə dair indiyə qədər tədqiqat əsəri 
71 
 
yazılmayıb». 1957-ci ildə Q.A.Melikişvili göstərirdi ki, indiyədək bu ölkənin 
tarixinə dair monoqrafik əsər yazılmamışdır. 
 50-ci illərə qədər tarixşünaslıqda Atropaten dövləti, Atropaten anlayışına 
toxunulmamışdır. Bu sahədə ayrı-ayrı tarixçilər bir-biri ilə uzlaşmayan, bəzən hətta 
ziddiyyət təşkil edən və sistemsiz xarakter daşıyan mücərrəd mülahizələr 
söyləmişlər. Y. A. Paxomov 40-cı illərdə AzFANIN «Xəbərləri»ndə çap etdirdiyi 
məqaləsində qeyd edirdi ki, Atropaten və Qafqaz Albaniyası iqtisadi ictimai 
inkişafına görə icma münasibətlərindən feodalizmə keçid səviyyəsində olmuşdur. 
1941-ci ildə çapdan çıxan «Azərbaycan tarixi» (qısa oçerk) adlı ümumiləşdirilmiş 
kitabda Atropaten və Qafqaz Albaniyasının iqtisadi-sosial və ictimai tarixinin 
xarakteri haqqında ilk düzgün fikir irəli sürüldü. Kitabda deyilirdi ki, bu regionun 
ictimai quruluşu erkən quldarlıq cəmiyyəti olmuşdur.  
Qafqaz Albaniyası tarixi üzrə görkəmli mütəxəssis kimi tanınan K. V. 
Trever bu fikrə tərəfdar çıxmır. O, eramızdan əvvəlki IV əsrdə və bizim eranın VII 
əsrində Albaniyanın tarixi və mədəniyyətinə həsr etdiyi əsərlərində göstərir ki, 
tarixşünaslıqda Qafqaz Albaniyasının miladdan əvvəlki ictimai-iqtisadi quruluşu 
haqqında söylənilən mülahizə tarixi dəlillə sübut edilmir. 
Tarixşünaslıqda, son vaxtlara qədər Atropaten və Qafqaz Albaniyasının 
iqtisadi inkişafı və ictimai quruluşu haqqında tamamlanmış fikir aydınlığı 
olmamışdır. Azərbaycan tarixşünaslığında bu məsələnin sistemli öyrənilməsinə 
təşəbbüs 60-cı illərdə edildi. 
Azərbaycan tarixçilərinin son tədqiqatlarında qədim Albaniyanın iqtisadi-
sosial strukturu ilə yanaşı onun ərazisində yaşayan yerli sakinlərin etnogenezi, 
onların mənəvi aləmi, dini münasibəti və Alban dövlətinin xarici siyasəti, Qafqaz 
Albaniyası ərazisində yaşayan tayfaların dili və s. bu kimi məsələlər haqqında 
maraqlı mülahizələr söylənilir. Qafqaz Albaniyasının tarixi coğrafiyasını 
müəyyənləşdirməyə təşəbbüs göstərən K. Əliyev və Z. İ. Yampolski və b. antik 
tarixçilərin, coğrafiyaşünasların verdikləri məlumatların və arxeoloji tapıntıların 
tədqiqinin nəticələrinə əsasən göstərirlər ki, Qafqaz Albaniyası Atropatenin 
şimalında yerləşmişdir. Onun sərhəddi bəzən Kür çayı, bəzən də Araz çayı ilə 
hüdudlanırdı. Bu ərazidə yaşayan xalqların vahid bir kökdən təşəkkül tapdıqlarını 
qeyd edən Z. İ. Yampolski belə bir nəticəyə gəlir ki, Azərbaycanın ayrı-ayrı 
ərazisində sakin olan əhalinin hamısı eyni adlı xalq olmuşdur. Onlar danışıq 
dillərinin oxşarlığına görə də eyni kökdən yaranmışlar. 
Son zamanlar Qafqaz Albaniyası tarixinə aid çap olunan monoqrafik 
əsərlərdən Kamal Əliyevin «Qafqaz Albaniyası», Fazil Osmanovun «Qafqaz 
Albaniyasının maddi mədəniyyəti» və N. İ. Rzayevin «Qafqaz Albaniyasının 
incəsənəti», xüsusən, F. C. Məmmədovanın «Qafqaz Albaniyasının siyasi tarixi və 
tarixi coğrafiyası (e. ə. əsr.—er. VIII əsri)», (Bakı, 1986) monoqrafiyaları  bu  
problemin  öyrənilməsi xəzinəsinə yeni bir hədiyyədir.  
72 
 
Müasir tarixşünaslıqda fikir müxtəlifliyi olan məsələlərdən biri Albaniyanın 
tarixi coğrafiyasıdır. 
F. Məmmədovanın 1986-cı ildə «Elm» nəşriyyatı tərəfindən nəşr edilən 
monoqrafiyasında, tarixi ədəbiyyatda ilk dəfə olaraq Qafqaz Albaniyasının tarixi 
coğrafiyası əsaslı şəkildə şərh edilir. 
Qafqaz Albaniyası haqqında sanballı ümumiləşdirilmiş əsərin müəllifi K. V. 
Trever göstərir ki, e.ə. IV əsrdə Alban qəbilələri Kür çayının yuxarı və aşağı arxları 
hövzəsi və Xəzər dənizinin Dərbəndə qədərki ərazidə sakin olmuşlar. V. 
Minorskinin fikrincə Albaniya indiki Dağıstan daxil olmaqla, bütün Kaspi dənizi 
sahilini əhatə etmişdir. «Azərbaycan tarixi» kitabında deyilir ki, Azərbaycanın 
şimal vilayətləri və Dağıstanın xeyli hissəsi qədim Albaniya adlanırdı. Onun 
ərazisi Kiçik Qafqazdan və Kür ilə Arazın aşağı axarında böyük Qafqaz dağlarının 
Şimali-Şərq qurtaracağına qədər uzanırdı. K. Əliyev göstərir ki, Qafqaz 
Albaniyasının ərazisi Alazan gölü hövzəsindən Kaspi dənizi sahilinə və Böyük 
Qafqaz dağlarından Kiçik Qafqaza, qədim Ermənistanla atropatenlərin ölkəsinə 
qədərki ərazini əhatə etmişdir. 
Albaniyanın siyasi sərhəddi haqqında mükəmməl fikir söyləyən F. 
Məmmədova hesab edir ki, e. ə. III b. e. VIII əsrlərində Qafqaz Albaniyasının 
dövlət sərhəddi, demək olar ki, dəyişməz və sabit olmuşdur. Bu ölkə şimaldan 
Dərbənd şəhəri, cənubdan Araz çayı, qərbdən İberiya, şərqdən Kaspi dənizi ilə 
hüdudlaşmışdır. Beləliklə, Qafqaz Albaniyası Kiçik Qafqaz, Araz çayının aşağı 
axarından Böyük Qafqaz sıra dağlarının Şimal-Şərq hüduduna qədərki böyük bir 
ərazini əhatə etmişdir. Erməni tarixçisi Anania Şiraklinin yazılı məlumatlarının 
toponim materiallarla müqayisəli tədqiqinə söykənən S. Mollazadə Qafqaz 
Albaniyasının geniş əraziyə malik olduğu barədəki fikrə tərəfdar çıxır. O yazır: 
«İberiyanın şərqində olan Qədim Albaniya Qafqaz dağları tərəfindən Sarmatiya ilə 
qovuşur və Kaspi dənizinə qədər uzanır». 
Maddi-mədəniyyət abidələrinin araşdırılmasına əsaslanan F. Osmanov 
«Qafqaz Albaniyasının maddi-mədəniyyəti» adlı monoqrafiyasında göstərir ki, 
Qafqaz Albaniyası Azərbaycanın böyük hissəsini, Dağıstanın cənubunu və Şərqi 
Gürcüstanın müəyyən hissəsini əhatə etmişdir. V. N. Leviatova görə isə bu ölkə 
Qafqaz sıra dağlarının cənubundan Kür çayının axarına qədərki ərazini əhatə 
edirdi. 
Azərbaycan tarixşünaslığında Qafqaz Albaniyasının şəhərləri və şəhər 
həyatı problemini tədqiq edən İ. Babayev qədim Albaniyanın geniş əraziyə malik 
olduğu fikrə tərəfdar olmaqla yanaşı, göstərir ki, onun sərhəd xətti hələ indiyə 
qədər müəyyən edilməmişdir. O, bunun səbəbini qədim Albaniyanın hüdudunun 
çox tez-tez dəyişməsi ilə   izah edir. 
Beləliklə, Qafqaz Albaniyasının geniş əraziyə malik olması şübhəsizdir. O, 
bir tərəfdən Kiçik Qafqaz və Araz çayının aşağı axarı, digər tərəfdən isə Böyük 
Qafqaz sıra dağlarının Şimal-Şərq hüdudları torpaqları ilə əhatə edilmişdir. Qədim 
73 
 
alban qəbilələrinin məskunlaşdıqları ərazinin dəqiq müəyyən edilməsi Qafqaz 
xalqlarının, o cümlədən Azərbaycan xalqının qədim əcdadlarının tarixi inkişafı 
haqqında bir sıra məsələləri aydınlaşdırmağa imkan verir. Qafqaz Albaniyasının 
sərhəd xətti haqqında söylənilən müxtəlif fikirlərin mühakiməsindən belə bir fikir 
hasil olur ki onun ərazisi e. ə. IV—b. e. əvvəllərində müasir Azərbaycan və 
Dağıstanın cənub vilayətləri torpaqlarını əhatə etmişdir. 
Azərbaycanın qədim tarixinin tarixşünaslığında diqqət yetirilən bir məsələ 
də bu ərazidə yaşayan etnosların yerli zəmin üzərində təşəkkülü məsələsidir. Bu 
məsələ maddi-mədəniyyət abidələrinin araşdırılması əsasında şərh edilir. Son 
vaxtlar Azərbaycanın qədim tarixinə dair respublikada çap olunan əsərlərin 
tarixşünaslıq baxımlı icmalından  aydın olur ki, Albaniyanın ərazisində yaşayan 
əhalinin etnik tərkibi müxtəlif olmuşdur. Bu cəhətlər maddi-mədəniyyət 
abidələrində öz əksini tapa bilmişdir. Arxeoloqların araşdırmaları göstərir ki, 
albanlara xas olan, onları digər tayfalardan fərqləndirən adətlərdən biri dəfn 
mərasimi qaydası olmuşdur. Onun mənbəşünaslıq əsasını, əsasən, arxeoloji 
abidələr və etnoqrafik müşahidə materialları təşkil edir. Bu sənədlərin və həmçinin 
qədim mənbələrin müqayisəli tədqiqinə dirsəklənən İ. Babayev, C. Xəlilov, K. 
Əliyev, F. Osmanov, Z. İ. Yampolski və b. göstərirlər ki, ən qədim zamanlardan 
albanlarda ən geniş yayılan dəfn mərasimi torpaq, küp və çiy kərpic qəbir 
mədəniyyəti olmuşdur. 
Maddi-mədəniyyət abidələrinin sinxron tədqiqi göstərir ki, Qafqaz 
Albaniyası abidələri içərisində Yaloylutəpə abidəsi xüsusi yer tutur. Ə. Ş. 
İsmizadənin «Yaloylutəpə mədəniyyəti» kitabında deyilir ki, torpaq qəbirlər Alban 
tayfaları arasında ən geniş yayılan dəfn mərasimi olmuşdur. İ. Babayev, K. Əliyev, 
Osmanov və b. tarixçilər də bu fikrə tərəfdar çıxırlar. Albanlar nəşin yanına (kişi 
isə) ərzaq, dəmirdən hazırlanmış istehsal aləti,  silah, qadınların qəbrinə isə 
tuncdan, gümüşdən, şüşədən və s. düzəldilmiş bəzək şeyləri qoyurdular. 
Qəbirlərdən üzə çıxarılan saxsı qablar orijinal formada olmaqla, qonşu tayfalara 
məxsus olan saxsı qablara bənzəmirlər. 
Albanlarda küp qəbir mədəniyyəti də geniş yayılan dəfn mərasimi 
olmuşdur. Onlar ölülərini tək basdırırdılar. Böyük Qafqaz sıra dağlarının vadisində, 
Alazan çayı hövzəsində Pirsahat çayı və Kür çayının yuxarı axarına qədərki 
ərazinin sakinlərində torpaq qəbir mərasimi əsas yer tutduğu halda, Mil düzü və 
Kür çayının cənubunda, su hövzəsi rayonlarında isə küp qəbirlərdən geniş istifadə 
edilmişdi. Küp qəbirlərinin ən geniş yayıldığı dövr e. ə. I minilliyin son rübü və 
eramızın I minilliyinin ilk əsrlərinə təsadüf edir.  
Alban tayfalarının qəbirlərindən aşkar edilən gil qablar zərifliyi, 
özünəməxsus gözəlliyi və naxışların orijinallığına görə fərqlənirdilər. E. ə. IV—I 
əsrlərdə hazırlanan maddi-mədəniyyət abidələri albanların yaşadıqları ərazinin 
siyasi sərhəddini, onların iqtisadi-ictimai, sosial və mənəvi inkişaf səviyyəsini 
müəyyən etməyə imkan verirlər. Küp qəbirlərin öyrənilməsi göstərir ki, 
74 
 
tarixşünaslıqda bu məsələ ətrafında müxtəlif fikir vardır. Akademik İ. İ. 
Meşşaninov hesab edir ki, küp qəbirlər süni suvarma sistemi ilə əlaqəsi olmayan 
dağətəyi torpaqlarında oturaq əkinçi əhalisinə mənsub olmuşdur. R. M. Vahidov 
küp qəbirlərin daha geniş coğrafiyaya malik olduğunu, Kür—Araz mədəniyyətinin 
əhatə etdiyi ərazidə oturaq əkinçiliklə məşğul olan əhali arasında yayıldığını 
göstərir. K. V. Trever onu Qafqaz alban tayfalarına aid edir. K. Əliyev isə 
qəbirlərin növünə görə Qafqaz Albaniyası ərazisini və burada yaşayan etnik 
qrupları müəyyənləşdirməyə səy göstərir. 
K. Əliyevin fikri ilə razılaşmayan F. Osmanov yazır ki, «Əlbəttə, etnik 
qrupların müəyyənləşdirilməsində qəbir tiplərinin, hətta onların istiqamətlərinin də 
(K. Əliyev bu istiqamətləri də müəyyən etməyə səy göstərir — Y. S.) müəyyən 
rolu vardır. Lakin ayrı-ayrı qəbir tiplərini yalnız bir qruna aid etmək, yaxud bir 
etnik qrupun dəfn adətini yalnız bir qəbir tipində birləşdirmək düzgün olmazdı». T. 
İ. Qolubkina küp qəbirləri albanlara xas olan mədəniyyət tiplərindən biri hesab 
edir. Lakin o, K. Əliyevdən fərqli olaraq, maddi-mədəniyyətin bu tipini etnik 
qrupları aşkarlaşdıran göstərici kimi qəbul etmir və qeyd edir ki, bu göstərici yalnız 
bəzi etnik qrupu müəyyənləşdirmək imkanı verir. R. M. Vahidov hesab edir ki, 
maddi-mədəniyyət abidələri, o cümlədən küp qəbirləri təkcə bir etnik qrupu deyil, 
bir neçə qrupları müəyyənləşdirə bilər. Qeyd etmək lazımdır ki, adət-ənənəyə bir 
neçə göstəricilər—toponimiya, əhalinin məşğuliyyəti, tarixi coğrafiyası və s. 
daxildir. Deməli, maddi mədəniyyəti, etnosları müəyyənləşdirən faktor kimi qəbul 
etdikdə etnik qrupların təsərrüfat həyatı, məşğuliyyəti, məskunlaşdığı ərazi, iqlim 
şəraiti və s. ilə əlaqəli götürmək lazımdır. 
Son vaxtlar respublikada Azərbaycanın qədim dövr tarixinə və onun 
mühüm sahəsi olan Qafqaz Albaniyası məsələsinə dair yazılan monoqrafiya və 
elmi məqalələrdə ölkənin iqtisadi inkişafı, ictimai-sosial münasibətlər və onların 
səviyyəsi kimi məsələlərin təhlilinə və elmi araşdırılmasına diqqət xeyli 
genişlənmişdir. İ. Babayev, C. Xəlilov, Q. Əhmədov, K. Əliyev, F. Məmmədova, 
F. Osmanov, N. İ. Rzayev və başqa tarixçilərin əsərlərində qədim albanların 
təsərrüfat həyatı məsələsinin öyrənilməsinə daha geniş diqqət yetirilmişdir. Bu 
məsələnin mənbəşünaslıq əsası daha da zənginləşdirilmişdir. O. Ş. İsmizadənin 
«Yaloylutəpə mədəniyyəti» kitabında qədim albanların əkinçilik təsərrüfatında 
istifadə etdikləri istehsal alətlərinin mükəmməl təhlili verilir. Onların süni suvarma 
sistemi üzərində qurulmuş oturaq əkinçilik və inkişaf etmiş maldarlıq 
təsərrüfatlarından geniş bəhs edilir. Q. V. Trever Qafqaz Albaniyası tarixinə həsr 
etdiyi monoqrafiyasında albanların iqtisadiyyatına dair məsələləri daha ətraflı şərh 
etməyə səy göstərir. Bu regionda suvarma kanallarından, kəhrizlərdən və b. süni 
suvarma vasitələrindən geniş istifadə edildiyi qeyd edilir. Müəllif göstərir ki, 
qədim albanlar oturaq əkinçiliyin mahir ustaları olmuşlar. Onlar buğda, arpa, darı 
və b. dənli bitkilər yetişdirmiş, üzümçülük, bağçılıq, bostançılıq, dulusçuluq, 
toxuculuq, dabbaqlıq və s. peşələrlə məşğul olmuşlar. Lakin  K. Treverin əsərində 
75 
 
qədim albanların ikinci başlıca məşğuliyyəti—maldarlıq təsərrüfatının 
öyrənilməsinə qismən az diqqət yetirilir. Bir halda ki, son vaxtlar Qafqaz 
Albaniyası ərazisinin mərkəz regionlarında, Göyçayla Ağsu çayı arasındakı ərazidə 
aşkar edilən maddi-mədəniyyət qalıqları qədim albanlarda maldarlığın, əkinçilik 
kimi geniş inkişaf etdiyini və onun albanların həyat şəraitində mühüm rol 
oynadığını bir daha sübut edir. «Albanlar öz yerlərini dəmirlə deyil, kobud ağacla, 
xışla şumlayırdılar» deyən Strabonun fikri ilə razılaşmayan T. Bünyadov yazır ki, 
«... ağac xışla yanaşı (e. ə. V—II əsrlərdə—Y. S.) gavahanlı xışlardan da istifadə 
edilmişdir» Daha sonra o qeyd edir ki, «Azərbaycan ərazisində kənd təsərrüfatının 
çox qədim və əsas sahələrindən birini maldarlıq təşkil etmişdir. Maldarlıq, 
əkinçiliklə birlikdə əsrlər boyu yerli əhalinin iqtisadi həyatının əsasını təşkil 
etmişdir». Teymur Bünyadov, beləliklə, arxeoloji abidələrin və etnoqrafik 
materialların qarşılıqlı tədqiqinə söykənərək qədim Azərbaycanın sosial-iqtisadi 
strukturunda bu təsərrüfat sahələrinin mühüm rol oynadıqlarını əsaslandırdı. 
Azərbaycanda qədim dövrlərdən əkinçilikdə süni suvarma sistemindən 
geniş istifadə edilmişdir. Akademik İ. İ. Meşşaninov Azərbaycanda qədim 
dövrlərdə süni suvarmadan geniş istifadə edildiyini göstərməklə yanaşı qeyd edir 
ki, Mil düzündəki süni suvarma arxları b. e. IV—VI əsrlərində çəkilmişdir. A. A. 
İessen, Q. M. Əhmədov və b. tədqiqatçılar da bu fikrə tərəfdar çıxırlar. Q. 
Əhmədov güman edir ki, Govur arxı eramızın  II əsrində, sasanilər dövründə 
çəkilmişdir.   V. İ. Leviatov   isə  göstərir   ki,  eramızdan əvvəlki əsrlərdə süni 
suvarma arxlarının qazılması geniş  vüsət almışdı. T. Bünyadov isə göstərir ki, 
suvarma arxlarının eramızdan əvvəlki əsrlərdə salınması fikri ilə razılaşmaq olmaz. 
R. M. Vahidov da e. ə. I minilliyin sonlarında bu regionun əkinçi əhalisinin süni 
suvarmadan istifadə etdiklərini qeyd edir. F. Osmanov, K. Əliyev və b. tarixçilər 
də qədim dövrlərdə əkinçilikdə süni suvarmadan geniş istifadə edilməsi fikrinə 
tərəfdar çıxırlar. Qədim azərbaycanlılar süni suvarma ilə, şərtsiz, eradan əvvəl tanış 
olmuşlar. 
Hər bir ölkənin və xalqın iqtisadi inkişafı, ictimai quruluşu və mədəni 
inkişafı səviyyəsini müəyyənləşdirən göstəricilərdən biri də şəhərlər, şəhər həyatı, 
sənətkarlıq və onun inkişafı, ticarət münasibətləri və mübadilə məsələləridir. 60-cı 
illərdən sonrakı dövrdə ölkənin arxeoloji baxımdan sistemli və ardıcıl surətdə 
tədqiq edilməsi sənətkarlıq sahəsində  bir  sıra  qaranlıq sahələri  aydınlaşdırmağa, 
qədim azərbaycanlılarda sənətkarlığın növlərini müəyyənləşdirməyə imkan verdi. 
Ölkənin qədim tarixi son dərəcə müxtəlif cəhətləri olan vahid və qanunauyğun bir 
proses kimi elmi surətdə öyrənilməsi yolunda mühüm addım atıldı. Faktik sənədlər 
əsasında müəyyənləşdirildi ki, qədim albanlarda, eləcə də burada yaşayan başqa 
yerli tayfalarda dulusçuluq peşəsi, qara, boz və qırmızı rəngli gil qablar istehsalı 
çox geniş yayılmış sənətkarlıq növlərindən olmuşdur. F. Osmanov yazır ki, 
«Eramızdan əvvəlki minilliyin sonu və eramızın ilk əsrlərində Albaniyada 
dulusçuluq sənətinin yüksək inkişafı nəzərə çarpır. Albaniya  ərazisində,  xüsusilə 
76 
 
onun  paytaxtı  Qəbələdə  evlərin üstünün kürədə yüksək keyfiyyətlə bişirilmiş 
kirəmitlə örtülməsi,  e.ə. VIII—III əsrlərdə qırmızı qab istehsalı və s. faktlar 
fikrimizi sübut edir.  
Albanların dulus kürələrindən geniş istifadə etmələri, burada sənətkarlığın 
inkişaf etmiş texnikaya malik olduğuna parlaq sübutdur. Son tədqiqatlar göstərir ki, 
Qafqaz Albaniyasında kütləvi şəkil alan dulusçuluq sənəti sahəsində müxtəlif 
proseslər tətbiq olunmuşdur. 
Qədim albanlar da dulusçuluq sənəti ilə yanaşı, metalişləmə sənəti də geniş 
yayılan peşə növlərindən olmuşdur. Yerli əhalinin hazırladığı əmək aləti, silah, 
bəzək şeyləri və s. məmulatlar keyfiyyətinə, zərifliyinə görə qonşu ölkələrdə 
hazırlanan sənətkarlıq əşyalarından üstün olmuşdur. Albanlarda metalişləmə və 
metaləritmə texnikası da yüksək idi. Onlar istehsal etdikləri məmulatların 
hazırlanmasında cürbəcür ölçülü və biçimli qəliblərdən istifadə etmişlər. İstehsal 
alətləri, silah və b. şeylərin hazırlanmasında dəmir və tuncdan daha geniş istifadə 
edilmişdir. Qədim Azərbaycanda metalişləmə sənətində döymə üsulu ən geniş 
yayılan üsul olmuşdur. Azərbaycan ərazisindən aşkar edilən sənətkarlıq 
məmulatlarının bir ümumi sistemə malik olması, Qafqaz Albaniyası ərazisinin 
müxtəlif hissələri arasında iqtisadi və mədəni əlaqələrin geniş olduğuna sübutdur. 
Arxeoloji axtarışlar zamanı üzə çıxarılan maddi abidələr içərisindən 
dəmirdən hazırlanmış kənd təsərrüfatı alətlərinin çoxluq təşkil etməsi albanların 
əkinçilikdə dəmirdən hazırlanmış əmək alətlərindən geniş istifadə etdiklərini 
söyləməyə, ikinci bir tərəfdən isə son vaxtlara qədər alban tayfalarının yalnız ağac 
xışdan istifadə etdiklərini israr edən tarixçilərin fikirlərini təkzib etməyə təminat 
verir. Qədim albanlar şüşə istehsalı, toxuculuq və başqa sənət növlərinin sirlərinə 
də bələd olmuşlar. Qədim albanlar toxuculuqda təbii boya materiallarından geniş 
istifadə etmişlər. 
Metallurgiyanın, dulusçuluğun, toxuculuğun və b. sənət sahələrinin inkişafı 
ölkənin iqtisadi həyatını xarakterizə edən göstəricilər olmaqla, eyni zamanda onlar 
iqtisadiyyatın başqa sahələrinə—mübadiləyə, ticarətin inkişafına müsbət təsir 
etmişlər. 
Azərbaycan qədim dövrü tarixşünaslığında ölkənin iqtisadi həyatının 
mühüm tərkib hissəsi olan ticarətin, ticarət əlaqələrinin, mübadilənin tədqiqi 
məsələsinə də diqqət xeyli genişlənmişdi. Bununla belə, tarixi ədəbiyyatda qədim 
albanların iqtisadi inkişafı, xüsusən onlarda ticarət və ticarət əlaqələri haqqında 
müxtəlif fikirlər vardır. Son vaxtlara qədər antik müəlliflərin məlumatlarına əsasən 
tarixçilər güman edirdilər ki, Albaniya əhalisi ticarətə zəif cəlb olunmuşdur, burada 
mübadilə (məhsulun məhsula mübadilə edilməsi—Y. S.)  ticarəti üstün yer tuturdu. 
K. V. Trever bunun səbəbini Albaniyanın ticarət yollarından təcrid edilməsində 
görürdü. O, qeyd edir ki, Alban şəhərləri dünya ticarət əlaqələri ilə əhatə 
edilməmişlər. Ona görə də e. ə. I minilliyin sonu və bizim eranın əvvəllərində 
ticarət ölkənin iqtisadi həyatına daxil olmamış və ona təsir edə bilməmişdir. O, 
77 
 
güman edir ki, ticarətin zəif inkişafı albanlarda ikinci böyük ictimai  əmək bölgüsü  
olan sənətkarlığın əkinçilikdən ayrılmasına mane olmuşdur. O, Amu-Dərya-Xəzər   
dənizi-Kür çayı və daha sonra Qara dəniz vasitəsilə Şərq və Qərbin bir çox ölkələri 
ilə ticarət əlaqələrində Albaniyanın iştirak etdiyi haqdakı fikirlə də razılaşmır. 
K. V. Treverin fikrinə tərəfdar olmayan R. M. Vahidov arxeoloji qazıntı 
materiallarının araşdırılmasına əsasən göstərir ki, Kür çayı Qafqaz Albaniyası 
tarixində mühüm rol oynamışdı. Bu su yolu albanları iqtisadi cəhətdən Yunanıstan, 
Roma, Bizans, sonralar isə Parfiya ilə əlaqələndirən başlıca ticarət arteriyası 
olmuşdur. 
Tədqiqatlar göstərir ki, Albaniyada pul e. ə. III əsrdən başayaraq kəsilməyə 
başlamışdı. Y. A. Paxomov Albaniyanın ərazisində aşkar edilən sikkələrin sinxron 
tədqiqinə əsasən qeyd edir ki, albanlarda məhsul mübadiləsi üstünlük təşkil 
etməklə yanaşı, pul dövriyyəsi də mövcud olmuşdur. Bu hal e. ə. I əsrdə burada 
yerli zəmin üzərində sikkə kəsmək sənətinə yiyələnməyə imkan vermişdir. 
K. Əliyevin, F. Osmanovun əsərlərində, M. M. Rəsulovanın namizədlik 
dissertasiyasında və b. tədqiqlərində də bu məsələnin şərhinə xüsusi diqqət verilir. 
Qafqaz Albaniyasının qədim dünya ilə ticarət əlaqələri, bu münasibətlərin əsas 
aparıcı vasitəsi olan dünya ticarət yollarını tədqiq edən M. M. Rəsulova göstərir ki, 
qədim Azərbaycanı xarici aləmlə əlaqələndirən qədim ticarət yolları Dərbənd 
keçidi, Böyük və Kiçik Qafqaz sıra dağları aşırımı, Kaspi dənizi, Zaqafqaziya və 
buradan da Qara dənizə gedirdi. Qədim albanların antik dünya ilə əlaqəsini son 
vaxtlar bu ərazidən aşkar edilən sikkələr və s. başqa ölkələrdən buraya gətirilən 
cürbəcür sənətkarlıq məmulatı qalıqları da sübut edir. Son tədqiqatların nəticələri 
göstərir ki, e. ə. II—I əsrlərdə qədim Albaniyanın dünya ticarətində rolu xeyli 
geniş olmuşdur. Albanlarda ticarətin primitiv xarakter daşıdığını, onlarda pulun 
dövriyyədə iştirak etmədiyini, albanların pul haqqında təsəvvürə malik 
olmadıqlarını, onların yüzə qədər saya bildiklərini söyləyən iddiaçılar bu məsələlər 
haqqında Strabonun məlumatlarına istinad edirlər. Onların çoxu—K. V. Trever, V. 
Leviatov və b. Strabonun məlumatlarını elmi baxımdan təhlil etmədən, hərfi 
mənada istifadə etmişlər. Strabonun «albanlar yüzdən artıq say bilməmişlər» 
deyimi, albanların heç də say bilmədiklərini, alış-verişə, ticarətə bələd 
olmadıqlarını sübut etmir. Albanların özlərinə məxsus say sistemi olmuşdur. Onlar 
sayı iyirmiyə qədər saydıqdan sonra 30 rəqəmini iyirmi on, 40 rəqəmini 2 iyirmi, 
50 rəqəmini iki iyirmi on, yüz rəqəmini 5 iyirmi və s. deyə saymışlar. Albanlarda 
say sistemi orijinal, həm də mürəkkəb formada olmuşdur. Albanların say 
bilmədiklərini iddia edənlər məsələnin bu cəhətinə diqqət yetirməmişlər. 
Qafqaz Albaniyası problemində şəhərlər, şəhər həyatı məsələləri çox 
mühüm və aktual məsələlərdən biridir. Son vaxtlara qədər bəzi tarixçilər, o 
cümlədən qafqazşünas A. P. Novoseltsov hesab edir ki, Qafqaz Albaniyasında 
şəhərlər olmamışdır. Onlar ölkənin, xalqın iqtisadi-sosial, ictimai-siyasi və mədəni 
inkişafında heç bir əhəmiyyətli rol oynamamışlar. 
78 
 
Şəhərlərin və sinifli cəmiyyətin meydana gəlməsi bir-biri ilə bağlı olan 
amillərdir. Arxeoloji qazıntıların son nəticələri göstərir ki, qədim Albaniya 
ərazisində şəhərlər və şəhər həyatı e. ə. I minilliyin ortalarında meydana gəlməyə 
başlamışdır. Onlar ticarət və sənətkarlıq mərkəzləri kimi, əsasən, ticarət yolları 
üzərində təşəkkül tapmışlar. S. Xəlilov və İ. Babayev göstərirlər ki, Qafqaz 
Albaniyasında şəhərlər e. ə. IV əsrdə meydana gəlmişdir. Toponim materiallarının 
təhlilinə əsaslanan S. Mollazadə də qədim Azərbaycan ərazisində, o cümlədən 
Qafqaz Albaniyası ərazisində şəhərlərin çox qədimdən meydana gəldiyini etiraf 
edir. Qədim Albaniyada şəhərlərin ticarət və sənətkarlıq mərkəzləri olmadığını 
söyləyən Strabonun məlumatları sərkərdə Pompeyin hərbi səfərlərinin 
iştirakçılarının verdikləri xronoloji materiallardan ibarət olmuşdur. Məlum olduğu 
kimi, Pompey Albaniyanın içərilərinə hərəkət etməmişdir. O və onun yol yoldaşları 
Albaniyanın geniş ərazisində cərəyan edən həyat mexanizminə bələd olmamışlar. 
Onların məlumatları səhih və dəqiq olmamışdı. 
60-cı illərdən etibarən Albaniya ərazisinin arxeoloji və etnoqrafik 
baxımdan, toponim cəhətdən öyrənilməsi nəticəsində toplanan təcrübə, maddi-
mədəniyyət abidələri, toponim materialların yazılı məlumatlarla qarşılıqlı və 
müqayisəli şəkildə öyrənilməsi bu problemin salnaməsində bir sıra fikir aydınlığı 
yaratmağa imkan verdi. E. ə. IV—b. e. III əsrlərində Albaniyada şəhər həyatını 
tədqiq edən İ. Babayev faktik sənədlərə söykənərək göstərir ki, e. ə. I minilliyin 
ortalarından başlayaraq burada şəhərlər və şəhər həyatı yüksələn xətlə inkişaf 
etmişdir. Ptolemeyin xəbər verdiyi 29 şəhər və iri insan məskənləri inzibati, 
mədəni, ideoloji və iqtisadi mərkəzlər kimi ölkənin və xalqın sosial-iqtisadi 
həyatında mühüm rol oynamışlar. 
Deyilənlərdən göründüyü kimi, tarixi ədəbiyyatda qədim Azərbaycanın 
sosial-iqtisadi həyatında mühüm rol oynayan şəhərlər haqqında indiyə qədər fikir 
ixtilafları davam etməkdədir. «Azərbaycan tarixi»ndə Albaniyanın xarici ölkələrlə 
iqtisadi ticarət əlaqəsinin rüşeym halında mövcud olduğu iddia edilir. Bu fikrə Y. 
A. Paxomov və K. V. Trever də tərəfdar çıxırlar. Z. İ. Yampolski, M. M. Rəsulova 
və b. isə hesab edirlər ki, Xəzər dənizi, Kür və Rion çayları vasitəsilə Qara dənizə 
gedən su yolu albanların ticarət əlaqələrində mühüm rol oynamışdır. K. Əliyev, F. 
Osmanov və b. qeyd edirlər ki, indiki Bakı, Şamaxı, Göyçay, Şəki, Zaqatala, 
Balakən, Ləkidağ və oradan qərbə uzanan quru yolu, Kaspi dənizi, Kür və Rion 
çayları və Qara dənizə gedən su yolu Qafqaz Albaniyasının xarici aləmlə 
əlaqələndirilməsində, onun qədim Şərq və Qərb ölkələri ilə ticarət 
münasibətlərində bulunmasında mühüm rol oynamışlar. Bu ərazidə e. ə. II—I 
əsrlərə və bizim eranın əvvəllərinə aid çoxlu miqdarda qədim Şərq və Qərb 
ölkələrinin sikkələrinin aşkar edilməsi bu fikri bir daha sübut edir. 
Arxeoloji qazıntılar zamanı üzə çıxarılan sikkə dəfinələrinin iri şəhərlər 
ətrafında aşkar edilməsi, bir tərəfdən burada şəhər həyatının geniş olduğunu, ikinci 
bir tərəfdən isə bu ərazidə xarici ticarətlə yanaşı, daxildə də ticarət əlaqələrinin 
79 
 
üstün olduğunu, bu əlaqələrdə pulun iştirak etdiyini söyləməyə haqq verir. Xalq 
arasında indi də bir çox yolların  - «Bazarqan yolu»,  «Elçi  yolu» və s.  yol 
ünvanları adlarının çəkilməsi ölkənin daxilində iqtisadi ticarət əlaqələrinin, 
mübadilənin inkişaf etdiyini söyləməyə imkan verir. Albanlarda müxtəlif vəznə 
malik çəki daşlarından istifadə edilməsi deyilənləri bir daha təsdiq edir. E. ə. I 
minilliyin II yarısında albanlarda ikinci böyük ictimai əmək bölgüsünün baş 
verməsi, onlarda mübadilənin genişlənməsinə, iqtisadi həyatın daha da inkişaf 
etməsinə təkan verdi. Bu ölkənin daxilində və habelə xarici iqtisadi əlaqələrində 
mübadilənin daimi şəkil almasını və inkişafının sürətlənməsini mümkün etdi. 
Xəzər dənizi və Kür çayı kimi su yollarının Zaqafqaziyadan, birinci növbədə 
Qafqaz Albaniyası ərazisindən keçməsi, onun dünya tranzit ticarəti ilə əhatə 
olunmasına və dünyanın bir çox ölkələri ilə əlaqə yaratmasına imkan vermişdir. 
Qafqaz Albaniyasının qədim Şərq və Qərb ölkələri ilə ticarəti, iqtisadi 
əlaqələri, habelə ölkənin daxilində mübadilənin inkişaf etməsi ölkədə əmtəə 
istehsalının inkişafına təkan olmaqla yanaşı, həm də sosial dəyişikliyin  baş 
verməsi üçün şərait yaradırdı. 
E. ə. I əsrin əvvəllərində Azərbaycanda ilk quldarlıq quruluşu meydana 
gəlməyə başlamışdı. 
Beləliklə, qədim albanlarda, habelə Atropatendə siniflərin meydana 
çıxması, quldarlığın inkişafı, dövlətin yaranması e. ə. I əsrə təsadüf edir. F. 
Osmanov son zamanlar aşkar edilən yerli sikkələrin «gəlmə» sikkələrlə müqayisəli 
tədqiqinə əsasən hesab edir ki, Qafqaz Albaniyasında e. ə. II əsrdən etibarən ciddi 
təbəqələşmə baş vermişdir. 
Şimali Azərbaycanda iqtisadi və sosial bərabərsizliyin, sinifli cəmiyyətin 
təşəkkül tapması tarixinin daha qədim olduğunu güman edən İ. Babayev hesab edir 
ki, e. ə. IV—II əsrlərdə bu ərazidə varlı və yoxsul təbəqənin olması artıq bu 
dövrdən başlayaraq dövlət və onun idarə orqanlarının meydana gəldiklərini 
söyləməyə imkan verir. Şəhərlər, şəhər əhalisi—sənətkarlar, tacirlər ölkələrin və 
xalqların tarixi inkişafında, onların iqtisadi tərəqqisində, ictimai quruluşunda, 
sosial münasibətlərində, mədəni və mənəvi aləmdə mühüm rol oynamışlar. 
C. Xəlilov, İ. Babayev arxeoloji tapıntıların araşdırılmasının nəticələrinə 
əsasən göstərdilər ki, Qafqaz Albaniyası ərazisində şəhərlər e. ə. IV əsrdən etibarən 
meydana gəlməyə başlamışdır. Onlar ölkənin iqtisadi həyatında, ticarət 
əlaqələrində və sənətkarlığın inkişafında mühüm rol oynamışlar. 
Sinifli cəmiyyətin ictimai və siyasi xarakterini müəyyən edən amillərdən 
biri də vergi sistemidir. Torpaq vergisinin nə ilə, hansı yolla ödənilməsidir. K. 
Əliyev məbəd mülkiyyətinin sosial iqtisadi quruluşu tarixini araşdırarkən müəyyən 
etmişdir ki, burada toplanan torpaq vergisi məhsul və pulla ödənilmişdir. Torpaq 
vergisinin məhsulla yanaşı, pulla ödənilməsi Qafqaz albanlarında iqtisadi-sosial 
strukturun inkişaf səviyyəsinin yüksək olduğunu, burada dövlət idarə sisteminin 
müntəzəm şəkil aldığını, pulun artıq insanların məişətinə daxil olduğunu, onun 
80 
 
təkcə iqtisadi-ticarət əlaqələrində deyil, eyni zamanda ictimai münasibətlərdə də 
iştirak etdiyini göstərir. Toplanan vergilər hakim sinfin nümayəndələrinin, o 
cümlədən din xadimlərinin, kahinlərin mənafeyinə sərf edilirdi. Məlum olduğu 
kimi, vergi sistemi məzlum sinfin istismar edilməsinin mühüm vasitələrindən 
biridir. Qəbilə cəmiyyəti dövründə vergi sistemi yox idi. Ona ehtiyac da yox idi. 
Vergi sistemi cəmiyyətin siniflərə bölgüsünün məhsulu kimi meydana gəlmişdir. 
Beləliklə, e. ə. IV əsrdən etibarən alban tayfalarının birləşməsi və onların 
ərazi bölgüsü üzrə məskunlaşması sinfi təbəqələşmənin gedişini sürətləndirdi.  
«Siniflərin əksliyini  cilovda  saxlamaq» zərurətə çevrilirdi. Dövlət təşəkkül tapdı. 
Qafqaz Albaniyasında e. ə.  II əsrdən etibarən pulun tədavüldə olması, qoşun 
qüvvələrinin varlığı, müxtəlif sənətkarlıq sahələrinin inkişafı Alban dövlətinin 
Yaxın Şərqin adlı-sanlı dövlətlərindən birinə çevrildiyinə sübutdur. Bu dövlət icma 
münasibətlərinin qorunub saxlandığı erkən  quldar dövlət olmuşdur.  O, azad icma 
üzvlərini   zora tabe   etmək, qulları əzmək məqsədi güdən quldarların dövləti idi. 
O, ölkədə məhsuldar qüvvələrin daha da inkişaf etməsinə təkan verdi. E. ə. IV—
eramızın III əsrlərində iqtisadi, mədəni inkişaf səviyyəsinə görə xeyli tərəqqi edən 
Qafqaz Albaniyası Yaxın Şərqin və Qabaq Asiya ölkələri ilə sıx iqtisadi-ticarət və 
mədəni əlaqədə olmuşdur. Bu qarşılıqlı əlaqələr ölkənin iqtisadi və mədəni 
tərəqqisinə əhəmiyyətli təsir etmişdir. Eramızın II — III əsrlərində məhsuldar 
qüvvələrin inkişafı təsiri altında ölkənin sosial-iqtisadi strukturunda yeni bir 
ictimai münasibətlər—feodal   münasibətləri  cücərtiləri baş qaldırır. 
Dövlət mexanizminin olması faktını göstərən şərtlərdən biri antaqonist 
siniflərin olması və onların sinfi mübarizəsidir. Qafqaz Albaniyasında 
hiyerodulların hakim sinfə qarşı mübarizəsi bu regionda sinifli cəmiyyətin 
olduğunu bir daha sübut edir. Hiyerodullar qədim Yunanıstanda və yunan 
müstəmləkələrində məbədlərə mənsub olan qullar olmuşlar. Qabaq Asiyanın bir 
çox şəhərlərində hiyerodul qadınların məbədlərdə fahişəliklə məşğul olmaları və 
bu yolla əldə edilən vəsaitdən öz sahiblərinə vergi vermələri dövlətin olmasına 
sübutdur. 
Hiyerodullar Asiya kontinentinin tərkib hissəsi olan Zaqafqaziyada da 
mövcud olmuşlar. Albaniyadakı məbəd qulları da hiyerodullar adı altında tarixə 
bəlli olmuşlar. 
Tarixi ədəbiyyatda hiyerodullar haqqında fikir ixtilafları vardır. Bəzi 
tarixçilər   (Z. Yampolski, K. Əliyev və b.)  hiyerodulların qul olduğunu qeyd 
etdikləri halda, bəziləri onların (K. V. Trever və s.) azad icma üzvləri olduğunu 
güman edirlər. 
Alban kahinlərinin mülklərində məbəd qulları ilə yanaşı, icma üzvləri də 
çalışmışlar. Bu hal bir daha Albanlarda mövcud olan quldarlığın öz quldarlığından 
ibarət olduğu və beləliklə Şərq ölkələri üçün ümumi olan iqtisadi, ictimai və siyasi 
strukturunun albanlara da xas olduğunu sübut edir. 
81 
 
V. N. Leviatov hesab edir ki, hiyerodullar azad icma üzvləri olmuşlar. 
Ermənistan tarixçisi Q. Manandyan da güman edir ki, hiyerodullar məbədlərdə 
çalışan azad adamlar idilər. 
Z. İ. Yampolski Atropaten və Qafqaz Albaniyasının ərazisində olan qədim 
məbədlərə aid yazılı mənbələrin, arxeoloji abidələrin və etnoqrafik müşahidələrin 
hərtərəfli tədqiqinə əsaslanaraq ilk dəfə olaraq qeyd etdi ki, hiyerodulların allaha 
qurban gətirilməsi qaydası onların məbəd qulları olduğunu güman etməyə imkan 
verir. Hiyerodullar məhkum sinfin müxtəlif formalarından biri olmaq etibarilə 
antik müəlliflərin də diqqətini cəlb etmişdilər. Strabonun əsərlərində Kiçik Asiya, 
Mesopotamiya hiyerodulları ilə yanaşı, Ermənistan, Albaniya, qismən İberiya 
hiyerodulları haqqında məlumat verilir. Bu problem qədim Şərq ölkələri 
tarixşünaslarının da nəzərini özünə cəlb etmiş və onun öyrənilməsinin coğrafiyası 
durmadan genişlənmişdir. 30-cu illərdə qədim Zaqafqaziyada ictimai-iqtisadi 
təbəqələşmə, sinifli cəmiyyətin meydana gəlməsi, əhalinin tabelik forması kimi 
məsələlərin tədqiqi sahəsi də genişləndi. Antik müəlliflərin məlumatları əsasında 
hiyerodulların tarixini araşdıran tarixçilər onları məbəd qulları adlandırmışlar. 
Lakin bu fikirlə razılaşmayanlar da olmuşdur. 
Beləliklə, bir qrup tarixçilər hiyerodulları məbəd qulları hesab etdikləri 
halda, digərləri onları məbədlərin ixtiyarında olan azad icma üzvləri güman 
etmişlər. 
Albanlarda hiyerodullar tarixinə ilk nəzər salan A. Y. Krımski hesab edirdi 
ki, hiyerodullar adi asılı şəxslər yox, «allaha məxsus» (bojix lyudey) adamlar 
olmuşlar. Onlar kahinlərin idarə etdikləri təsərrüfatda çalışan «müqəddəs qullar» 
idi. Z. İ. Yampolskinin fikrincə, məbəd mülkiyyətinin tərkib hissəsi olan 
hiyerodullar quldarlıq cəmiyyətinin məhkum sinfinin xüsusi forması və tipi idilər. 
Hiyerodul kişilərin və qadınların məbədlərə qurban gətirilməsi və qurban 
verilməyə məhkum olmalarının qanuni şəkil alması bir daha hiyerodulların qul 
olduqlarını sübut edir. Feodalizm cəmiyyətindən fərqli olaraq quldarlıqda quldarlar 
azad icma üzvlərini zorakılıqla azadlıqdan və başqa ictimai-sosial hüquqlardan 
məhrum edib əmtəəyə çevirir və onları satmaq, almaq, qurban vermək, 
şəxsiyyətinə qəsd etmək hüququna malik idilər. Bu hal klassik formada Orta Asiya 
və Zaqafqaziyada təzahür etməsə də, insanların məbəd mülkiyyətinə qurban 
gətirilməsi qaydasının geniş yer tutması qurban gətirilənlərin əksəriyyətinin 
hiyerodullardan ibarət olmaları onların qul olduqlarını söyləməyə haqq qazandırır. 
Bu halın Zaqafqaziyada, xüsusən qədim albanlarda geniş yayılması hiyerodulların 
məbəd qulları olmasına etiraz edən, onların azad icma üzvləri olduğunu söyləyən 
tarixçilərin fikirlərinin səhv olduğunu göstərir. 
Hiyerodullar cinayətkarlardan, müharibələr zamanı əsir alınıb qula 
çevrilənlərdən yox, məhz məbədlərə qurban verilən icma üzvlərindən ibarət 
olmuşlar. 
82 
 
Bu məsələni konkret formada nəzərdən keçirən K. Ə. Əliyev yazır: «Yəqin 
ki, Alban hiyerodullarını köləliklə bağlı olan ictimai kateqoriya yox, yalnız «allah 
qulları», yəni tərkibində sıravi kahinlərin daxil olduğu məbəd qulluqçuları kimi 
başa düşmək lazımdır. K. Əliyev Albaniyadakı məbəd torpaqlarının sakinlərini iki 
qrupa ayırır: 1. Məbəd icmasının üzvləri; 2. Hiyerodullar. O hesab edir ki, Alban 
hiyerodulları Kiçik Asiya hiyerodullarındn fərqli olmuşlar. Kiçik Asiyada 
hiyerodullar məbədlə bağlı olan vahid kütlə olduqları halda, Albaniyada vahid 
kütlə olmamışlar. 
Mənbələrdə kahinlərə verilən töycünün məhsul, yaxud pul ilə ödənilməsi 
qeyd edilir. Belə bir faktın olması albanlarda sinifli cəmiyyətin, dövlət quruluşunun 
olması şübhəsizdir. Məlum olduğu kimi, fahişəlik sosial peşə kimi quldarlıq 
quruluşunda təşəkkül tapmışdır. Hiyerodul qadınların bədənlərini satmaları faktı 
albanlarda da hiyerodulların kölə olduqlarına sübutdur. Hiyerodullar haqqında 
tarixi ədəbiyyatdakı müxtəlif fikirləri tarixşünaslıq baxımından araşdıraraq, belə 
bir qənaətə gəlmək olar: 1. Hiyerodullar məbəd qulları idilər; 2. Məbəd qulları 
olmaq etibarilə alqı-satqı vasitəsi olmamışlar. Bu baxımdan klassik qullardan 
fərqlənmişlər; 3. Şərq ölkələrinin quldar cəmiyyətinin spesifik xüsusiyyəti 
çərçivəsindən kənara çıxmayan köləliyin bu xüsusi forması patriarxal köləliklə 
bağlı olmuşdur. Köləlik istehsal qüvvəsinə çevrilə bilməmişdir. 
Hiyerodullar qədim Zaqafqaziyada xüsusiyyət təşkil edən qullar idi. 
Bu anlayış Azərbaycan tarixşünaslığında nisbətən möhkəm yer tutan 
«hiyerodullar məbəd qullarıdır» konsepsiyasının doğru olduğunu bir daha təsdiq 
edir. 
Beləliklə, qədim albanlarda mövcud olan hiyerodulların məbəd qulları 
olmasının tarixən əsaslandırılması bir daha göstərir ki, Atropaten kimi Qafqaz 
Albaniyası ərazisində meydana gələn qədim dövlət təsisatı erkən quldar dövlətlər 
olmuşlar. Burada icma münasibətlərinin geniş olması üzündən quldarlıq 
münasibətləri ev quldarlığı xarakteri daşımış və istehsal qüvvəsinə çevrilə 
bilməmişdir. 
  
  
83 
 
VI f ə s i l  
 
YAD NİYYƏTLƏR. ÖGEY SƏSLƏR 
 
Azərbaycan torpağı bir neçə minillik qədim tarixə, onun sakinləri 
təkraredilməz zəngin maddi və mənəvi irsə malikdirlər. Bu real həqiqəti artıq 
Qərbin və Şərqin bir sıra tarixşünasları da etiraf edirlər. Bununla birlikdə, həqiqətə 
əyri güzgüdə baxanlar, ağı qara adlandıranlar da vardır.  
XIX əsrin sonu, XX əsrin başlanğıcında Avropada mərkəziyyətçilik və 
irqçilik nəzəriyyəsinin təsirinə məruz qalan bir sıra tarixçilər Şərq xalqlarının, o 
cümlədən Azərbaycan xalqının mədəniyyət tarixini təhrif etmək yoluna qədəm 
qoydular. Avropa şərqşünasları uydurma «İran mədəniyyəti» görümünü irəli 
sürdülər. Bu anlayışa görə, İran mədəniyyətinin əsasını İslam dini qəbul 
edilməzdən əvvəlki mədəniyyət təşkil edir. «Şərqdə özünəməxsus şöhrəti olan 
«İran mədəniyyəti» Qərb alimlərinin  əlində  Azərbaycan mədəniyyətini təhrif 
etmək aləti» olmuşdur. Onlar Azərbaycan xalqının tarixinin və mədəniyyətinin 
orijinal olmadığını göstərməklə yanaşı,  əsaslandırmağa çalışırdılar ki, Azərbaycan 
tarixi və    mədəniyyəti dedikdə, onları «İran» mədəniyyəti və tarixi kimi başa 
düşmək lazımdır. 
Həqiqətə yad olan belə bir uydurmanın hasil olmasının subyektiv əsası ilə 
yanaşı, obyektiv сəhətləri də vardır. Onlardan başlıсası, Azərbaycan tarixinin 
qədim dövrünə dair bir sıra «qaranlıq» səhifələrin olması və onlarda aydınlıq 
olmaması, fars və Azərbayсan dilində tutarlı faktlara əsaslanan tarixi ədəbiyyatın 
azlıq təşkil etməsi, uzun müddət tarixi mənbələrin aşkar edilib sistemə salınmaması 
və b. faktlar idi. 
Lakin son vaxtlar aparılan araşdırmaların nəticəsində şərqşünaslıqda İranın 
islama qədərki tarixinin kamil bilicisi kimi tanınan amerikalı alim R. Fray, 
Azərbaycanın İran olmadığı həqiqətini etiraf edərək yazır ki, «indi olduğu kimi, 
keçmişdə də (antik dövrdə — Y. S.) bu ərazi büsbütün İran torpağı olmamışdır».  
Azərbaycanın qədim tarixinə, antik mədəniyyətinə diqqət yetirən İran 
tarixçiləri—Məhəmməd Həsənxan Məraqei, Həsən Piriniya, Seyid Həsən 
Tağızadə, Əhməd Kəsrəvi (Təbrizli), Rəşid Yasəmi, Abbas Purməhəmmədəli 
(Şüştəri), Məhəmməd Müqəddəm və bir çox başqaları əsərlərində Azərbaycan 
xalqının etnogenezisi, onların dil mənsubiyyəti, Azərbaycan anlayışının meydana 
gəlməsi və onun kökləri, etimologiyası və s. kimi mühüm məsələləri tədqiq 
etmişlər. Onlar azərbaycanlıların İranəsilli olduqlarını, onların mədəniyyətinin 
mayasını qədim İran mədəniyyəti təşkil etdiyini, onun orijinal olmadığını, 
azərbaycanlıların irandilli etnoslardan törədiyini, bu prosesin yerli zəmin üzərində 
deyil, miqrasiya yolu ilə baş verdiyini sübut etməyə cəhd göstərmişlər. Bəzi müasir 
İran tarixçiləri Azərbaycan dilini, mədəniyyətini və tarixini İran tarixi və 
mədəniyyəti «qazanında əritməyə» səy göstərirlər. Bu meyl istər-istəməz tarixin və 
84 
 
mədəniyyətin təhrif edilməsinə səbəb olur. Saxtakarlıq özünü Azərbaycan tarixinin 
qədim olmasının qəbul edilməsində, Azərbaycan xalqının etnogenezisinin elmə 
zidd baxımdan şərh edilməsində, Azərbaycan dilinin kökləri və mənşəyinin heçə 
endirilməsində, onun mədəniyyətinin zənginliyinin və orijinal olmasının 
danılmasında və s. büruzə verir. 
Azərbaycanın antik tarixinə, Azərbaycan xalqının etnogenezisi və dil 
mənsubiyyəti məsələlərinə dair İran tarixşünaslığını araşdıran Ş. Tağıyeva yazır: 
«İran burjua tarixçiləri İran Azərbaycanının həm ərazi cəhətdən, həm burada 
yaşayan əhalinin və onun dilinin mənşə etibarilə tamamilə bir olmasını iddia 
edirlər». İran tarixçiləri bütün mənalarda və bütün dövrlərdə Azərbaycan adını 
yalnız İran Azərbaycanı ərazisinə və burada yaşayan əhaliyə aid edirlər və 
göstərirlər ki, «onlar vaxtı ilə buraya köçüb gəlmiş ari-fars tayfalarından» 
törənmişlər. «İranda yaşayan azərbaycanlıların əcdadını indiki İran Azərbaycanı 
ərazisində vaxtı ilə sakin olan yerli tayfalarla qarışmış midiyalılar» təşkil edir. 
Beləliklə, müasir İran tarixi ədəbiyyatının araşdırılması göstərir ki, İran 
tarixçiləri Azərbaycanın adının Araz çayından şimala, indiki Azərbaycan ərazisinə 
aid olmadığını israr edirlər. Bir halda ki, qədim dövrə aid yazılı mənbələr, dil 
faktları, arxeoloji tapıntılar, son vaxtlar qeydə alınan külli miqdarda toponimlər və 
digər maddi-mədəniyyət yadigarları sübut edirlər ki, Azərbaycanın hüdudu, 
inzibati vahid kimi, Urmiya gölü sahillərindən başlamış və Dərbəndə kimi 
uzanmışdır. Qeyd edilən faktların İran tarixşünaslığında təhrif edilməsi halları M. 
İ. Azərlinin «Azərbaycan dili haqqında ərəbdilli mənbələrdə verilən məlumatların 
bəzi İran alimləri tərəfindən saxtalaşdırılması», S. M. Onullahinin «İran burjua 
alimlərinin əsərlərində Azərbaycan dili tarixinin saxtalaşdırılması», T. M. 
Musavinin «Fəqihinin «Atrupatakan və nehzəte» əsəri haqqında», A. H. Fazilinin 
«Azərbaycan tarixinin bəzi problemlərinin İran burjua tarixçiləri tərəfindən 
saxtalaşdırılmasına dair» və b. əsərlərdə ifşa olunur. 
Bəzi İran millətçi tarixçiləri, o cümlədən Cəmaləddin Fəqihi İrandilli 
tayfaların müasir İran ərazisinə e. ə. VIII əsrdən etibarən köçüb gəlmələri faktına 
göz yumaraq sübut etməyə çalışır ki, guya ari tayfalar e. ə. XIV əsrdən başlayaraq 
bu ərazidə görünməyə başlamış və bu proses e. ə. VI əsrədək davam etmişdir. O, 
tarixi fakta istinadsız israr edir ki, azərbaycanlılarla İranın digər məntəqələrində 
yaşayan adamların istər irqi cəhətdən, istərsə də dil cəhətdən vəhdət təşkil etmələri 
aydın məsələdir və bu haqda mübahisəyə də dəyməz. C. Fəqihi, Azərbaycan 
ərazisində e. ə. IX əsrdə təşəkkül tapan Manna dövlətinə nəzər salmadan göstərir 
ki, arilər e. ə. VIII əsrdə İran Azərbaycanı ərazisində öz hökumətlərini təşkil 
etmişlər. C. Fəqihi Midiya dövlətini İrana, midiyalıları isə İrandilli ari tayfaları 
ailəsinə aid edir. O, Midiya ərazisində yaşayan yerli aponegenlərin gəlmə fars-ari 
tayfalarının tarixi taleyində oynadıqları rola göz yumaraq tarixi gerçəkliyə kölgə 
salır. C. Fəqihi Strabonun «Midiyalılar farsların və ermənilərin müəllimi 
85 
 
olmuşdur» məlumatına bələd olsa da, onun üstündən sükutla yan keçərək 
azərbaycanlıların əcdadlarının qədim ari-farslar olduğunu sübut etməyə can atır. 
Azərbaycanın qədim tarixi tarixşünaslığına aid respublikanın tarixçi 
alimlərinin son elmi axtarışlarının nəticələrinə və özünün tədqiqlərinə istinad edən 
T. Musavi İranın millətçi tarixçisi C. Fəqihinin Azərbaycanın qədim tarixinin 
tədqiqinə dair uydurmalarını təkzib edir və göstərir ki, İran Azərbaycanının 
Göytəpə və Həsənqulu məntəqələrinədək arxeoloji qazıntılar prosesində, 
Azərbaycanın Kültəpə qazıntısında eramızdan əvvəlki II minilliyə aid çox qüdrətli 
mədəniyyətin izləri aşkar edilmişdir. ...Midiya dövlətinin yaranmasından çox-çox 
qabaq, eramızdan əvvəl III minilliyin sonlarında Azərbaycan ərazisində kuti, 
lulubey etnosu əsasında ictimai-iqtisadi və mədəni cəhətdən öz dövrünə görə 
yüksək inkişaf etmiş Manna dövləti olmuşdur... Yeni eradan əvvəl I minilliyin 
başlanğıcınadək həmin əhalinin (yerli əhalinin—Y. S.) etnik və dil tərkibində heç 
bir təbəddülat da olmamışdır. 
Bu faktlar bütün İran tarixçiləri kimi, Azərbaycanın qədim tarixini 
monoqrafik baxımdan tədqiq edən C. Fəqihiyə də bəlli olmuşdur. Lakin bu faktlar 
onun ideya istiqamətinə zidd olduğu üçün, onların üstündən sükutla yan keçmiş, 
tarixi həqiqətə göz yummuş və tarixi həqiqəti təhrif etmək yolunu özünə peşə 
seçmişdir. Beləliklə, müasir İran tarixçiləri iddia edirlər ki, Azərbaycan dili guya 
qədim zamanlarda fars dili olubdur. Türk dili burada sonralar, orta əsrlərdə 
zorakılıq yolu ilə qəbul etdirilib. Azərbaycan xalqının dili köçərilərin dili olub, 
onların özünəməxsus dili və ayrıca tarixi yoxdur.  
Abdulla Fazili «Azərbaycanın qədim tarixi müasir İran tarixşünaslığında» 
(Bakı, 1970) və «Azərbaycanın qədim və ilk orta əsrlər tarixi İran 
tarixşünaslığında» (Bakı, 1983) monoqrafiyalarında bu problemə monoqrafik 
baxımdan diqqət yetirmişdir. A. Fazilinin müəyyən etdiyi kimi, müasir İran 
tarixşünaslığında qədim Azərbaycanın ictimai və siyasi quruluşu sırf iranpərəstlik 
və qatı millətçilik istiqamətində təsvir edilir.  
İran tarixşünaslığında Atropaten dövlətinin qüdrətli dövlət olduğu göstərilir 
və üç yüz ildən artıq ömür sürdüyü qeyd edilir. Burada ruhanilər, ordu başçıları, 
dövlət qulluqçuları, əkinçilər və sənətkarlardan ibarət ictimai qruplar olduğu etiraf 
edilir. İran tarixçilərinin məlumatlarına əsasən A. Fazili göstərir ki, Parfiya 
dövründə Azərbaycan, Ermənistan və İran dövlətinin 18 əyalətindən 15-i əhali 
içərisindən çıxan başçı tərəfindən idarə edilmişdir. İran tarixçiləri etiraf edirlər ki, 
Atropaten dövlətinin başçısı sərkərdə Atropat özünü Azərbaycanın müstəqil hakimi 
elan etmişdir. Azərbaycanın nizami ordusu olmuşdur. Xüsusən onun süvari 
dəstələri böyük şöhrət qazanmışdır. Lakin İran tarixşünaslığında iddia edilir ki, 
guya Atropat iranlı olmuşdur. A. Fazili də İran tarixçilərinin Atropatın İran əsilli 
olması haqqında uydurmalarını tutarlı tarixi faktlara söykənərək tənqid etməkdən 
yan keçir və müəyyən mənada, bu təhrifə havadar çıxır. O yazır: Bəzi şəxslər 
Atropatın yunanlı və İskəndərin sərkərdələrindən olduğu fikrini irəli sürmüşlər, bu 
86 
 
da əsassızdır. Ona görə ki, Strabonun yazdığından başqa, Atropat adının özü də 
sübut edir ki, o, iranlı olmuşdur. Atropatın iranlı olması İranın tarixçiləri tərəfindən 
uydurulmuş səhv fikirdir və tarixi gerçəkliklə heç cür səsləşmir. 
Ə. Kəsrəvi Azərbaycanın qədim tarixinə, onun dili və mənşəyi məsələlərinə 
həsr etdiyi kitablarında Azərbaycanın həm ərazi baxımından, həm də burada 
yaşayan əhalinin və onun dilini mənşə etibarilə ari tayfaları ilə bağlamağa çalışır. 
Onun bu fikri qatı millətçilik və iranpərəstlik xarakteri daşıyır. Bu tezisə qarşı 
Azərbaycan tarixşünaslığında tutarlı antitezis irəli sürülür. İ. Əliyev yazır ki, 
hind—Avropa elementləri (yəni arilər—Y. S.) Midiyaya gələrək, bəzi müəlliflərin 
etirafına görə, guya Midiya xalqlarının formalaşmasında mühüm rol oynamışlar. 
Lakin tədqiqatçıların əksəriyyəti onların mənşəyinin (midiyalıların—Y. S.) 
formalaşmasında dərin kökə malik olan, İran yaylasının ən qədim sakinləri və 
avtoxtin etnik tərkibli kuti, lulubəy və başqalarının oynadıqları faktı görmür və 
yaxud görmək istəmir... Əlimizdə elə bir əsas yoxdur ki, midiyalıların gəlmə 
element olduğunu sübut etsin. Lakin bunu deyə bilərik ki, hər hansı bir irandilli 
tayfa Midiya ərazisinə gəlmişdir. Cənubi Azərbaycanda kuti, lulubəy, kadusilər, 
kaspilər və s. tayfalar yaşamışlar. Onların heç biri İran mənşəli xalq olmamışdır. 
Z. İ. Yampolski yazır ki, tarix boyu Azərbaycanda ən geniş yayılmış dillər 
öz quruluşuna görə fars dilindən və b. qonşu xalqların dilindən fərqli olmuşdur. İ. 
M. Dyakonov göstərir ki, «...Azərbaycanda türkdilli qrupa aid olan dil üstündür... 
Şübhəsiz ki, xalqın formalaşmasında (Azərbaycan xalqının—Y. S.) fiziki və 
mədəni cəhətdən əsas rolu yerli əhali oynamışdır». 
M. Seyidov qədimdə Azərbaycanın ərazisində yaşayan xalqlar içərisində 
türkdilli etnosların üstünlük təşkil etdiklərini qeyd edir. O, yazır: «...Azərbaycanın 
əsasən cənubunda yaşamış Midiya qəbilələri, şimalında yaşamış Aran-Albanlar, 
nəhayət, çoxdan Azərbaycanın hər iki hissəsində məskən salmış türkdilli qəbilələr, 
qəbilə birləşmələri silsilələridir. Lakin bu üç qolun üçü də Azərbaycan xalqının 
etnik tərkibində eyni dərəcədə rol oynamışdır. Burada üstünlük türkdilli qəbilələrə 
verilsə daha doğru olar.» 
Yuxarıda göstərildiyi kimi, e. ə. IV əsrin 30-cu illərində Makedoniyalı 
İskəndərin hərbi yürüşlərinin zərbəsi altında Əhəmənilər hökmranlığı süqut 
etdikdən sonra Midiya dövlətinin ərazisi iki hissəyə - Kiçik və Böyük Midiyaya 
ayrıldı. Kiçik Midiya və yaxud Midiya-Atropaten torpağında Atropaten dövləti 
meydana gəldi. Onun ərazisinə Azərbaycanın cənub vilayətləri ilə yanaşı, Şimali 
Azərbaycanın Kür çayına qədər uzanan torpaqları da daxil olmuşdur. Bu hadisələr 
«Kolumbiya ensiklopediyasına» daxil edilən «Azərbaycan» məqaləsində təhrif 
edilir və göstərilir ki, guya bütün bu ərazi qədim dövrlərdən Van və Urartu 
hakimlərinin hökmranlığı altında olmuşdur.  
Yazılı məlumatlarda göstərilir ki, e.ə. VIII əsrin əvvəllərində Assuriya 
hökmranlığı ilə yanaşı Urartu çarları da Cənubi Azərbaycan torpağını, Urmiya gölü 
ətrafı vilayətləri qəsb etmək məqsədi ilə bir sıra hərbi yürüşlər təşkil etdilər. Lakin 
87 
 
onlar Manna dövlətinin əzəməti qarşısında diz çöküb geri çəkilməyə, öz mürtəce 
işğalçılıq siyasətlərindən imtina etməyə məcbur oldular. E. ə. VII əsrdə Yaxın 
Şərqin və Zaqafqaziyanın güclü dövlətlərindən olan Manna Cənubi Azərbaycanı öz 
hökmranlığı altında birləşdirdi. 
Tarixşünaslığında Azərbaycanın qədim ərazisində təşəkkül tapan, onun 
tarixi inkişafında, Azərbaycan məfhumunun və Azərbaycan xalqının 
formalaşmasının özəyini təşkil edən Atropat və Atropaten dövləti haqqında da 
dərin dolaşıqlıq yaranmışdır. Həmin    «Ensiklopediya»da deyilir ki, e. ə. 328-ci 
ildə İran çarı Atropat   burada  (Cənubi Azərbaycanda—Y. S.)  müstəqil    krallıq   
yaratdı.  İranın müasir tarixçiləri bu fikri eyni ilə təkrar edirlər.  
M. V. Sısoyev də səhvən Atropatı Əhəmənilər sülaləsinə aid edir. O da 
vaxtı ilə Atropaten dövlətinin ərazi bölgüsü məsələlərində bəzi anlaşılmazlığa yol 
verirdi. A. Fazili də bu fikrə havadarlıq edir. Lakin Atropat, tarixi məlumatlardan 
məlum olduğu kimi, heç vaxt İran çarı olmayıb. O, İranın Əhəmənilər dövlətinin 
valilərindən biri olmuşdur. Cənubi Azərbaycanda təşəkkül tapan, Şimali 
Azərbaycanın da Kür çayına qədər uzanan ərazini öz tabeliyində saxlayan 
Atropaten dövləti 6 əsrdən artıq hökmranlıq etmişdir. Atropaten dövlətində bəzən  
Selevikilərin, bəzən parfiyalıların, eramızın əvvəllərində isə sasanilərin siyasi 
nüfuzları güclü olmuşdur. Bununla belə, bu dövlət 6 əsrlik siyasi hakimiyyətliyi 
illərində öz müstəqilliyini saxlamağa səy göstərmiş və buna əsasən nail ola 
bilmişdir. İran tarixçilərinin verdikləri məlumatda deyilir ki, Azərbaycan şahları 
(yəni Atropaten hakimləri—Y.  S.)   eramızın    əvvəllərində «Azərbaycanda şahlıq 
etməklə bərabər, həm də bütün İranın Şahənşahı   olmuşdurlar».  
Görkəmli albanşünas K. V. Trever albanları «Zaqafqaziyanın üç əsas qədim 
xalqlarından biri, Zaqafqaziya Azərbaycanı və Dağıstan xalqlarının əcdadlarından 
biri» adlandırır, albanların, «qədim və yüksək mədəniyyətə» malik olduqlarını 
göstərir. 
«Böyük Ermənistan» anlayışı XVIII əsrdə Şərq məsələsinin  tərkib hissəsi  
kimi meydana  gəlmişdir. Onun tərəfdarları «dənizdən-dənizə» fikrini irəli atmaqla 
Qara dənizlə Xəzər dənizi arasındakı torpaqları «Böyük erməni dövləti» adı altında 
birləşdirməklə Böyük erməni imperiyası yaratmaq iddiasında olmuşlar. Onlar öz 
məqsədlərinə «nail olmaq» üçün zorakılıqla tarixi gerçəkliyi təftiş etmək yolunu 
peşə seçmişlər.  
«Böyük Ermənistan» anlayışı iki mənada—siyasi və coğrafi mənalarda 
işlədilir. Mənbələrin verdikləri məlumatlar göstərirlər ki, «Böyük Ermənistan» 
coğrafi anlayış kimi e. ə. 220-ci ildən bizim əsrə qədər bəlli olmuşdur. 
Selevkidlərin hakimi III Antiox e. ə. 220-ci ildə Van gölü hövzəsi 
torpaqlarını birləşdirib Böyük Ermənistan dövləti yaratdı və yerli erməni 
etnosundan olan Artaşesi (Artaksiya sülaləsinə mənsub idi) onun hakimi təyin etdi. 
O, siyasi mexanizm kimi e. ə. II—I əsrlər üçün xarakterik olmuşdur. «Böyük 
Ermənistan» dövləti çar Artaşes və II Tiqranın hakimiyyətliyi illərində əzəmətli 
88 
 
inkişaf pilləsinə yüksələ bilmişdi. Deməli, e. ə. II—I əsrlərdə «Böyük 
Ermənistan»ın iki anlayışı—siyasi və coğrafi anlayışları üst-üstə düşmüşdür. S. T. 
Yeremyan, A. Ş. Mnatsakanyan, B. Ulubabyan Strabonun verdiyi məlumatlara 
dirsəklənərək göstərirlər ki, Artsax, Uti, Paytakaran, yəni Qafqaz Albaniyası 
ərazisinin böyük bir hissəsi qədimdən Ermənistanın olmuşdur. K. V. Trever də 
Strabonun «Coğrafiya» kitabından götürülmüş dəlillərə əsaslanaraq yazır ki, e. ə. II 
əsrdə erməni çarı I Artaşes (189—170) Kür  çayının sağ sahili torpaqlarını, Şəki, 
Utin (Udin) və qarqarların (albanların) yaşadıqları ərazini Ermənistana birləşdirdi. 
Kür çayı Ermənistanla Albaniyanın sərhəd xətti oldu. Tarixi araşdırmalar göstərir 
ki, Albaniya ərazisinin Böyük Ermənistan çarı II Tiqran tərəfindən zəbt edilməsi 
barəsində tarix ədəbiyyatında söylənilən mülahizələr tutarlı dəlillərə söykənmir. 
Albanşünaslığın görkəmli tədqiqatçısı F. Məmmədova yunan və Roma 
mənbələrinin müqayisəli təhlili nəticələrinə əsaslanaraq göstərir ki, II Tiqranın    
qəsbkarlıq siyasəti Albaniya ərazisinə toxunmamışdır. S. T. Yeremyan «Erməni 
xalqının tarixi»  (I hissə)  adlı kitaba daxil etdiyi atlasda göstərir ki, e. ə. II əsrə 
qədər Kür çayının sol və sağ sahil torpaqları — Sakasen, Oten   (Udin), Kaspian, 
Paytakaran və Orixisten (Artsax)    Albaniyanın ərazisinə daxil olmuş, e. ə. I əsrdə 
həmin torpaqlar çar II Tiqran tərəfindən Böyük Ermənistan ərazisinə qatılmışdır. 
O, tarixi faktlara kölgə salır, onları zorakılıqla saxtalaşdıraraq göstərir ki, 
Albaniyanın sağsahil ərazisi 6 əsr, yəni e. ə. II əsrdən  b. e. IV əsrinə qədər  
mərkəzləşdirilmiş  quldar dövləti olan Böyük Ermənistanın   təsir   dairəsində   
olmuşdur.  Heç  bir əsaslı və inandırıcı fakta əsaslanmayan bu fikri ilə müəllif bir 
tərəfdən Albaniya və digər tərəfdən isə Ermənistan tarixini saxtalaşdırır. Məlum 
olduğu kimi,  «Böyük Ermənistan» siyasi anlayış kimi yalnız e. ə. 65-ci ilə qədər 
mövcud olmuşdur. E. ə. 65-ci ildə II Tiqranın ordusunun Roma sərkərdəsi Pompey 
tərəfindən darmadağın edilməsindən sonra Ermənistan yaylasını öz təsiri altında 
birləşdirən Böyük Ermənistan dövləti süqut etdi. Ölkə iki yerə ayrıldı. Şərqi 
Ermənistan — İran Ermənistanı  (Pers—Armeniya), Qərbi isə Roma  Ermənistanı  
(Romeyskaya Armeniya) adlandı. Beləliklə, e. ə. 65-ci ildən etibarən Qərbi 
Ermənistan   Bizansın,  Şərqi  isə  İranın  tabeliyinə keçdi. «Böyük Ermənistan» 
coğrafi anlayış kimi qaldığı halda, siyasi məfhum kimi tarixin səhifələrindən 
silindi. Belə bir tarixi şəraitdə, görəsən hansı bir mərkəzləşmiş dövlət   
mexanizminin   olmasından danışmaq olar?! 
Tarixi araşdırmalar göstərir ki, Böyük Ermənistanın bölüşdürülməsi 
prosesinin Qafqaz Albaniyasına, onun ərazi sərhəddinə heç bir təsiri olmamışdır. 
Onun ərazi bütövlüyü e. ə. IV—III əsrlərdən b. e. VIII əsrinə qədər sabit olmuş və 
heç bir ciddi dəyişikliyə məruz qalmamışdır. 
Yuxarıda deyildiyi kimi, «Böyük Ermənistan» konsepsiyasının ideoloqları 
qədim keçmişdə Albaniya ərazisinə daxil olan tarixi Qarabağın ermənilər 
tərəfindən məskunlaşdırıldığını iddia edirlər. Tarixi faktlar isə aydın-aşkar göstərir 
ki, müasir Azərbaycanın və onun təbii tərkib hissəsi olan Qarabağın əsas əhalisi 
89 
 
Qafqaz albanları olmuşlar. K. V. Trever «Qafqaz Albaniyasının tarixi və 
mədəniyyətinə dair oçerklər» adlı monoqrafiyasında yazır ki, Zaqafqaziyanın üç 
əsas qədim xalqlarından biri olan albanlar «qədim və yüksək mədəniyyətə» malik 
idilər. 
İ. P. Petruşevski yazır ki, Azərbaycan xalqının mayasını Qafqaz albanları 
təşkil etmişlər. Onlar sonralar Azərbaycan xalqının tərkibinə daxil oldu və 
müsəlmanlaşdı. Onların kiçik bir qismi isə (Şəkidə, Dağlıq Qarabağda)   
ermənilərə qovuşub erməniləşdi. 
Azərbaycan əhalisi ilə Qarabağ və Naxçıvanda yaşayan ermənilər albanlar 
xətti ilə qohum olduqlarını qeyd edən görkəmli qafqazşünas A. P. Novoselev yazır 
ki, «Qarabağın və qismən Azərbaycanın başqa vilayətlərinin (Naxçıvandan savayı) 
erməniləri onun (alban əhalisinin) nəsilləridir. Deməli, qədim Albaniya əhalisi həm 
də müasir azərbaycanlıların və ermənilərin bir hissəsinin ümumi əcdadıdır». Qeyd 
edilən bu faktlar «Böyük Ermənistan» anlayışı tərəfdarlarına məlum olsa da, onlar 
qəsdən bu faktlara göz yumur və Qafqaz Albaniyasının, onun əhalisinin erməni 
xalqının tarixi taleyində oynadığı rola kölgə salırlar.  
Müasir dövrdə zamanın qarşıya qoyduğu vəzifənin — keçmişimizi olduğu 
kimi, tutarlı tarixi faktlara əsaslanaraq tədqiq etməklə yerinə yetirmək olar. 
  
90 
 
N Ə T İ C Ə 
 
Əvvəllər ədəbiyyatda belə bir konsepsiya irəli sürülmüşdü ki, guya burada 
ibtidai insanlar yaşamamışlar. Onlar bu əraziyə kənardan, yalnız yeni daş dövrünün 
axırı, tunc dövrünün başlanğıcında gəlmişlər. Azıx mağarasının aşkar edilməsi və 
bu mağaradan üzə çıxarılan çoxsahəli və çoxtəbəqəli maddi abidələrin tədqiqi bu 
konsepsiyanı təkzib etməyə imkan verdi. 
Arxeoloji axtarışların son nəticələri göstərdi ki, daş dövrünün sonlarından 
Azərbaycan ərazisində yaşamış qədim insanlar mənimsəmə təsərrüfat formasından 
istehsal təsərrüfat formasına keçmişlər. 
E. ə. VIII minillikdə cəmiyyətdə kişinin əməyi ilk plana keçməyə başlayır. 
Ana nəslinin ata nəsli ilə əvəz edilməsinin təməli qoyulur. Neolit dövrünü eneolit 
dövrü əvəz edir. Azərbaycan ərazisində daş dövründən Eneolitə, metal əsrinə keçid 
təxminən e. ə. V—IV minillikdə baş vermişdir. 
Erkən tunc dövrünün səciyyəvi mədəniyyəti Kür-Araz mədəniyyətidir. Kür-
Araz mədəniyyətinə aid maddi abidələrin araşdırılması göstərir ki, məhz tunc 
dövrünün   əvvəllərində toxa əkinçiliyini xış əkinçiliyi əvəz edir. Əkinçilik 
Azərbaycanın qədim sakinlərinin başlıca təsərrüfat sahəsi idi. Dağlıq və dağətəyi 
rayonlarında əkinçiliklə yanaşı, oturaq maldarlıq iqtisadiyyatın mühüm 
sahələrindən biri olmuşdur. E. ə. III—II minillikdə tayfa içərisində ilk dəfə olaraq 
özünümüdafiə anlayışı meydana gəlir. Onlar ətrafı yaxşı görmək və qonşu 
qəbilənin «müdaxiləsindən» qorunmaq üçün hasarlanmış hündür təpələrdə 
məskunlaşırlar. 
Yaşayış yerlərinin ətrafında çiy kərpicdən hündür divarların salınması, 
boyalı qablar mədəniyyətinin məişətə daxil olması bu dövrü səciyyələndirən 
komponentlərdir. Azərbaycan ərazisində Qarabağlar, Kültəpə, Oğlanqala və s. qala 
şəhər tipli yaşayış yerlərinin salınması burada yaşayan qədim insanların həyat 
tərzində mühüm dəyişiklik baş verdiyini göstərir. Dulus kürələrindən istifadə 
etmənin daimi şəkil alması sənətkarlığın əkinçilikdən ayrılmasına təkan verdi. 
Cəmiyyətdə ikinci ictimai əmək bölgüsü Orta tunc dövründə baş verdi. 
E. ə. II minilliyin ikinci yarısında qəbilə-icma üzvləri arasında ictimai 
təbəqələşmənin gücləndiyi müşahidə olunur. 
Dəmir dövrünün başlanması ilə bu proses daha da dərinləşir. Azərbaycanda 
I minilliyin I yarısında dəmir dövrü tunc dövrünü əvəz etdi. Dəmirdən istifadə 
insanlara istehsal alətlərini, silah istehsalını təkmilləşdirməyə, təsərrüfatın sahəsini 
daha genişləndirməyə, yaşayış yerlərinin mühafizə qüdrətini möhkəmləndirməyə, 
yüksək məhsul əldə etməyə, məhsuldarlığı artırmağa imkan verdi. 
Tunc dövrünün sonu və ilk dəmir dövründə Azərbaycanda ibtidai-icma 
quruluşu süqut etdi. İlk sinifli cəmiyyət — dövlət meydana gəldi. Ölkə ibtidai-icma 
quruluşundan ilk sivilizasiyaya keçdi. İnqilabi rol oynayan dəmirin insanların 
məişətinə daxil olması bu prosesi daha da sürətləndirdi. Ölkədə məhsuldar 
91 
 
qüvvələrin inkişafı gücləndi. İbtidai-icma quruluşunun dağılması, xüsusi 
mülkiyyətin meydana gəlməsi və cəmiyyətin siniflərə bölünməsi müntəzəm şəkil 
aldı. Azərbaycanda ilk dövlət— Manna dövləti təşəkkül tapdı. Bu dövlət qədim 
Azərbaycan tayfalarının siyasi, təsərrüfat həyatında, ictimai cəhətcə 
birləşmələrində və onların mədəni tərəqqisində mühüm rol oynadı. 
İlk sivilizasiyanı səciyyələndirən xarakterik cəhət şəhər həyatının, 
sənətkarlıq və ticarətin ölkənin sosial-iqtisadi həyatında mühüm rol oynaması, 
mübadilənin genişlənməsi, şəhərin kənd üzərində hökmranlıq edə bilməsidir. 
Tarixin inkişafının bu pilləsində istehsalatda iştirak etməyən yeni bir hakim sinif—
tacirlər meydana gəlir. Ticarət müntəzəm şəkil alır. 
Qədim Şərqin qüdrətli dövlətlərindən biri Midiya dövləti olmuşdur. O, 
Mannanın Cənub Şərqində meydana gəlmişdir.  
Midiya dövlətində quldar-müstəbid siyasi quruluş hakim olmuşdur. Onun 
qədim Şərqin əzəmətli dövlətlərindən biri olmasına başlıca səbəb, bəzi tarixçilərin 
güman etdiyi kimi, heç də müvəffəqiyyətli müharibələr nəticəsində böyük əraziyə 
malik olması deyil, birinci növbədə daxili iqtisadi və mədəni inkişafı olmuşdur. 
Son zamanlar Qafqaz Albaniyası tarixinin tədqiqi də uğurlu olmuşdur. 
Sübut edilmişdir ki, Qafqaz Albaniyası və Atropaten (Kiçik Midiya) ərazisində 
yaşayan etnoslar müasir azərbaycanlıların mayasını təşkil edirlər. 
Albaniya Azərbaycanın qədim tarixi və mədəniyyətinin inkişafında mühüm 
rol oynadığı kimi, qonşu xalqların da tarixi tərəqqisində yaxından iştirak etmişdir. 
Ən qədim zamanlardan Azərbaycanın şimal-qərbində metallurgiyanın inkişaf 
etməsi, keyfiyyətinə görə Yaxın Şərqdə fərqlənən dəvəgözü daşının zəngin olması 
və başqa xammal ehtiyatının bolluğu, Qərblə Şərq ölkələrini əlaqələndirən ticarət-
tranzit yolunun buradan keçməsi ölkənin iqtisadi-sosial və mədəni inkişafında 
əsaslı rol oynamış, beynəlxalq aləmdə nüfuzunu təmin etmişdir. O, dünya 
ticarətinə cəlb olunmuşdur. E. ə. IV əsrdən başlayaraq Qəbələ, Şəki, Şamaxı, 
Dərbənd, Bərdə, Örənqala və b. şəhərlər ölkənin iqtisadi-ictimai və sosial 
həyatında, həmçinin dünya ticarət əlaqələrində mühüm rol oynamışlar. 
Albaniya dövləti icma münasibətlərinin mövcud olduğu erkən quldar dövlət 
olmuşdur. Burada icma əlaqələri geniş yer tutmuş və cəmiyyətin başlıca istehsal 
qüvvəsi olmuşdur. Qul əməyi istehsal vasitəsinə çevrilə bilməsə də, ölkənin sosial-
iqtisadi həyatında özünəməxsus yer tutmuşdur. Qullar içərisində qadınların olması, 
onların arasında sinifli cəmiyyətin təbiətinə xas olan fahişəliyin yayılması, 
qullardan məbədlərə qurban gətirilməsi, Albaniyadan İrana metalla yanaşı qul ixrac 
edilməsi faktları bu ərazidə quldarlıq əlaqələrinin xeyli yer tutduğunu göstərir. 
Manna və Qafqaz Albaniyası kimi Atropaten də Azərbaycanın qədim 
ərazisində yaşayan əhalinin tarixi taleyində mühüm rol oynamışdır. Tarixi 
ədəbiyyatda Azərbaycan ünvanının etimologiyası Atropaten anlayışı ilə 
əlaqələndirilir. Etiraf etmək lazımdır ki, Atropaten, qədim Azərbaycanın tərkib 
hissəsi kimi az tədqiq edilən sahələrdən biridir.   
92 
 
ƏDƏBİYYAT 
 
Aбдуллаев О. А. Энеолит и бронза на территории Нахичеванской АССР. Баку, 
1982. 
Алекперов А. К. Исследование по археологии и этнографии Азербайджана. 
Баку, 1960. 
Асланов Г. М., Вахидов Р. М., Ионе Г. И. Древний Мингечаур. Баку, 1959. 
Алиев Играр. История Мидии. Баку, 1960. 
Алиев Камал. Античные источники по истории Азербайджана. Баку, 1987. 
Алиев Камал. Кавказская Албания. Баку, 1974. 
Аzərbaycan tarixi, c. 1, Bakı, 1958. 
Аzərbaycanın tarix və mədəniyyətinin burjua saxtalaşdırıcılarına qarşı. Bakı, 1978. 
Bakıxanov A. Gülüstani-İrəm. Bakı, 1951. 
Бартольд В. В. Место прикаспийских областей в истории мусульманского 
мира. Баку, 1925. 
Бабаев И. А. Города Кавказской Албании в IX в. до н. э. — III в. н. э. Авт. 
док. дис. М., 1982. 
Bünyadov T. Azərbaycanda əkinçiliyin inkişafına dair. Bakı, 1964. 
Bünyadov T. Azərbaycanda maldarlığın inkişafına dair. Bakı, 1969. 
Vahidov R. M. Mingəçevir III-VII əsrlərdə. Bakı, 1961. 
Гуммель Я. И. Археологические очерки. Баку, 1940. 
Гусейнов М. М. Древний  палеолит Азербайджана.  Баку, 1985. 
Геродот. История в девяти книгах. 1, 101, Л., 1972. 
Джафарзаде.   Гобустан. Наскальные изображения. Баку, 1973. 
Джапаридзе О. М. Археологические раскопки в Триалети. Тбилиси. 1969. 
Дьяконов И. М. История Мидии. М.—Л., 1956.  
Əliyev V. Azərbaycanın tunc dövrünün boyalı qablar mədəniyyəti. Bakı, 1977. 
Əliyev V. Qədim Naxçıvan. Bakı, 1979. 
İsmayılov Q.S. Quruçay və Köndələnçay vadisində qədim mədəniyyət izləri. Bakı, 
1981. 
Исмаилов Г. С. Археологические исследования древнего поселения Баба-
дервиş. Баку, 1978. 
Исмизаде О. Ш. Ялойлутепинская культура. Баку, 1955. 
Каşкай С. М. Из истории Маннейского царства.  Баку,  1977. 
Левиатов В. Н. Азербайджан с V в. до н. л. по III в. н. л. Изв. АН Азерб. ССР, 
1950, № 1. 
Мещанинов И. И. Ассирийская бусина из Азербайджана. Баку. 1926. 
Muradova F. M. Qobustan tunc dövründə. Bakı, 1979. 
Меликиşвили Г. А. Урартские клинообразные надписи. ВДИ, 1953. № 1—4; 
1954, № 1. 
Минорский  В.  Ф.  История Ширвана  и Дагестана X—XI  вв. М., 1963. 
93 
 
Махмудов Ф. Р. Культура юго-восточного Азербайджана в эпоху бропзыы и 
раннего железа. Авт. канд. дис. Тбилиси, 1979. 
Мамедова Фарида. Политическая история и историческая география 
Кавказской Албании. Баку, 1986. 
Nərimanov İ. Gəncəçay rayonunun arxeoloji abidələri. Bakı, 1958. 
Новосельцев А. П. Генезис феодализма в странах Закавказья. М., 1980. 
Osmanov F. L. Qafqaz Albaniyasının maddi mədəniyyəti. Bakı, 1982. 
Пассек Т. И., Латынин Б. Очерк по истории Северного Азербайджана. «Изв. 
общ-ва обследования и изучения Aзербайджана». Баку. 1926. 
Пахомов Е. А. Краткий курс истории Азербайджана. Баку, 1923. 
Страбон.  География  (пер. Г. А. Стратановского). М., 1964. 
Сысоев В. М. Краткий очерк истории Азербайджана (северного). Баку, 1925. 
Струве В. В. История древнего Востока. М—Л., 1941. 
Сб. статей по истории Азербайджана. Вып.  1. Баку, 1949. 
Селимханов И. Р. Историко-химические и аналитические исследования 
древних предметов из медных сплавов. Баку, 1960. 
Тревер К. В. Очерки но истории и культуре Кавказской Албании IV в. до н. э. 
— VII в. н. э. М.—Л., 1959. 
Халилов Дж. А. Материальная культура Кавказской Албании. Баку, 1985. 
Hüseynov M. M. Uzaq daş dövrü. Bakı, 1973. 
Ямпольский 3. И. Из истории Древней Кавказской Албании. М., 1949 
Ямпольский 3. И. Древняя Албания III—I вв. до н. э. Баку, 1962. 
  
94 
 
 
 
MÜNDƏRİCAT  
 
GİRİŞ ....................................................................................................................... 3 
I FƏSİL. AXTARIŞLAR. TAPINTILAR ................................................................ 4 
II FƏSİL. DAŞLAR DANIŞIR .............................................................................. 14 
III FƏSİL. İBTİDAİ İCMA .................................................................................... 22 
IV FƏSİL. AZƏRBAYCANDA İLK SİNİFLİ CƏMİYYƏT ................................ 42 
V FƏSİL. ATROPATEN VƏ QAFQAZ ALBANİYASI ....................................... 64 
VI FƏSİL. YAD NİYYƏTLƏR. ÖGEY SƏSLƏR ................................................ 83 
NƏTİCƏ ................................................................................................................. 90 
 
 
 
 
 
 
 
  
95 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Юсиф Габибулла оглы Сафаров 
 
ДРЕВНИЙ АЗЕРБАЙДЖАН:  
ЧТО МЫ О НЕМ ЗНАЕМ. 
(на азербайджанском языке)  
 
Баку -Азернеşр - 1989 
 
