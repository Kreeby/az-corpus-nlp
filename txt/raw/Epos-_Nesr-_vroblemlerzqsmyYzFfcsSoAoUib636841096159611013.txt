AZƏRBAYCAN MİLLİ ELMLƏR AKADEMİYASI  
FOLKLOR İNSTİTUTU 
    
_____________________________________________ 
 
 
MUXTAR KAZIMOĞLU 
 
 
 
 
 
 
 
 
 
EPOS. NƏSR.  
PROBLEMLƏR 
 
 
 
 
 
 
 
 
 
 
BAKI – 2012 
Muxtar Kazımoğlu__________________________________  
 
 2 
 
Azərbaycan Milli Elmlər Akademiyası  
Folkor İnstitutu Elmi Şurasının 
qərarı ilə nəşr olunur. 
 
 
 
 
 
ELMİ REDAKTORU:      Ləman SÜLEYMANOVA 
                                 Filologiya üzrə fəlsəfə 
doktoru 
 
 
 
 
 
 
Muxtar Kazımoğlu (İmanov). Epos. Nəsr. 
Problemlər. Bakı, “Elm və təhsil”, 2012, - 164 səh. 
 
Kitabda ayrı-ayrılıqda epos və nəsr problemlərinə 
toxunulur, həmçinin çağdaş nəsrin mifologiya və 
folklordan gələn bəzi modellərindən bəhs edilir. 
 
 
K  4603000000  Ãðèôëè íÿøð 
           Í-098-2012            
 
© Фолклор Институту, 
2012 
_______________________________ Epos. Nəsr. Problemlər 
 
 3
© M.Kazımoğlu, 2012 
Muxtar Kazımoğlu__________________________________  
 
 4 
I BÖLMƏ. EPOS 
 
“DƏDƏ QORQUD”:  
GÜLÜŞ KULTU VƏ OBRAZIN İKİLƏŞMƏSİ 
 
Doğuluş simvolu olan, magik mahiyyət daşıyan 
gülüş folklorda kult səviyyəsinə qaldırılır və bu kultun 
izləri "Dədə Qorqud" eposunda da özünü göstərir. 
Təsadüfi deyil ki, Qorqud Ata kimi bir övliya eposun 
"Bamsı Beyrək" boyunda müəyyən qədər komik 
biçimdə təqdim edilir. Yaxud eposun 
"Müqəddimə"sində Peyğəmbərin qızı Fatimədən da-
nışıldığı yerdə ozan məzəli bir dillə qarınqulu xanım-
lardan, evə-ailəyə baxmayan, evdən səhər çıxıb 
axşam qayıdan qadınlardan söz salır. Həm 
"Müqəddimə"də, həm də eposun ayrı-ayrı boylarında 
"ciddi" və gülməlinin paralelliyi ilə qarşılaşırıq. 
"Müqəddimə"də ozanın "Fatimə soyun"a aid etdiyi 
qadınlar "ciddi"nin, qarınqulu və gəzərti saydığı 
qadınlar isə gülməlinin təmsilçisidir.  
Xatırladaq ki, "ciddi" və gülməli paralelliyi folklorun 
təməl xüsusiyyətlərindən biridir. Kökü əkizlər mifinə 
gedib çıxan bu paralelliyin folklorda hökmdar və 
yalançı hökmdar, pəhləvan və yalançı pəhləvan, 
adaxlı və yalançı adaxlı və s. kimi nümunələri var. 
Adaxlı və yalançı adaxlı paraleli "Dədə Qorqud" 
eposunun "Bamsı Beyrək" boyunda özünü daha 
qabarıq şəkildə göstərir. Məsələn, həmin boydakı Qı-
sırca Yengə və Boğazca Fatma komik obrazlar kimi, 
_______________________________ Epos. Nəsr. Problemlər 
 
 5
Banıçiçəklə paralellik yaradır. 
Beyrəyin dilindən verilən iki şeir parçasında 
Qısırca Yengə və Boğazca Fatmanın neçə-neçə kişi 
ilə oturub-durması diqqət mərkəzindədir. Boğazca 
Fatma qırx oynaşlı olduğu kimi, Qısırca Yengə də az 
aşın duzu deyil, onun ardınca sarvanların baxıb bıldır-
bıldır göz yaşı axıtması hansısa hingilimdən, 
mazaxdan xəbər verir. Qarşıya cavab verilməsi vacib 
olan sual çıxır: "qızlığında işlədiyi bir xətadan dolayı" 
xüsusi ləqəb qazanmış (3, CLXXXIII) Boğazca Fat-
manın, dalınca sarvanları əsir-yesir eləmiş Qısırca 
Yengənin mötəbər məclisdə – Banıçiçək, Burla xatun 
yanında nə işi var? Axı Burla xatun o Burla xatundur 
ki, doğmaca balasının ətindən bişirilmiş qara 
qovurmanı yemək dəhşətinə razıdır, amma 
namusunun bircə damcı belə ləkələnməyinə yox. 
Banıçiçək həmin Banıçiçəkdir ki, on altı il oturub 
adaxlısı Bamsı Beyrəyin yolunu gözləyir və bu müddət 
ərzində başqa bir oğlana gözünün ucu ilə də baxmır, 
başqa bir oğlana könül verməyi ağlına belə gətirmir. 
Tamamilə normal və məntiqə uyğun haldır ki, Burla 
xatun naməlum bir ozanın (Bamsı Beyrəyin) qızlar 
məclisinə gəlməsini etirazla qarşılayır: "Bunu gördü, 
Qazan bəgin xatunu Boyu uzun Burla qaqdı, aydır: 
“Mərə qavat oğlu dəli qavat, sana düşərmi bitəkəllüf 
bənim üzərimə gələsən?” – dedi" (1, 63). Burla xatun 
dəli ozanın məclisə Qazan xanın icazəsi ilə gəldiyini 
biləndən sonra sakitləşir və Qazan xanın razılıq ver-
məsi "yad" bir adamın məclisə gəlməsini normal hala 
Muxtar Kazımoğlu__________________________________  
 
 6 
çevirir. İlk baxışda normal təsir bağışlamayan və 
məntiqə sığmayan hal "ayağı sürüşkən" qadınların 
Burla xatun və Banıçiçəklə çiyin-çiyinə bir məclisdə 
oturmasıdır. Bu faktı da doğru-dürüst qiymətləndirmək 
üçün komik fiqurların folklordakı bəzi tipik 
xüsusiyyətləri nəzərə alınmalıdır. Nəzərə alınmalıdır 
ki, komik fiqurların əsas xüsusiyyətlərindən biri, yəni 
"ciddi" ilə (Banıçiçəklə) tərs mütənasiblik yaratmaq 
Qısırca Yengə və Boğazca Fatma üçün də 
səciyyəvidir. Bu obrazların komikliyi, təbii ki, Qısırca 
və Boğazca ayamaları ilə bitmir və ayamalar öz 
təsdiqini onların gülməli davranışlarında tapır. Bəli, 
Qısırca Yengə və Boğazca Fatmanın hərəkətləri 
"ciddi" yox, komik yöndə təsvir edilən hərəkətlərdir. 
Həmin hərəkətlərə, yəni onların dərələrdə neçə-neçə 
oyundan çıxmasına bir zarafat göstəricisi kimi baxmaq 
lazımdır. Necə ki folklordakı başqa komik fiqurların da 
hər hansı "tərbiyəsiz" hərəkətinə məhz bu cür baxırıq. 
Molla Nəsrəddinin "əxlaqa zidd" hoqqalarını yada 
salsaq, nə demək istədiyimiz aydın olar: 
Toy günü baş qarışır və Molla Nəsrəddinə – təzə 
bəyə plov verən olmur. Molla Nəsrəddin acıq eləyib 
evdən çıxır və gedib şəhərin lap ucqar məhəlləsindəki 
bir xarabalıqda bənd alır. Dalınca gələnlərə Molla 
Nəsrəddinin sözü bu olur: "Plovu yeyəndə mən heç 
yada düşmədim. Gəlinin yanına girmək lazım olanda 
tez yada düşürəm?! Elə şey yoxdur. Plovu kim yeyib, 
gəlinin yanına da o getsin" (2, 109). 
Belə məzəli əhvalatlara əsaslanıb Molla 
_______________________________ Epos. Nəsr. Problemlər 
 
 7
Nəsrəddini əxlaqsız adam adlandırmaq olmaz. Çünki 
o, əxlaqsızlıq eləmir, əxlaqsızlıq oyunu oynayır, özünü 
axmaqlığa vurub hoqqa çıxarır. Bu sözlər müəyyən 
qədər Qısırca Yengə və Boğazca Fatmaya da aiddir. 
Hoqqabaz Molla Nəsrəddin Fateh Teymurləngə nə 
qədər gərəkdirsə, Qısırca Yengə və Boğazca Fatma 
da Banıçiçək və Burla xatuna bir o qədər gərəkdir. 
Molla Nəsrəddin öz "səfehliy"i ilə böyük cahangirə 
magik dayaq olduğu kimi, Qısırca Yengə və Boğazca 
Fatma da öz "əxlaqsızlığı" – hoqqabazlığı ilə dəmir 
əxlaq və ismət sahiblərinin – Banıçiçək və Burla 
xatunun magik dayağıdır. Belə olmasaydı, eposda 
Banıçiçəklə ilk tanışlığımızda Qısırca Yengəni onun 
otağından çıxan və Banıçiçəyin adından Beyrəklə 
kəlmə kəsən görməzdik: "Baqdı gördü bu otağ 
Banıçiçək otağıymış ki, Beyrəgin beşikkərtmə 
nişanlısı – adaxlısıydı. Banıçiçək otaxdan baqırdı. 
“Mərə dayələr, bu qavat oğlı qavat bizə ərlikmi 
göstərir, – dedi. Varın, bundan pay dilən, görün nə 
der”, – dedi. Qısırca Yengə derlər, bir xatun vardı. İləri 
vardı, pay dilədi" (1, 55). Qısırca Yengə Banıçiçəyin 
adicə dayəsi yox, komik "dvoynik"idir. Qırx oynaşlı 
Boğazca Fatma Beyrəkdən başqa bir adaxlı tanımaq 
istəməyən Banıçiçəyin yalançı əvəzedicisidir. Qısırca 
Yengə və Boğazca Fatmanın: "Ərə varan qız mənəm", 
– deyib toyda Banıçiçəyin yerinə oynamağı yalançı 
əvəzediciliyi göstərən səciyyəvi bir epizoddur. 
Maraqlıdır ki, Boğazca Fatma qol götürüb oynayarkən 
Banıçiçəyin paltarını geyinib oynayır: "Qızın qaftanını 
Muxtar Kazımoğlu__________________________________  
 
 8 
geydi. Çal, mərə dəli ozan! Ərə varan qız mənəm, 
oynayım, – dedi" (1, 63). Banıçiçəyin paltarını geyib 
toyda onun yerinə oynayan Boğazca Fatma, o 
cümlədən Qısırca Yengə yalançı adaxlı rolunda çıxış 
edib, Banıçiçəyin parodiyasına çevrilirlər. "Kəndirbaz" 
oyununda yalançı pəhləvan hoqqa çıxarıb əsl 
pəhləvanı yaman gözdən qoruduğu kimi, "Bamsı 
Beyrək" boyunda da yalançı adaxlının başlıca 
funksiyası əsl adaxlını şərdən-yamandan qorumaqdır. 
Maraqlıdır ki, macar tədqiqatçısı İmre Adorjan 
"Bamsı Beyrək" boyunda "Təqlidi gəlin" ("Yalançı 
gəlin") oyununun izlərini axtarır. Tədqiqatçı 
Macarıstanın türk kəndlərindən yazıya alınmış həmin 
oyunu belə təsvir edir: "Bu adətə görə, toyda bəyə 
həqiqi gəlini gətirməzdən əvvəl təzəbəyə qoca, çirkin, 
şikəst” bir qadını göstərib zarafatlaşırlar" (5, 57). İmre 
Adorjan haqlı olaraq "qoca, çirkin, şikəst libaslı 
yalançı gəlinlə Qısırca Yengə obrazı arasında bir əla-
qə görür. Macar tədqiqatçısının öz qənaətində haqlı 
olduğunu yalnız Qısırca Yengə və Boğazca Fatma 
obrazları yox, "Bamsı Beyrək" boyundakı Yalançı oğlu 
Yalancıq obrazı da təsdiq edir. Fərq ondadır ki, 
Yalançı oğlu Yalancıq obrazında yalançı adaxlı inamı 
öz ifadəsini birbaşa yox, dolayı şəkildə tapır.  
"Bamsı Beyrək" boyunda gülüşün hansı 
zərurətdən doğulduğunu aydınlaşdırmaq üçün bu 
boyu "Qanturalı" boyu ilə tutuşdurmaq lazım gəlir. 
Çünki bu boyların hər ikisində süjet xətti başlanğıcını 
bahadırın özünə layiq qız tapıb evlənmək istəməsi 
_______________________________ Epos. Nəsr. Problemlər 
 
 9
motivindən götürür. Belə bir motiv üzərində 
qurulduğuna görə hər iki boyda baş qəhrəmanın eşq 
yolunda şücaət göstərməsi qaçılmaz məsələyə 
çevrilir. Şücaət məsələsində həm Beyrək, həm də 
Qanturalıya aid olan bir məqam var: sevdiyi qızla 
yarışmaq. "Bamsı Beyrək" boyunda qızla yarış qismən 
ətraflı təsvir olunur. Beyrəklə Banıçiçək əvvəl at 
çapırlar, sonra ox atırlar və sonda güləşəsi olurlar. 
Təbii ki, yarışların hər birində Beyrək qalib gəlir və 
Banıçiçək Beyrəyin qələbəsindən məmnun qalır. Axı 
Beyrəyin kafirlərlə qəhrəmancasına vuruşub bəzirgan-
ları xilas etməsindən Banıçiçək xəbərsizdir. Odur ki, 
Banıçiçək Beyrəyi bir igid kimi tanımaq istəyir. "Bamsı 
Beyrək" boyunun qəhrəman və yalançı qəhrəman 
sisteminə uyğun olaraq, Banıçiçək ilk görüşdə özünü 
Beyrəyə Banıçiçəyin dadısı (dayəsi) kimi nişan verir: 
"Ol qız öylə adam degildir ki, sana görünə, – dedi. – 
Amma mən Banıçiçəgin dadısıyam. Gəl indi səninlə 
ava çıxalım. Əyər sənin atın mənim atımı keçərsə, 
onun atını dəxi keçər. Həm səninlə ox atalım. Məni 
keçərsən, anı dəxi keçərsən və həm səninlə 
gürəşəlim, məni basarsan, anı dəxi basarsın”, – dedi" 
(1, 56). Banıçiçək dadı (dayə) yox, Banıçiçək 
olduğunu yalnız Beyrəyin yarışı udmasından sonra 
bildirir. Hətta Beyrək güləşdə Banıçiçəyin ən zəif 
yerindən – döşündən tutub sıxmaq hesabına qalib 
gəlsə də, Banıçiçək bunun üstünü vurmur. Banıçiçəyin 
Beyrəkdən bir igid kimi məmnun qalması qızıl üzüyün 
ortaya gəlməsinə, arada əhd-peymanın bağlanmasına 
Muxtar Kazımoğlu__________________________________  
 
 10 
imkan yaradır. 
Selcan xatunun Qanturalını sınağa çəkməsinə isə 
heç bir ehtiyac yoxdur. Çünki Qanturalı Selcan xatunun 
gözü qarşısında yetərincə qəhrəmanlıqlar nümayiş 
etdirib: üç vəhşi heyvanı öldürüb, kafir qoşunu ilə 
təkbaşına vuruşmaqdan çəkinməyib. Bəs onda Selcan 
xatunun: "Gəl bəri, söyləşəlim!" – deyib Qanturalını 
yarışa çağırması nə ilə bağlıdır? Bu suala cavab 
vermək üçün "Qanturalı" boyunun sonunu yadımıza 
salaq: Qanturalı gözəl bir çəməndə dərin yuxuya gedib. 
Selcan xatun silahlanıb, uca bir yerə çıxıb onun ke-
şiyini çəkir. Kafir qəfildən hücum edəndə qoşunun bir 
tərəfindən Qanturalı, o biri tərəfindən Selcan xatun 
həmlə edib qanlı döyüşə başlayırlar. Selcan xatun öz 
payına düşən kafir dəstəsinin axırına çıxıb "oda"ya 
qayıdanda Qanturalını orada tapmır. Bir dərənin içində 
toz-dumanın dərilib (yığılıb) dağıldığını görəndə 
Qanturalının hələ də döyüşməkdə olduğunu anlayır və 
özünü ora yetirir. Məlum olur ki, kafirlər Qanturalının 
atını oxla vurublar, özünü göz qapağının üstündən 
yaralayıblar. Üz-gözünü qan bürümüş Qanturalı kafiri 
qabağına qatıb qovur. Selcan xatun təzədən döyüşə 
atılır. Kafirə qarşı qılınc çalarkən başqasının köməyə 
gəlməsi ilə heç cür razılaşmaq istəməyən Qanturalı 
son döyüşdə ona yardımçı olanın öz "görklü"sü 
olduğunu bilib sakitləşir. Döyüş onların qələbəsi ilə 
başa çatır. Selcan xatun Qanturalını atın tərkinə alıb 
"oda"ya sarı yol başlayanda həmin məzəli əhvalat baş 
verir. Yəni Qanturalı Selcan xatunun Oğuzda 
_______________________________ Epos. Nəsr. Problemlər 
 
 11
öyünəcəyini, "Qanturalını atın tərkinə alıb gətirdim" 
deyib qürrələnəcəyini düşünür və onu öldürməklə 
hədələyir. Selcan xatun nə qədər dil tökürsə, "öyünər-
sə, ər öyünsün – aslandır, öyünməklik övrətlərə 
böhtandır" deyirsə, xeyri olmur – Qanturalı "yox, 
öldürsəm gərəkdir" deyib durur. Selcan xatunun səbri 
tükənir: "Mərə, qavat oğlu qavat! Mən aşağı qulpa 
yapışıram, sən yuxarı qulpa yapışırsan. Mərə, qavat 
oğlu, oxunlamı, qılıncınlamı? Gəl bəri, söyləşəlim" (1, 
85). Bəli, Selcan xatunun Qanturalını yarışa çağırması 
məcburiyyətdən irəli gəlir və yarış məzəli şəkildə 
başladığı kimi, məzəli şəkildə də bitir. Selcan xatun 
oxun dəmrənini (ucundakı dəmiri) çıxarır və 
Qanturalıya tərəf bir ox atır. Elə atır ki, qorxudan 
Qanturalının “başındakı bit ayağına enir". Dəmrənsiz 
oxun atılması ilə barışığın başlanması bir olur. Və 
Qanturalı sevgilisinin könlünü bu sözlərlə alır: 
Aslan uruğu, sultan qızı! 
Öldürməgə mən səni qıyarmıdım?! 
Öz canıma qıyam, mən sana qıymayam; 
Mən səni sınardım (1, 86). 
Qanturalının bu sözlərini misal çəkən K.Abdulla 
yazır: "Qəribə bəhanədir! Görəsən Qanturalı Selcan 
xatunu nə üçün sınamaq istəyir? Bir az əvvəl 
düşmənlə hünərli döyüşü Selcan xatunu bir daha heç 
zaman sınamamaq üçün kifayət deyildimi? Özü də 
yada salsaq ki, bu düşmən ordusu  onun öz atasının 
ordusu idi, o zaman Selcanın sədaqət və etibarı daha 
da qabarıq şəkildə canlanar. Doğrudan da, qəribə 
Muxtar Kazımoğlu__________________________________  
 
 12 
sınaqdır!" (4, 87). "Dədə Qorqud"  həsr olunan dəyərli 
elmi əsərinin bu yerində K.Abdulla mifin hüquqi və etik 
yasaqlarından danışır. Eposdakı yasaq nümunələrini 
məntiqə uyğun nümunələr kimi nəzərdən keçirən 
K.Abdulla Qanturalının Selcan xatunu sınamaq 
istəməsini "qəribə sınaq" adlandırmaqda tamamilə 
haqlıdır. Doğrudan da, bu sınaq məntiqə uyğun 
gəlməyən bir sınaqdır. Amma ozanın da başlıca 
məqsədi bir məntiqsiz əhvalat quraşdırmaq deyilmi? 
Axı bu cür əhvalat quraşdırmaq məzə çıxarmağın, az-
çox gülüş doğurmağın səciyyəvi bir formasıdır. Selcan 
xatunun sınamasına aid təhkiyədə rast gəldiyimiz və 
yuxarıda xatırlatdığımız bəzi cümlələr ("Mən aşağı 
qulpa yapışıram, sən yuxarı qulpa yapışırsan". 
"Başındakı bit ayağına endi") baməzə danışıq tərzinin 
açıq-aydın göstəricisidir. Bizə belə gəlir ki, Selcan 
xatunun məcburiyyət qarşısında qalıb Qanturalını 
yarışa çağırması başqa bir şeylə yox, hadisələrə duz-
məzə qatmaq, toy-düyünlə bitən boyun sonunda 
dinləyiciyə (oxucuya) daha xoş ovqat aşılamaq niyyəti 
ilə bağlıdır. Belə olmasaydı, kafirlə döyüşdə Selcan 
xatunun böyük şücaət göstərdiyini görən Qanturalı 
döyüşdən sonra  durub-durub Selcan xatunu ölümlə 
hədələməzdi. 
Boyların tutuşdurulmasından aydınlaşır ki, Beyrək 
– Banıçiçək yarışması ilə müqayisədə Qanturalı – 
Selcan xatun yarışması müəyyən qədər baməzə 
məzmun daşıyır, burada əhvalat yarıciddi-yarızarafat 
şəklində təqdim edilir. Belə müqayisəni boyların başqa 
_______________________________ Epos. Nəsr. Problemlər 
 
 13
məqamları arasında da aparmaq olar. Məsələn, belə 
bir məqam: Selcan xatunu almaq istəyən neçə-neçə 
igid vəhşi heyvanların əlində güdaza getdiyi kimi, 
Banıçiçəyi də "istəyən" neçə-neçə adam Dəli Qarcarın 
əlində güdaza gedir. Vəhşi heyvanları öldürməyə 
Qanturalı gedirsə, Dəli Qarcarla da haqq-hesab 
çürütməyə Beyrək özü getməli deyildimi? Xeyr, Beyrək 
getməli deyildi. Ona görə ki, burada söhbət elçiliyə 
getmək üstündədir. Dəli Qarcarın öldürdükləri, çox 
güman ki, Banıçiçəyə elçi gələnlərdir. Əgər belədirsə, 
onda Beyrək özü özünə elçilik edə bilməzdi və Dədə 
Qorqudun elçiliyə göndərilməsində təəccüblü bir şey 
yoxdur. Təəccüb doğuran məsələ Dəli Qarcar – Dədə 
Qorqud münasibəti, aydınlaşdırılmasına ehtiyac 
duyulan məsələ Dəli Qarcarın Dədə Qorqudla "nanə-
cib" rəftarıdır.  
Bu rəftarın açarı, bizcə, "ciddi" və gülməli 
qarşılamasındadır. "Bamsı Beyrək" boyunda bahadır 
və yalançı bahadır, adaxlı və yalançı adaxlı, ozan və 
yalançı ozan qarşılaşmasına uyğun olaraq, bir ağıllı 
ilə dəli qarşılaşması da var. Dədə Qorqud və Dəli 
Qarcar əhvalatı məhz ağıllı ilə dəli qarşılaşmasıdır. Bu 
qarşılaşmanın "Dədə Qorqud" eposu üçün nə qədər 
səciyyəvi olduğunu məşhur Əzrayıl və Dəli Domrul 
əhvalatından da görürük. Bəli, Dəli Domrulun alıcı quş 
götürüb göyərçin cildinə girmiş Əzrayılın dalınca düş-
məsi Dəli Qarcarın silahlanıb Dədə Qorqudun dalınca 
düşməsi ilə xeyli dərəcə oxşardır. Əzrayıl – Dəli 
Domrul əhvalatında da normalla "anormal" üz-üzə 
Muxtar Kazımoğlu__________________________________  
 
 14 
gəlir. Əzrayıl, əlbəttə, normal tərəfdir. Çünki o, ölüm 
mələyi kimi nə istədiyini, iş-gücünün nədən ibarət 
olduğunu yaxşı bilir. Dəli Domrulun isə “anormal” tərəf 
olduğunu xüsusi əsaslandırmağa ehtiyac yoxdur. 
Təkcə onu demək kifayətdir ki, Dəli Domrul Əzrayılı 
tanımır, Əzrayılın öz xoşuna yox, Allahın əmri ilə can 
aldığını bilmir. Belə olmasaydı, Dəli Domrul Əzrayılı 
tapıb ona qulaqburması verməkdə Allahdan kömək 
istəməzdi. Ölüm mələyini Allahın köməyi ilə 
cəzalandırmaq istəməsi Dəli Domrulun dünyadan 
bixəbərliyinə ən tutarlı misaldır. Dəli Domruldan fərqli 
olaraq, Dəli Qarcarı dünyadan bixəbər adam saymaq 
çətindir. Dəli Domrul Əzrayılı tanımadığı halda, Dəli 
Qarcar, Oğuzda yaşayan bir adam kimi, çox güman ki, 
Dədə Qorqudu tanıyır və onun bir övliya olduğunu çox 
yaxşı bilir. Amma bu, bilib-bilməməzlik fərqi Dəli 
Domrulla Dəli Qarcar arasındakı oxşarlığı qətiyyən 
aradan qaldıra bilmir. Dəli adını daşıyan bu qəhrə-
manların ən böyük oxşarlığı ipə-sapa yatmamaq, 
normadan kənar hərəkətlərə yol verməkdir. Dəli 
Domrulun ölüm mələyinə, Dəli Qarcarın isə Dədə 
Qorquda meydan oxuması məhz normadan kənara 
çıxmaqdır. Dədə Qorquda əl qaldırarkən onun 
müqəddəs adam olduğunu bilməsi Dəli Qarcarın 
normadan kənar addım atmasının dərəcəsini azaltmır, 
əksinə, daha da artırmış olur. Məsələnin məğzi elə bu 
nöqtədə ortaya çıxır və lazım gəlir ki, Oğuzda hamının 
müqəddəs bildiyi bir adama münasibətdə həddini 
aşmağın, məlum davranış normalarını pozmağın nəyə 
_______________________________ Epos. Nəsr. Problemlər 
 
 15
xidmət etdiyi, hansı bədii-mifoloji funksiya daşıdığı 
aydınlaşdırılsın. 
Dədə Qorqud – Dəli Qarcar əhvalatı eposda ağıllı 
və dəli münasibəti üzərində qurulan bir oyundur. Bu 
oyun yalnız Dəli Qarcarın "anormallıq" etməsi 
hesabına yox, həm də Dədə Qorqudun yaratdığı 
imkan və şərait hesabına baş tutur. Dədə Qorqud Dəli 
Qarcarın dəlilik etməsinə meydan verir və özünün 
kəraməti, aqilanə hərəkəti ilə həmin dəliliyin qarşısını 
alır. Həm Dəli Qarcarın dəliliyində, həm də Dədə 
Qorqudun bu dəlilikdən qorunmasında bir gülüş ahən-
ginin olması danılmazdır. Çünki Dəli Qarcarın davra-
nışı normadan kənar davranış olduğu kimi, Dədə 
Qorqudun da Dəli Qarcarın qabağına düşüb qaçması 
övliyaya "yaraşmayan" normadan kənar bir hərəkətdir. 
Normadan kənar hərəkət və davranışın isə az-çox 
gülüş doğurması tamamilə təbiidir. Dədə Qorqud Dəli 
Qarcarın normadan kənara çıxan və gülüş doğuran 
hərəkətlərinə rəvac verirsə, demək, bu barədə ciddi 
düşünmək, Dədə Qorqudun oyundaşlığına xüsusi 
diqqət yetirmək lazımdır. 
Əvvəl Dədə Qorqudun oyundaşlığına nəzər salaq, 
sonra isə bu oyundaşlıqdan doğan gülüşün Dədə 
Qorqudla əlaqəsinin hansı məna daşımasını 
aydınlaşdırmağa çalışaq. 
Folklorda, o cümlədən qəhrəmanlıq eposunda 
gücün bir göstəricisi vuran qoldursa, bir göstəricisi də 
ağıldır, kələkdir. “Dədə Qorqud” eposunda ağılın ən 
böyük təmsilçisi Qorqud Ata olduğuna görə yumoristik 
Muxtar Kazımoğlu__________________________________  
 
 16 
kələkbazlığı bu obrazda da axtarmalı oluruq. Məsələn, 
başlıq yerinə başqa şeylərlə bərabər, min birə də 
istəyib işi düyünə salmaq fikrində olan Dəli Qarcara 
kələk gəlmək Dədə Qorquddan ötrü asan bır işdir. 
Dədə Qorqud Dəli Qarcara soyunub ağıla girməyi və 
birələrin gözəgəlimlisini seçməyi məsləhət görür. 
Dəlisov və ağıllı süjetinin folklordakı məlum və məşhur 
ənənəsinə görə, dəlisov, ağıllının məsləhətinə sorğu-
sualsız qulaq asmalı və körpə uşağın belə atmadığı 
gülməli addımı atmalıdır. Dəli Qarcar da Dədə 
Qorqudun məsləhəti ilə həmin gülməli addımı atır – 
soyunub birə topasının içinə girir: «Dədə Qorqud... 
Dəli Qarcarı bir birəli yerə gətirdi. Dəli Qarcarı 
yalınçaq eylədi, ağıla qoydu. Birələr Dəli Qarcara 
üşdülər. Gördü bacarı bilməz, aydır: «Mədəd, Dədə! 
Kərəm eylə, Allah eşqinə! Qapıyı aç, çıqayın!» – 
dedi... Dədə qapıyı açdı. Dəli Qarcar çıqdı. Dədə 
gördü kim, Dəlinin canına keçmiş, başı qopusu olmuş, 
gövdəsi birədən görünməz. Yüzü-gözü bəlirməz. 
Dədənin ayağına düşdü: «Allah eşqinə, bəni qurtar!» 
– dedi. Dədə Qorqud: «Var, oğul, kəndini suya ur!» – 
dedi. Dəli Qarcar səgirdərək vardı, suya düşdü. 
Birədir, suya aqdı, getdi» (1,57). Göründüyü kimi, 
Dədə Qorqudun qurduğu kələklə Dəli Qarcarın birə 
dolu ağıla girməsi və oradan başılovlu çıxıb özünü 
suya vurması kifayət qədər gülməli əhvalatdır. Və bu 
gülməli əhvalatı quraşdırıb danışmağı ozan başqa 
əhvalatları danışmaq qədər əhəmiyyətli hesab edir. 
Belə olmasaydı, ozan hadisələrin lap başlanğıcında 
_______________________________ Epos. Nəsr. Problemlər 
 
 17
Dədə Qorqudun Dəli Qarcara qulaqburma 
verməsindən və elçilik məsələsini çox asanca öz yo-
luna qoymasından bəhs edib süjet xəttini tam başqa 
bir məzmunda qurardı. Məsələn, qarşılaşmanın ilk 
anındaca bir övliya kimi kəramət göstərib Dəli 
Qarcarın gözünün odunu almaq Dədə Qorquda çətin 
olmaz və o, Dəli Qarcarı müti qul kimi özünə çox 
asanca tabe edə bilərdi. Amma Dədə Qorqud bu 
addımı atmaq əvəzinə, Dəli Qarcarla, necə deyərlər, 
qovdu-qaçdı oyunu oynamağı qabaqcadan planlaş-
dırır: qaçmaq oyununun daha ləzzətli alınması üçün 
özü ilə bir at yox, iki at götürür. Bu atları ozanın 
tərəfindən Toğlu başlı, Keçi başlı adlandırması da, 
çox güman kı, təsadüfi deyil. Ozan atlara məzəli adlar 
verməklə, görünür, bu atların gülməli bir oyuna 
yardımçı olacaqlarına bəri başdan işarə edir. Qovdu-
qaçdı oyununun ən gərgin anı belə, növbəti məzəli 
sərgüzəştlərə təkan verir. “Ən gərgin an” dedikdə, 
təbii ki, Dəli Qarcarın Dədə Qorquda əl qaldırması və 
Dədə Qorqudun qarğışı ilə Dəli Qarcarın qolunun 
quruması epizodunu nəzərdə tuturuq. Bu qulaqburma 
epizodundan sonra da Dəli Qarcarın tərsliyi yerə 
qoymaması və əcaib-qəraib başlıqlar, o cümlədən 
birələr istəməsi yalnız Dəli Qarcarın dəlisovluğunu 
göstərmək üçün yox, həm də Dədə Qorqudun məzəli 
sərgüzəştə şərait yaratmasını göstərmək üçün 
lazımdır. Ozanın inamına görə, Dədə Qorqudun öyüd-
nəsihəti nə qədər vacibdirsə, Dədə Qorqudun məzəli 
sərgüzəştləri də bir o qədər vacib və əhəmiyyətlidir. 
Muxtar Kazımoğlu__________________________________  
 
 18 
Bu inamın təzahürüdür ki, eposda Qorqud Atanı yalnız 
müdrik ağsaqqal yox, həm də bir trikster şəklində 
görürük. 
Bəllidir ki, Dədə Qorqud heç bir boyda "Bamsı Bey-
rək" boyundakı kimi hadisələrin fəal iştirakçısı deyil. 
Fəal iştirakçı olduğu yeganə boyda Dədə Qorqudu bir 
trikster rolunda görürüksə, buna təsadüfi hal kimi 
baxmaq olmaz. Məsələ burasındadır ki, Dədə 
Qorqudun övliyalığı ilə trik-sterliyi arasında ziddiyyət 
yoxdur, əksinə, bu iki cəhət bir-birini tamamlayır və 
vahid aqil obrazını ortaya çıxarır. Aqil Qorqudun 
qüdrəti bir yandan onun ağsaqqallığında, övliyalılığında 
üzə çıxırsa, o biri yandan da onun triksterliyində üzə 
çıxır. 
Dədə Qorqud triksterliyinin, bütövlükdə Dədə 
Qorqud – Dəli Qarcar sərgüzəştinin hadisələr 
sırasında yerini müəyyənləşdirmək xüsusi maraq 
doğurur. Məsələyə bu baxımdan aydınlıq gətirmək 
məqsədilə Dədə Qorqud Dəli Qarcar qarşılaşmasının 
hansı əhvalatlardan sonra gəldiyinə diqqət yetirək: 
Beyrək "düyün qanlı olsun, xan qızı" deyib, altun 
üzüyü Banıçiçəyin barmağına taxır və əhd-peyman bu 
şəkildə bağlanır: "Ortamızda bu, nişan olsun, xan qızı! 
– dedi. Qız aydır: – Nola, xanım, baş üzərinə! – dedi" 
(1, 56). Deməli, Beyrəklə Banıçiçək arasındakı bu 
söhbət elçilik, toy-düyün söhbətidir. Banıçiçəklə 
aralarındakı bu əhd-peymana uyğun olaraq, Beyrək 
elçilik və toy-düyün tədbirlərinə başlayır. "Qanturalı" 
boyunda olduğu kimi, bu boyda da toydan əvvəl 
_______________________________ Epos. Nəsr. Problemlər 
 
 19
məzəli əhvalat (Dədə Qorqudun elçiliyi) baş verir. Bu 
əhvalat da Qanturalı – Selcan xatun yarışması kimi, 
əhvali-ruhiyyəni toyqabağı yüksəltmək üçündürmü? 
Xeyr, elə deyil. Ona görə ki, Beyrəyin toyu qan 
qaraldan, ürək parçalayan hadisə – Beyrəyin və otuz 
doqquz yoldaşının tutulub əsir aparılması nəticəsində 
yarımçıq qalır, şadlıq vay-şivənlə əvəz olunur. Bəs 
onda məlum kədərli hadisədən qabaq Dədə Qorqudun 
məzəli elçilik sərgüzəştini təqdim etmək nədən irəli 
gəlir? Bizcə, qəm-qüssəni sevinclə növbələşdirmək, 
dinləyicini (oxucunu) ifrat dərəcədə kədərləndirməmək 
istəyindən. Bu prinsip tək "Dədə Qorqud" yox, o biri 
dastanlarımız üçün də səciyyəvidir. Belə olmasaydı, 
ən qəmli dastanlarımızdan olan "Əsli-Kərəm"də 
"Milçəyin dastanı" kimi son dərəcə gülməli şeir birdən-
birə mətnə daxil edilməzdi. Sevinc-qəm növbələşməsi 
prinsipinə əsaslanıb belə hesab etmək olar ki, 
Beyrəyin dustaqlığından başlayıb davam edən gərgin 
əhvalatlar ərəfəsində Dədə Qorqud elçiliyinin 
yarızarafat-yarıciddi şəkildə təsvir edilməsi 
tamamamilə məqsədəuyğundur.  
"Ciddi" və gülməli paralelliyinin "Dədə Qorqud" 
eposunda təsadüfi hal olmayıb bir sistem yaratdığını, 
bir sistem şəklində ortaya çıxdığını iddia ediriksə, 
onda boyun baş qəhrəmanına xüsusi diqqət yetirmək 
zərurəti yaranır. Ona görə ki, sistem şəklində ortaya 
çıxan bir şeyin baş qəhrəmandan, baş qəhrəmanın 
strukturundan yan keçməsi mümkün deyil. Mümkün 
deyil ki, Banıçiçək və "dvoynik" məsələsi boyda əsaslı 
Muxtar Kazımoğlu__________________________________  
 
 20 
yer tutduğu halda, bu məsələ Beyrək obrazının 
təqdimatına öz təsirini göstərməmiş olsun. Beyrək ob-
razının təqdimatına (hansı şəkildə təqdim olunmasına) 
fikir verdikdə, həqiqətən, gümanımızda 
yanılmadığımız aydın olur. Aydın olur ki, Beyrək 
obrazında ikiləşmənin Banıçiçək obrazına aid 
nümunəsindən bir az fərqli nümunələri var. 
Nümunələrin biri Yalançı oğlu Yalancıq obrazı ilə bağ-
lıdır. Qısırca Yengə və Boğazca Fatma birlikdə – 
vahid obraz mənasında Banıçiçəyin "ikinci nüsxəsi" 
olub yalançı adaxlı funksiyası daşıdığı kimi, Yalançı 
oğlu Yalancıq da Beyrəyin "ikinci nüsxəsi" olub 
yalançı adaxlı funksiyası daşıyır. Qısırca Yengə, 
Boğazca Fatma Banıçiçəyə magik dayaqdırsa, 
Yalançı oğlu Yalancıq da əslində, dolayı şəkildə də 
olsa, Beyrəyə magik dayaqdır. Belə ki, Yalançı oğlu 
Yalancığın məğlub edilməsi ilə Beyrək yenidən dirilən 
bir qəhrəman mahiyyəti qazanır. Banıçiçəyin "ikinci 
nüsxə"ləri ilə Beyrəyin "ikinci nüsxəsi" arasında 
başlıca fərq ondadır ki, Qısırca Yengə və Boğazca 
Fatma komik məzmunlu yalançı adaxlı, Yalançı oğlu 
Yalancıq isə "ciddi" məzmunlu yalançı adaxlıdır. Yəni 
Banıçiçək – Qısırca Yengə, Boğazca Fatma 
qarşılaşması "ciddi" və gülməli paralelliyinə nümunə 
olduğu halda Beyrək – Yalançı oğlu Yalancıq qar-
şılaşması "ciddi" və gülməli paralelliyinə nümunə ola 
bilmir. Beyrək obrazı ilə bağlı "ciddi" və gülməli 
paralelliyinə Beyrək və dəli ozan qarşılaşmasında rast 
gəlirik. Kimdir dəli ozan? Beyrəyin özü. Məsələ 
_______________________________ Epos. Nəsr. Problemlər 
 
 21
burasındadır ki, Beyrək bir obraz kimi ikiləşir və bu 
baxımdan diqqəti xüsusi olaraq cəlb edir. K.Abdulla 
yazır: "Dastanda belə bir qəhrəman – ikiləşə bilən, 
daxili psixoloji yükə malik olan (sirri olan!) başqa bir 
surət yoxdur" (4, 202). K. Abdulla Beyrəyin ikiləş-
məsini mifdən çox yazıya, yazı mədəniyyətinə aid bir 
amil kimi qiymətləndirir: "Beyrək yeni qəhrəman kimi 
ilk növbədə Yazının qələbəsidir. Məhz Yazı Beyrəyə 
öz içinə gedən yolu göstərib və məhz Yazı 
mədəniyyətinin gücü ilə Beyrək özünəməxsusluq kəsb 
edib, mənən zənginləşib, situasiyanın dəmir 
məngənəsindən çıxıb, özü öz hərəkəti ilə bütün Mif 
çərçivələrini, Mif hədəflərini vurub dağıdıb" (4, 191). 
Göründüyü kimi, K.Abdulla ikiləşməni yazılı ədəbiy-
yatda psixoloji obrazlara məxsus bir cəhət kimi 
götürür və bu cəhəti müəyyən qədər özündə ehtiva 
etməsinə görə Beyrəyi "Dədə Qorqud" eposundakı 
digər epik qəhrəmanlardan fərqləndirir. K.Abdullanın 
sözünə qüvvət verib qeyd edirik ki, məsələni daha 
geniş müstəvidə araşdırsaq, obrazın ikiləşməsinin 
ibtidai formalarını mifdə də tapa bilərik. Qəhrəmanın 
libas dəyişib yeni bir adla ortaya çıxması ikiləşmənin 
köklərini və ibtidai formalarından biridir və bu forma-
dan "Bamsı Beyrək" boyunda da istifadə olunur. 
Bamsı Beyrək boyda hərfi mənada dondan-dona 
girməmişdən xeyli qabaq məcazi mənada dondan-
dona girir. Beyrək atasının Rum elinə göndərdiyi 
bəzirganları kafir əlindən qurtarır, amma özünün kim 
olduğunu onlara qətiyyən bildirmir. Bəzirganları kafir 
Muxtar Kazımoğlu__________________________________  
 
 22 
əlindən qurtarması barədə atasına da bir kəlmə 
danışmayan Beyrək nəticədə hiyləgərcəsinə 
bəzirganlar və atası Baybörə üçün gözlənilməz olan 
bir səhnə qurur. "Nagahi bazirganlar gəldilər. Baş 
endirib, salam verdilər. Gördülər kim, ol yigit kim baş 
kəsibdir, qan dökübdür, Baybörə bəgin sağında 
oturar. Bazirganlar yüridilər, yigidin əlin öpdilər. Bunlar 
böylə edicək Baybörə bəgin acığı tutdu. Bazirganlara 
aydır: "Mərə, qavat oğlu qavatlar! Ata dururkən oğul 
əlinmi öpərlər?" Ayıtdılar: "İmdi incimə, xanım, əvvəl 
anın əlin opdügümüzə. Əgər sənin oğlun olmasaydı, 
bizim malımız Gürcüstanda getmişdi, həpimiz tutsaq 
olmuşdu", – dedilər. Baybörə bəy aydır: "Mərə, bənim 
oğlum başmı kəsdi, qanmı dökdi?" "Bəli, baş kəsdi, 
qan dökdi, dam axtardı!" – dedilər. "Mərə, bu oğlan ad 
qoyasınca varmıdır?" – dedi. "Bəli, sultanım, artıqdır!" 
– dedilər" (1, 55). Dinləyici (oxucu) bu səhnəyə qədər 
Bamsı Beyrəyin necə bir igid olmasından artıq 
xəbərdardır. Bu səhnə Bamsı Beyrəyin iti ağıl yiyəsi 
olduğunu, oyun qurmağı bacardığını dinləyiciyə 
(oxucuya) çatdırmaq üçündür. Bu cəhət Beyrəklə 
bağlı sonrakı epizodlar (məsələn, dustaqxana 
epizodu) üçün də səciyyəvidir. Beyrək dustaqxanadan 
məhz ağıl işlətməklə xilas ola bilir. Bu məqamda ağıl 
işlətmək Beyrəyə onu sevən kafir qızını inandırmaq 
üçün gərək olur. Beyrək and içib kafir qızını inandırır 
ki, gedib sağ-salamat öz el-obasına çıxsa, qayıdıb 
onu "halallığa alacaq". Kafir qızı Beyrəyin sözünə 
inanır və onu dustaqlıqdan qurtarır. Amma Beyrək, 
_______________________________ Epos. Nəsr. Problemlər 
 
 23
bildiyimiz kimi, verdiyi sözə əməl etmir. Beyrəyi 
müəyyən qədər yazılı mədəniyyətlə bağlı obraz sayan 
K.Abdulla bəzi başqa cəhətlərlə yanaşı, kafir qızına 
verilən sözə əməl etməmək cəhətini də Beyrəyin 
mifdəki “epik qurğulara üsyanı" kimi qiymətləndirir (4, 
212). Doğrudan da, Beyrəyin öz vədinə xilaf çıxması 
təəccüb doğurur və bu xilaf çıxmanın səbəbi barədə 
düşünməli olursan. Düşünürsən ki, verilmiş vədə xilaf 
çıxmaqda başlıca səbəb, yəqin ki, Banıçiçəyə 
adaxlanmaqdır. Digər oğuz igidləri kimi iki-üç yox, 
yalnız bir “halal” seçməli olan Beyrək Banıçiçəyi 
özünə halal seçirsə, onda başqa bir qıza üz tutmaq, 
sadəcə, mümkün deyil. Başqa bir qıza üz tutmaq bu 
məqamda daha böyük qəbahətə yol vermək olardı. 
“Halal” seçmək bir yana, bəs sonradan kafir qızına 
xoş sözlər çatdırmaq, hansısa şəkildə onun könlünü 
almaq olmazdımı? Yəqin ki, olardı. Amma Beyrək bu 
və buna bənzər bir addım atmırsa, arada vəd-zad 
olmamış kimi kafir qızı ilə qətiyyən maraqlanmırsa, 
onda, doğurdan da, epos qəhrəmanının davranışına 
zidd olan bir vəziyyətlə üzləşirik. Vəziyyəti götür-qoy 
edib Beyrək obrazındakı özünəməxsusluq üzərində 
dayanmalı oluruq. Özünəməxsusluq başqa cəhətlərlə 
bərabər, həm də ondadır ki, Beyrək obrazına 
müəyyən qədər trikster obrazının əlamətləri 
hopdurulub. Dədə Qorqud kimi bir övliyanın trikster 
cizgiləri ilə təqdim edildiyi bir boyda Beyrəyin 
triksterliyi təəccüb doğurmamalıdır. Nəzərə alınmalıdır 
ki, bahadır üçün norma, "olar-olmaz" çərçivəsi 
Muxtar Kazımoğlu__________________________________  
 
 24 
əsasdırsa, trikster üçün normasızlıq, çərçivəsizlik 
əsasdır. Əlbəttə, biz Beyrəyi heç də büsbütün 
normasız, çərçivəsiz qəhrəman adlandırmaq fikrində 
deyilik. O fikirdəyik ki, Beyrək obrazında 
normasızlığın, çərçivəsizliyin triksterlikdən gəlmə 
elementi var və bu element özünü müəyyən qədər 
kafir qızına münasibətdə də göstərmiş olur.  
Sözün həm həqiqi, həm də məcazi mənasında 
dondan-dona girmək  “Bamsı Beyrək” boyunda 
triksterliyin başlıca göstəricisinə çevrilir. Boyun 
sonunda Beyrəyin hər iki mənada dondan-dona 
girməsinin yarıciddi-yarıgülməli mənzərəsi ilə tanış 
oluruq. Bu mənzərə on altı illik əsirlikdən sonra öz el-
obasına qayıdan Beyrəyin yalançı ozan libası geyməsi 
mənzərəsidir. Niyə məhz yalançı ozan? Əsirlikdə 
olarkən Beyrək qopuz çalıb-oxumaq məharəti 
nümayiş etdirirsə, onu əsl ozan adlandırmaq doğru 
olmazmı? Xeyr, Beyrəyi bu yerdə yalançı ozan 
adlandırmaq daha doğru olar. Məsələ burasındadır ki, 
Beyrək Oğuz elinə çatan kimi atını verib bir ozandan 
qopuz alır və bir növ həmin ozanın "ikinci nüsxə"si 
mahiyyəti qazanır. Qısırca Yengə, Boğazca Fatma 
(bu, məzəli ad sahibləri) Banıçiçəyin parodiyası 
olduğu kimi, Beyrək də "dəli ozan" adı altında əsl 
ozanın parodiyasına çevrilir. Bu parodiyanın, bu 
oyunçıxarmağın qabaqcadan nəzərdə tutulmuş 
müddəti var. Müddət başa çatandan sonra Beyrək 
baha qiymətə atı ozandan geri alıb, qopuzu təzədən 
ona qaytarmalıdır. Oyun müddətində Beyrəyin başlıca 
_______________________________ Epos. Nəsr. Problemlər 
 
 25
qayğısı özünü nişan verməmək, dəli ozan olduğuna 
hamını inandırmaqdır. Bacılarla görüş bu baxımdan 
səciyyəvi səhnədir. Bulaq başında kiçik bacısı ilə 
qarşılaşan və bacısının "qardaş" deyib ağladığını 
görən Beyrəyin özünü gizlətməsi çox çətin olur. Bey-
rək bacısının halına tab gətirməyib bıldır-bıldır göz 
yaşı tökür. Amma tez də özünü ələ alır və yad bir 
adam kimi şahbaz atların, qatar-qatar dəvələrin, ağca 
qoyunların, qaralı-göylü otaqların kimə məxsus oldu-
ğunu soruşur. Bu sorğu-sualla Beyrək bir yandan 
özünün yad adam olduğuna bacısını inandırmaq 
istəyirsə, o biri yandan da adının doğma ocaqda 
məhəbbətlə çəkilməsinə bir daha əmin olmaq istəyir. 
Sorğu-sual müqabilində bacısı məhz Beyrəyin 
ürəyindən keçən cavabı verir: 
Çalma, ozan, ayıtma, ozan! 
... Tavla-tavla şahbaz atlarını sorar olsan, 
Ağam Beyrəgin binədiydi; 
Ağam Beyrək gedəli binərim yoq. 
Qatar-qatar dəvələri sorar olsan, 
Ağam Beyrəgin yüklədiydi, 
Ağam Beyrək gedəli yüklədim yoq (1, 61). 
Beyrək kiçik bacısından ayrılıb böyük bacılarının 
yanına gedir və onlardan yemək istəyir: 
Üç gündür yoldan gəldim, doyurun məni, 
Üç günə varmasın, Allah sevindirsin sizi! (1, 
61). 
"Qaralı-göylü oturan" dərdli bacılarına Beyrəyin 
"üç günə varmasın, Allah sevindirsin sizi" deməsi artıq 
Muxtar Kazımoğlu__________________________________  
 
 26 
dəli ozan "rol"undan az-çox uzaqlaşmaq, özünü 
müəyyən qədər büruzə verməkdir. Bu, qaftan 
məsələsində daha çox hiss olunmağa başlayır. 
Bacılarından paltar istəyən və bunun müqabilində 
özünün on altı il əvvəlki qaftanını əyninə geyəsi olan 
Beyrək öz kimliyi barədə bacılarında şübhə yaradır. 
Bacılarından biri deyir: 
Qara qıyma gözlərin çöngəlməsəydi, 
"Ağam Beyrək" deyərdim, ozan, sana! 
Yüzünü qara saç örtməsəydi, 
"Ağam Beyrək" deyərdim, ozan, sana! (1, 62). 
Paltar kimliyin mühüm göstəricisi olduğuna görə 
Beyrək öz qaftanını əynindən çıxarmalı, qətiyyən 
tanınmasın deyə təzədən dəli ozan dilində danışıb, 
dəli ozan addımı atmalı olur: "Beyrək aydır: 
"Gördünmü, qızlar bu qaftanla məni tanıdılar. Qalın 
Oğuz bəgləri dəxi tanırlar", – dedi ... Qaftanı sıyırdı, 
götürdü, qızların üstünə atı verdi: "Nə siz olun, nə 
Beyrək qalsın. Bir əski qaftan verdiniz, bənim başım-
beynim aldınız", – deyib vardı. Bir əski dəvə çuvalı 
buldu, dəldi, boynuna keçirdi. Kəndüyi dəliligə bıraqdı, 
sürdü, dügünə gəldi" (1, 62). Çuvalın ortasını deşib 
boynuna keçirməklə Beyrək dəli donuna bürünməli 
olur. Əyində əcaib paltar, əldə qopuz. Bu, hələ dəli 
ozan donuna girməyə bəs eləmir. Dəli ozan donuna 
tam girməkdən ötrü Beyrək toyda zırrama adam 
hərəkətlərinə əl atası olur. Bu hərəkətlər təzəbəyi 
qarğımaqdan başlayır. Yarışda ox atan igidlərin hər 
birinə "əlin var olsun" deyib alqış edən Beyrək 
_______________________________ Epos. Nəsr. Problemlər 
 
 27
təzəbəyi –Yalançı oğlu Yalancığı "əlin qurusun, 
parmaqların çürüsün, hey, donuz oğlu donuz" sözləri 
ilə yamanlayır.  Söyüb-yamanlamağın qabağında 
Beyrəyə əl qaldırılmaması məhz bununla bağlıdır ki, 
o, özünü ozan kimi təqdim edə bilir. Əlində müqəddəs 
qopuz tutan bir adama əl qaldırmağın mümkün 
olmadığını bildiyinə görə Yalançı oğlu Yalancıq dəli 
ozanı ox atma yarışına qoşub sındırmaq-susdurmaq 
istəyir. Yalançı oğlu Yalancıq tanımasa da, biz dəli 
ozanı tanıyırıq. Bilirik ki, onun oxu hədəfdən yayınan 
deyil və onu bu yarışda susdurmaq baş tutan iş deyil. 
Dəli ozan nəinki susmur, hətta oxu düz hədəfə 
yönəltməklə toxunulmazlığını daha da artırır. Dəli 
ozanı bir igid timsalında görən Qazan xan ona ürəyi 
istədiyini etmək ixtiyarı verir. Qazan xan dəli ozana 
külli-ixtiyari oxatma yarışlarındakı məharətinə görə 
verirsə, bu, o deməkdir ki, həqiqəti açıb söyləməyin, 
özünü nişan verməyin əlverişli məqamı yaranır. Amma 
Beyrək hələ ki kimliyini bildirmək istəmir. Beyrək hələ 
ki özünü gizlətmək, "Oğuzda mənim dostum, 
düşmənim kimdir?" sualına cavab tapmaq istəyir. 
İkiləşən, həqiqi Beyrək və yalançı Beyrək tərəflərinə 
ayrılan qəhrəmanımız Banıçiçəklə görüşmək 
ərəfəsində dəli ozan hoqqalarının sayını bir az da 
artırmalı olur: yemək dolu qazanları vurub böyrü üstə 
yerə yıxır; bişirilmiş əti götürüb ora-bura atır; 
zurnaçıları, nağaraçıları toydan qovur; kimini döyür, 
kiminin başını yarır. Dəli ozan oyunu qızlar-gəlinlər 
oturan otaqda da davam edir. Beyrəyin Boğazca 
Muxtar Kazımoğlu__________________________________  
 
 28 
Fatma və Qısırca Yengə ilə məzələnməsi məhz dəli 
ozan oyununun bir təzahürüdür. Beyrəyin Banıçiçəklə 
söhbəti də dəli ozana məxsus bir ahəng üstündə 
başlayır: 
Mən bu yerdən gedəli dəli olmışsan, 
Dəlim ağca qarlar yağmış, dizə yetmiş. 
Xan qızının evində qul-xəlaiq dükənmiş... 
Məşrəbə almış, suya varmış – 
Biləglərindən on parmağın sovuq almış. 
Qızıl altun gətirin, 
Xan qızına dırnaq yonun. 
Eyiblücə, xan qızı, ərə varmaq eyib olar (1, 
64). 
Banıçiçəklə söhbətə Beyrəyin bu cür 
başlamasının səbəbi aydındır. Banıçiçək qırmızı 
qaftanı geyib ozanın təklifi ilə oynamaq istəyəndə 
əllərini qaftanın uzun qolları içində gizlədir ki, 
barmağındakı üzük görünməsin. Üzük on altı il əvvəl 
Beyrəyin verdiyi üzükdür. Banıçiçək Beyrək verən 
üzüyü niyə gizlədir? Bu suala cavab vermək üçün 
gərək Qısırca Yengə, Boğazca Fatma məsələsinə 
yenidən qayıdaq və bir məsələni bir daha 
dəqiqləşdirək: Banıçiçək özünü niyə gizlədir və niyə 
adaxlı qız adı ilə Qısırca Yengə və Boğazca Fatmanı 
qabağa verir? Bu məsələnin kökündə duran real amil 
odur ki, Banıçiçək Yalançı oğlu Yalancığa ərə ve-
rilməkdən narazıdır və həmin səbəbdən dəli ozanın 
"adaxlı qız durub oynasın" təklifini könülsüzcəsinə 
qarşılayır. Məsələnin kökündə duran mifoloji amil isə 
_______________________________ Epos. Nəsr. Problemlər 
 
 29
odur ki, Banıçiçəyin Beyrəklə qovuşacağını nəzərə 
alan dastançı bu qovuşmaq ərəfəsində Banıçiçəyi 
yenidən diriltmək-dirçəltmək istəyir. Bu cür mifoloji 
diriltmək-dirçəltməkdə, artıq qeyd etdiyimiz kimi, 
Qısırca Yengə və Boğazca Fatma magik təsir 
göstərmə funksiyası daşıyırlar. İstər real, istərsə də 
mifoloji zəmində Banıçiçəyin ikiləşməsi gözlənilən bir 
vəziyyətdir. Bu ikiləşmə də Beyrəyin ikiləşməsi kimidir, 
yəni əsl Banıçiçək və yalançı Banıçiçək tərəflərini 
ehtiva edir. Maraqlıdır ki, bir tərəfdən o biri tərəfə, əsl 
Banıçiçəkdən yalançı Banıçiçəyə keçmək, Beyrəkdə 
olduğu kimi, əsasən, libas üstündə qurulur. Qırmızı 
qaftanı Boğazca Fatmaya geydirən Banıçiçək özünü 
gizlədir və Boğazca Fatmanı məhz yalançı Banıçiçək 
kimi irəli verir. Qırmızı qaftanı özü geyəndə belə 
Banıçiçək müəyyən qədər yalançı Banıçiçək olaraq 
qalır. Əsl Banıçiçəyin özünü büruzə verməsi yalnız 
Beyrək verən üzüyün barmaqda görünməsi ilə 
mümkün olur. Üzüyün barmaqda görünməsi ilə Beyrək 
də dəli ozan oyununu bir qırağa qoyur, Banıçiçəklə on 
altı il əvvəlki ilk görüşlərini yerli-yataqlı xatırladıb, axır 
ki, özünü nişan verir.  
Beyrəklə Banıçiçək uzun ayrılıq və çətinlikdən 
sonra bir-birilərinə məhz yenidən dirilən-dirçələn 
istəklilər kimi qovuşurlar və boy belə sona çatır. 
Haqqında danışdığımız "ciddi" və gülməli paralelliyi, 
gülüşün kult səviyyəsinə qaldırılması və magik təsir 
vasitəsi kimi təqdim olunması, qəhrəmanın ikiləşib əsl 
qəhrəman və yalançı qəhrəman tərəflərini özündə 
Muxtar Kazımoğlu__________________________________  
 
 30 
birləşdirməsi həmin nikbin sonluğa gətirib çıxaran 
mifoloji-poetik amillərdir. 
 
QAYNAQLAR 
 
1. Kitabi Dədə Qorqud ensiklopediyası. 2 cilddə, I 
cild. Bakı, Yeni Nəşrlər Evi, 2000 
2. Dava yorğan davasıymış. Molla Nəsrəddin 
lətifələri. Tərtib edəni Bəhlul Abdulla. Bakı, "Yazıçı" 
nəşriyyatı, 1996 
3. Orhan Şaik Gökyay. Dedem Korkudun kitabı. 
İstanbul, Milli Eğitim Basımevi, 2000 
4. Kamal Abdulla. Mifdən yazıya və ya gizli Dədə 
Qorqud. Bakı, Mütərcim, 2009 
5. İmre Adorjan. "Dədə Qorqud Kitabı"nın Macarıs-
tandakı keçmişi və önəmi. "Dədə Qorqud" elmi - ədəbi 
toplusu, Bakı, 2007, I say, səh. 50-63. 
 
 
_______________________________ Epos. Nəsr. Problemlər 
 
 31
MƏNFİ ƏVƏZEDİCİ 
 
Folklorda qəhrəmanın müsbət əvəzedicisi kimi, 
mənfi əvəzedicisi də mənşəcə əkizlər mifinə gedib 
çıxır. Mifoloji təsəvvürə görə, əkizlər arasında qarşılıqlı 
rəğbət və məhəbbət olduğu kimi, rəqabət və ədavət də 
ola bilər. Əkizlər arasında rəqabət ana bətnindəcə 
başlayır. Onlar doğuluş anında kimin birinci olması, 
başqa sözlə, kimin yaşca böyük olması üstündə mü-
bahisə edirlər (4, 174). Bir-birinə rəqib olan əkizlər ayrı-
ayrılıqda xeyirin və şərin təmsilçisinə çevrilirlər. Bunu 
nəzərə alıb tədqiqatçıların bir çoxu əkizlər mifini dualist 
dünyagörüşlə əlaqələndirirlər. Dual təşkilatı ictimai 
quruluşun ən ilkin formalarından biri sayan A.M.Zo-
lotaryov mif və nağıllarda rəqib qardaşlarla bağlı çox-
saylı süjetləri məhz həmin təşkilatla əlaqələndirir. 
A.M.Zolotaryovun fikirlərinə əsaslanan E.D.Tursunov 
qədim türk dünyagörüşündə, cəmiyyətində və 
folklorunda dualizmin qabarıq ifadəsini görür. Qədim 
türk cəmiyyətinin iki tirəyə bölünməsini səciyyəvi bir hal 
hesab edən E.D.Tursunov özündən əvvəlki tədqiqatçı-
lara, o cümlədən H.Qumilyov, L.P.Potapov, 
Ç.Vəlixanov, M.İnanc kimi araşdırıcıların mülahizə-
lərinə əsaslanıb qədim türklərin Qərb və Şərq 
xaqanlığına; altayların qara nayman və göy nayman; 
teleutların ağ tumat və qara tumat; şorların qara şor və 
sarı şor; noqayların ağ noqay və qara noqay; qazax-
ların, Türkiyə və Azərbaycan türklərinin ağqoyunlu və 
qaraqoyunlu tirələrinə bölünməsini dual dünyagörüşün 
Muxtar Kazımoğlu__________________________________  
 
 32 
əlamətləri kimi diqqətə çatdırır (6, 19-20). 
E.D.Tursunov siniflərin meydana gəldiyi ilkin dövrlərdə 
ikili sistemlə yanaşı, üçlü sistemin də mövcud olduğunu 
yaddan çıxarmır və qədim hunların xuan, lan və süybi 
sülalələrinə bölünməsini; qazaxlarda torpaqların 
tayfalar arasında böyük, orta və kiçik qollar üzrə pay-
lanmasını məhz üçlü sistemə misal çəkir (6, 32). 
Folklorda iki qardaş süjetləri ilə bərabər, üç qardaş sü-
jetlərinin də geniş yer tutması onu göstərir ki, həmin 
süjetlər yalnız ikili sistemin yox, həm də üçlü sistemin 
əlamətlərini əks etdirir. Yeri gəlmişkən qeyd edək ki, 
əkizlərin iki, üç, otuz və s. sayda olması mifologiyada 
qeydə alınan faktlardandır. Odur ki, əkizlər mifinin folk-
lordakı əlamətləri araşdırılarkən müxtəlif sayda (iki, üç, 
yeddi və s. miqdarda) qardaş və bacıdan bəhs edilməsi 
təbii sayılmalıdır. Qardaş və bacıların sayca neçə 
olmasından asılı olmayaraq, indiki halda bizi 
maraqlandıran əsas məsələ onlar arasında ziddiyyət-
lərin olması, qardaşların bir-birinə rəqib kimi 
baxmalarıdır. 
Əkiz qardaşların əks qütblərdə dayanması motivi 
bizim folklorun bəzi nümunələrində öz ifadəsini tapıb. 
Qubadlı bölgəsindən toplanan “Ekiz qardaşlar” nağılı 
bu baxımdan səciyyəvidir. Nağıl bir şahzadə ilə bir 
naxırçının sərgüzəştlərindən bəhs edir. Nağılda 
şahzadənin naxırçı ilə əkiz qardaş olmasından söhbət 
açılmasa da, naxırçının dediyi bu sözlər nağıl söylə-
yicisinin toxunmadığı nöqtələrə aydınlıq gətirir: 
“Padşah sağ olsun, sən də, mən də bir toxumnan 
_______________________________ Epos. Nəsr. Problemlər 
 
 33
əmələ gəlmişik” (1, 291). Naxırçının sözlərindən bəlii 
olur ki, bir-birlərindən ayrı düşsələr də, şahzadə ilə 
naxırçı əkiz qardaşdırlar. Əkiz olduqlarından 
qardaşların hər ikisinin qeyri-adiliyi var. Bu qeyri-adilik 
son dərəcə ağıllı olmaqdan, ən çətin suala cavab tapa 
bilməkdən ibarətdir. Görücülük xüsusiyyəti olan 
qardaşlar inəyin qarnındakı balanın erkək, yoxsa dişi 
olduğunu, balanın hansı rəngdə olduğunu, qaşqa 
olub-olmadığını qabaqcadan söyləyə bilirlər. Qardaşı-
nın yüksək ağıl sahibi olduğunu görən şahzadə 
padşahlıq taxtına çıxandan sonra onu (əkiz qardaşını) 
özünə vəzir götürmək istəyir. Amma şahzadə bu 
istəyinə çata bilmir, çünki qardaşı başına qoyun dərisi 
keçirib, keçəl qız cildinə girib ondan gizlənir. 
Naxırçının qəti fikri budur ki, əkiz qardaşların yolları, 
qismət və taleləri başqa-başqadır, onlar bir yerdə ola 
bilməzlər. Maraqlıdır ki, kontaminasiya yolu ilə nağıla 
daxil edilən süjetdə də son dərəcə mehriban dolanan 
iki qardaşın axırda bir-birinə düşmən kəsilməsindən 
söhbət açılır. Naxırçı bu əhvalatı danışmaqla 
qardaşların axıracan bir yerdə mehribancasına 
davranacağının qeyri-mümkünlüyünü sübuta yetirmək 
istəyir. Naxırçı qardaş şahzadə qardaşına yekun 
olaraq deyir: “Allah-tala taleh yazanda saa bir ağ qoş 
göndərib, buynuzdu, kərə quyruxlu qoşdu. Maa da bir 
qara qoş göndərib, buynuzsuz, quyruxsuz qoşdu. Ona 
göra ki, buynuzunnan quyruğunu qatdayıb qoparıb. 
İndi mən saa vəzir olammərəm, talehimiz ayrı cürə 
yazılıb” (1, 291-292). Naxırçının bu sözləri əkizlərin 
Muxtar Kazımoğlu__________________________________  
 
 34 
əks qütblərdə dayanmasından xəbər verir. Əkizlərdən 
biri ağ qoçu, digəri qara qoçu təmsil edirsə, bu, o de-
məkdir ki, nağılda əkizlik dualizm dünyagörüşü ilə 
əlaqələndirilir. 
Nümunə gətirdiyimiz “Ekiz qardaşlar” nağılı 
əkizlərin, həmçinin əkiz olmayan qardaşların bir-birinə 
qarşı durması amilini diqqət mərkəzinə çəkməyi 
zərurətə çevirir. Ehtiyac yaranır ki, qardaşların bir-
birinə qarşı durmasının mifoloji kökləri araşdırılsın. Bu 
istiqamətdə araşdırma isə Ülgen və Erlik münasibət-
lərini yada salır. 
Türk xalqlarının ortaq mifoloji obrazlarından olan 
Ülgen xeyiri, Erlik şəri; Ülgen göyüzünü, Erlik yeraltı 
dünyanı təmsil edən fövqəltəbii qüvvədir. Bu iki 
qardaşdan birincisi – Ülgen “ağ”, “parlaq” kimi 
təyinlərlə tanınırsa, ikincisi – Erlik ən çox “qara” təyini 
ilə tanınır. Ülgen dünyanın ən uca dağında, qızıl sa-
rayda, qızıl taxt-tacda oturduğu halda, Erlik yerin 
altında, qara palçıqdan, yaxud qara dəmirdən 
hörülmüş bir sarayda oturur. Ülgen demiurqdur, o, 
insanlara kömək edir. İnama görə, insanlara odu bəxş 
edən Ülgendir. Gecələr yer altından çıxıb, qara-keçəl 
öküzdə gəzən Erlik isə yer üzünün ən gözəl 
qadınlarını və kişilərini öldürür, onları özünün 
qulluqçusuna çevirir. Erlik ölənlərin ruhunu özünə tabe 
etdirir və onları yer üzünə göndərir ki, şər işlər 
törətsinlər (4, 546-547; 667-668). 
Əkiz qardaşlar arasında rəqabətin ümumtürk 
folklorundakı səciyyəvi nümunələrindən birini yakut 
_______________________________ Epos. Nəsr. Problemlər 
 
 35
“Elleyada”sında görürük. Mədəni qəhrəman (Elley) 
barədə əfsanə və rəvayətlərdən ibarət olan 
“Elleyada”da Elleylə Omoqoy arasında qarşılıqlı əlaqə 
və münaqişə diqqət mərkəzindədir. Düşmən təzyiqi 
nəticəsində ata yurdlarından didərgin düşən və 
cənubdan şimala doğru köç etmək məcburiyyəti qar-
şısında qalan bu soydaşlar yeni yurdda birincilik 
qovğası aparası olurlar və bu qovğa yakut rəvayət-
lərində geniş əksini tapır. A.P.Okladnikovun sözləri ilə 
desək “Elley və Omoqoy barədə rəvayətlərin əsasında 
ilahi mənşəli əkiz-qəhrəmanlardan bəhs edən qədim 
beynəlxalq süjet durur” (5, 6). 
Qardaşların rəqabətindən bəhs edən nümunələrə 
Azərbaycan folklorundan da xeyli misal çəkmək olar. 
Azərbaycan əfsanələrinin birində əkin-biçinlə 
məşğul olan iki qardaşdan söhbət açılır. Qardaşlardan 
biri: “Acmışam, gəl çörəh yeyəh”, – deyir. O biri 
qardaş: “Namaz qılax, sora yeyəh”, – deyəndə birinci 
qardaş acıqlanıb “qardaşını vırır yabıya, qaldırır 
göyə”. Əfsanəyə görə, göydəki ay yaba ilə göyə 
qaldırılan qardaşdır, ayın üzündəki ləkə yabanın 
yeridir (1, 30). Bu əfsanə iki cəhətdən “Dədə Qorqud” 
boyları ilə səsləşir. Birinci cəhət budur ki, əfsanədə 
“Dədə Qorqud” boylarında olduğu kimi, qədim türk 
dünyagörüşü İslam dünyagörüşü ilə toqquşur. “Dədə 
Qorqud” eposunun “Dəli Domrul” boyunda Dəli 
Domrul ölüm mələyini – Əzrayılı tanımadığı kimi, 
nümunə gətirdiyimiz əfsanənin də qəhrəmanlarından 
biri şəriətin mühüm bir şərti olan namazı qəbul etmək 
Muxtar Kazımoğlu__________________________________  
 
 36 
istəmir. Əfsanəni «Dədə Qorqud» boylarına 
yaxınlaşdıran ikinci cəhət doğma adamlar arasında 
münaqişənin olmasıdır. İki qardaş arasında 
münaqişənin ölüm-dirimlə nəticələnən formasına 
«Dədə Qorqud» eposunda da rast gəlirik. 
Əkizlər mifi folklorda, təbii ki, dəyişilmiş şəkildə 
özünü göstərir. Dəyişikliyin mühüm əlamətlərindən biri 
əkiz olmayan qardaşlarla bağlı obrazlara folklorda 
daha çox təsadüf edilməsidir. Belə obrazlar “Dədə 
Qorqud” eposu üçün də səciyyəvidir. 
“Dədə Qorqud” eposundakı “Basatın Təpəgözü 
öldürdüyü boy”u nəzərdən keçirək. Yadımıza salaq ki, 
həmin boyda qardaş məsələsi diqqət mərkəzindədir. 
Boyun əsas münaqişəsi olan Oğuz eli – Təpəgöz 
toqquşmasının həlledici döyüşü (Basatın Təpəgözlə 
vuruşması) öz başlanğıcını Basatın böyük qardaşı 
Qıyan Səlcuğun ölümündün götürür. Qıyan Səlcuğun 
Təpəgöz əlində həlak olması Basatın qəlbini intiqam 
hissi ilə doldurur və Basat ağlasığmaz bir addım atır – 
Təpəgözlə təkbətək döyüşə qərar verir. Amma bu 
döyüşün qardaş münaqişəsinə bir dəxli varmı? Bizcə, 
var. Məsələ burasındadır ki, Basat aslan südü ilə 
bəslənib. Mətnin alt qatında Basat aslan balaları ilə 
qardaş olduğu kimi, müəyyən mənada Təpəgözlə də 
qardaşdır. Bu qardaşlığın qısa tarixçəsi belədir: 
“Bayındır xan bəylər ilə seyrana yetmişlərdi. Bu binarın 
üzərinə gəldilər. Gördülər ki, bir ibrət nəsnə yatır, başı-
götü bəlirsiz. Çevrə aldılar. Endi bir yigit, bunu dəpdi. 
Dəpdikcə böyüdü. Bir qaç yigit dəxi dəpdilər, dəpdilər. 
_______________________________ Epos. Nəsr. Problemlər 
 
 37
Dəpdiklərincə böyüdü. Aruz qoca dəxi enüb dəpələdi, 
mahmızı toqundu, yığanaq yarıldı, içindən bir oğlan 
çıqdı. Gövdəsi adam, dəpəsində bir gözü var. Aruz aldı 
bu oğlanı ətəginə sarıdı. Aydır: – Xanım, munu mana 
verin! Oğlum Basatla yaşlıyayım, – dedi. Bayindır xan: 
– Sənin olsun! – dedi. Aruz Dəpəgözü aldı, evinə gə-
tirdi” (2, 90). Nə qədər çətin olsa da (neçə dayənin 
canını alandan sonra əcaib uşağa qazan-qazan süd 
içirmək lazım gəlsə də) Təpəgözü Basatla bir yerdə 
bəsləyib boya-başa çatdırmaq mümkün olur. Oğuz eli 
ilə, o cümlədən Basatla düşmənçilik Təpəgözün adam 
əti yeməsindən və Aruzun onu evdən qovmasından 
sonra başlayır. Boyda qeyd olunan cüt qardaşlar 
(Qıyan Səlcuq – Basat, Qazan xan – Qaragünə, həm-
çinin bir qarının iki oğlu) arasında heç bir ədavətdən 
söhbət getmədiyi halda, Təpəgözlə Basat bir-birlərinə 
qənim kəsiləsi olurlar. 
Təpəgözün Basatla, bütövlükdə Oğuz eli ilə düş-
mənçiliyinin səbəbi aydındır: Aruzun Qonur Qoca Sarı 
Çoban adlı bir çobanı sakral aləmə xas yasağı pozub 
pəri qızına qarşı zina işlətdiyinə görə həmin qız Oğuz 
elindən qisas almaq qərarına gəlir və Qonur Qoca 
Sarı Çobanın zinasından doğduğu Təpəgözü Oğuz 
elinə bir bəla kimi göndərir. Qonur Qoca Sarı Çoban 
sakral aləmin nizam-intizamını pozduğuna görə pəri 
də Təpəgözün əli ilə Oğuz elinin nizam-intizamını 
pozmaq istəyir. Sakral aləmin qayda-qanununa xələl 
gətirmədiyi məqamlarda sakral aləm “sakin”lərinin – 
dəniz atlarının, Zümrüd quşlarının… qəhrəmana yar-
Muxtar Kazımoğlu__________________________________  
 
 38 
dımçı olması epizodlarına nağıllarda çox rast gəlmişik. 
Amma Təpəgöz əhvalatı həmin epizodların heç birinə 
bənzəmir. Təpəgöz əhvalatı çayın qabağını kəsib 
camaatı susuz qoyan əjdaha, gözəl qızları oğurlayıb 
öz qalasında tilsimə salan div əhvalatlarına bənzəyir. 
Fərq burasındadır ki, Təpəgöz Oğuz eli ilə qohumdur, 
yuxarıda qeyd etdiyimiz kimi, Basatla müəyyən 
mənada qardaşdır. Qonur Qoca Sarı Çobanın Oğuz 
elində başqa birinin yox, məhz Aruzun çobanı olması 
və Təpəgözün məhz həmin çobandan törəməsi 
Təpəgözü Basata bir az da yaxınlaşdırır. Yeganə 
gözü çıxarılandan sonra nə qədər cəhd eləsə də, 
Basatı öldürə bilməyən Təpəgöz sonda Basatdan 
aman diləyəsi olur. Boyun bu yeri həm də Təpəgözün 
dilindən deyilən “qardaş” sözü ilə maraq doğurur. 
Təpəgöz Basata xitabla: «Əmdi qardaşız, qıyma 
mana!» – deyir (2, 93). Bu, o deməkdir ki, Oğuz elinə 
düşmən kəsilən Təpəgöz hardasa Basatı özünə 
qardaş bilir və qardaş bildiyi adama qarşı vuruşur. 
Təpəgözün missiyası elə bundan ibarətdir. Barmağına 
qızıl üzük taxıb Təpəgözü oxbatmaz, qılınckəsməz 
məxluqa döndərməkdə anasının məqsədi, yuxarıda 
qeyd etdiyimiz kimi, Təpəgöz vasitəsilə Oğuz elinin ni-
zamını alt-üst etməkdir. Belə nizamlardan biri qardaş 
birliyidir, iki qardaşın bir yerdə güç-qüvvət 
yaratmasıdır. Diqqət yetirin, görün Təpəgözün 
öldürdükləri və yaraladıqları sırasında kimlər var? 
Basatın qardaşı Qıyan Səlcuqla yanaşı, bir qarının iki 
oğlundan biri, Salur Qazanın qardaşı Qaragünə. 
_______________________________ Epos. Nəsr. Problemlər 
 
 39
Qardaş birliklərinin ən qüdrətlisi Basat – Təpəgöz 
birliyi ola bilərdi. Bayandır xandan Təpəgözü istəyib 
onu öz evinə gətirmək və Təpəgözü Basatla birlikdə 
böyütməkdə Alp Aruzun da niyyəti aslan südü ilə 
bəslənən Basatın gücünü (o cümlədən Oğuz elinin 
qüdrətini) birə-beş artırmaqdır. Bildiyimiz kimi, Alp 
Aruzun bu niyyəti baş tutmur. Hərəkətləri Alp Aruzun 
niyyətinə qətiyyən uyğun gəlməyən Təpəgöz Basatın 
həqiqi yox, yalançı qardaşına çevrilir. Ona görə yox ki, 
Təpəgözlə Basatın ata-anaları ayrıdır. Ən çox ona 
görə ki, Təpəgözlə Basatın obraz kimi semantikası 
başqa-başqadır. Basat xeyiri təmsil etdiyi halda, 
Təpəgöz şəri təmsil edir. Şəri təmsil edən xeyiri təmsil 
edənin məhz mənfi əvəzedicisi, həqiqi yox, yalançı 
qardaşı ola bilər. Biz burada “yalançı” sözünü 
işlətməklə “Basatın Təpəgözü öldürdüyü boy”dan bir 
məqama diqqət yetirmək istəyirik. İki oğlundan biri Tə-
pəgözə yem olan və ikinci oğlunu da itirmək təhlükəsi 
qarşısında qalan bir qarı Basatdan imdad diləyərkən 
Təpəgöz barədə belə deyir: “Yalancı dünya yüzündə 
bir ər qopdu” (2, 91). S.Rzasoy burada Təpəgözün 
yer-yurdunu bildirən “yalançı dünya” ifadəsini xaos 
aləmi mənasında götürür. Təpəgözün xaos aləmi ilə 
bağlı olması və kosmosa qarşı durması məsələsində 
elə bir qaranlıq cəhət yoxdur. Müəyyən qədər qaranlıq 
qalan xaos aləminin “yalançı dünya” adlandırılması 
məsələsidir. S.Rzasoy özündən əvvəlki tədqiqatlara 
əsaslanıb yeraltı dünyanın “yalançı dünya” 
adlandırılmasını tərsinəlik cəhəti ilə əlaqələndirir: 
Muxtar Kazımoğlu__________________________________  
 
 40 
“Yeraltı dünyaya… səfər edən qəhrəman burada… 
Yerüstü dünyanın tərsi olan dünya ilə qarşılaşır. 
Burada atın qabağında ət, quşun qabağında ot olur. 
Qəhrəman hər heyvanın yemini özünə verməklə… 
xaosu aradan qaldırır, kosmik nizam yaradır» (3, 371-
375). Yeraltı dünyanın Yerüstü dünya ilə tərsinəlik 
təşkil etməsi və “yalanla” bağlı olması məsələsinə 
E.Tursunov xüsusi yer verir. E.Tursunov uydurma 
nağıl (skazka – небылица) qəhrəmanının söylədiyi 
“altı yox qazanda yemək bişirmək” tipli yalanları onun 
(nağıl qəhrəmanının) Yeraltı dünyada gördüklərinin 
təsviri hesab edir (239, 109). E.Tursunovun Yeraltı 
dünyanı yalanla (bu dünyada gördüklərimizin tərsinəsi 
ilə) əlaqələndirməsi, “Dədə Qorqud” eposunda işlənən 
“yalançı dünya”  ifadəsinin təsadüfi olmadığını göstərir 
və folklorda “yalançı” təyininin digər işlənmə 
məqamlarını yada salır. Məlumdur ki, folklorda həqiqi 
padşah – yalançı padşah, həqiqi pəhləvan – yalançı 
pəhləvan, həqiqi tacir – yalançı tacir, həqiqi rəmmal – 
yalançı rəmmal və s. kimi paralellərlə qarşılaşırıq. 
Həmin paralellər baxımından yanaşıb Təpəgözün 
mənsub olduğu xaos dünyasını “yalançı dünya” 
sayırıqsa, onda “yalançı” təyinini birbaşa Təpəgözün 
özünə də aid edə bilərik. Əgər Təpəgözü evə gətirən 
Alp Aruzun niyyəti baş tutsaydı, onda Təpəgöz həqiqi 
oğul, həqiqi qardaş, həqiqi igid olacaqdı. Təpəgöz Alp 
Aruzun istəyinin tam əksinə hərəkət etdiyinə görə 
yalançı oğul, yalançı qardaş, yalançı igid olur. Güman 
edirik ki, Təpəgözün çıxdığı məkanın eposda “yalançı 
_______________________________ Epos. Nəsr. Problemlər 
 
 41
dünya” adlandırılması Təpəgözün yalançı oğul, yal-
ançı qardaş, yalançı igid olması ilə daha çox bağlıdır. 
Təpəgöz yalançı oğul, yalançı qardaş və yalançı igid 
olmaqla Basatın mənfi əvəzedicisinə çevrilir. Belə 
mənfi əvəzediciyə “Bamsı Beyrək boyu”nda da rast 
gəlirik. Bu, Yalançı oğlu Yalancıqdır. 
Yalançı oğlu Yalancıq Bamsı Beyrəyin yaxın yol-
daşlarından, arxadaşlarından biridir. O dərəcədə 
yaxın ki, Beyrək öz nişanlısı Banıçiçəyin toxuduğu 
köynəyi ona (Yalançı oğlu Yalancığa) bağışlayıb. Belə 
bir münasibətin müqabilində Yalançı oğlu Yalancıq 
Beyrəyə sadiq olmalı, Beyrəyə münasibətdə Qazan, 
Uruz, Qaragünə, Qarabudaq tutan mövqeni tutmalıdır. 
Amma Yalançı oğlu Yalancıq tamamilə əks mövqe 
tutur: bütün igidlər Beyrəyin yoxa çıxmasından 
narahat olduğu, üzüntü keçirdiyi və onun tapılmasına 
çalışdığı halda, Yalançı oğlu Yalancıq fürsətdən 
istifadə edib Beyrəyin nişanlısı ilə evlənmək fikrinə 
düşür. Bu məqsədinə çatmaq üçün Yalançı oğlu 
Yalancıq hiyləyə əl atır. Beyrəyin bağışladığı köynəyi 
qana bulayıb Bayandır xanı inandırır ki, Beyrək ölüb. 
Şərtə görə, Beyrəyin nişanlısı Beyrəyin “öldü” xəbərini 
gətirənə ərə getməlidir. Yalançı oğlu Yalancıq 
barədəki söhbətə bir az ara verib, qeyd edək ki, hiylə 
işlətmək həqiqi qəhrəmandan gücsüz olan yalançı 
qəhrəmanın səciyyəvi cəhətlərindən biridir. Bu cəhət 
dağıdıcı gücü olan Təpəgözün özünə də aid deyilmi? 
İlkin mərhələdə aid deyil. Amma sonrakı mərhələdə 
aiddir. İlkin mərhələdə Təpəgöz heç kəsdən və heç 
Muxtar Kazımoğlu__________________________________  
 
 42 
nədən qorxub-çəkinmədən adam yeyir, Oğuz elinə 
meydan oxuyur. Təpəgöz hiyləyə yalnız dara 
düşəndə, yeganə gözünü itirib ölümün lap yaxınlıqda 
olduğunu anlayanda əl atır. Təpəgöz barmağındakı 
sehrli üzüyü Basata verib onu inandırır ki, bundan 
sonra sənə ox və qılınc kar eləməyəcək. Amma Basat 
döyüş başlayanda üzüyü öz barmağında yox, 
Təpəgözün ayağı altında görür və kənara sıçrayıb 
canını qurtarır (2, 92). Bu, Təpəgözün birinci 
hiyləsidir. İkinci hiylə Təpəgözün bir günbəzi Basata 
göstərib: “Mənim xəzinəm var. Ol qocalar (Təpəgözün 
yemək-içməyini hazırlayan qocalar – M.K.) almasınlar. 
Var, möhürlə!” – deyib Basatı ora göndərməsidir. 
“Altun axça”nı görüb özünü unudan Basatın gün-
bəzdən sağ-salamat qurtarması yalnız Allahın köməyi 
ilə mümkün olur (2, 92). Təpəgöz Basatın bu dəfə də 
ölümdən can qurtardığını görəndə üçüncü hiyləyə əl 
atır: “Dəpəgöz aydır: – Sana ölüm yox imiş. Şol 
mağarayı gördünmü? 
Basat aydır: – Gördüm. 
Aydır: – Anda iki qılıc var. Biri qınlı, biri qınsız. Ol 
qınsız kəsər mənim başımı. Var, gətir, mənim başımı 
kəs! – dedi. 
Basat mağara qapısına vardı. Gördü bir qınsız 
qılıc durmaz, enər, çıxar” (2, 92). Basatı mağaraya 
göndərməkdə Təpəgözün niyyəti Basatı həmin enib-
qalxan sehrli qılınca tuş etmək və onun ölümünə bu 
yolla nail olmaqdır. Basat sehrli qılıncı oxla vurub yerə 
salır və Təpəgözü həmin sehrli qılıncla öldürür. Fiziki, 
_______________________________ Epos. Nəsr. Problemlər 
 
 43
yaxud da mənəvi cəhətdən ölüm mənfi əvəzedicinin 
folklorda tez-tez rastlaşdığımız səciyyəvi aqibətidir. 
Belə aqibət Yalançı oğlu Yalancığa da aiddir. Beyrək 
dustaqlıqdan qayıdandan sonra niyyəti alt-üst olan 
Yalançı oğlu Yalancıq yalnız Beyrəyin mərhəməti 
sayəsində sağ qala bilir. 
Yalançı oğlu Yalancığın “Dədə Qorqud” eposunda 
təsadüfi obraz olmadığını “Dirsə xan oğlu Buğac 
boyu”nda Dirsə xanın qırx silahdaşı da göstərir. Dirsə 
xana arxa, dayaq olmaq bu qırx silahdaşın öhdəsinə 
düşən əsas işdir. Amma qırx silahdaş öhdəsinə düşən 
işi axıracan yerinə yetirmək əvəzinə, xəyanət yolu tu-
tur. Xəyanətin kökündə duran paxıllıq hissidir. Bu hiss 
qırx silahdaşda Dirsə xanın oğlu Buğac böyük şücaət 
göstərib ad-san qazanandan sonra baş qaldırır. Dirsə 
xanın Buğaca bəylik verməsi və qırx silahdaşa 
qabaqlar göstərdiyi diqqəti göstərməməsi onları 
narazı salır. Bəylik taxtına çıxan Buğacın qırx 
silahdaşı, yəni atasının yaxın adamlarını «anmaz 
olması» bu narazılığı daha da artırır. Qırx silahdaş 
Dirsə xanın əli ilə Buğacı aradan götürmək qərarına 
gəlir. Qərarı həyata keçirməkdə ən tutarlı vasitə 
yalandır. Qırx silahdaş yalanlar uydurub Buğacı 
gözdən salmaq və onun ölümünə nail olmağa çalışır: 
“Görürmüsən, Dirsə xan, nələr oldu! Yarımasın, 
yarçımasın, sənin oğlun kür qopdu, ərcəl qopdu: qırx 
yigidin boyuna aldı, Qalın Oğuzun üstünə yürüş etdi; 
nə yerdə bir gözəl qopdusa çəkib aldı; ağ saqqalı 
qocanın ağzın söydü, ağ birçəkli qarının südün dartdı” 
Muxtar Kazımoğlu__________________________________  
 
 44 
(2, 41). Qırx igiddən iyirmisinin söylədiyi yalana yerdə 
qalan iyirmisi də qat verir: “Qalxıbanı, Dirsə xan, sənin 
oğlun yerindən uru durdu, köksü gözəl qaba dağa ava 
çıxdı. Sən var ikən av avladı, quş quşladı; anasının 
yanına alıb gəldi, al şərabın itisindən aldı, içdi; 
anasıyla söhbət elədi, atasına qəsd elədi... Arquru 
yatan Ala dağdan xəbər keçə, xanlar xanı Bayındıra 
xəbər vara; “Dirsə xanın oğlu böylə bidət işləmiş” 
deyələr, Bayındır xan səni çağıra, sana qatı qəzab 
eyləyə. Böylə oğul nənə gərək, öldürsənə! – dedilər 
(2, 39). Göründüyü kimi, qırx silahdaş yalan uydur-
maqla bərabər, Dirsə xanı həm də el qınağı ilə, xanlar 
xanı Bayandır xanın qəzəbinə gələcəyi ilə qorxudur. 
Və nəticədə Dirsə xan qırx silahdaşın felinə uyub 
yeganə oğlunu ovda oxla vurub ölümcül yaralayır. 
Dirsə xanın qırx silahdaşı əslində qırx ayrı-ayrı 
obraz yox, bir obrazdır və vahid obraz kimi vahid bədii 
funksiya daşıyır. Bu obraz yalançı yoldaş obrazıdır, 
Dirsə xanın mənfi əvəzedicisidir. Dirsə xanın mənfi 
əvəzedicisinin mahiyyətini düzgün başa düşmək üçün 
bu obrazı Dirsə xanın xatununun ətrafındakı qırx 
incəbelli qızla, yaxud Buğacın ətrafındakı qırx igidlə 
müqayisə etmək yerinə düşərdi. Qırx incəbelli qız dar 
gündə Dirsə xanın xatununun yanındadır, xatuna 
arxa-dayaqdır. Xatun, oğlu Buğacı ölümdən qurtar-
mağa gedəndə məhz qırx incəbelli qızla gedir. Həmin 
cəhət eynilə Buğacın qırx yoldaşına da aiddir. Buğac 
atasını xilas etmək yürüşünə məhz qırx yoldaşı ilə 
birgə çıxır. Maraqlıdır ki, ozan Dirsə xanın qırx 
_______________________________ Epos. Nəsr. Problemlər 
 
 45
yoldaşının mənfi xislətini daha qabarıq çatdırmaq 
üçün “qırx igid” ifadəsini “qırx nökər”, “qırx namərd” 
ifadələri ilə əvəz edir. Dirsə xanın əl-qolunu bağlayıb 
kafirə təslim etmək dastanda namərdlərin çirkin niyyəti 
kimi təqdim olunur. Başqa mənfi əvəzedicilərdə 
gördüyümüz aqibətdən Dirsə xanın namərdlik yolu 
tutan qırx silahdaşı da yaxa qurtara bilmir. Buğac 
başının qırx igidi ilə birlikdə atasını xilas etməyə 
gəldikdə qırx namərddən kimisinin boynunu vurur, 
kimisini isə dustaq edir. 
Dirsə xan – qırx namərd əhvalatının bəzi 
elementlərini “Qazan bəyin oğlu Uruz bəyin dutsaq 
olduğu boy”da da görürük. Qazan xan kafirlərlə 
döyüşdən sonra oğlu Uruzu qoyduğu yerdə tapa 
bilməyib öz yoldaşlarından soruşur: “ – A bəylər, oğ-
lan qancaru getdi ola? – dedi. Bəylər aydır: – Oğlan 
quş yürəkli olur. Qaçıb anasına getmişdir, – dedilər. 
Qazan qarardı, döndü. Aydır: – Bəylər, Tanrı bizə 
bir kür oğul vermiş. Varayın, anı anasının yanından 
alayın, qılıcla paralayın, altı bölük edəyin, altı yolun 
ayırdında buraxayın. Bir dəxi kimsə yazı yerdə yoldaş 
qoyub qaçmaya, – dedi” (2, 68). Qazan xanın öz 
oğlundan narazı olduğu bəylərə yaxşı bəllidir. Bəylər 
yaxşı bilirlər ki, Qazan xan məclisdə Uruza baxıb: “On 
altı yaş yaşladın… Yay çəkmədin, ox atmadın… qan 
tökmədin”, – deyərək ağlayıb (2, 66). Bəylər bilirlər ki, 
Uruz atasına: “A bəy baba!.. Qaçan sən məni alıb 
kafir sərhəddinə çıxardın, qılıc çalıb baş kəsdin? Mən 
səndən nə gördüm, nə öyrənim?” – cavabını verib (2, 
Muxtar Kazımoğlu__________________________________  
 
 46 
66). Bəylər bilirlər ki, Qazan xan Uruzun bu söz-
lərindən sonra ova çıxmaq, ox atdığı yerləri, cida 
sındırdığı yerləri, qılınc çalıb baş kəsdiyi yerləri oğluna 
göstərmək fikrinə düşüb. Qazan xan ovda ikən 
düşmən hücum edib və Qazan xan Uruza məsləhət 
görüb ki, bir uca yerdə durub döyüşə tamaşa eləsin, 
necə döyüşmək lazım olduğunu atasına baxıb 
öyrənsin. Bütün bu əhvalatlar Qazan xanın silahdaş-
larının iştirakı ilə baş verdiyi halda, onlar onsuz da 
oğlundan bədgüman olan Qazan xanın şübhələrini 
daha da artırır, atanı doğma oğula qarşı qızışdırmış 
olurlar. Düzdür, tezliklə əsl həqiqət üzə çıxır. Məlum 
olur ki, Uruz heç də “quş ürəkli” deyil, o, heç də döyüş 
zamanı anasının yanına qaçmayıb, əksinə, igidcəsinə 
döyüşüb və düşmənə əsir düşüb. Həqiqətin tezliklə 
üzə çıxması, təbii ki, Qazan xanın qəzəbini soyudur, 
silahdaşlar ata ilə oğul arasında heç bir münaqişə 
törədə bilmirlər və beləliklə də Qazan xanın silahdaş-
larını “namərd” adlandırmağa ciddi bir əsas qalmır. 
Amma mətnin alt qatında silahdaşların paxıllıq 
mərəzinin əlamətləri gizlənir. Silahdaşlar, çox güman 
ki, Qazan xan – Uruz yaxınlığına özlərinin Qazan 
xandan uzaqlaşmasına səbəb olacaq bir təhlükə kimi 
baxırlar və ona görə “qaçıb anasının yanına getmişdir” 
deyib Uruzu Qazan xanın gözündən salmağa 
çalışırlar. Bu cəhd baş tutmadığına görə əvvəlki mü-
nasibətlər pozulmur və silahdaşlarla Qazan xan 
arasında düşmənçilik yaranmır. 
Doğma adamlarla Qazan xan arasında 
_______________________________ Epos. Nəsr. Problemlər 
 
 47
düşmənçiliyi dastanın on ikinci boyunda görürük. Bu 
boy İç Oğuzla Dış Oğuzun toqquşmasından bəhs edir. 
Məlumdur ki, İç Oğuz və Dış Oğuz vahid bir 
cəmiyyətin – Oğuz elinin iki ayrı-ayrı qoludur. İç Oğuz 
və Dış Oğuz Ağqoyunlu və Qaraqoyunlu qollarının 
eposdakı analoqudur. Ağqoyunlu – Qaraqoyunlu 
bölgüləri kimi, İç Oğuz – Dış Oğuz bölgüləri də dualist 
dünyagörüşün təzahürüdür. Amma dualist dünyagö-
rüşün bir çox başqa təzahür formalarından fərqli 
olaraq, İc Oğuz – Dış Oğuz, Ağqoyunlu – Qaraqo-
yunlu nümunələrində tərəflər mənşəcə bir-birinə 
düşmən olan yox, əksinə, bir-birinə doğma olan 
tərəflərdir. Konkret olaraq İç Oğuz və Dış Oğuzdan 
danışsaq, qeyd etməliyik ki, onlar Oğuz eli adlı bir 
ananın övladlarıdır. İç Oğuz – Dış Oğuz münasibəti 
məhz iki qardaşın bir-birinə münasibətidir. Qardaşlar 
birləşib düşmənə qarşı vuruşduqları kimi, hərdən bir-
birlərinə qarşı çıxmalı da olurlar. Dastanda mərkəzi 
yeri Oğuz eli – kafir toqquşması tutsa da, 
qəhrəmanların daxili düşmənlərlə də çarpışdığının 
şahidi oluruq. Basat – Təpəgöz, Beyrək – Yalıncıq, 
Dirsə xan – qırx silahdaş münaqişəsi məhz daxildə 
baş verən münaqişə nümunələridir. Bu münaqişədə 
iştirak edən tərəflər, artıq qeyd etdiyimiz kimi, 
əvvəldən düşmən olan yox, sonradan düşmənə çev-
rilən tərəflərdir. Doğma tərəflərin düşmənə 
çevrilməsində isə təəccüblü bir şey yoxdur. Bu 
düşmənçilik mifoloji düşüncənin qanunauyğun-
luqlarından biridir və belə qanunauyğunluq özünü İç 
Muxtar Kazımoğlu__________________________________  
 
 48 
Oğuz – Dış Oğuz münasibətində də göstərir. 
Ağqoyunlu – Qaraqoyunlu adları kimi, İç Oğuz – 
Dış Oğuz adlarının özündə də təzad ifadə olunur. Ağ 
və qara sözləri necə antonimlik yaradırsa, iç və dış 
(içəri və dışarı) sözləri də o cür təzad yaradır. Adda 
ifadə olunan məna əvvəl-axır predmetin özündə də 
üzə çıxır. Basat – Təpəgöz, Beyrək – Yalancıq, Dirsə 
xan – qırx silahdaş arasındakı toqquşma 
nümunələrinin ardınca eposda İç Oğuz – Dış Oğuz 
toqquşması ilə üzləşirik. Bu toqquşma öz başlanğıcını 
Qazan xan – Alp Aruz münaqişəsindən götürür. Alp 
Aruzun Salur Qazana qarşı çıxması belə başlayır: “Üç 
Ox, Boz Ox yığnaq olsa, Qazan evin yağmaladardı. 
Qazan geri evin yağmalatdı. Amma Dış Oğuz bilə 
bulunmadı. Həmin İç Oğuz yağmaladı. 
Qaçan Qazan evin yağmalatsa, halalının əlin alır, 
dışra çıxardı, ondan yağma edərdi. 
Dış Oğuz bəylərindən Aruz, Əmən və qalan bəylər 
bunu eşitdilər, ayıtdılar ki: – Bax, bax! Şimdiyə dəkin 
Qazanın evin bilə yağma edərdik. Şimdi neçin bilə 
olmayavuz? – dedilər. İttifaqı cəmi Dış Oğuz bəyləri 
Qazana gəlmədilər, ədavət elədilər» (2, 109). 
Göründüyü kimi, Alp Aruzun Salur Qazana qarşı çıx-
masının başlanğıc nöqtəsi qırx silahdaşın Dirsə xana 
qarşı çıxmasının başlanğıc nöqtəsinə bənzəyir. 
Buğacın qırx igidə – atasının silahdaşlarına məhəl 
qoymaması onları narahat etdiyi kimi, Salur Qazanın 
Alp Aruzu evin yağmalanmasına çağırmaması da onu 
(Alp Aruzu) hiddətləndirir. Doğrudur, Dış Oğuzun 
_______________________________ Epos. Nəsr. Problemlər 
 
 49
başçısı olan Alp Aruzu tutduğu mövqe və qazandığı 
nüfuza görə Dirsə xanın silahdaşları ilə eyniləşdirmək 
olmaz. “Dirsə xan oğlu Buğac boyu”nda ozanın “qırx 
nökər”, ən çox isə “qırx namərd” adlandırdığı 
silahdaşlardan fərqli olaraq, Alp Aruz dastan boyu xoş 
sözlərlə xatırlanır, qəhrəmanlıq eposunun aparıcı ob-
razlarına xas qanadlı təyinlərlə təqdim olunur: «Altmış 
ögəc dərisindən kürk eləsə topuqlarını örtməyən, altı 
ögəc dərisindən külah etsə qulaqlarını örtməyən, qolu 
– budu xıranca, uzun baldırları incə, Qazan bəyin 
dayısı, at ağızlı Aruz qoca çapar yetdi» (2, 52). Alp 
Aruz dastanda bu cür rəğbətlə xatırlansa da, onu Dir-
sə xanın silahdaşlarına bağlayan nöqtə danılmazdır: 
Dirsə xanın qırx silahdaşı kimi, Alp Aruz da əvvəlki 
mövqeyini və nüfuzunu itirməkdən qorxur. Dirsə xanın 
qırx silahdaşının nüfuzuna xələl gətirən Buğacdırsa, 
Alp Aruzun nüfuzuna xələl gətirən Qazan xandır. Bir 
vaxt məclislərdə Qazan xanın sol tərəfində – mötəbər 
yerdə əyləşən Alp Aruz birdən-birə Qazan xandan 
sayğısızlıq görüb təlaşa düşür, yağmaya 
çağırılmamağı əvvəlki nüfuzunu itirəcəyinə bir işarə 
kimi qəbul edir. Qırx silahdaş Buğacı, Alp Aruz isə 
Salur Qazanı aradan götürməklə əvvəlki mövqe və 
nüfuzu saxlamağa çalışır. Alp Aruzun nüfuzu Dirsə 
xanın qırx silahdaşının nüfuzundan çox olduğundan 
Alp Aruzun törətdiyi toqquşmanın da miqyası xeyli 
böyük olur. Dirsə xanın qırx silahdaşı yalnız bir xanın 
xanimanında harmoniyanı pozmağa çalışırsa, Alp 
Aruz İç Oğuz və Dış Oğuzu qarşı-qarşıya qoymaqla 
Muxtar Kazımoğlu__________________________________  
 
 50 
bütövlükdə Oğuz elinin harmoniyasını pozmağa çalı-
şır. 
Həmişə Qazan xana arxa-dayaq olan, bununla da 
onun müsbət əvəzedici kimi özünü göstərən Alp 
Aruzun birdən-birə üzü dönür. Qazan xana düşmən 
kəsilən Alp Aruz onun mənfi əvəzedicisinə çevrilir. 
Müsbət əvəzedicisi kimi Alp Aruzu ən ağır döyüşlərdə 
Qazan xana köməyə gələn görürdük. Mənfi əvəzedici 
kimi Alp Aruzu hiylə işlədib Qazan xana qarşı planlar 
cızan görürük. Alp Aruz məkrli fəaliyyətə evin içindən 
başlayır. Əvvəlcə ağır qonaqlıq düzəldib, pay-püşk 
verib Əmən, Alp Rüstəm, Dönəbilməz, Dülək Uran və 
s. adlı-sanlı Dış Oğuz bəylərini öz planına qoşur, 
onlara and içdirir ki, bu gündən Qazana düşmən 
kəsiləcəklər. Dış Oğuz bəylərinin dəstəyindən tam ar-
xayın olandan sonra Alp Aruz İç Oğuza əl atır, İç 
Oğuzdan Beyrəyi öz tərəfinə çəkmək istəyir. Beyrəyin 
Dış Oğuzdan qız aldığını nəzərə alan Alp Aruz 
Beyrəyi öz tərəfinə çəkməklə Qazan xanı xeyli 
zəiflədəcəyini düşünür. Bu niyyətin baş tutmadığını 
gördükdə Alp Aruz Beyrəyi aradan götürmək qərarını 
verir. İlk boyda Dirsə xanın qırx silahdaşını atdığı ad-
dıma görə “qırx namərd” adlandıran ozan sonuncu 
boyda Alp Aruzu artıq qanadlı sözlərlə öymür, əksinə, 
ondan bir müxənnət kimi danışmalı olur. Ozan 
Beyrəyin dilindən Aruz barədə belə deyir: 
Qavat, mən bu işi duysam, sana böylə 
gəlirmiydim? 
Aldayıban ər tutmaq övrət işidir, 
_______________________________ Epos. Nəsr. Problemlər 
 
 51
Övrətindənmi öyrəndin sən bu işi, qavat?! (2, 
110). 
Yaxud Beyrək Aruzun əli ilə ölümcül yaralanandan 
sonra Qazan xana bu məzmunda xəbər göndərir: 
“Yigitlərim, yerinizdən uru durun!.. Qazanın divanına 
çapıb varın!.. Sən sağ ol, Beyrək öldü, – deyin! 
Ayıdınız: namərd Aruz dayından adam gəldi. Beyrəyi 
istəmiş, ol dəxi varmış. Hər Dış Oğuz bəyləri yığnaq 
olmuş. Bilmədik, yemə-içmə arasında müshəf 
gətirdilər. Qazana biz asi olduq, and içdik, gəl sən 
dəxi and iç, – dedilər. İçmədi. – Mən Qazandan dön-
məzəm, – dedi. Namərd dayın qaqdı. Beyrəyi 
qılıcladı” (2, 110). Beyrək Aruzun namərdcəsində 
atdığı addımlar barədə Qazan xana xəbər 
göndərməklə onu çox ağır borc qarşısında qoyur: 
“Yarın qiyamət günündə mənim əlim Qazan xanın 
yaxasında olsun, mənim qanım Aruza qoysa! (2, 110). 
Təpəgözün, Yalançı oğlu Yalıncığın, Dirsə xanın qırx 
silahdaşının aqibətindən də gördüyümüz kimi, mənfi 
əvəzedicinin cəzalanması adi bir haldır. Bu cəza 
Aruzu da gözləyir. Amma Aruz adi əvəzedicilərdən 
yox, bəylər bəyi Salur Qazanın əvəzedicisi olduğuna 
görə Aruzun cəzalanması cəmiyyətin iki əsas qolunun 
toqquşması bahasına başa gələ bilər. Məsələnin ma-
hiyyətini dərindən anlayan Salur Qazan yeddi gün 
“odasına” girib, divana çıxmayıb ağlayır. Qazan xan 
uzun əzabdan sonra İç Oğuza döyüş əmri verəndə 
Aruzun ölümə məhkumluğunun əsas səbəbi kimi 
məhz müxənnətliyi nişan verir. “Mərə qavat! Mu-
Muxtar Kazımoğlu__________________________________  
 
 52 
xannatlıq ilə ər öldürmək necə olur, mən sənə 
göstərəyim” (2, 111). Üç Ox, Boz Ox qarşı-qarşıya 
gəlir. Salur Qazan Aruzu vurub atdan salır. Qazan 
xanın qardaşı Qaragünə Qazan xanın əmri ilə Aruzun 
başını kəsir. Dış Oğuz bəyləri döyüşü dayandırıb 
Qazan xana tabe olurlar. Və bununla əvvəlki har-
moniya təzədən bərpa olunur. 
Aruzun Salur Qazana qarşı düşmənçiliyində bir 
məqama da diqqət yetirmək lazım gəlir. Bu, Salur 
Qazana asi olan Alp Aruzun Basatla münasibətlərinin 
hansı şəkildə özünü göstərməsi məqamıdır. Beyrək 
kimi adlı-sanlı bir igidin ölümünə, o cümlədən İç 
Oğuzla Dış Oğuzun qarşı-qarşıya gəlməsinə bais olan 
Alp Aruz mənfi mövqe tutursa, belə məqamda Basatın 
mövqeyi nədən ibarət olur? Dastanda bu suala 
birbaşa yox, dolayı cavab verilir. Yaralı Beyrək Qazan 
xana Aruzun xəyanəti barədə xəbər göndərərkən 
deyir: 
Yigitlərim! 
Aruz oğlu Basat gəlmədin, 
Elim-günüm çapılmadın, 
Qaytabanda dəvələrim bozlatmadın, 
Qaraquçda Qazılıq atın kişnətmədin, 
Ağca qoyunlarım mənrişmədin, 
Ağca üzlü qızım-gəlinim əkşəşmədin, 
Ağca yüzlü görklümü Aruz oğlu Basat gəlib 
almadın, 
Elim-günüm çapılmadın, 
Qazan mana yetişsin! 
_______________________________ Epos. Nəsr. Problemlər 
 
 53
Həmin qanım Aruza qomasın (2, 110). 
Beyrəyin sözlərindən aydın olur ki, Basat da İç 
Oğuza düşmən kəsilən Alp Aruzla bir yerdədir və 
atasının atdığı son addımları Basatdan da 
gözləməliyik. Başqa sözlə, Basat kafirlərə qarşı Salur 
Qazanla birlikdə vuruşan Alp Aruzun əvəzedicisi oldu-
ğu kimi, Salur Qazana qənim kəsilən Alp Aruzun da 
əvəzedicisinə çevrilir. Bu məqamda heç də müsbət 
obrazın mənfi obraza çevrilməsi faktından danışmaq 
yerinə düşmür. Bizə belə gəlir ki, bu məqamda Alp 
Aruzun konkret hadisəyə – Salur Qazanın Dış Oğuzu 
yağmaya çağırmaması hadisəsinə son dərəcə sərt 
münasibət bəsləməsindən və belə münasibətin 
doğurduğu faciəvi sonluqdan danışmaq daha 
doğrudur. Dış Oğuzun digər bəyləri ilə bir sırada 
Basat da faciəvi sonluğu düşünmədən Alp Aruzun sərt 
qərarına, yəni Qazan xana qarşı çıxmaq qərarına 
tərəfdar olur və məhz bunun nəticəsidir ki, Beyrək 
Basatın hücumundan ehtiyat edib Qazan xanı 
gözlənilən təhlükəyə qarşı tədbir görməyə çağırır. 
Tədbir görüləndən – İç Oğuzla Dış Oğuzun qanlı 
döyüşü başlanıb sona yetəndən sonra, çox güman ki, 
Basat da əvvəlki mövqeyinə qayıtmalı olur. Çox 
güman ki, Dış Oğuzun başqa igidləri ilə bir sırada 
Basat da Qazan xana tabe olur və bununla əvvəlki 
birliyin bərqərar olmasında iştirak edir. 
 
QAYNAQLAR 
 
Muxtar Kazımoğlu__________________________________  
 
 54 
1. Azərbaycan folkloru antologiyası. XII kitab. 
Zəngəzur folkloru. Toplayanlar: V.Nəbioğlu, 
M.Kazımoğlu, Ə.Əsgər. Tərtib edənlər: Ə.Əsgər, 
M.Kazımoğlu. Bakı, Səda, 2000  
2. “Kitabi-Dədə Qorqud” ensiklopediyası. 2 cilddə. I 
c. Bakı, Yeni Nəşrlər Evi, 2000 
3. Rzasoy S. Oğuz mifoloji-epik dünya modelində 
xaos – “yalançı dünya” // III Uluslararası Folklor 
Konfransının materialları. Bakı, Səda, 2005, s.371-375 
4. Мифы народов мира. Энсиклопедия в 2-х т.т. 
II. Москва, Советская  Энсиклопедия, 1980 
5. Окладников А.Р. «Эллэйада». 
Т.В.Ксенофонтова // Т.В.Ксенофонтов. Эллэйада. 
Москва, Наука, 1977 
6. Турсунов Е.Д. Генезис казахской бытовой 
слазки. Алма-Ата, Наука, 1973  
 
 
YALANÇI QƏHRƏMAN 
 
Biz bu başlıq altında komik yalançı qəhrəmandan 
yox, “ciddi” yöndə təqdim edilən yalançı qəhrəmandan 
danışmağı nəzərdə tuturuq. Nəzərə alırıq ki, “ciddi” 
yöndə təsvir edilən yalançı qəhrəman komik yalançı 
qəhrəmandan fərqli olaraq, müsbət yox, mənfi 
əvəzedici kimi özünü göstərir. Bizim bəhs etdiyimiz 
mənfi əvəzedicilərdən birinin “Dədə Qorqud” epo-
sunda Yalançı oğlu Yalancıq adlanması təsadüfi deyil. 
Obrazın adındakı “Yalançı oğlu” ifadəsi göstərir ki, 
ozan həmin obrazı həqiqi bahadır yox, uydurma 
_______________________________ Epos. Nəsr. Problemlər 
 
 55
bahadır hesab edir. Məlum olduğu kimi, Yalançı oğlu 
Yalancığın uydurma bahadır hesab edilməsi onun 
eposda həqiqi bahadırın (Bamsı Beyrəyin) qismətinə 
sahib çıxmaq fikrinə düşməsi ilə bağlıdır. Bu cəhət 
(yəni yalançı bahadırın həqiqi bahadırın qismətinə 
sahib çıxmaq istəməsi) folklorda müxtəlif süjet 
xətlərində öz ifadəsini tapır. Yalançı qəhrəmanın 
folklorda kifayət qədər geniş yer tutması həmin obraz 
barədə xüsusi danışmaq zərurətini ortaya çıxarır.  
Müxtəlif süjet xətlərindən danışmazdan əvvəl 
qeyd edək ki, “yalançı qəhrəman” istilahındakı 
“qəhrəman” sözü “obraz” mənasında başa 
düşülməlidir. Nəzərə alınmalıdır ki, folklorda yalançı 
bahadır süjetləri səciyyəvi olduğu kimi, yalançı adaxlı 
süjetləri də səciyyəvidir. Başqa sözlə desək, “yalançı 
qəhrəman” istilahı yalnız yalançı bahadırları yox, 
həmçinin yalançı adaxlıları da əhatə edir. 
Yalançı qəhrəmanın xüsusi təqdim olunduğu 
folklor süjetlərindən biri üç qardaş süjetidir. Bu süjet 
bir sıra nağıllarımızda, o cümlədən “Məlikməmməd” 
nağılında özünü qabarıq şəkildə göstərir. 
“Məlikməmməd” nağılındakı məşhur süjetin qısa məz-
munu belədir: Padşah sıra ilə oğlanlarına gecə 
səhərəcən dirilik almasının keşiyini çəkmək tapşırığı 
verir. Böyük və ortancıl qardaşları səhərə yaxın yuxu 
tutduğundan tapşırığın dalınca kiçik qardaş – 
Məlikməmməd gedəsi olur. Barmağını kəsib yarasına 
duz basan Məlikməmməd dirilik almasını oğurlamaq 
istəyən divi yaralayır. Div gedib bir quyuya girəndən 
Muxtar Kazımoğlu__________________________________  
 
 56 
sonra qardaşların qarşısında daha çətin bir iş dayanır: 
quyuya girib (yəni yeraltı dünyaya gedib) yaralı divi 
öldürmək. Quyuya girməyə nə böyük, nə də ortancıl 
qardaş cəsarət edir. Quyuya girib yeraltı dünyaya 
daxil olan Məlikməmməd bir divi yox, üç divi öldürəsi 
və divlərin əlində əsir olan üç bacını xilas edəsi olur. 
Bacıların kimə veriləcəyində heç bir çətinlik yoxdur: 
böyük bacı böyük qardaşın, ortancıl bacı ortancıl qar-
daşın, kiçik bacı isə kiçik qardaşın (Məlikməmmədin) 
qismətidir. Amma böyük və ortancıl qardaşlar kiçik 
bacının daha gözəl olduğunu görüb, Məlikməmmədin 
qismətinə sahib olmaq fikrinə düşürlər. Nəticədə ip 
kəsilir və Məlikməmməd təzədən quyunun dibinə 
düşür. Məlikməmməd öz qardaşlarından təkcə 
şücaətinə görə yox, həm də xeyirxahlığına görə 
fərqlənir. O, xeyirxahlıq göstərib Zümrüd quşunun ba-
lalarını əjdahanın əlindən qurtardığına görə Zümrüd 
quşu da onu (Məlikməmmədi) qaranlıq dünyadan işıqlı 
dünyaya çıxarır. Qaranlıq dünyadan xilas olandan 
sonra Məlikməmməd qardaşlarının hər ikisini öldürüb 
öz qismətinə qovuşur (5, 190-200). 
Bu süjetdə böyük və ortancıl qardaşların yalançı 
bahadırlığı ilk növbədə kiçik qardaşın şücaətini öz 
adlarına çıxmalarındadır. Düzdür, biz nağılda böyük 
və ortancıl qardaşların səfərdən qayıdandan sonra 
atalarına nə dediklərini, necə cavab verdiklərini 
görmürük. Amma hadisələrin gedişatı, xüsusən də to-
ya hazırlıq epizodları göstərir ki, böyük və ortancıl 
qardaşlar divlərin öldürülməsini, üç gözəlin qaranlıq 
_______________________________ Epos. Nəsr. Problemlər 
 
 57
dünyadan işıqlı dünyaya çıxarılmasını məhz öz şü-
caətlərinin nəticəsi elan ediblər. O ki qaldı 
Məlikməmmədə, yəni padşahın verəcəyi “Bəs Məlik-
məmməd harda qaldı?” – sualına, bu suala oxşar 
folklor süjetlərində asanca cavab tapmaq olar. Oxşar 
folklor süjetlərinin birini “Məlikməmməd” süjetindən 
əvvəl xatırlatmışıq. Bu, Bamsı Beyrək – Yalançı oğlu 
Yalancıq süjetidir. Məlumdur ki, həmin süjetdə yalançı 
bahadır (Yalançı oğlu Yalancıq) qara niyyətini həyata 
keçirmək üçün məhz yalana əl atır və həqiqi bahadırın 
(Bamsı Beyrəyin) ölüm xəbərini gətirir. “Məlikməm-
məd” nağılında yalançı bahadırların (böyük və ortancıl 
qardaşların) bu cür hiyləyə əl atdıqları və həqiqi 
bahadırın (Məlikməmmədin) ölüm xəbərini gətirmələri 
mətndən kənarda qalır. Amma oxucu və ya dinləyici 
şübhə etmir ki, “Məlikməmməd” nağılındakı böyük və 
ortancıl qardaşlar da eynilə Yalançı oğlu Yalancığın 
atdığı addımı atırlar və Məlikməmmədin div əlində 
həlak olması yalanını uydururlar. Bunu 
“Məlikməmməd” nağılı ilə səsləşən başqa nağıl 
süjetləri də təsdiq edir. Belə süjetlərdən biri “Üç 
şahzadə” nağılındakı süjetdir. “Üç şahzadə” nağılının 
əsas qəhrəmanları Əhməd, Hümmət və Məhəmməd 
adlı qardaşlardır. Üç qardaşa atalarının tapşırığı iki 
sehrli quşu tapıb gətirməkdən ibarətdir. Sehrli quşları 
gətirməyə gedən yol gedər-gəlməz yoldur. Bu yolu 
böyük və ortancıl qardaşlar yox, kiçik qardaş 
Məhəmməd seçir. Məhəmməd üç divin ixtiyarında 
olan sehrli quşları əldə etməklə yanaşı, həm də üç 
Muxtar Kazımoğlu__________________________________  
 
 58 
bacını divlərin zülmündən qurtarır və onları özü ilə 
götürüb geri qayıdır. Məhəmmədin bu şücaəti Əhməd 
və Hümməti narahat etməyə başlayır: “Əhməd 
Hümmətə dedi: – Qardaş, fikrin nədi? Əli ətəyindən 
uzun atamızın yanına necə qayıdaq? 
Hümmət qardaşının cavabında dedi: – Qardaş, 
elə mən də səhərdən onun fikrini eliyirəm. Belə getsə, 
atamızın yanında Məhəmmədin hörməti birə-beş 
qalxacaq. Günümüz olmayacaq. Bəs nə eləyək?” (1, 
91). Qardaşlar beləcə götür-qoy edib Məhəmmədi 
aradan götürmək qərarına gəlirlər. “Məlikməmməd” 
nağılında olduğu kimi, bu nağılda da böyük və ortancıl 
qardaşların xəyanət edəcəyini kiçik qardaşa divlərin 
zülmündən qurtaran bacıların kiçiyi qabaqcadan xəbər 
verir. Amma hər iki nağılda kiçik qardaş bu 
xəbərdarlığa məhəl qoymur və heç bir ehtiyat 
tədbirinə əl atmır. Kiçik qardaşın ipinin kəsilib 
quyunun dibinə düşməsi onun gözlənilən təhlükədən 
çəkinməməsinin nəticəsində baş verir. 
“Məlikməmməd” nağılının mətnindən kənardan qalan 
epizod (kiçik qardaşın ölüm xəbərinin uydurulması 
epizodu) “Üç şahzadə” nağılında belə təqdim olunur: 
«Bir müddətdən sonra bunlar (böyük və ortancıl 
qardaşlar – M.K.) öz atalarının torpağına yetişdilər. 
Radşaha muştuluqçu getdi, bəs deməzsənmi 
oğlanların gəlib çıxdı. Padşah min büsatla oğlanlarının 
qabağına çıxıb onlara xoş gəldin elədi. Qucaqlaşıb 
öpüşəndən sonra oğlanlarından xəbər aldı: – 
Məhəmməd hardadı? Heç gözümə dəymir? 
_______________________________ Epos. Nəsr. Problemlər 
 
 59
Əhməd atasına kəmali-ehtiramla baş əyib dedi: – 
Qibleyi-aləm, divlə davada həlak olub” (1, 91-92). 
Göründüyü kimi, bu epizod Yalançı oğlu Yalancığın öz 
dostu Beyrəyin ölüm xəbərini gətirməsi epizodu ilə 
yaxından səsləşir. Amma səsləşmə bununla bitmir və 
yalançı qəhrəmanların aqibətinin təsvirini də əhatə 
edir: “Bamsı Beyrək boyu”nda olduğu kimi, “Üç 
şahzadə” nağılında da əsl qəhrəman sonda yalançı 
qəhrəmanı öldürmür. Bu cür sonluq “Məlikməmməd” 
nağılının sonluğundan, təbii ki, fərqlənir. Amma həmin 
fərq zahiri səciyyə daşıyır. Əslində “Bamsı Beyrək bo-
yu” və “Üç şahzadə” nağılında da yalançı qəhrəmanlar 
ölümə düçar olurlar. Sadəcə olaraq, bu ölüm fiziki yox, 
mənəvi ölümdür. “Üç şahzadə” nağılında Məhəmməd 
sehrli qüvvələrin köməyi ilə öz vilayətinə qayıdandan 
sonra atası dərhal Əhmədlə Hümməti dar ağacından 
asdırmaq qərarına gəlir. Bu məqamda Sam 
(Məhəmmədə yaxından kömək etmiş adam) belə 
deyir: “Qibleyi-aləm, oğlanlarını əfv et! İndi ki, işin üstü 
açıldı, bu, onlara ölümdən də betərdi” (1, 96). 
“Ölümdən də betər” olan nədir? Yalançı qəhrəmanın 
əsl xislətinin üzə çıxması və camaat içində onun xar 
olması. Qəhrəmanın xar olması ilə onun öldürülməsi, 
qəhrəmanlıq eposu və bahadırlıq nağılının məntiqinə 
görə, eyni mahiyyət daşıyır. “Məlikməmməd” nağılın-
da, yaxud “Vəfalı at” (2, 38-52), “Tilsim padşahının 
qızı” (1, 42-55), “Qara kəkil” (1, 77-85) tipli nağıllarda 
öldürülən yalançı qəhrəman nə dərəcədə mənfi 
obrazdırsa, “Üç şahzadə” tipli nağıllarda da bir o 
Muxtar Kazımoğlu__________________________________  
 
 60 
qədər mənfi obrazdır. “Dirsə xan oğlu Buğac boyu”nda 
Dirsə xanın namərdlik edən qırx silahdaşı vahid obra-
zın ifadəçisi olduğu kimi, göstərilən nağıllarda da ya-
lançı qəhrəman funksiyası daşıyan böyük və ortancıl 
qardaşlar vahid obrazın ifadəçiləridir. Böyük və 
ortancıl qardaşların Əhməd və Hümmət kimi ayrı-ayrı 
adlarla təqdim olunması formal səciyyə daşıyır. 
Əslində onlar kiçik qardaşın mənfi əvəzedicisi 
funksiyasını ayrı-ayrılıqda yox, məhz bir yerdə ifadə 
edirlər. 
Qardaşların əlbir olduğu, ağıl, fərasət və 
bahadırlıq funksiyasını birlikdə ifadə etdikləri 
nağıllarda tam başqa mənzərə ilə qarşılaşırıq. Başqa 
mənzərə ondan ibarətdir ki, qardaşların birlikdə 
müsbət mövqedə dayandıqları məqamlarda yalançı 
qəhrəman sifətində kənar adamların təsvir edildiyini 
görürük. “Yetim qardaşlar” nağılında (1, 75-77) böyük 
qardaşın başına şahlıq quşu qonur, kiçik qardaşsa 
şəhərə qan udduran əjdahanı öldürür. Bu, o deməkdir 
ki, qardaşların hər ikisi qeyri-adi xüsusiyyətləri olan 
qəhrəmanlardır. Şahlıq quşunun (yəni sakral aləmə, 
ilahi başlanğıca məxsus olan quşun) böyük qardaşın 
çiyninə qonması, yenilməz bir əjdahanın kiçik 
qardaşın əlində ölməsi məhz qeyri-adiliyin 
göstəricisidir. Qeyri-adi xüsusiyyətləri ilə bir-birini 
tamamlayan bu qardaşlardan kiçiyinin qismətinə sahib 
çıxmaq istəyən öz qardaşı yox, kənar bir adam – Qara 
pəhləvandır. Kiçik qardaş əjdahanı öldürəndən sonra 
yorulub yatarkən Qara pəhləvan onu (kiçik qardaşı) 
_______________________________ Epos. Nəsr. Problemlər 
 
 61
ölümcül yaralayır və padşaha xəbər verir ki, 
«şəhərimizə qan udduran əjdahanı mən 
öldürmüşəm». Bu sözlərə inanan padşah Qara 
pəhləvana xeyli ənam verdirir. Amma yalançı 
qəhrəmanla bağlı başqa süjetlərdə gördüyümüz 
sonluq, təbii ki, bu nağılda da özünü göstərir: əsl 
həqiqət üzə çıxır və yalançı qəhrəman öz cəzasına 
çatır. 
“Gül və Nəstərən” nağılında (3, 200-206) bir 
qardaşın qismətinə sahib çıxan iki yalançı qəhrəmana 
rast gəlirik. Bu nağılda da qardaşlar müsbət 
keyfiyyətlərinə görə bir-birlərinin oxşarıdırlar. Ögey 
ana ucbatından evdən didərgin düşən və taleyin hök-
mü ilə bir-birlərindən ayrılmağa məcbur olan bu qar-
daşlardan biri (Gül) padşah seçilir, o biri (Nəstərən) 
isə böyük çətinliklərdən keçəsi olur. Belə çətinliklər-
dən biri şəhəri zəlil vəziyyətinə salan əjdaha ilə 
qarşılaşmaqdır. Nəstərən əjdahanı öldürsə də, 
Qələban bu igidliyi öz adına çıxır. Nəstərənin qarşılaş-
dığı ikinci böyük çətinlik dəryadakı naqqa balığı 
öldürməkdən ibarətdir. Bu dəfə yalançı qəhrəman 
sifətində  bir taciri görürük. Tacir heç də bu igidliyi öz 
adına çıxmaq fikrinə düşmür. Tacir Nəstərənin sevgili-
sinə göz dikir və onun halal arvadını əlindən almaq 
istəyir. 
“Yetim qardaşlar” nağılındakı Qara pəhləvan, “Gül 
və Nəstərən” nağılındakı Qələban və tacir obrazları 
yalançı qəhrəman anlayışının bir cəhətini daha aydın 
şəkildə başa düşməyə kömək edir. Həmin cəhət ciddi 
Muxtar Kazımoğlu__________________________________  
 
 62 
yöndə təqdim olunan yalançı qəhrəmanın şəri təmsil 
etməsidir. Əgər “Yetim qardaşlar” nağılındakı 
Qələban, eləcə də “Gül və Nəstərən” nağılındakı tacir 
mahiyyətcə “Məlikməmməd”, “Üç şahzadə”, “Vəfalı at” 
nağıllarındakı böyük və ortancıl qardaşlarla eyniyyət 
yaradırsa, deməli, onlar da (yəni göstərilən nağıllar-
dakı böyük və ortancıl qardaşlar da) məhz şəri təmsil 
edirlər. Eyni ata-anadan törəyən qardaşların xeyir və 
şər qütblərinə ayrılması və bu ayrılmanın kəskin 
münaqişə ilə nəticələnməsində isə təəccüblü bir şey 
yoxdur. Məlumdur ki, belə münaqişə folklorun ən 
geniş yayılmış motivlərindəndir. Motivin geniş 
yayılmasını qardaşlardan bəhs edən folklor 
nümunələri açıq-aydın göstərdiyi kimi, bacılardan 
bəhs edən folklor nümunələri də açıq-aydın göstərir. 
“Üç bacı” nağılında (5, 121-127) bacılar 
arasındakı münaqişənin əsas səbəbi paxıllıqdır. 
Böyük və ortancıl bacıların paxıllığı kiçik bacının 
gözdən düşməsinə, əri Cəlal şahın sarayından 
qovulmasına və ağır işgəncəyə məruz qalmasına 
gətirib çıxarır. Kiçik bacının bu cür acınacaqlı və-
ziyyətə düşməsi böyük və ortancıl bacıların əl-qolunu 
açır və sarayda daha böyük hörmət-izzət 
qazanmalarına şərait yaradır. Amma bu tipli nağıllarda 
böyük və ortancıl bacıları yalançı qəhrəman adlan-
dırmaq özünü o qədər də doğrultmur. Ona görə ki, üç 
qardaş süjetlərindəki böyük və ortancıl qardaşlardan 
fərqli olaraq, üç bacı süjetlərindəki böyük və kiçik 
bacılar müəyyən fərasət və qabiliyyət sahibidirlər. 
_______________________________ Epos. Nəsr. Problemlər 
 
 63
Məsələn, böyük bacı elə bir gəbə toxuyur ki, bir 
şəhərin əhalisi həmin gəbənin üstündə yerləşə bilir. 
Ortancıl bacı yumurta qabığından elə aş bişirir ki, bir 
şəhərin əhalisi yeyib doyur, hələ aşdan bir az artıq da 
qalır. Paxıllığın kökündə kiçik bacının böyük və 
ortancıl bacılardan daha fərasətli və qabiliyyətli olması 
durur. İş burasındadır ki, kiçik bacı birçəyinin biri qızıl, 
biri isə gümüş olan oğlan uşağı doğa bilir. Böyük və 
ortancıl bacılara kiçik bacını aradan götürmək öz 
qabiliyyətlərini daha qabarıq şəkildə nümayiş etdirmək 
üçün lazımdır. İndiki halda böyük və kiçik bacılar 
yalançı qəhrəman kimi təqdim olunmur. Böyük və 
ortancıl o halda yalançı qəhrəman sifətində təqdim 
oluna bilərdi ki, onlar kiçik bacının dünyaya gətirdiyi 
qeyri-adi uşağı öz adlarına çıxmış olaydılar, belə bir 
uşağın doğulmasını öz hünərləri kimi qələmə 
verəydilər. Belə bir xətt, haqqında danışdığımız nağıl 
üçün, eləcə də üç bacıdan bəhs edən digər nağıllar 
üçün səciyyəvi deyil. 
Baş qəhrəmanı qızlar olan nağıllarda, adətən, 
yalançı qəhrəman sifətində qulluqçunun, yaxud başqa 
bir adamın təqdim edildiyini görürük. Bu nağıllarda 
yalançı qəhrəman adi qızın yox, qeyri-adi 
xüsusiyyətləri ilə seçilən, sakral aləmə bağlı olan bir 
qızın qismətinə sahib çıxmaq istəyir. “Nar qızı” 
nağılında (5, 116-120) baş qəhrəman narın içində 
yaşayır. Dara düşəndə, ətrafda özünə qarşı təhlükə 
hiss edəndə bu qız dönüb gül kolu, yaxud çinar ağacı 
olur, o tərəf, bu tərəfə üfürməklə şahzadənin atından 
Muxtar Kazımoğlu__________________________________  
 
 64 
ötrü arpa-saman əmələ gətirir. “Balıqlar padşahı ilə 
Yaqub” nağılına (5, 223-228) daxil olan süjetlərdən bi-
rindəki qız (yəni kontaminasiya olunan süjetlərdən 
birinin baş qəhrəmanı) bir il sərasər padşah oğlunun 
keşiyini çəkməyi bacaran bir qızdır. Qulluqçu qızın 
baş qəhrəmanın qismətinə sahib çıxması bir çox 
başqa nağıllardakı kimidir. Ölüm yuxusuna getmiş 
padşah oğluna keşik çəkməyin son məqamında baş 
qəhrəman şahzadənin yanından ayrılmalı və öz yerinə 
qulluqçunu qoymalı olur. Və şahzadə ölüm 
yuxusundan elə bu məqamda – başı üstündə qulluqçu 
qız keşik çəkəndə ayılır. Qulluqçu qızın yalançı 
qəhrəman sifətində özünü göstərməsi belə baş verir: 
“Oğlan ayılıb öz-özünə dedi: – Nə çox yatmısan. 
Gördü ki, başının üstündə bir qız var, dedi: – Ay 
qız, sən kimsən? 
Qulluqçu dedi: – Mən iki ildir ki, sənin milçəyini 
qovuram, hələ sənin üçün bir qulluqçu da tutmuşam. 
Bu söhbətlərin içində padşahın qızı gəldi. Gördü 
oğlan qıza (qulluqçuya – M.K.) deyir: – İndi ki sən 
mənim iki il zəhmətimi çəkmisən, gərək mən səni 
alam. 
Qız (qulluqçu – M.K.) padşah qızını (şahzadənin 
keşiyini çəkən baş qəhrəmanı – M.K.) görüb dedi: – 
Bu da bizim qulluqçumuz” (5, 227). Burada yalançı 
qəhrəmanın yalançılığı həqiqi qəhrəmanın gördüyü işi 
büsbütün və şişirdilmiş şəkildə öz adına çıxmağa 
yönəlib. Oxşar nağıllarda müşahidə etdiyimiz 
səciyyəvi bir cəhət burada da müşahidə olunur: həqiqi 
_______________________________ Epos. Nəsr. Problemlər 
 
 65
qəhrəman (ölüm yuxusuna getmiş oğlanın başı 
üstündə günlərlə, aylarla keşik çəkən gözəl) öz qis-
mətinin əldən getməsini səssiz-səmirsiz qarşılayır və 
ilk baxışda belə təsəvvür yaranır ki, o, acınacaqlı, 
taleyi ilə  barışmaqdadır. Şübhəsiz, baş qəhrəman bu 
nağıllarda acınacaqlı taleyi ilə barışmır. Qeyd 
etdiyimiz “səssiz-səmirsizlik” sadəcə olaraq baş 
qəhrəmanın daşıdığı funksiya ilə bağlıdır. Burada baş 
qəhrəmanın funksiyası heç də bahadırlıqdan ibarət 
deyil. Burada baş qəhrəmanın mühüm bir funksiyası 
səbir və dözüm nümayiş etdirməkdir. Səciyyəvi 
epizoddur ki, “Balıqlar padşahı ilə Yaqub” nağılının 
nəzərdən keçirdiyimiz süjetində baş qəhrəman (şah-
zadəyə keşik çəkən qız) bazardan özünə bıçaqla 
bərabər, səbir daşı da aldırır. Yəni baş qəhrəman heç 
də Məlikməmməd tipli qəhrəmanlar kimi hərəkət etmir. 
Əgər Məlikməmməd və ona oxşar digər qəhrəmanlar 
sonda yalançı qəhrəmandan qisas alırlarsa, onu 
(yalançı qəhrəmanı) fiziki, yaxud da  mənəvi ölümə 
məruz qoyurlarsa, şahzadənin keşiyini çəkən qız dər-
dini səbir daşına söyləyib bıçaqla özünü öldürmək 
qərarına gəlir. Əsl həqiqətdən hali olan şahzadə baş 
qəhrəmanı ölümdən xilas edir və ədalət bərpa olunur. 
“Nar qızı” nağılında baş qəhrəmanın padşah 
oğluna qovuşması bir az fərqli şəkildə baş verir: 
Padşah oğlu yuxuda Nar qızı görüb ona aşiq olur və 
sehrkar vəzirə tapşırır ki, yuxuda vurulduğu qızı tapıb 
gətirsin. Vəzir üç divin ixtiyarında olan Nar qızını tapıb 
gətirir. Göründüyü kimi, bu süjetdə padşah oğlunun 
Muxtar Kazımoğlu__________________________________  
 
 66 
keşiyini çəkmək xətti yoxdur. Bu süjeti “Balıqlar 
padşahı ilə Yaqub” nağılındakı məlum süjetə 
yaxınlaşdıran xətt həlledici məqamda qulluqçunun 
peyda olması və özünü padşah oğluna “sırıması”dır. 
Qulluqçunun fürsətdən istifadə edib özünü padşah oğ-
luna “sırıması” padşah oğlu ilə Nar qızının 
qovuşmasının düz bir addımlığında baş verir: vəzir 
Nar qızını bir çinarın başında qoyub ona paltar 
gətirməyə və əhvalatı padşah oğluna xəbər verməyə 
gedir. Əhvalatdan başqa adamlarla birlikdə vəzirin 
evindəki qulluqçu qız da xəbərdar olur. Qulluqçu qız 
hamıdan qabağa düşüb dərhal özünü Nar qızına 
çatdırır və onu itələyib çinarın başından quyunun 
dibinə salır. Quyu öz semantikasına görə başqa 
nağıllarda (məsələn, «Məlikməmməd»də) gördü-
yümüz quyudur. Amma quyudan çıxıb öz səadətinə 
qovuşmağın yolu “Nar qızı” nağılında bahadırlıq 
nağıllarındakı kimi deyil. Təhlükədən yaxa 
qurtarmağın əsas vasitəsi bahadırlıq nağılında qılınc-
qalxana əl atmaqdırsa, “Nar qızı” nağılında gülə-
çiçəyə, kola-ağaca çevrilməkdir. Bahadırlıq nağılında 
baş qəhrəman silah qurşanıb, at sürüb açıq 
meydanda davaya başlayırsa, “Nar qızı”nda baş 
qəhrəman öz varlığını padşah oğluna uzaqdan-uzağa, 
işarələrlə çatdırır. “Padşah oğlunun qismətinə yazılan 
qız mənəm!” – deyib səsini qaldırmaq Nar qızının işi 
deyil. Nar qızının işi zəriflik, incəlik nümunəsi göstərib 
padşah oğlunu əvvəl-axır məsələdən hali etməkdir. 
Zəriflik, incəlik nümunəsi göstərməyin bir məqamı 
_______________________________ Epos. Nəsr. Problemlər 
 
 67
şahzadə səfərə gedəndə yaranır. Səfər ərəfəsində 
şahzadəyə xüsusi paltar tikilməli, paltarın üstü inci-
muncuqla bəzənməlidir. Bu işi yoluna qoymaq üçün 
şəhərdə paltar ustası olan nə qədər qız-gəlin varsa, 
saraya cəm olur. Nar qızı da inci-muncuq düzənlərin 
arasındadır. Nar qızı inci düzə-düzə oxuyur: 
Mən bir Nar qızı idim, incim, düzül, düzül! 
Almadan qırmızı idim, incim, düzül, düzül! 
Qarabaş gəldi, aftafanı doldurdu, incim, düzül, 
düzül! 
Aftafanı vurdu daşdan-daşa, incim, düzül, düzül! 
Çıxdı, qondu ağac başına, incim, düzül, düzül! 
Məni ağacdan saldı quyuya, incim, düzül, düzül! 
Bitdim, oldum gül ağacı, incim, düzül, düzül! 
Məndən bir dəstə gül dərdilər, incim, düzül, düzül! 
Məni şah evinə gətirdilər, incim, düzül, düzül! 
Otaqdan məni tulladılar küllüyə, incim, düzül, 
düzül! 
Qalxdım oldum çinar ağacı, incim, düzül, düzül! 
Mənim taxtamdan qarı apardı, incim, düzül, düzül! 
İndi gəldim inci düzməyə, incim, düzül, düzül!  
        (5, 219-
220). 
Bu nəzm parçasını başdan-başa misal çəkməkdə 
iki məqsədimiz var. Birincisi budur ki, misal çəkdiyimiz 
parçanın həm quruluş, həm də ahəngcə “Dədə 
Qorqud” şeirləri ilə səsləşdiyini nəzərə çarpdırmaq 
istəyirik. İkincisi isə Nar qızının (o cümlədən ona 
oxşar başqa nağıl qəhrəmanlarının) yalançı 
Muxtar Kazımoğlu__________________________________  
 
 68 
qəhrəmanla toqquşmada necə davrandığını və hansı 
yolla hərəkət etdiyini əsaslandırmağa çalışırıq. “Dədə 
Qorqud” şeirləri ilə müqayisələr aparmaq ayrıca bir 
söhbətin mövzusudur. İndiki halda biz, təbii ki, qeyd 
etdiyimiz ikinci məsələ üzərində dayanmalıyıq. İkinci 
məsələnin üzərində düşündükcə gəldiyimiz qənaətin 
doğruluğuna bir daha əmin oluruq. Qənaət ondan 
ibarətdir ki, Nar qızı (o cümlədən ona oxşar nağıl 
qəhrəmanları) sonda bahadırlıqla yox, sadəcə olaraq 
əsl həqiqəti açıb söyləməklə öz funksiyasını başa 
çatdırır. Yalançı qəhrəmanın cəzasını vermək Nar 
qızının yox, başqasının (burada şahzadənin) öhdəsinə 
düşür. Maraqlıdır ki, “Gülnar xanım” (4, 70-78) tipli 
bəzi nağıllarda qisməti əlindən alınan qız bahadırlıq 
xüsusiyyətləri olan bir qızdır. Bu qız sevdiyi oğlanı 
ölümün pəncəsindən qurtarmaq üçün əsl bahadırlar 
kimi gedər-gəlməzə yollanası olur. Həlledici məqamda 
qulluqçu qız onun qismətini əlindən alandan sonra 
vəziyyət dəyişir və hadisələr o biri nağıllarda 
(məsələn, “Nar qızı”nda) gördüyümüz şəkildə davam 
edir. Yəni qisməti əlindən alınan qız təzədən öz 
qismətinə heç də bahadırlıq yolu ilə qovuşmur, 
əksinə, xatırlatdığımız o biri qızlar (məsələn, Nar qızı) 
kimi səbir və təmkin nümunəsi göstərir. Məhz səbir və 
təmkinin nəticəsidir ki, Gülnar xanım qoca bir 
dəyirmançının evində qiymətli xalçalar toxumaqla və 
həmin xalçalar üzərində başına gələn əhvalatların ta-
rixçəsini nəqş etməklə məşğul olur. Əsl həqiqət üzə çı-
xandan sonra isə eynilə “Nar qızı” nağılında olduğu 
_______________________________ Epos. Nəsr. Problemlər 
 
 69
kimi, “Gülnar xanım” nağılında da yalançı qızı baş 
qəhrəman (Gülnar xanım) yox, başqası cəzalandırası 
olur. Yalançı qız dəli qatırın quyruğuna məhz padşah 
oğlunun hökmü ilə bağlanır. 
Bu ənənəvi sonluq bir daha Nar qızının, Gülnar 
xanımın əvəzedicisinin mənfi obraz olmasından xəbər 
verir. (Yeri gəlmişkən deyək ki, «Nar qızı» nağılında 
qulluqçu qızın tez-tez “qara qarabaş” adlandırılması 
da təsadüfi detal sayılmamalıdır. Çox güman ki, nağıl 
söyləyicisi “qara qarabaş” adı altında qulluqçu qızın 
məhz qaranı – şəri təmsil etməsini diqqətə çatdırmaq 
istəyir.) Nar qızının, Gülnar xanımın qismətinə sahib 
çıxmaq istəyən qulluqçunun mənfi obraz olduğunu 
həmin nağıllarla səsləşən başqa nümunələrdən də 
görmək mümkündür. Məsələn, “Yetim qızla cadugər 
qarı” adlı nağılda (1, 156-159) cadugər qarı «Nar qızı» 
nağılındakı qara qarabaşın funksiyasını daşıyır. Əl-
bəttə, cadugər qarı yetim qızı (nağılın baş 
qəhrəmanını) aradan götürmək istərkən heç də onun 
qismətinə sahib çıxmaq niyyəti güdmür. Cadugər qarı 
sadəcə olaraq, bir şər qüvvə kimi yetim qızın 
səadətinin qarşısını almaq niyyəti güdür. Bu nağıldakı 
cadugər qarını funksiyaca “Nar qızı” nağılındakı qara 
qarabaşa yaxınlaşdıran da onun xeyirə qarşı çıxma-
sıdır. “Nar qızı” nağılında olduğu kimi, “Yetim qızla 
cadugər qarı” nağılında da baş qəhrəman ağac 
başında oturub təzə paltar gözlədiyi məqamda şər 
qüvvə özünü yetirir. Şər qüvvə (cadugər qarı) cadu 
oxuyub yetim qızı göyərçinə döndərir, sonra isə həmin 
Muxtar Kazımoğlu__________________________________  
 
 70 
göyərçinin başını bədənindən ayırır. Göyərçinin yerə 
düşən bir damcı qanından çinar ağacı əmələ gəlir. 
Çinarın kəsilmiş budaqlarından biri kasıb qarının 
həyətinə düşür. Budaq çömçə olub qarının evinə girir 
və möcüzələr göstərir. Möcüzə ondan ibarətdir ki, 
çömçə təzədən qıza çevrilir və qarının ev işlərini 
sahmana salır. Nəhayət, padşah oğlu qızdan (baş 
qəhrəmandan) xəbər tutur, hadisələr məlum nikbin 
sonluqla tamama yetir və cadugər qarı “Nar qızı” 
nağılındakı qara qarabaş kimi cəzalandırılır. Cadugər 
qarı yetim qızın qismətinə sahib çıxmaq istəməsə də, 
yetim qızın səadətinə qarşı çıxmasına görə “Nar qızı” 
nağılındakı qara qarabaşla eyni məzmun və mahiyyət 
daşıyır.  
Qisməti, müvəqqəti olsa da, əlindən alınan gözəl 
qız süjetlərində bəzən yalançı qəhrəmanın 
köməkçisinə də rast gəlirik. Bu köməkçi bəzi 
nağıllarda baş qəhrəmanın ögey anası, bəzi 
nağıllarda bibisi, dayəsi, yaxud başqa bir qohumudur. 
Qeyri-adi mənşəli qız və yalançı qız süjetlərində ögey 
ana surəti daha qabarıq şəkildə nəzərə çarpır. 
“Göyçək Fatma” adlı nağılda (6, 19-26) ögey ana 
Fatmaya öz qızının rəqibi kimi baxır. Ögey ana öz 
qızına da Fatma adı qoymaqla Göyçək Fatmanı 
sıradan çıxarmaq, doğma qızını irəli vermək məqsədi 
güdür. Amma bu məqsədə çatmaq ögey ana üçün 
xeyli çətindir. Çünki ögey ananın öz qızı həm 
fərasətsiz, həm də sifətcə çirkindir. Çirkinliyin nəti-
cəsidir ki, ögey ananın öz qızı Keçəl Fatma adı ilə 
_______________________________ Epos. Nəsr. Problemlər 
 
 71
tanınır. Keçəl Fatmanı hər yerdə Göyçək Fatma kimi 
qələmə verməkdən ötrü ögey ana dəridən-qabıqdan 
çıxır, müxtəlif tədbirlərə al atır. Belə tədbirlərdən biri 
Göyçək Fatmanı toya-düyünə buraxmamaqdır. 
Padşah oğlunun toyuna gəlib öz gözəlliyi ilə diqqəti 
cəlb etməsin deyə Göyçək Fatmaya çətin iş  tapşırılır: 
“Analıx bir çanax darını yerə töküb, bir boş cam 
qoydu, dedi: – Mən gələnə kimi bu darını yığarsan 
çanağa, bu camı da göz yaşınnan doldurarsan, əgər 
dediklərimi eləməsən, vay gününə” (6, 23). Göyçək 
Fatma sehrli qüvvələrin köməyi ilə nəinki çətin işin 
öhdəsindən gəlir, həm də gözəl libas, qızıl başmaq 
geyib padşah oğlunun toyuna gedir. Toydan 
qayıdanda bir tay qızıl başmağın çaya düşməsi və 
həmin başmağın padşah oğlunun rastına çıxması 
ögey ananı daha da fəallaşdırır. Padşah oğlunun 
Göyçək Fatmaya vurulduğunu görən ögey ana Keçəl 
Fatmanı Göyçək Fatma ilə əvəz etmək qərarına gəlir: 
“Fatmanın analığı paxıllığınnan az qaldı çatlasın, odu 
ki, Fatmanın əl-ayağını kəndirnən bağlayıb saldı 
təndirə, üstünü də örtdü. Öz qızı Keçəl Fatmanı da 
bəzəndirib qoydu Göyçək Fatmanın yerində. Yen-
gələr, sağdışlar, soldışlar gəldilər ki, qızın başını 
bəzəyib aparsınlar, gördülər ki, qız o qız deyil. 
Dedilər: – Ay balam, bu qız niyə belə qaralıb? 
Qızın anası nırx deyib durdu ki, elə həmən 
Göyçək Fatmadı, günün altında durub, gün qaraldıb. 
Yengə tez başmağı gətirib qızın ayağına taxdı, gördü 
yox, olmadı… Yengə qızın tez başına baxıb gördü 
Muxtar Kazımoğlu__________________________________  
 
 72 
qart keçəldi” (6, 25). Ögey ananın Göyçək Fatmanı  
Keçəl Fatma ilə əvəz etmək işində birinci cəhd beləcə 
boşa çıxır. Göyçək Fatma padşah oğluna ərə gedir. 
Amma ögey ana sakitləşmək, taleyin hökmü ilə 
barışmaq istəmir. Və qızına fitnə-fəsad təlimi keçib 
onu saraya – Göyçək Fatmanın yanına göndərir. 
Göyçək Fatmanı itələyib çaya yıxan Keçəl Fatma dər-
hal saraya can atır: “Keçəl qız Fatmanın paltarını 
geyinib oğlanın evinə gəldi. Axşam oldu, qız üz-
gözünü gizlədə-gizlədə bir təhər gecəni saldı. Yatmax 
vaxtı gələndə oğlan gördü ki, Fatmanın saçı əlinə 
dəymir. Odu ki, dedi: – Ay Fatma, sənin saçın heç 
gözümə dəymir. 
Qız dedi: – Başımı yumuşam deyin yığılıb bir 
yerə, sabah quruyar, genə uzanar” (6, 26). Göründüyü 
kimi, yalançı qızın fəaliyyətində köməkçi obraz 
mühüm rol oynayır və nağılda yalançı qıza aid bir çox 
hərəkətlər eyni zamanda köməkçi obrazın hərəkətləri 
kimi təqdim olunur. Bu hərəkətlər sırasına, söz yox ki, 
yalançı qızın sonda uduzması da daxildir. Yalançı qız 
sonda uduzursa, bu, o deməkdir ki, onun köməkçisi 
də uduzur. Yalançı qız sonda cəzalanırsa, demək, 
onun köməkçisi də cəzalanır. Təsadüfi deyil ki, qeyri-
adi mənşəli qız və yalançı qəhrəmandan bəhs edən 
“İncilər saçır, güllər açır” nağılında (2, 143-155) 
yalançı qızla birlikdə onun anası da dəli qatırın quy-
ruğuna bağlanır. 
Bildiyimiz kimi, folklorda baş qəhrəmanın 
köməkçisi, əsasən, müsbət obraz olur və o, baş 
_______________________________ Epos. Nəsr. Problemlər 
 
 73
qəhrəmanla eyni bir funksiyanın daşıyıcısı kimi təqdim 
edilir. Belə olduğu halda, qeyri-adi mənşəli qız və 
yalançı qəhrəman sərgüzəştlərindən bəhs edən 
süjetlərdə köməkçinin (ögey ana, bibi, dayə və 
başqalarının) mənfi planda təqdim olunması folklor 
poetikasına uyğun bir motiv sayılmalıdırmı? Əlbəttə, 
sayılmalıdır. Məsələ burasındadır ki, qeyri-adi mənşəli 
qız və yalançı qəhrəman süjetlərində ögey ana, bibi, 
dayə və s. kimi obrazlar şəri təmsil edən obrazların 
köməkçiləridir. Şəri təmsil edən obrazların köməkçiləri, 
təbii ki, müsbət yox, mənfi obrazlar kimi təqdim 
edilməlidir və belə də təqdim edilir. 
Aydınlaşdırılması vacib olan məsələlərdən biri 
yalançı qəhrəmanın genezisi məsələsidir. Təəssüf ki, 
bu məsələ folklorşünaslıqda diqqətdən kənarda qalıb. 
Yalançı qəhrəman probleminə ötəri toxunan 
V.Y.Propp belə hesab edib ki, bu obraz nə tarixi 
gerçəklikdən, nə mərasimlər, inamlar aləmindən, nə 
də miflərdən doğulub. Görkəmli folklorşünasın 
fikrincə, bu obrazı biz sırf nağıl obrazı, nağılın öz bət-
nindən doğulan obraz hesab etməliyik (9, 338). 
V.Y.Proppun bu fikirləri ilə razılaşmaq çətindir. 
Əvvəla, ona görə ki, yalançı qəhrəman heç də yalnız 
nağıl üçün səciyyəvi deyil və bu obraz folklorun başqa 
janrlarında da özünəməxsus yer tutur. İkinci tərəfdən 
isə yalançı qəhrəman heç də mifoloji düşüncədən 
kənarda qalan obraz deyil və bu obrazın da bir çox 
digər folklor  personajları kimi, arxaik görüşlər sistemi 
ilə qırılmaz əlaqəsi var. Yalançı qəhrəmanın arxaik 
Muxtar Kazımoğlu__________________________________  
 
 74 
görüşlər sistemi ilə əlaqəsindən danışmazdan qabaq 
bu obrazın nağıldan başqa daha hansı janrlar üçün 
səciyyəvi olmasına diqqət yetirmək lazım gəlir.  
Yalançı qəhrəmana nağıllardan əlavə, dastanlar 
və xalq dramlarında da rast gəlirik. Xalq dramlarında 
rast gəldiyimiz yalançı qəhrəman (məsələn, “Əkəndə 
yox, biçəndə yox, yeyəndə ortaq qardaş” adlı xalq 
dramındakı tənbəl qardaş) komik yöndə təqdim olunur 
və bu obrazdan ayrıca bir yazıda danışmağı daha 
məqsədəuyğun hesab edirik. Dastanlarda rast 
gəldiyimiz yalançı qəhrəmanlar isə ciddi yöndə təqdim 
olunur və həmin obrazlardan məhz bu yazı 
çərçivəsində bəhs etməyi vacib bilirik. Təsadüfi deyil 
ki, biz yalançı qəhrəman nümunələri sırasında, yeri 
gəldikcə, Yalançı oğlu Yalancığa – “Dədə-Qorqud” 
eposunun obrazlarından birinə az-çox toxunmuşuq. 
Belə obrazın bəzi başqa dastanlar  üçün də səciyyəvi 
olduğunu əsaslandırmaq üçün “Aşıq Qərib” 
dastanındakı Güloğlan və Şahvələd obrazlarına nəzər 
salmaq yerinə düşər.  
Bizim folklorşünaslıqda “Bamsı Beyrək boyu” ilə 
“Aşıq Qərib” dastanı “ər arvadın toyunda” süjeti 
baxımından əsaslı elmi müqayisəyə cəlb olunub (8). 
Təzədən geniş müqayisəyə ehtiyac görmədən “Aşıq 
Qərib” dastanındakı Güloğlan və Şahvələd obrazları 
ilə “Dədə Qorqud” dastanındakı Yalançı oğlu Yalancıq 
obrazının oxşarlığını qısaca da olsa, xatırlatmaq 
istəyirik. Qeyd etməyi vacib bilirik ki, Yalançı oğlu 
Yalancıqda gördüyümüz yalançı qəhrəman funksiyası 
_______________________________ Epos. Nəsr. Problemlər 
 
 75
“Aşıq Qərib” dastanında Güloğlan və Şahvələd 
obrazları arasında paylanıb. “Bamsı Beyrək boyu”nda 
Yalançı oğlu Yalancığın atdığı addımların bəzisi “Aşıq 
Qərib” dastanında Güloğlanın, bəzisi isə Şahvələdin 
payına düşüb. Bu funksiyanın iki obraz arasında bu 
cür bölüşdürülməsi Aşıq Qəribin iki mühüm cəhət 
daşıması ilə bağlıdır. Bu cəhətlərdən biri aşıqlıq, o biri 
isə aşiqlikdir. Güloğlan Qəribi aşıq kimi, Şahvələd isə 
Qəribi aşiq kimi özünə rəqib bilir. Ciddi yöndə təsvir 
edilən yalançı qəhrəmanlara məxsus bəd niyyət 
(Qəribi aradan götürmək niyyəti) Güloğlanla Şahvələdi 
bir araya gətirir.  
Əlbəttə, Güloğlan və Şahvələd bir araya 
gəlməmişdən qabaq onlar Aşıq Qəriblə ayrı-ayrılıqda 
toqquşmalı olurlar: “Bu şəhərdə Güloğlan deyilən birisi 
vardı. Bu məğamda o, əli sazlı gəlib qəhvəxanaya 
çıxdı, bir-iki hətərən-pətərən dedikdən sonra dedi: – 
Görəsən, bu Tiflis şəhərində mənim qabağıma bir aşıq 
çıxa bilərmi? 
Ellik yerbəyerdən qalxıb dedilər: – Güloğlan, 
sazını vur qoltuğuna, var get, sən Qəribin qabağında 
heç bir iş görə bilməzsən” (7, 174). Doğrudan da, 
camaat dediyi kimi olur – Güloğlan Aşıq Qəriblə 
deyişmədə çox tez məğlubiyyətə uğrayıb, meydanı 
tərk edir. 
Şahvələdin aşiqliyi də Güloğlanın aşıqlığı kimi, 
təsadüfi səciyyə daşıyır. Şahvələd əmisi qızı 
Şahsənəmin Qərib adlı bir oğlanı sevdiyini eşidəndən 
sonra əl-ayağa düşüb, əmisigilə elçilər göndərir. 
Muxtar Kazımoğlu__________________________________  
 
 76 
Tezliklə Şahsənəmi Şahvələdə nişanlayırlar. İlk ba-
xışda hər şey Şahvələdin xeyrinə həll olur. Amma 
Şahsənəmin öz nişanlısı Şahvələdə biganəliyi və 
Qəribi sevməkdə davam etməsi məsələni qəlizləşdirir 
və Şahvələd vəziyyətdən çıxış yolu axtarır. Çıxış 
yolunu Qəribi öldürməkdə görən Şahvələd Güloğlanın 
köməyinə məhz bu məqamda ehtiyac duyur: «Bir gün 
Şahvələd eşitdi ki, Şahsənəm hələ də Qəribdən əl 
çəkməyib, gecə-gündüz Qəribin anasının evindədir, 
onlara əl tutur. Güloğlanı tapıb dedi: – Al bu pulu, get 
Qəribi harada görsən, vur öldür, qanlı köynəyini gətir, 
ver anasına (7, 189). Güloğlan aşıqlıq sənətində nə 
qədər acizdirsə, vurub-tutmaqda da bir o qədər 
acizdir. Qəribi axtarmağa bir az vaxt sərf edəndən 
sonra Güloğlan qanlı köynək məsələsini həll etməyin 
çox asan yolunu tapır: bir ulağın qulağını kəsib öz 
köynəyini qana bulayır və qanlı köynəyi gətirib Qəribin 
anasına göstərir. Yalançı oğlu Yalancığın qanlı 
köynək əhvalatını xatırladan bu addımı atmaqda 
Güloğlan təkcə pul qazanmaq məqsədi güdmür, həm-
çinin aşıq meydanında uduzduğu bir adamdan intiqam 
almaq istəyir. Vəssalam. Dastanda Güloğlanın funk-
siyası bununla bitir. Yalançı qəhrəmana məxsus olan 
başlıca funksiyanın, yəni baş qəhrəmanın qismətinə 
sahib çıxmaq funksiyasının əsas daşıyıcısı dastanda 
Şahvələd obrazı olur. Şahvələd, Güloğlan vasitəsilə 
Qəribin ölüm xəbərini aləmə car çəkəndən sonra, 
başqa yalançı qəhrəmanlar kimi, öz niyyətinə 
qovuşmağın astanasında dayanır. Şahvələd əmin olur 
_______________________________ Epos. Nəsr. Problemlər 
 
 77
ki, Şahsənəmi Qəribin ölümünə inandıra bilib. Qəribin 
ölümü Şahvələdin Şahsənəmlə toyunun başlanması 
deməkdir. Və toy başlanır. Amma toyun başlanması, 
olsa-olsa, yalançı qəhrəmanın müvəqqəti uğurunun 
göstəricisi ola bilər. Müvəqqəti uğur tezliklə sona 
yetməli, hər şey öz yerini tutmalıdır. Yeddi illik 
ayrılıqdan sonra Qəribin Tiflisə qayıtması, doğrudan 
da, yalançı qəhrəmanın «sultanlığı»na son qoyur. 
Aşıq Qəribin yeddi illik ayrılıqdan sonra Tiflisə 
qayıtması müəyyən qədər Məlikməmmədin qaranlıq 
dünyadan, Bamsı Beyrəyin uzun dustaqlıqdan 
qayıtmasına bənzəyir. Bənzərlik qəhrəmanın ölüb-
dirilmə mərhələsindən keçib yeni güc-qüvvət 
qazanmasındadır. Əvvəlcə “ağlaram, sızlaram, 
kimsəm yox mənim” deyib göz yaşı tökən Qərib yeddi 
ilik ayrılıqdan sonra Tiflisə tam başqa əhvalda qayıdır: 
Hər gecə, hər gündüz Hələb şəhrində 
Qüdrət şərabını içdim də, gəldim. 
Yar mənə göndərdi bir gözəl namə, 
Oxudum, qarasın seçdim də, gəldim. 
 
Axşam idi, mən də gəldim xanəmə, 
Sirrimi demişdim bacı, anəmə. 
Eşqin xəncərini vurdum sinəmə, 
Dərin yaralarım deşdim də, gəldim. 
 
Həftədə xəbəri verdilər bizə, 
Günorta vaxtında çıxdım mən düzə. 
Mədət deyib gəlib çıxdım Tiflisə, 
Muxtar Kazımoğlu__________________________________  
 
 78 
Mövlam qanad verdi, uçdum da, gəldim. 
 
Bir əl vurun, xublar girsin oyuna, 
Mən qurbanam qamətinə, boyuna. 
Aşıq Qərib Şahsənəmin toyuna 
Başımdan, canımdan keçdim də, gəldim (7, 
200). 
Aşıq Qəribin dilindən söylənilən bu şeirdə “qüdrət 
şərabını içmək”, “eşqin xəncərini sinəyə vurub dərin 
yaraları deşmək”, “Mövlanın verdiyi qanadla uçub 
gəlmək” kimi ifadələr baş qəhrəmanın mübariz əhvali-
ruhiyyəsindən, haqq aşığı və haqq aşiqi qüdrətindən 
xəbər verir. Dastanın finalında bu cür qüdrət sahibi 
(əsl qəhrəman) aşiqlik mərtəbəsindən uzaq olan 
yalançı qəhrəmanla sonuncu dəfə qarşılaşdırılır. 
Qarşılaşdırmada başlıca məqsəd məhz baş qəhrə-
manı daha qabarıq şəkildə təqdim etməkdən, haqqa 
bağlı eşqin qarşısının alınmaz olduğunu 
göstərməkdən ibarətdir.  
Finalda Şahvələdin bağışlanılması və onun 
Qəribin bacısı ilə evlənməsi isə təəccüb 
doğurmamalıdır. Yada salınmalıdır ki, finalda 
bağışlanmaq bir çox başqa yalançı qəhrəmanlara da 
aiddir və bu cür sonluq heç də onları, o cümlədən 
“Aşıq Qərib” dastanında Şahvələdi yalançı qəhrəman 
məzmun və mahiyyətindən uzaqlaşdırmır.  
Nağıl və dastanlarda xüsusi yer tutan və komik 
yox, “ciddi” yöndə təqdim olunan yalançı qəhrəmanın 
mifoloji kökünə gəlincə, ilk növbədə əkizlər mifini 
_______________________________ Epos. Nəsr. Problemlər 
 
 79
xatırlatmaq lazımdır. Fikrimizcə, nağıl və dastanlarda 
rast gəldiyimiz qəhrəman və yalançı qəhrəman 
münasibətləri əkizlər mifində bir-biri ilə rəqabətdə olan 
qardaşların özünəməxsus münasibətinin törəməsi və 
davamıdır. Əkizlər mifində qardaşlardan biri müsbət 
planda təqdim edilib diqqət mərkəzində dayandığı 
kimi, nağıl və dastanlarda da baş qəhrəman yalançı 
qəhrəmanla müqayisədə qeyri-adi xüsusiyyətləri ilə 
daha çox seçilir və hadisələrin inkişafında aparıcı 
fiqura çevrilir. Əkizlər mifində mənfi planda təqdim edi-
lən qardaş o biri qardaşın gücünü qabarıq şəkildə əks 
etdirmək üçündürsə, nağıl və dastanlarda da yalançı 
qəhrəman baş qəhrəmanın yenilməzliyini qabarıq 
şəkildə canlandırmaq üçündür. Mifdə şəri təmsil edən 
qardaşın məğlubiyyəti xeyiri təmsil edən qardaşın 
mütləq qalibiyyətinin əsasına çevrildiyi kimi, nağıl və 
dastanlarda da yalançı qəhrəmanın ölümü baş 
qəhrəmanın yenidən “dirilməsi”nin əsasına çevrilir.  
 
QAYNAQLAR 
 
1. Allah yıxan evi qızlar tikər. Nağıllar. Toplayıb 
tərtib edənlər: O.Əliyev, R.Xəlilov. Bakı, Yazıçı, 1994 
2. Azərbaycan nağılları. 2 cilddə. I c. Toplayıb tərtib 
edəni: Ə.Axundov. Bakı, Azərbaycan Dövlət Nəşriyyatı, 
1970 
3. Azərbaycan nağılları. 2 cilddə. II c. Toplayıb tərtib 
edəni: Ə.Axundov. Bakı, Azərbaycan Dövlət Nəşriyyatı, 
1970 
4. Azərbaycan nağılları. 5 cilddə. I c. Toplayıb tərtib 
Muxtar Kazımoğlu__________________________________  
 
 80 
edəni: Ə.Axundov. Bakı, Azərbaycan EA Nəşriyyatı, 
1960  
5. Azərbaycan nağılları. 5 cilddə. III c. Toplayıb 
tərtib edəni: Ə.Axundov. Bakı, Azərbaycan EA 
Nəşriyyatı, 1962 
6. Azərbaycan nağılları. 5 cilddə. IV c. Toplayıb 
tərtib edəni: Ə.Axundov. Bakı, Azərbaycan EA 
Nəşriyyatı, 1963 
7. Azərbaycan məhəbbət dastanları. Tərtib edənlər: 
M.H.Təhmasib, T.Fərzəliyev, İ.Abbasov, N.Seyidov. 
Bakı, Elm, 1979 
8. Təhmasib M.H. Azərbaycan xalq dastanları. Orta 
əsrlər. Bakı, Elm, 1972 
9. Пропп В.Я. Исторические корни вольшебной 
сказки. Лениниград, Изд-во Ленинградского Ун-та, 
1986 
_______________________________ Epos. Nəsr. Problemlər 
 
 81
“KOROĞLU”: PROBLEMLƏR, MÜLAHİZƏLƏR 
 
Danılmaz həqiqətdir ki, Azərbaycan 
folklorşünaslığı Avropa və rus folklorşünaslığının 
yetirməsidir. Avropa və rus folklorşünaslığında 
meydana çıxan bir çox metod və məktəblərin təsiri 
müxtəlif şəkil və səviyyələrdə bizim folklorşünaslıqda 
da özünü göstərib. Biz yalnız elmi araşdırmada yox, 
həm də folklor mətnlərinin tərtib və nəşr olunmasında 
prinsiplərimizi müəyyənləşdirərkən Qərbə, ən çox da 
Rusiyaya istinad etmişik. Folklorun araşdırılması, tər-
tib və nəşr olunmasında uğurlarımız da olub, uğursuz-
luqlarımız da. Uğursuzluqlarımızın bir qismi folklor nü-
munələrinin toplanması və nəşrə hazırlanması 
prinsipləri ilə bağlıdır. Və qeyd etməyi lazım bilirik ki, 
folklorun, o cümlədən eposun toplanması və nəşrə 
hazırlanması sahəsində özünü göstərən problemlərin 
bir kökü Qərbə və Rusiyaya gedib çıxır. Yada salın 
Finlandiyada “Kalevala” eposunun ortaya çıxarılma 
tarixini. Bütün dünyaya bəllidir ki, Lyonrot topladığı 
ayrı-ayrı nəğmələr (hissələr) üzərində işlədikdən, 
xüsusən həmin nəğmələr (hissələr) üzərində əlaqələn-
dirmə işi apardıqdan sonra “Kalevala” eposu ortaya 
çıxarılıb. Düzdür, Lyonrot epos üzərində necə işlədiyi-
ni gizli saxlamayıb, öz “yaradıcılığı”nı xalq yaradıcılığı 
kimi qələmə vermək fikrində olmayıb, hissələrdə hansı 
dəyişikliklər etdiyi hamıya aydın olsun deyə, 
“Kalavela” ilə bağlı bütün materialları arxivə təhvil 
verib. Buna baxmayaraq, fakt  faktlığında qalır: 
Muxtar Kazımoğlu__________________________________  
 
 82 
“Kalevala”nın xeyli əl gəzdirilərək nəşrə hazırlanması 
folklorşünaslıqda mübahisələrə  səbəb olub.  
Bəs bizdə vəziyyət necədir? Bizim eposun 
(əlbəttə, ilk növbədə “Koroğlu”nun) toplanıb nəşrə 
hazırlanmasında hansı problemlər özünü göstərir? 
“Koroğlu”nun nəşrə hazırlanmasında nəzərə çarpan 
problemlərin biri “Kalevala”dakı problemdir, yəni ayrı-
ayrı hissələri bir-biri ilə əlaqələndirmək problemidir. 
Məlumdur ki, “Koroğlu” da “Dədə Qorqud” kimi 
müstəqil dastanlardan ibarətdir. Bu kiçik dastanlar 
arasında zahiri yox, daxili bir əlaqə var. Daxili əlaqə 
isə daha çox qəhrəmanlıq ideyası, eyni qəhrəmanların 
vahid zaman və məkan daxilində oxşar fəaliyyət 
göstərməsi hesabına mümkün olur. Qazan xan, 
Beyrək, Uruz, Qanturalı, Basat və başqa 
qəhrəmanların Oğuz eli uğrunda vuruşması “Dədə 
Qorqud”dakı boylar arasında; Koroğlu, Dəli Həsən, 
Eyvaz, Dəmirçioğlu, Bəlli Əhməd və b. qəhrəmanların 
Çənlibel uğrunda vuruşması “Koroğlu”dakı qollar 
arasında daxili əlaqə yaradır. Eyni qəhrəmanların bir 
yox, bir neçə boyda iştirak etməsi boylararası əlaqəni 
daha da gücləndirir. Vahid baş qəhrəman, söz yox ki, 
qollararası əlaqədə çox mühüm amilə çevrilir. Amma 
bütün bu əlaqələr “Dədə Qorqud”da boyların, 
“Koroğlu”da qolların müstəqilliyini aradan qaldırmayıb. 
Ozan hər boyu, aşıqsa hər qolu məclisdə müstəqil 
dastan kimi söyləyib. Müstəqilliyin əlamətlərindən 
biridir ki, bir boyda danışılan əhvalat başqa boyda 
danışılan əhvalatla ziddiyyət yarada bilir. Şöklü 
_______________________________ Epos. Nəsr. Problemlər 
 
 83
Məliyin öldürülməsi belə əhvalatlardan biridir. 
Məlumdur ki, eposda Qazan xanın Şöklü Məliyi 
öldürməsi bir yox, bir neçə boyda öz əksini tapır və 
eyni epizodun bu cür təkrar olunmasının səbəbi 
barədə düşünmək lazım gəlir. Bizcə, Qazan xanın 
Şöklü Məliyi bir neçə dəfə öldürməsinin çox sadə 
səbəbi var: Şöklü Məliyin öldürülməsindən bəhs edən 
boyları ayrı-ayrı ozanlar, ayrı-ayrı vaxtlarda, ayrı-ayrı 
məclislərdə danışıblar. Ozanlardan biri belə hesab 
edib ki, Şöklü Məliyi Qazan xan evi yağmalananda 
öldürüb. Başqa biri belə hesab edib ki, Şöklü Məliyi 
Qazan xan oğlu Uruzu dustaqlıqdan qurtaranda 
öldürüb. Bir ozan da belə hesab edib ki, Qazan xan 
Şöklü Məliyi Beyrəyin silahdaşları əsirlikdən xilas 
ediləndə öldürüb. 
“Dədə Qorqud” boylarının nisbi müstəqilliyini 
hadisələrin xronoloji ardıcıllığının pozulması 
məqamları da göstərir. Məsələn, ikinci boyda Uruz hə-
lə yetkin igid sayılmır, atası özü ilə səfərə çıxarır ki, 
ona ox atmağın, qılınc oynatmağın sirlərini öyrətsin. 
On birinci boyda isə Uruz uşaqdır və atasının düşmən 
əlində əsir olmasından təsadüfən xəbər tutur. “Dədə 
Qorqud” boylarında hadisələrin xronoloji ardıcıllığının 
bu cür pozulmasına xüsusi diqqət yetirən X.Koroğlu 
yazır: “Güman etmək olar ki, “Qorqud Kitabı”nın tərtib-
çisi hər biri müstəqil yaşayan on iki oğuz boyunu bir 
kitabda toplamışdır. “Qorqud Kitabı”nın ayrı-ayrı boy-
larında hadisələrin inkişafındakı qeyri-ardıcıllıqda 
təzahür edən kompozisiya nizamsızlığı da bununla 
Muxtar Kazımoğlu__________________________________  
 
 84 
izah olunur” (5, 193). 
“Koroğlu” kompozisiya baxımından “Dədə 
Qorqud” kimi qurulduğundan oxşar vəziyyət 
“Koroğlu”da da müşahidə olunmalıdır. Yəni bir-biri ilə 
ziddiyyət yaradan məqamlar, məntiqə görə, “Koroğlu” 
qollarında da özünü göstərməlidir. Və, həqiqətən, 
özünü göstərir. Fikrimizi əsaslandırmaq üçün eposun 
Hümmət Əlizadə və Məmmədhüseyn Təhmasib 
nəşrlərinə müraciət edək. Eyvazın Çənlibelə gəti-
rilməsindən bəhs edən qollarda Koroğlunun yeddi 
gün, yeddi gecə mühasirədə qalıb qorxmasından, 
“kişilikdən kəsilməsi”ndən və bu səbəbə görə 
övladının olmamasından söhbət açıldığı halda, epo-
sun başqa bir qolunda – “Dərbənd səfəri”ndə 
Koroğlunun Həsənbəy (yaxud Həsən) adlı bir oğlunun 
olmasından söhbət açılır. “Koroğlu”dakı bu ziddiyyəti 
də “Dədə Qorqud”dakı boylar kimi, qolların müstəqilliyi 
ilə izah etmək olar. Məsələn, belə düşünmək olar ki, 
“Dərbənd səfəri”ni söyləyən aşıq Eyvazı, sadəcə 
olaraq, Koroğlunun dəlilərindən biri kimi tanıyır və o, 
Koroğlunun cavanlıqda bir neçə gün mühasirədə 
qalıb, “kişilikdən kəsilməsi” əhvalatından xəbərsizdir. 
(Doğrudan da, eposun Paris nüsxəsində Koroğlunun 
nə vaxtsa qorxub “kişilikdən kəsilməsi” və bu 
səbəbdən Eyvazı oğulluğa götürməsi motivi yoxdur. 
Həmin nüsxədə Eyvaz Koroğlunun ən istəkli dəlilərin-
dən biridir.) Eposda “kişilikdən kəsilmə” məsələsi 
aradan götürüləndən sonra Koroğlunun Həsənbəy 
(yaxud Həsən) adlı oğlunun olması əvvəlki qollarla 
_______________________________ Epos. Nəsr. Problemlər 
 
 85
ziddiyyət yaratmır. Amma eposda belə “aradan 
götürmə”lərə ehtiyac varmı? Ehtiyac yoxdur. Çünki 
xatırladığımız səpkidə ziddiyyətlər boyların təbii şəkil-
də təqdim edilməsini göstərən bir əlamətdir. H.Əlizadə 
Eyvazın Çənlibelə gətirilməsindən bəhs edən 
“Koroğlunun Türkmən səfəri” qolunu Qazaxda Aşıq 
Əlidən; Koroğlunun Həsənbəy adlı oğlunun olmasın-
dan bəhs edən “Dərbənd səfəri”ni isə Tovuzda Şair 
Vəlidən toplayıb. Bir aşıq öz ustadından eşitdiklərinə 
əsaslanıb  Koroğlunun “kişilikdən kəsilməsi”ni nəzər-
diqqətə çatdırır. Başqa bir aşıqsa öz ustadından 
eşitdiklərinə əsaslanıb, Koroğlunun yenilməz bir oğul 
atası olmasını nəzər-diqqətə çatdırır. Hər iki aşığın 
söylədiyi, iki müstəqil qol kimi, eposa daxil edilir və 
qollar arasındakı zahiri ziddiyyət məqamları eposun 
daxili bütövlüyünə xələl gətirmir. Daxili bütövlüyə xələl 
gətirməyən həmin zahiri ziddiyyət məqamı eposun 
M.H.Təhmasib nəşrində də müsbət cəhətlərdən biri 
kimi özünü göstərir. 
Eyni məsələni ayrı-ayrı aşıqlar müxtəlif şəkildə 
təqdim edə bilərlər. Bu prinsip H. Əlizadə nəşrində 
cüzi miqdarda da olsa, gözlənilib. Məsələn, Koroğlu 
dəlilərinin sayı heç də bütün qollarda eyni şəkildə 
təqdim edilməyib. Ordubadlı Aşıq Muxtarın söylədiyi 
“Koroğlunun Ballıca səfəri”ndə dəlilərinin sayı yetmiş 
yeddidir: 
Demə ki, Koroğlu təkdi, 
Yetmiş yeddi dəlisi var. 
Dəmirçioğlu, Bəlli Əhməd, 
Muxtar Kazımoğlu__________________________________  
 
 86 
Eyvaz, İsabalısı var (2, 117). 
Qazaxlı Aşıq Əlinin söylədiyi “Koroğlunun 
Türkmən səfəri” qolunda dəlilərin sayı yeddi yüz 
yetmiş yeddidir: “Koroğlu sözünən dediyi kimi, dilnən 
də dedi: – Mən xotkarlara, paşalara qan udduran, 
tacirlər soyan, alaylar basan qoç Koroğluyam! Mənim 
öyladım yoxdu, gəldim Eyvazı aparım, özümə oğul 
eləyim, yeddi yüz yetmiş yeddi dəliyə sərdar tikim” (2, 
38). 
Gəncəli Aşıq İbrahim Qaracaoğlunun söylədiyi 
“Koroğlunun Ərzurum səfəri”ndə də dəlilərin sayı 
Ordubadlı Aşıq Muxtarın dediyi kimidir: 
Bir cıdası vardı başı qoşapər, 
Meydana girəndə əsrəmiş bir nər, 
Paşalar titrəyər, şahlar tük tökər, 
Yetmiş yeddi dəli başı Koroğlu (2, 46). 
Aşıq İbrahim Qaracaoğlunun dilindən son misranı 
təqdim etdikdən sonra H.Əlizadə Koroğlu dəlilərinin 
sayı ilə əlaqədar əlavə qeyd verir: “Bu misranı belə də 
oxuyurlar: Yeddi min yeddi yüz yetmiş yeddi dəlinin 
başı Koroğlu” (2, 46). Düzdür, misranı bu şəkildə 
oxumaq hecaların onbirliyə uyğun gəlməməsi 
səbəbindən mümkün deyil. Buna baxmayaraq, 
H.Əlizadənin xatırlatdığımız qeydi folklorun əsas 
xüsusiyyətlərindən olan çoxvariantlılığı gözləmək ba-
xımından çox əhəmiyyətlidir. Beləliklə, Koroğlunun 
dəlilərinin sayı H.Əlizadə nəşrində üç variantda 
təqdim olunur: yetmiş yeddi, yeddi yüz yetmiş yeddi 
və yeddi min yeddi yüz yetmiş yeddi. 
_______________________________ Epos. Nəsr. Problemlər 
 
 87
Müsbət haldır ki, Koroğlu dəlilərinin sayı ilə bağlı 
çoxvariantlılıq eposun M.H.Təhmasib nəşrində də 
qorunub-saxlanıb. Bu nəşrdəki “Dəmirçioğlunun 
Çənlibelə gəlməyi” qolunda dəlilərin sayı yeddi yüz 
yetmiş yeddi (4, 39); “Koroğlunun Ərzurum səfəri”ndə 
min yeddi yüz yetmiş (4, 46); “Qulun qaçması” 
qolunda yeddi min yeddi yüz yetmiş yeddidir (4, 191). 
M.H.Təhmasib nəşrində dəlilərin sayı ilə bağlı daha 
çox qarşılaşdığımız variant  yeddi min yeddi yüz 
yetmiş yeddi variantıdır. 
Sovet dövründə koroğluşünaslar eposun həm 
daxili, həm də zahiri bütövlüyünü qorumaq, eposda 
bir-biri ilə ziddiyyət yaradan detallara mümkün qədər 
yol verməmək tələbi ilə üzləşirdilər. Bu tələb sovet 
siyasi sisteminin tələbi idi. Sovet idarəçiliyi 
qəhrəmanlıq eposlarının sinfi mübarizə ideologiyasına 
uyğun şəkildə “hazırlanıb” ortaya çıxarılmasını 
təxirəsalınmaz bir vəzifə sayırdı. Qəhrəmanlıq epo-
sunun roman kimi ölçülü-biçili olması qarşıya qoyul-
muş vəzifələrin mühüm maddələrindən biri idi. Bizim 
bəxtimiz onda kəsdi ki, bu vəzifəni yerinə yetirmək 
Vəli Xuluflu və Hümmət Əlizadədən sonra 
Məmmədhüseyn Təhmasib kimi görkəmli folklorşünas 
və söz sərrafının öhdəsinə düşdü. M.H.Təhmasib 
çətin ictimai-siyasi bir şəraitdə “Koroğlu”nun ruhunu 
qoruyub saxlaya bildi və onilliklər boyu eposun 
M.H.Təhmasib nəşri insanların stolüstü kitabı oldu.  
Bunu qeyd etməklə yanaşı, sovet dövründə 
“Koroğlu”nun necə nəşrə hazırlanmasından, epos 
Muxtar Kazımoğlu__________________________________  
 
 88 
üzərində hansı istiqamətlərdə iş aparılmasından 
danışmağı da vacib hesab edirik. Belə düşünürük ki, 
“Koroğlu” üzərində aparılan işin ümumi mahiyyəti 
“nümunəviləşdirmək”dən ibarət olub. Və bu 
“nümunəviləşdirmək” qəhrəmanın, süjetin, kompozisi-
yanın, eləcə də dilin “nümunəviləşdirilməsi” kimi 
müxtəlif istiqamətləri əhatə edib. Diqqət yetirdikdə 
aydın olur ki, qolları bir-biri ilə əlaqələndirib vahid 
kompozisiya çərçivəsinə salmaq cəhdi H.Əlizadə 
nəşrində də müəyyən qədər özünü göstərir. Qazaxda 
Aşıq Sadıqdan yazıya alınan “Koroğlunun Ərzəngan 
səfəri”ndə danışılır ki, xotkardan Koroğlu ilə haqq-
hesabı çürütmək əmri alan Camal paşa qoşun 
başçılarını başına yığıb deyir: “İçinizdə kimdi, getsin 
ya dəli Koroğlunun başını gətirsin, ya özünü diri tutub 
gətirsin, qızım Dünya xanımı ona verim” (2, 83).  
Camal paşanın sözlərinin ardınca belə bir cümlə 
təqdim olunur: “Genə heç kəs cıqqırını çıxardıb 
dillənmədi” (2, 83). Bu cümlədəki “genə” (“yenə”) 
sözünü necə başa düşmək lazımdır? Xatırlatdığımız 
epizoddan əvvəl hansısa “cıqqır çıxarmamaq” epizodu 
olsaydı, onda düşünmək olardı ki, “genə” sözü ilə 
“cıqqır çıxarmamağın” təkrar baş verməsinə işarə 
edilir. Boyun əvvəlində epizod təkrarına rast 
gəlmiriksə, həm də belə təkrara heç imkan da 
yoxdursa, onda “genə” sözünün işlənmə səbəbini 
başqa yerdə axtarmaq lazım gəlir. Doğrudan da, 
“genə” sözünün hansı funksiya daşımasını həmin 
qoldan əvvəl təqdim edilən qola – “Koroğlunun Toqat 
_______________________________ Epos. Nəsr. Problemlər 
 
 89
səfəri”nə baxmaqla aydınlaşdırmaq olur. Aydın olur ki, 
Qazaxda Aşıq Əlidən yazıya alınmış “Toqat səfəri”nin 
əvvəlində “Ərzəngan səfəri”nin əvvəlindəki epizoda 
bənzər bir epizod var: “Mahmud paşa dedi: – Mənim 
oğul öyladım yoxdu ki, göndərəm gedə, Koroğlunun 
Qıratını gətirə. Yurduma, yuvama sahib olan, 
gözümün ağı-qarası bir qızım var, hər kim gedib 
Çənlibeldən qoç Koroğlunun Qıratını mənə gətirsə, 
qızım Dona xatunu ona verəcəm, özünü də dünya 
malınnan qəni eləyəcəm. 
Mahmud paşa bunu deyib, bir istəkan şərab 
doldurub əlinə aldı, üzünü məclisdəkilərə tutub 
ucadan dedi: – Kimin özünə gümanı gəlir, ayağa 
dursun, alsın bu şərabı içsin, getsin Koroğlunun dəli 
beygirini gətirsin. 
Məclis əhli hamısı başını aşağı tikdi. Cıqqırını 
çıxardan olmadı” (2, 59). Eyni aşıq “Toqat səfəri” ilə 
“Ərzəngan səfəri”ni bir-birinin ardınca danışsaydı, 
onda aşıq, Camal paşanın məclisindən söhbət açanda 
Mahmud paşanın məclisinə işarə etmək məqsədilə 
“cıqqırını çıxardan olmadı” cümləsini “genə” sözü ilə 
başlamağa ehtiyac duyardı. Qolları ayrı-ayrı aşıqlar, 
ayrı-ayrı məkan və zamanda (Qazax, 10 yanvar 1937; 
Qazax, 5 aprel 1938) danışdığına görə bu qənaətə 
gəlmək olur ki, “genə” sözü tərtibçinin əlavəsidir. 
Tərtibçi bu əlavə ilə qollar arasında əlaqə yaratmaq 
istəyib. Qollar arasında bu cür əlaqə yaratmaq meyli 
eposun M.H.Təhmasib nəşrində daha qabarıq şəkildə 
özünü göstərir. Bir qoldan o biri qola keçəndə tərtibçi 
Muxtar Kazımoğlu__________________________________  
 
 90 
əvvəlki qola işarə edir. Növbəti qolla əvvəlki qolu 
əlaqələndirməyin diqqəti cəlb edən bir yolu Çənlibelə 
gətirilən dəlilərin adını çəkmədən ibarət olur. Dəli 
Həsən və Bəlli Əhməd Çənlibelə gətirilir və növbəti 
qolun əvvəlində onların adı çəkilir (4, 39). Eyvaz 
Çənlibelə gətirilir və növbəti qol onun adını çəkməklə 
başlayır (4, 93). Yalnız ad çəkməklə iş bitmir. Bir qol 
dəlinin Çənlibelə gətirilməsinə həsr olunursa, növbəti 
qol həmin dəlinin hansısa sərgüzəştindən bəhs edir. 
Belə əlaqələndirmə prinsipinin nəticəsidir ki, 
“Dəmirçioğlunun Çənlibelə gəlməyi”ndən sonrakı 
“Ərzurum səfəri”ndə başqa bir dəlinin yox, məhz 
Dəmirçioğlunun xüsusi qəhrəmanlığından bəhs edilir 
(4, 45-71). Yaxud “Eyvazın Çənlibelə gətirilməsi”ndən 
sonrakı “Durna teli”ndə diqqət başqa dəlilərdən çox 
Eyvazın üzərinə yönəldilir (4, 93-111). 
Əlaqələndirməyə nail olmaq üçün tərtibçi dəli 
obrazlarından istifadə etdiyi kimi, düşmən və rəqib 
obrazlarından da istifadə edir. Belə obrazlar sırasında 
Hasan paşa, Bolu bəy və Ərəb Reyhanın adlarını 
xüsusi çəkmək olar. Bunların əlaqələndirici funksiyası 
bir neçə qolda iştirak etməklə bitmir. Tərtibçi həmin 
obrazlara əlaqələndirmənin başqa formasını da 
həvalə edir: hər hansı qolda onlardan birinin 
(məsələn, Hasan paşanın) adı çəkilən kimi əvvəlki 
qollardan onunla bağlı əhvalatlar xatırlanır. “Həmzənin 
Qıratı aparması” qolunda Hasan paşa belə təqdim 
edilir: “... sənə kimdən deyim, Toqatlı Hasan paşadan. 
Bu Hasan paşa kim ola, kim olmaya, haman Toqatlı 
_______________________________ Epos. Nəsr. Problemlər 
 
 91
Hasan paşa ola ki, atların üstündə Alı kişinin 
gözlərinin çıxarılmasını məsləhət görmüşdü, Həsən 
xan da onun gözlərini çıxartdırıb dünya işığına həsrət 
qoymuşdu” (4, 112). Həmin qolda Ərəb Reyhan da 
Hasan paşa təqdim edildiyi kimi  təqdim edilir: “Hasan 
paşa Ərəb Reyhanı tanıyırdı. Bilirdi ki, zor adamdı. 
Koroğlu ilə olan əhvalatını da eşitmişdi” (4, 115). 
Göründüyü kimi, Hasan paşanın bu cür təqdim 
olunması ilə “Alı kişi” qoluna; Ərəb Reyhanın bu cür 
təqdim olunması ilə “Eyvazın Çənlibelə gətirilməsi” 
qoluna körpü atılır. Belə körpülərə “Koroğlu”nun 
başqa nüsxə və nəşrlərində, demək olar ki, rast 
gəlmirik.  
M.H.Təhmasib nəşrində qolların bir-birinin davamı 
kimi təqdim olunmasına xüsusi diqqət yetirilib. Bu “da-
vam” məsələsinin ən sadə forması bir qolda iştirak 
edənlərin növbəti qolda xatırlanmasıdırsa, qismən 
mürəkkəb forması bir qolda qarşılaşdığımız süjet 
xəttinin sonrakı qollarda inkişaf etdirilməsidir. 
“Həmzənin Qıratı aparması”ndan sonrakı qol 
(“Məhbub xanımın Çənlibelə gəlməsi”) belə başlanır: 
“Yenə Aşıq Cünun çoxdan idi ki, Çənlibeldən çıxmışdı. 
Nə Həmzənin Çənlibelə gəlməyini bilirdi, nə Qıratı 
aparmağını. Nə Koroğlunun Toqatdakı işindən xəbəri 
var idi, nə də Qıratı gətirməyindən” (4, 145). Bu parça 
əvvəlki qolla əlaqə yaratmağın sadə formasına bir 
nümunədir. Əlaqənin qismən mürəkkəb formasına 
növbəti qolda – “Koroğlunun Bəyazid səfəri”ndə rast 
gəlirik. Qol belə başlanır: “İndi eşit, sənə kimdən 
Muxtar Kazımoğlu__________________________________  
 
 92 
danışım, Toqatda Hasan paşadan. Biz qalmışdıq o 
yerdə ki, Hasan paşa Bolu bəyi Ərzincana, Keçəl 
Həmzəni də Çənlibelə yola salandan sonra bir namə 
də Bəyaziddə Əhməd tacirbaşıya göndərmişdi” (4, 
165). Bu parçanın “biz qalmışdıq o yerdə ...” cümləsi 
göstərir ki, danışılan əhvalat “Keçəl Həmzə”də tanış 
olduğumuz əhvalatın davamı olmalıdır. Doğrudan da, 
belə olur. Keçəl Həmzəyə Qıratı oğurladan, amma 
məqsədinə çata bilməyən Hasan paşa Əhməd 
tacirbaşını, İmirzə adlı bir qulu növbəti tədbir dalınca 
göndərir. Həmin qol Əhməd tacirbaşının Koroğluya 
kələk qurmasına, Koroğlunun Xəlil paşa ilə 
vuruşmasına və İmirzə adlı qulun Ərəb atı oğurlayıb 
aparmasına həsr olunur. Qol bitir. Və növbəti qol – 
“Qulun qaçması” belə başlanır: “Eşit quldan. Elə ki qul 
Koroğlunun qorxusundan yolu dəyişdirdi, dayanmayıb, 
birbaş atı sürdü Ələmqulu xanın yanına” (4, 182). 
Hadisələri diqqətlə izlədikdə aydın olur ki, “Keçəl 
Həmzənin Qıratı aparması” qolundan başlanan süjet 
xətti “Koroğlunun Bəyazid səfəri” və “Qulun qaçması” 
qollarında davam və inkişaf etdirilir. 
Ayrı-ayrı qollardakı hadisələri bir-biri 
əlaqələndirərkən tərtibçinin daha çox diqqət yetirdiyi 
obraz, söz yox ki, Koroğludur. M.H.Təhmasib 
Koroğlunun yeniyetməliyindən qocalığınacan baş 
vermiş hadisələri elə düzməyə çalışır ki, xronoloji 
ardıcıllığa açıq-aşkar xələl gətirən hallar (“Dədə 
Qorqud” boylarında Uruzun əvvəl yetkinlik, sonra isə 
uşaqlığından bəhs etmək kimi hallar) “Koroğlu”da 
_______________________________ Epos. Nəsr. Problemlər 
 
 93
özünü göstərməsin. Düzdür, bu prinsipə əməl etmək 
bəzən mümkün olmur (məsələn, “Dərbənd səfəri”ndə, 
yəni dastanın sonuncu qollarından birində Koroğlunun 
cavan vaxtlarından söhbət açılır), buna baxmayaraq, 
əksər qollar xronoloji baxımdan bir-birini tamamlayacaq 
düzümdə təqdim edilir. Koroğlu obrazını xüsusi olaraq 
diqqət mərkəzində saxlayan tərtibçi nəinki sonrakı 
qollardan əvvəlkilərə, həm də əvvəlki qollardan 
sonrakılara körpüləri bir çox hallarda baş qəhrəman 
vasitəsilə atır. Birinci qolda atası Koroğluya Dəli Həsən 
adlı bir igid barədə danışır. Bu, o deməkdir ki, tərtibçi 
bu detalla ikinci qoldakı hadisələrə zəmin yaradır. Doğ-
rudan da, ikinci qolda Dəli Həsəndən söhbət açıldığının 
şahidi oluruq və Koroğlunun Dəli Həsənlə qarşılaşması 
səhnəsində Alı kişinin sözləri yenidən xatırlanır: 
“Oğlan... üzünü Koroğluya tutub dedi: – Görünür ki, 
sən məni tanımırsan! Əgər tanısaydın, belə 
danışmazdın. Mənə Dəli Həsən deyərlər. Bu yollardan 
kim keçsə, mənə bac-xərac verməlidir.  
Koroğlu onu tanıdı. Bildi ki, atasının dediyi Dəli 
Həsəndir” (4, 15). Dəli Həsəni məğlub edən və onunla 
dostluq-qardaşlıq əhd-peymanı bağlayan Koroğlunun 
dili ilə tərtibçi növbəti qollar üçün zəmin yaradır. Dəli 
Həsənin təklif etdiyi qızıl-gümüş xəzinəsini gözdən 
keçirən Koroğlu belə deyir: “Qoy bunlar hələlik elə 
buradaca qalsınlar. İndi bunlar bizə lazım deyil. Amma 
elə ki Çənlibeldə yurd-yuva saldıq, başımıza dəlilər, 
igidlər yığıldı, onda bunlar bizə lazım olacaq” (4, 19). 
Koroğlunun bu sözləri nəinki üçüncü qola, eləcə də 
Muxtar Kazımoğlu__________________________________  
 
 94 
dəlilərin Çənlibelə gəlməyindən bəhs edəcək digər 
qollara bir işarədir. Bu işarə, bizcə, söyləyicinin yox, 
məhz tərtibçinin işarəsidir. Söyləyici eposun hər hansı 
bir qolunu başa çatdırıb işini, vəzifəsini bitmiş sayır. 
Tərtibçi isə eposu vahid bir orqanizm kimi görmək 
qayğısına qaldığından bir qolun sonunu o biri qolun 
müəyyən qədər əvvəli kimi görmək, yaxud bir qolu 
hansısa tellə başqa qollara bağlamaq istəyir. Bu 
istəyini reallaşdırmaqda tərtibçi, yuxarıda qeyd 
etdiyimiz kimi, Koroğlu obrazına daha çox üz tutur. 
M.H.Təhmasib nəşrindəki üçüncü qolun (“Koroğlunun 
İstanbul səfəri”nin) sonunda Koroğlu Bəlli Əhməd haq-
qında deyir: “Mənim hələlik xələtim odu ki, onu azad 
eləyib dəliliyə götürmüşəm. Elə ki özünü göstərdi, 
Çənlibel dəlisi olmağa layiq olduğunu sübut elədi, 
məndən xələti onda görəcək. Mən xələti ancaq igidə 
verirəm” (4, 38). Həmin nəşrdəki doqquzuncu qolda 
(“Məhbub xanımın Çənlibelə gəlməyi” qolunda) Bəlli 
Əhməd əsl igidlik göstərir və onun ən böyük mükafatı 
elə Məhbub xanımın özü olur (4, 164). Deməli, üçüncü 
qolda Koroğlunun dilindən səslənən xələt söhbəti 
doqquzuncu qoldakı Bəlli Əhməd – Məhbub xanım 
əhvalatı ilə əlaqə yaratmağa xidmət edir. 
Belə misalların sayını xeyli artırmaq da olar. 
Amma təfsilata varmadan bir suala aydınlıq gətirmək 
istəyirik: M.H.Təhmasib nəşrində qollararası əlaqələrə 
bu cür geniş imkan yaradan nədir? Bu sualın cavabını 
M.H.Təhmasib nəşrinin mənbələrinə, yəni hansı qolun 
hansı mənbədən götürülməsi barədəki izahlara 
_______________________________ Epos. Nəsr. Problemlər 
 
 95
baxmaqla tapmaq olar. “Alı kişi” qolunun mənbəyini 
tərtibçi belə göstərir: “Bu qolun tərtibində “Koroğlu-
Əsəd”, “Koroğlu-Bozalqanlı”, “Koroğlu-Əli” və “Qaf-
Penn” variantları əsas götürülmüşdür” (3, 398). Bu, o 
deməkdir ki, tərtibçi “Alı kişi” qolunu Aşıq Əsəd, Aşıq 
Hüseyn Bozalqanlı və Aşıq Əlinin dilindən ayrı-
ayrılıqda yazıya alınan, o cümlədən A.Xodzko 
tərəfindən toplanıb, 1856-cı ildə S.Penn tərəfindən rus 
dilinə tərcümə edilən müxtəlif variantlar əsasında 
işləyib ortaya çıxarıb. Eposun yerdə qalan başqa 
qollarının da tərtibində M.H.Təhmasib həmin prinsipə 
əsaslanıb. Ayrı-ayrı söyləyicilərin dilindən yazıya 
alınan müxtəlif variantlar tərtibçi süzgəcindən keçirilib 
və oxucuya vahid təhkiyəçi dilindən çatdırılıb. Elə 
təhkiyəçi ki, bütün hadisələrin fövqündə dura və 
hadisələrin bir-biri ilə əlaqəsini görə bilir.  
Hadisələrin fövqündə duran təhkiyəçi, söz yox ki, 
baş qəhrəmanın təqdim edilməsində də müəyyən 
qədər öz iradəsini ortaya qoymağa, baş qəhrəmanı 
oxucuya nümunəvinin nümunəvisi şəklində tanıtmağa 
çalışır. Və tərtibçi bu məsələdə söyləyici ilə çətinlik 
çəkmədən dil tapa bilir. Çünki Sovet dövründə 
yaşayan söyləyici-aşıq da dövrün tələblərinin nədən 
ibarət olduğunu, tərtib və nəşr edilən dastanın 
tərbiyəvi əhəmiyyət daşımalı olduğunu çox gözəl başa 
düşür, “Koroğlu” qollarını folklorşünas qarşısında ifa 
edərkən söyləyici sözü ölçüb-biçib danışır, “bayağı” 
görünəcək elementlərə yer verməməyi vacib 
şərtlərdən biri sayır. Bunu “Koroğlu”nun Paris nüsxəsi 
Muxtar Kazımoğlu__________________________________  
 
 96 
ilə müqayisə açıq-aydın göstərir. Dastanın Paris 
nüsxəsi göstərir ki, həmin nüsxəyə daxil olan qolları 
danışarkən aşıq auditoriya qarşısında heç bir sıxıntı 
keçirmir, deyilən sözün, nağıl edilən əhvalatın 
“bayağı” görünüb-görünməyəcəyinin çox da qayğısına 
qalmır. Auditoriya qarşısında sərbəst olmağın əlamə-
tidir ki, ayrı-ayrı obrazlar, eləcə də baş qəhrəman 
kəlməbaşı söyüş işlədir, tərtibçi tez-tez vulqarizmlərin 
yerinə sıra ilə nöqtələr düzməli olur: “Ərəb Reyhan 
arxadan Koroğlunu səsləyib dedi: − Ay anasını... 
Çəmlibelə də getsən, arxanca gələcəyəm. 
Koroğlu gördü ki, Ərəb Reyhan ondan əl 
çəkməyəcək, Eyvazı yerə qoyub Qıratın yəhər-
yarağını bərkitdi, Ərəb Reyhanın qabağına gəlib dedi: 
− Anasını... mənim yaxamdan əl çəkəcəksən, ya 
yox!?” (6, 42). Belə söyüşlə danışmaq epizodlarına 
dastanın nə H.Əlizadə nüsxəsində, nə də 
M.N.Təhmasib nüsxəsində rast gəlirik. 
Şöyləyici sərbəstliyi dastanın Tiflis nüsxəsi üçün 
də az-çox səciyyəvidir. Həmin nüsxədəki söyləyici 
sərbəstliyini göstərən əlamətlərdən biri Koroğlunun 
çoxarvadlılığından geniş bəhs edilməsidir: Nigar 
xanımdan sonra Koroğlu Əsmər xanımı (7, 117), 
Ceyran xanımı (7, 155), Səadət-Bəyim xanımı (7, 
206), Leyli xanımı (7, 226), Dona xanımı (7, 253), 
Xumar xanımı (7, 299), Şahsənəm xanımı (7, 323), 
Xurşid xanımı (7, 523) Çamlıbelə gətirir və o 
xanımların hər biri ilə vüsala qovuşur. 
Dastanın hansısa nüsxəsində geniş yer tutan bir 
_______________________________ Epos. Nəsr. Problemlər 
 
 97
motivlə başqa nüsxələrdə də az-çox qarşılaşacağımız 
ehtimal olunan bir haldır. Ehtimal özünü doğruldur: 
doğrudan da, çoxarvadlılıq motivinə dastanın Paris 
nüsxəsində də rast gəlirik: Nigar xanımdan sonra 
Koroğlu Çəmlibelə Qars hakimi Əhməd paşanın 
bacısı Pərizad xanımı da gətirir və toy tədarükü görüb 
onunla evlənir (6,116). 
Bəs həmin motiv baxımından yanaşdıqda 
H.Əlizadə və M.H.Təhmasib nüsxələrində hansı 
vəziyyətlə qarşılaşırıq? Həmin nüsxələrdə məlum 
“Dərbənd səfəri”ndən başqa hansısa qolda 
Koroğlunun Nigardan əvvəl, yaxud sonra bir xanımla 
evlənməsindən söhbət açılırmı? Çoxarvadlılığın Sovet 
əxlaq kodeksinə zidd olduğunu nəzərə alan söylə-
yicilər və tərtibçilər bu məsələni eposun ifa və nəşr 
olunmasında necə yoluna qoya bilirlər? Suala cavab 
vermək üçün H.Əlizadə nüsxəsindən “Koroğlunun 
Rum səfəri”nə  nəzər salmaq daha çox yerinə düşür. 
Rum paşasının qızı Məhbub xanım Aşıq Cünunla 
Çəmlibelə − Koroğluya xəbər göndərir: “İyitsə, gəlsin 
məni aparsın” (2, 121). Bu sözdən sonra, məntiqə 
görə, Koroğlu Ruma səfər etməli, nəyin bahasına 
olursa-olsun, Məhbub xanımı Çənlibelə gətirməlidir. 
Belə də olur. Koroğlu Məhbub xanımı, Bəlli Əhməd də 
Məhbub xanımın əmisi qızı Şirin xanımı Rumdan 
Çəmlibelə gətirir (2, 128) və bununla da qol başa 
çatır. Amma Koroğlunun Çəmlibelə gətirilən Məhbub 
xanımla evlənib-evlənməməsindən bir kəlmə belə 
toxunulmur.   
Muxtar Kazımoğlu__________________________________  
 
 98 
Çoxarvadlılıq motivinin müəyyən izlərinə dastanın 
M.H.Təhmasib nüsxəsində də rast gəlirik. Həmin 
nüsxənin Məhbub xanımla bağlı qolunda başlanğıc 
H.Əlizadə nüsxəsindən yuxarıda xatırlatdığımız 
başlanğıca oxşardır. Məhbub xanım Aşıq Cünuna 
deyir: “Aşıq, burdan durub  birbaş Çənlibelə, 
Koroğlunun yanına gedərsən. Ona deyərsən ki, Rum 
paşasının qızı Məhbub xanım deyir ki, ona deməli bir 
sirrim var. Amma gərək özünə deyəm. Özü də burada 
deyə bilmərəm. Gərək orada, Çənlibeldə, ona deyəm. 
O sirri ki mən ona deyəcəm, day onu deyəndən sonra 
burada qalmaq mənə mümkün olmaz” (3, 148). 
Məhbub xanımın Koroğluya bu “ismarış”ı ilə H.Əlizadə 
nüsxəsindəki “ismarış”ı arasında mahiyyətcə elə bir 
fərq yoxdur. Hər iki nümunədə Məhbub xanım 
Koroğluya eşq elan edir.  H.Əlizadə nüsxəsində bu 
eşq hekayəsinin yalnız son cümləsi, yəni Koroğlu ilə 
Məhbub xanımın vüsala yetməsini bildirən cümlə 
çatmır. M.H.Təhmasib nüsxəsində isə Koroğlu – 
Məhbub  xanım vüsalından danışmaq mümkün ol-
masın deyə Məhbub xanımın dalınca Ruma Nigar 
xanımın məsləhəti ilə Bəlli Əhməd göndərilir: 
“Koroğlu, bu qızın sözü məni şübhəyə salıb. Keçəl 
Həmzəni gördün ki. Sən bu səfərə getmə! Qoy 
uşaqlardan birisi getsin” (3,149 ). Əvvəla, Nigar 
xanımın bu sözləri ilə tərtibçi əvvəlki qola – Keçəl 
Həmzənin Qıratı aparmasına işarə edib yenə 
qollararası əlaqə qayğısına qalır. İkinci tərəfdən isə 
Ruma Bəlli Əhmədin göndərilməsi ilə Məhbub 
_______________________________ Epos. Nəsr. Problemlər 
 
 99
xanımın məhz ona (Bəlli Əhmədə) ərə getmək 
məsələsi ön plana çıxarılır. Bununla da söyləyici və 
tərtibçi köməkləşib qolun ifa və tərtib olunmasında 
Koroğlunun çoxarvadlılığı kimi Sovet dövrü üçün qəliz 
olan bir məsələni az-çox yoluna qoya bilirlər.  
...Lyonrot “Kalevala” üzərində necə işlədiyini 
oxucudan gizlətmədiyi kimi, M.H.Təhmasib də 
“Koroğlu” üzərində necə işlədiyini görkəmli 
folklorşünas olaraq, oxucudan gizlətməyə ehtiyac 
görməyib. Lyonrotun böyük zəhmət və istedad 
bahasına tərtib etdiyi “Kalevala” xalq arasında geniş 
yayıldığı kimi, M.H.Təhmasibin də böyük zəhmət və 
istedad bahasına tərtib etdiyi “Koroğlu” xalq arasında 
geniş yayılıb. Həm Lyonrot “Kalevala”sı, həm də 
M.H.Təhmasib “Koroğlu”su bir tarixə çevrilib. 
“Kalevala” və “Koroğlu”nu yeni tərtibdə oxucuya 
təqdim etmək istəyən folklorşünas, heç şübhəsiz, bu 
tarixə böyük sayğı və ehtiramla yanaşmalıdır. 
“Kalevala”nı finlərin öhdəsinə buraxıb söhbəti konkret 
olaraq bizim “Koroğlu”nun üstünə gətirsək, qeyd 
etməliyik ki, yeni tərtib arzusunda olan folklorşünasın 
başlıca işi əsl söyləyiciləri – koroğluxanları arayıb 
tapmaq, eposun qollarını ayrı-ayrılıqda canlı ifadan 
necə var, o şəkildə qələmə almaq, qələmə alınanı 
xüsusi əlaqələndirmə qayğısına qalmadan bütün 
təbiiliyi ilə nəşr edib oxucuya  çatdırmaqdır. 
Amma qarşıya bir sual da çıxır: bütün bu şərtlər 
əsasında ortaya çıxan “Koroğlu” oxucu üçün 
M.H.Təhmasib “Koroğlu”sundan daha maraqlı 
Muxtar Kazımoğlu__________________________________  
 
 100 
olacaqmı? Allah bilir... 
QAYNAQLAR  
 
1. Kitabi-Dədə Qorqud Ensiklopediyası. 2 cilddə. I 
cild. Bakı, Yeni Nəşrlər Evi, 2000 
2. Koroğlu. Toplayanı: H.Əlizadə. Bakı, Azərnəşr, 
1941 
3. Koroğlu. Tərtib edəni: M.H.Təhmasib. Bakı, Azər-
baycan EA Nəşriyyatı, 1969 
4. Koroğlu. Çapa hazırlayanı: M.H.Təhmasib. Bakı, 
Gənclik, 1982 
5. Koroğlu X. Oğuz qəhrəmanlıq eposu. Bakı, Yurd, 
1999 
6. Koroğlu. Paris nüsxəsi. Çapa hazırlayanı: 
İ.Abbaslı. Bakı, Ozan Nəşriyyatı, 1997 
7. Koroğlu. Tiflis nüsxəsi. Tərtib edəni: E.Tofiqqızı. 
Bakı, Səda Nəşriyyatı, 2005 
 
 
_______________________________ Epos. Nəsr. Problemlər 
 
 101
II BÖLMƏ. NƏSR 
 
DAXİLİ MONOLOQ 
 
Çağdaş Azərbaycan nəsri daxili monoloqa doğru 
tədrici inkişaf yolunu, şübhəsiz, birinci şəxsə aid 
təhkiyədən başlayıb. Nəsrimizdə daxili monoloqun 
meydana gəlib təkmilləşməsində, vacib bədii formalar 
sırasına çıxmasında birinci şəxsə aid təhkiyənin 
xüsusi rolu olub. Bu iki bədii ifadə forması arasında 
müqayisələr aparmaq daxili monoloqun özünəməxsus 
xüsusiyyətlərini araşdırmağa yaxından kömək edir. 
Birinci şəxsə aid təhkiyədə qəhrəman (biz birinci 
şəxsə aid təhkiyənin o tipini nəzərdə tuturuq ki, orada 
təhkiyəçi məhz qəhrəmanlardan biridir) gördüyü, 
duyduğu, iştirak etdiyi, yaxud eşitdiyi barədə oxucuya 
söhbət açır. Oxucuya söylənən bu «monoloq» 
sadəliyə, aydınlığa, fikri ardıcıllığa əsaslanmalı olur. 
Daxili monoloq isə sadə, aydın, ardıcıl olub birinci 
şəxsə aid təhkiyəyə bənzədiyi kimi, mürəkkəb, qeyri-
ardıcıl və «məntiqsiz» də ola bilər. Daxili monoloqun 
mürəkkəb nümunələrində oxucu sanki unudulur, 
oxucunun asanlıqla başa düşəcəyi nizamlı nitq 
formasını müəllif semantik, sintaktik mürəkkəbliklə 
əvəz edir. Çünki daxili monoloq öz təbiətinə görə 
qəhrəmanın nə barədəsə öz-özü ilə gizli danışığıdır. 
Realist sənət tarixində daxili monoloqun formaca 
birinci şəxsə aid təhkiyədən, eləcə də dialoqdan, dram 
əsərlərindəki monoloqdan fərqli şəkildə meydana 
Muxtar Kazımoğlu__________________________________  
 
 102 
çıxması həyatda daxili nitqin kommunikativ nitqdən 
fərqlənməsi faktına əsaslanır. Görkəmli psixoloq 
L.S.Vıqotski yazır: «Biz daxili nitqə sadəcə olaraq 
danışıq nitqinin bir forması kimi baxanlarla 
razılaşmırıq. Daxili nitq insanın özü üçün, zahiri 
danışıq nitqi isə başqaları üçündür. Daxili nitq danışıq 
dilinin qabaqcadan düşünülməsi və ya danışıq dilinin 
yaddaşda yenidən canlandırılması deyil, ondan tam 
fərqlidir» (1, 135). 
Məlumdur ki, müasir nəsrdə daxili monoloqun 
mürəkkəb formalarından, o cümlədən «şüur 
axını»ndan geniş istifadə olunur. Daxili assosiasiyalar 
selinin, şüuraltı proseslərin bədii təcəssümü ilə 
səciyyələnən «şüur axını»nın müasir Azərbaycan 
nəsrində geniş yayıldığını iddia etmək düzgün 
olmazdı. Aparılan müşahidələr nəsrimizdə daxili 
monoloqun sadədən mürəkkəbə doğru 
təkmilləşməsindən, birinci şəxsə aid təhkiyədən fərqli 
keyfiyyətlər qazanmasından xəbər verir. 
Ə.Əylislinin «Adamlar və ağaclar» silsiləsini təşkil 
edən povestləri birinci şəxsin dilindən yazılmış müasir 
Azərbaycan nəsrinin səciyyəvi nümunələridir. Bu 
povestlərdə müxtəlif əhvalatlardan söhbət açılır, bir-
birindən fərqli insan surətləri yaradılır və beləliklə, 
müharibə dövrü və müharibədən bir az sonrakı 
Azərbaycan kəndinin mənəvi-əxlaqi atmosferi real 
lövhələrlə canlandırılır. Povestlər Sadığın dilindən 
nağıl edilir, bədii mətnə daxil olan bütün obrazlar onun 
uşaq qavrayışından keçirilib canlandırılır. Düzdür, 
_______________________________ Epos. Nəsr. Problemlər 
 
 103
povestlərdə əhvalatların xronoloji ardıcıllığını izləmək 
müəllif marağından kənardadır. Lakin bununla yanaşı, 
povestlərin əksər epizodlarında təhkiyə əvvəldən 
axıra, başlanğıcdan sona doğru yönəlib. Sadıq ilk 
uşaqlıq çağları, məktəb illəri, müharibənin 
başlanması, atasının, Müküşün cəbhəyə getməsi, 
arxa cəbhədə adamların həyat və fəaliyyəti, 
müharibənin qurtarması, sağ qalanların cəbhədən 
kəndə qayıtması və s. kimi zaman ardıcıllığı 
çərçivəsində danışdığı xatirələri aydınlıq və sadəliklə 
oxucuya çatdırır. 
«Adamlar və ağaclar»da müəllif Sadığın daxili nitq 
prosesini bədii təsvirin bilavasitə obyektinə çevirməyi 
qarşıya məqsəd qoymayıb. Sadıq bir təhkiyəçi kimi 
özü haqqında danışmaqdan, öz hiss-həyəcanını, 
sevinc və kədərini, sevgi və nifrətini birbaşa ifadə 
etməkdən daha artıq, ətraf mühit barədə söhbət 
açmalı, nənəsindən, bibisindən, atasından, 
qonşularından, kənddəki digər adamlardan, 
dağlardan, ağaclardan... bəhs etməli olur. Onun 
subyektiv düşüncələri, predmet və hadisələri qavrama 
tərzi məhz görümlü təsvirin fonunda açılır. Acı taleli 
Mədinə əlinə qələm götürüb nəsə yazmaq istəyir. Bu 
zahiri detalın danışılması həmin məqamda Sadığın 
qəlbində oyanmış düşüncələrin təqdim olunması ilə 
paralelləşir. Sadıq bibisinin Müküşə ərə veril-
məmişdən qabaqkı xoşbəxt günlərini xatırlayır: «Əlinə 
qələm götürən kimi elə bil bibim gedib məktəb illərinə 
çıxırdı: mən haradasa bir sehrli parta görürdüm. Mən 
Muxtar Kazımoğlu__________________________________  
 
 104 
bibimin müəllimlərini görürdüm, hardasa çiçək açmış 
ağacların altında onlar bibim kimi şagirdlərə nəğmə ilə 
dərs öyrədirdilər. Özünün məktəbə getməyindən bibim 
o qədər gözəl sözlər demişdi ki, o məktəbin yollarını 
da mən gülsüz-çiçəksiz təsəvvür eləyə bilmirdim. 
Sanki bibimin məktəbə getdiyi yollar bizim kənddəki 
yollar deyildi, yaxud bizim kənddəki yollarda o vaxt 
saysız-hesabsız gül vardı, çiçək vardı... O vaxtkı 
məktəbə gedən yollar mənim təsəvvürümdə bibimin 
nəğməsindəki «gül bağçalar kənarı» idi. Azərin ağ 
köynəkli atası da bir vaxt bu nəğməni klubun 
səhnəsində oxuyardı. Mənə elə gəlirdi ki, əgər o 
nəğmə olmasaydı, o məktəb olmasaydı və bir də 
Azərin ağ köynəkli atası olmasaydı, bibim Yaqubu 
görəndə hirslənməzdi» (2, 114). 
Ə.Əylislinin «Güllü paltar mövsümü» povestindəki 
daxili monoloqlar öz quruluşuna görə Sadığın «mono-
loq»una bənzəmir. «Güllü paltar mövsümü»ndə də 
həyat hadisələri, əsasən, qəhrəmanın qavrayışında 
təqdim olunur. Lakin burada qəhrəman – Canəli 
müəllim heç də Sadıq kimi, əhvalatları oxucuya 
danışmaq funksiyası daşımır. O, sadəcə olaraq, 
düşünüb-daşınmaqla, öz-özünə suallar verməklə, bir 
sıra məsələləri özü üçün aydınlaşdırmaqla məşğuldur. 
Müəllif Canəli müəllimin gizli düşüncələrinin 
məzmununu danışmaqla (məsələn, «Canəli müəllim 
fikirləşirdi ki, görən Bakının yayı əvvəllər niyə o cür isti 
olurdu», «Canəli müəllimin fikrincə, bu saat Mahrux 
arvadın da kefi pis olmalı deyildi, yaxşı olmalı idi») 
_______________________________ Epos. Nəsr. Problemlər 
 
 105
kifayətlənməyib, həmin düşüncələri daxili nitq 
formasına salır, xatırlama, düşünmə prosesini bədii 
mətndə bilavasitə canlandırmağa çalışır. Canəli 
müəllimin fikrindən gəlib keçənlərin qələmə alınması 
povestdə daxili monoloqun qismən mürəkkəb, qeyri-
ardıcıl düzümünü meydana çıxarır. Canəli müəllim 
məhz «sistemli» fikirləşmədiyi üçün öz-özünü 
məzəmmət edir, fikirlərini bir yerə toplamağa, onu na-
rahat edən sualları dəqiqləşdirməyə, aydınlaşdırmağa 
çalışır. O, eyni bir an içərisində ilk baxışda mətləbə 
dəxli olmayan müxtəlif məsələlər (1955-ci ildə ilk dəfə 
Bakıya gəlməsi, Güləli müəllim, rüşvətxor Fətdah, 
ümumi vaqonda qarpız iyi, qarpız şirəsi, hansı bir 
nağıldasa Dərzinin qızı ilə Padşahın oğlunun 
mükaliməsi, qızların güllü paltar geyməsi və s.) barədə 
düşünür: «Bax o 1955-ci ildən sonra Bakıda nə qədər 
ev tikilib, nə qədər ağac əkilib... Lap o Buzbulağın 
özündə bu son vaxtlar nə qədər ev tikilib. Saymaqla 
hesaba gələn deyil. Amma yazıq Güləli müəllim... 
Görəsən, Güləli müəllim niyə birdən-birə dərdə 
düşdü?.. Güləli müəllim Buzbulaq məktəbinin gözü idi. 
Müəllimlərin şahı idi. İndi hanı elə müəllim?.. Gör iş 
hansı məqama gəlib çatıb ki, Fətdah da müəllimdir. 
İnstitut müəllimi. Hə, harda qalmışdım? Mən indicə nə 
barədə fikirləşirdim?.. 1955-ci il – deyəsən tapmışıq, 
Canəli müəllim. Vaqondan qarpız iyi gəlirdi. Kifsimiş 
qarpız... Vaqon başdan-ayağa şirəydi, qarpız şirəsi. 
Qarpız toxumu adamın ayağının altında xırçaxırç 
xırçıldayırdı. Qarpız şirəsi yapışırdı adamın şalvarına... 
Muxtar Kazımoğlu__________________________________  
 
 106 
Bir də tər... tər iyi. Qarpız iyi... 1955-ci il... 13 nömrəli 
ümumi vaqon... Amma yox, olmadı, qardaş, olmadı, 
yenə aləm qarışdı deyəsən... Dərzinin qızı dərzi, göydə 
ulduzları... Yox, ulduzları padşahın oğlu soruşmur, 
ulduzları dərzinin qızı soruşur. Görəsən qəbul imta-
hanlarını ilin bu vaxtına salmaq kimin ağlına gəlib? An-
caq bu güllü paltarı bu şəhərdə dəb salan hər kəsdirsə, 
müdrik adamdı. İlin bu vaxtında gül-çiçək. Yolda, trol-
leybusda, hər yerdə. Adamın burnuna yazın qoxusu 
dəyir» (3, 206). Canəli müəllimin daxili monoloqu 
davam edir. Güllü paltar, Buzbulağın gül-çiçəyi, 
Bakıda, Aşqabadda, Daşkənddə isti, Moskvanın, 
Tallinin, Vilnüsün yağışı, Buzbulağın dumduru 
göyündəki salxım-salxım ulduzlar, Dərzinin qızı ilə 
Padşahın oğlunun mükaliməsi, nağılda sadə xalqın nü-
mayəndəsinin həmişə qələbə çalması və s. barədə dü-
şüncələr bir-birini əvəz edib axar yaradır. Sadığın 
təhkiyəsindəki sadəlik və ardıcıllıq Canəli müəllimin 
daxili nitqində çox da müşahidə olunmur. 
Ədəbiyyatşünas A.A.Krasnov daxili monoloqla və 
vasitəli nitqlə birinci şəxsə aid təhkiyə arasındakı 
struktur fərqlərinə nəzər salib yazır: «Əgər bu bədii 
vasitə (birinci şəxsə aid təhkiyə – M.K.) ilə daxili 
monoloq və vasitəli nitqi müqayisə etsək, məlum olar 
ki, sonuncular həyatı elə əks etdirir ki, orada eyni bir an 
ərzində öz aralarında dəfələrlə çarpazlaşan daxili 
impuls, motiv və meyllər çoxluğu canlanır; birinci şəxsə 
aid təhkiyə isə həyatı səbəb-nəticə əlaqələri ilə birləşən 
hadisələr zənciri kim əks etdirir» (4,10). A.A.Krasnovun 
_______________________________ Epos. Nəsr. Problemlər 
 
 107
müəyyənləşdirdiyi fərqlər bu və ya digər dərəcədə 
Sadığın təhkiyəsi ilə Canəli müəllimin daxili mo-
noloqları arasındakı müqayisədə də üzə çıxır. Lakin 
müqayisə və müşahidələr belə bir qənaətə gəlməyə də 
əsas verir ki, birinci şəxsə aid təhkiyənin daxili 
monoloqa, daxili monoloqunsa birinci şəxsə aid 
təhkiyəyə keçdiyi məqamlar olur, bu iki bədii ifadə 
forması yeri gəldikcə bir-birinin imkanlarından istifadə 
edir. «Adamlar və ağaclar» romanında («Mənim nəğ-
məkar bibim», «Tənha narın nağılı» və «Adamlar və 
ağaclar» povestlər üçlüyünü müəllif vahid roman kimi 
təqdim edir) Sadıq bəzən hekayətçi funksiyasını 
«unudub» öz-özü ilə daxili söhbətə başlayır: «Darıxma, 
Sadıq, darıxma. 
Asfalt yolun üstünə gün düşüb, təzə gün, təmiz 
gün, lap indicə düşüb. Hələ ki, onu tapdalamayıblar, 
...unut getsin o kəndi, çıxart yadından o dağları, o 
bağı, o bağçanı da yadından çıxart. 
Sənin ki sakitlikdən xoşun gəlir, Sadıq. Hələ ki 
bazar sakitdir, darıxma. Qoy o radio da binanın 
başında nə qədər bağırır, bağırsın, fikir vermə» (2, 
147). Bu parçada bədii informasiya nəqletmə yox, 
daxili monoloq vasitəsilə çatdırılır. Başqa sözlə, Sadıq 
rayon mərkəzində yaşadığı günlərdə kəndlərindən 
ötrü darıxdığı zaman qəlbində oyanmış duyğuların 
məzmununu danışmır, «mən darıxırdım və öz-özümə 
deyirdim ki, darıxma, Sadıq, darıxma, asfalt yolun 
üstünə gün düşüb...» kimi danışma formasından 
istifadə etmir. Bunun əvəzinə, darıxdırıcı günlərin 
Muxtar Kazımoğlu__________________________________  
 
 108 
«ürəkdə danışma» məqamlarını öz hekayətinin 
səhifələri arasında yerləşdirir. (Yeri gəlmişkən 
xatırladaq ki, birinci şəxsə aid təhkiyənin daxili 
monoloqa keçməsi – müasir nəsrimizin bir çox 
nümunələrində müşahidə edilən bu xüsusiyyət Elçinin 
«Gürcüstana teleqram», «Beş qəpiklik motosikl» və 
başqa hekayələrində qabarıq nəzərə çarpır. Tənqidçi 
Y.Qarayev «daxili nitq bir bədii üsul kimi Elçinin bütün 
hekayələrində iştirak edir» (5, 9) deyərkən, şübhəsiz, 
qəhrəmanın dilindən söylənən həmin hekayələri də 
nəzərdə tutur.) 
Müasir ədəbi tənqid poeziya, dramaturgiya və 
nəsrdə monoloqun «monoloq-nitq, monoloq-söhbət, 
monoloq-düşüncə və monoloq-təhkiyə» (6, 160) kimi 
müxtəlif tiplərini qeyd edir. Belə müxtəliflik daxili 
monoloqa da aiddir. Daxili monoloq – daxili nitq, 
söhbət və düşüncə formalarında təzahür etdiyi kimi, 
daxili təhkiyə formasında da təzahür edib, birinci 
şəxsə aid təhkiyəyə çevrilə bilir. Canəli müəllim 
abituriyent qızın paltarına baxa-baxa paltarda əks 
olunan gülün hansı gülə bənzədiyini dəqiqləşdirməyə 
çalışır. Düşüncələr uşaqlıq illərinə doğru istiqamət alır, 
uzun daxili götür-qoydan sonra gülül bitkisi yada 
düşür, həmin bitki ilə bağlı keçmiş əhvalatlar xatırlanır. 
Bu xatırlamada təhliletmə tədricən nəqletmə ilə əvəz 
olunmağa başlayır, daxili monoloq birinci şəxsə aid 
təhkiyəyə çevrilir: «O gülül Buzbulaqda, yəqin ki, indi 
də var. Amma yox, inanma ola, çünki gülül yerli 
toxumun tərkibində idi və Buzbulaqda o toxumun kökü 
_______________________________ Epos. Nəsr. Problemlər 
 
 109
çoxdan kəsilib... 
Bəli, o toxumu Əli oğlu Səməndər kimi nər kişi də 
saxlaya bilmədi. Buna görə də, heç o Əli oğlu 
Səməndərin də bu saat həmin o Buzbulaqda sən 
deyən hörməti-zadı yoxdur... İndi Səməndər kişi 
həyətindəki ağacların dibini belləyir, pətəklərinə ruzu 
qoyur. Və pətəklərin birinci may balını kəsəndə, yəqin 
ki, Səməndər kişi, qonşusu Kərimə də pay göndərir, 
çünki Buzbulaqda əyyami-qədimdən həmişə belə 
olub: inəyin doğdu – bulamasından, qoyun kəsdin – 
ətindən, bal kəsdin – balından qonşunun payını 
mütləq göndərməlisən. Səməndər kişi Kərimin payını 
mütləq göndərir, amma yeri düşəndə o öz 
zarafatından da heç vaxt qalmır» (3, 218-219). Kolxoz 
sədri Səməndərin, «saf toxum qənimi» Kərimin bu 
şəkildə xatırlanması formaca Sadığın söylədiyi 
xatirələrlə üst-üstə düşür. Kolxoz sədri Səməndərin və 
Kərimin xatırlanmasında daxili monoloqa xas yeganə 
əlamət ondan ibarətdir ki, bu xatırlama «fikrən», 
«xəyalən» xatırlamadır; ucadan başqaları üçün 
söyləmə yox, səssizcə öz-özü üçün söyləmədir. 
Canəli müəllimin daxili nitqində monoloq-təhkiyə çox 
davam etmir və monoloq-təhkiyə monoloq-düşüncə ilə 
əvəz olunur. Və qarşıya yeni suallar çıxır: «Güllü 
paltar mövsümü» povestini qəhrəmanın pərakəndə 
düşüncələri üzərində qurmaq hansı bədii funksiyanı 
yerinə yetirir və daxili monoloqdan müəllif nə 
məqsədlə geniş istifadə edir? «Müasir realist 
ədəbiyyatda... daxili monoloq psixologizmin 
Muxtar Kazımoğlu__________________________________  
 
 110 
güclənməsinə xidmət edir, müəllifə kömək edir ki, öz 
qəhrəmanlarının mənəvi dünyasını dolğun qələmə 
alsın, «qəlbin dialektikası»nı açsın» (7, 206). «Güllü 
paltar mövsümü» povestində (eləcə də daxili 
monoloqlu digər nəsr əsərlərimizdə) daxili monoloq bu 
funksiyanı daşıyır. Povestdə müəllif haqlı olaraq belə 
hesab edir ki, yarı yaşı ötsə də, ailə qura bilməyən, 
hansısa xəyali bir gözəlin eşqi ilə ovunan, Fətdah kimi 
rüşvətxor adamlar arasında mənəvi rahatlığını itirən 
Canəli müəllimi oxucuya tanıtdırmağın ən münasib 
yolu onun «ürəkdə danışdıqlarını» qələmə almaqdır. 
Əsərdə daxili monoloq formal xarakter daşımır, 
əksinə, qəhrəmanın konkret bir şəraitdəki pərişan 
əhval-ruhiyyəsini işıqlandırmaq üçün əlverişli bədii 
vasitə olur. Canəli müəllimin evdə, küçədə, 
trolleybusda, imtahan zalında «sistemsiz» xəyallara 
dalması və öz-özü ilə pərakəndə daxili söhbətə 
başlaması əsərdə onun düşdüyü psixoloji vəziyyətin, 
keçirdiyi narahatlıq və mənəvi sarsıntı hissinin nəticəsi 
kimi mənalandırılır. «Güllü paltar mövsümü» 
povestində daxili monoloq Canəli müəllimin düşdüyü 
psixoloji vəziyyəti əks etdirmək məqsədindən irəli 
gəlir. 
Nəsrin klassik və müasir təcrübəsindən aydın 
olduğu kimi, daxili monoloqun məzmun və forması 
düşünən qəhrəman tipindən çox asılıdır. Düşünə 
bilmək söz sənəti tarixində xüsusi estetik mahiyyət 
kəsb edir: adətən, o qəhrəmanlar düşünürlər ki, onlar 
özlərini və ətraf mühit hadisələrini qiymətləndirməyi 
_______________________________ Epos. Nəsr. Problemlər 
 
 111
bacarırlar; düşünən qəhrəman sadəcə olaraq mühitin 
sıravi nümayəndələrindən biri deyil, mühitlə konfliktə 
girə biləcək bir adamdır; o, daxili konflikt, ikiləşmə 
anları yaşayır, özünü yad bir adam kimi götür-qoy və 
ittiham edə bilir. L.Tolstoy və F.Dostoyevski və 
yaradıcılığında düşünən, özünü dərk edən adamların 
(Neklyudov, A.Karenina, Raskolnikov, Qolyadkin) 
qəhrəman kimi seçilməsi təbii olaraq bədii 
əksetdirmənin xüsusi prinsipi olan psixologizm ilə 
vəhdət təşkil edib. «Özünütəhlil istənilən adamın 
təsvir edilməsində əsas götürülə bilər. Lakin istənilən 
adam belə təsvir üçün əlverişli material vermir. 
Qoqolun çinovnikinin bu yerdə çox az imkanı vardır. 
Dostoyevski elə qəhrəman axtarmışdır ki, o daha çox 
idrak adamı olsun, bütün həyatı boyu özünü və 
dünyanı dərk etməyə can atsın» (8, 58). Qoqolun 
qəhrəmanı Dostoyevskinin psixoloji nəsri üçün baş 
qəhrəmana çevrilə bilmir. Dostoyevski və Tolstoydan 
fərqli olaraq, Qoqolu – düşünə bilməyən, özünü və 
dünyanı anlama hissindən uzaq olan, mənəvi 
oyanma, iztirab keçirmə situasiyaları yaşamayan 
qəhrəman daha çox maraqlandırır. «Personajların 
hiss-həyəcanlarının təhlili Qoqolda, həqiqətən, 
yoxdur, lakin ona görə yoxdur ki, təsvir obyektinin özü 
(satirik tiplərin mənəvi ölülüyü) belə təhlil üçün geniş 
imkanlar vermir» (9, 16). Təəccüblü deyil ki, gerçəkliyi 
qəhrəmanın təfəkkür süzgəcindən keçirərək qələmə 
alan F.Dostoyevski və L.Tolstoy nəsrində daxili 
monoloq aparıcı bədii struktur elementi olduğu halda, 
Muxtar Kazımoğlu__________________________________  
 
 112 
qəhrəmanın daxili aləmini zahiri hərəkət və 
davranışlarda ifadə edən N.Qoqol nəsrində sözün 
geniş mənasında daxili monoloqa, demək olar ki, rast 
gəlmirik. Mənəvi genişliklə səciyyələnən obrazlar 
yaradılarkən daxili monoloq ən gərəkli bədii forma 
olduğu halda, mənəvi məhdudluqla səciyyələnən 
obrazlar yaradılarkən daxili monoloqa o qədər də 
ehtiyac duyulmur. 
Müasir Azərbaycan nəsrimin inkişaf yolları 
F.Dostoyevski, L.Tolstoy, N.Qoqol, A.Çexov, 
C.Məmmədquluzadə, Ə.Haqverdiyev və başqa böyük 
sənətkarların söz səltənətindən keçir. Bədii əsərin 
məzmun və forma komponentlərinin harmoniyası 
keçmiş ədəbi təcrübənin mühüm sənətkarlıq 
təlimlərindən biri kimi qəbul edilir. Nəsr bədii ifadə 
tərzini seçdiyi qəhrəmanlara uyğunlaşdırır, düşünən 
qəhrəmanlar bədii əksetdirmənin xüsusi tiplərini 
meydana çıxarır. 
Ədəbi tənqidin dönə-dönə göstərdiyi kimi, müasir 
Azərbaycan nəsri «adi» adamların həyat və məişətinə 
daha çox maraq göstərir. Davranışları, danışıqları, 
dünyagörüşləri ilə ilk baxışda özgələrindən 
seçilməyən adamlar baş qəhrəman yerində təqdim 
olunur. Müasir nəsrimizdə «düşünən qəhrəman» 
anlayışının ən ümumi cəhəti məhz ondan ibarətdir ki, 
o, sıravi adamların – bizim iş yoldaşlarımız olan 
zəhmətkeş kəndlinin, fəhlə və ziyalıların bədii surə-
tidir. Lakin orası da var ki, hər sıravi adam düşünən, 
özünü dərk edən qəhrəman kimi götürülmür. Düşünən 
_______________________________ Epos. Nəsr. Problemlər 
 
 113
qəhrəman, təbii ki, dərketmənin mənəvi-əxlaqi 
atributlarını (vicdan və ləyaqət hissi, daxili müşahidə, 
ətraf hadisələrə şüurlu münasibət və s.) daşıyan, 
daxili etirafa hazır olan bir qəhrəmandır. Tanınmış 
yazıçı-ədəbiyyatşünas Ç. Hüseynov müasir nəsrdə 
«etiraf»ın üç təxmini şərtini və tipini müəyyənləşdirir: 
1) yüksək əxlaqlı insanın etirafı; 2) mənəvi təmiz-
lənmə hissi keçirən, keçmişə qayıdaraq düşüncə və 
hərəkətlərindəki durğunluğun səbəbini öyrənməyə 
çalışan insanın etirafı; 3) mənəvi cəhətdən pozulmuş, 
lakin bu pozğunluqdan qurtarmağa can atan insanın 
etirafı (10, 195). 
60-70-ci illərdə yazılmış müasir mövzulu hekayə, 
povest və romanlarımızın «etiraf edən» qəhrəmanları 
peşə etibarilə müxtəlif adamlardır: jurnalist (İ. 
Hüseynovun «Teleqram» povestində Zəlimxan), 
sürücü (Ə.Əylislinin «Kür qırağının meşələri» 
povestində Qədir), fəhlə (Ç. Hüseynovun «Məhəmməd, 
Məmməd, Məmiş» romanında Məmməd), qəssab 
(S.Əhmədovun «Qanköçürmə stansiyası» povestində 
Hüsən), alim (S.Əhmədovun «Toğana» romanında 
Adil, Ə.Əylislinin «Güllü paltar mövsümü» povestində 
Canəli müəllim), nəşriyyat işçisi (Anarın «Ağ liman» 
povestində Nemət), memar (Anarın «Macal» poves-
tində Fuad) və başqaları. Fərdi cizgilərlə qələmə alınan 
bu obrazlar az və ya çox dərəcədə müsbət – mənfi 
birtərəfliliyindən uzaqdır. Onlar tutuşdurulduqda 
rəngarənglik özünü daha qabarıq şəkildə göstərir. 
Ç.Hüseynovun təxmini bölgüsünə əsaslansaq, ümumi 
Muxtar Kazımoğlu__________________________________  
 
 114 
şəkildə Zəlimxan, Canəli müəllim və Məmmədi mənəvi 
saflığı və şərə qarşı ciddi narahatlığı ilə seçilən, Nemət 
və Fuadı mənəvi oyanma və özünüdərketmə anları 
yaşayan, Qədir isə doğma mühitlə üz-üzə gələn və bu 
mühitlə bağlılığı bərpa etməyə can atan qəhrəman kimi 
səciyyələndirə bilərik. (S.Əhmədovun Hüsən, Adil və 
digər «etiraf» qəhrəmanlarını həmin bölgülər daxilində 
səciyyələndirmək çətindir, odur ki, onlar barədə sonra 
xüsusi danışılacaq.) 
Anarın «Dantenin yubileyi» povestində 
qəhrəmanın daxili aləmi zahiri hərəkət və 
davranışların təsviri sayəsində oxucuya çatdırılır. 
Əsərdə qəhrəmanın daxili düşüncələri bədii mətndən 
kənarda qalır. Həmin yazıçının «Macal» povestində 
isə vəziyyət tamamilə başqa cürdür: qəhrəman 
hadisələr içərisində təqdim edilməkdən daha çox, 
hadisələr qəhrəmanın qavrayışında təqdim olunur, 
bədii mətn, əsasən, onun düşüncələri üzərində 
qurulur. Eyni müəllifin yaradıcılığında əksetdirmə 
prinsiplərinin belə fərqini əsərlərin yazılma tarixi ilə 
(«Dantenin yubileyi» 1968, «Macal» isə 1976-cı ildə 
yazılıb), yazıçının yaradıcılıq imkanlarının ildən-ilə 
inkişaf edib, dəyişməsi ilə əlaqələndirmək düzgün 
olmazdı. Çünki xarakterin zahiri detallar vasitəsilə 
açılması sənətkarlığın aşağı səviyyəsi demək deyil 
(N.Qoqol və C. Məmmədquluzadə kimi klassiklərin 
yaradıcılıq yolu buna ən yaxşı örnəkdir); necə ki yeri 
gəldi-gəlmədi xarakterin düşüncələrinin də genişliklə 
təcəssümü sənətkarlığın mütləq yüksək səviyyəsi 
_______________________________ Epos. Nəsr. Problemlər 
 
 115
demək deyil. Əsas məsələ qarşıya qoyulan ideyanın 
ifadəsi üçün əlverişli təsvir yolu seçmək, məzmun və 
formanın vəhdətinə nail olmaqdır. Bu tələblər 
baxımından, həm «Dantenin yubileyi», həm də 
«Macal» müasir povestlərimizin uğurlu nümunələri 
sırasına daxildir. «Dantenin yubileyi» povestində 
qəhrəmanın düşüncələrinə geniş yer vermək müəllifə 
qeyri-münasib görünür. Müəllif F.Kəbirlinskinin fikir 
dünyasını təsvirin obyektinə çevirməyi qarşısına 
məqsəd qoymur, bunun əvəzinə zahiri əlamətlərin 
təsvirini daxili aləmin açılmasına yönəltməyə, qəhrə-
manın psixologiyasının başlıca cəhətləri barədə məhz 
bu yolla təsəvvür yaratmağa çalışır. Əsərin 
başlanğıcındakı bir detalla F.Kəbirlinskinin istedadsız 
bir aktyor olduğu aydınlaşır: rejissorun məsləhətlərinə 
və özünün cəhd göstərməsinə baxmayaraq, 
F.Kəbirlinski tamaşada ona tapşırılmış bircə cümləni 
lazımi şəkildə söyləməkdə acizdir. Rejissor əsəbiləşir. 
F.Kəbirlinski gənc rejissorun dediyi acı sözlərdən 
«pörtüb qızarır, tər tökür». Lakin fərsizliyi ucbatından 
heç bir müsbət nəticə verməyən üç saatlıq məşqdən 
sonra Kəbirlinski yenə də özünün «aktyorluq» işini 
davam etdirir: hansısa filmin dublyajında iştirak etmək 
üçün kinostudiyaya, hansısa verilişdə Tülkü (!) rolunu 
oynamaq üçün radioya, hansısa televiziya 
tamaşasında bir cümlə (!) demək üçün telestudiyaya 
yollanır, dram dərnəyinə rəhbərlik etmək üçün 
karamel fabrikinə tələsir. Bütün bu hərəkətlər özünü 
dərk edə bilməyən, laqeydlər mühitində miskinləşən 
Muxtar Kazımoğlu__________________________________  
 
 116 
bir insanın xarakterinin ifadə formasına çevrilir. 
Əsərin vur-tut bir-iki yerində müəllif Kəbirlinskinin 
düşüncələrinin qısa məzmunu verir. «А вы ишите 
типаж. Вот вам пожалйуста отличный типаж... 
Прексрасная тупая морда» – Kəbirlinski dalınca 
deyilmiş bu sözləri qulaqardına vurur və heç nə 
olmayıbmış kimi tamam başqa məsələlər ətrafında 
düşünür: «Urəyində kinostudiyanın telefonlarını 
söydü. Üç gün zəng eləyəsən, düşmək olmur. 
Telefonlar ağıllı-başlı işləsəydi, zəng eləyib bilərdi, bir 
də bica yerə yorta-yorta bu boyda yolu gəlməzdi. 
«Bu gün mənimki gətirmir. İndi gedək görək 
radioda başımıza nə gəlir?» Radioda üçdə olmalıydı, 
indi ikinin yarısıydı. 
Evə gedib-gəlməyə çatmazdı. Evə radiodan sonra 
getsə yaxşıdır. Xörəyə. Dünən arvad ağzından 
qaçırtdı – deyəsən, bu gün bozbaş bişirəcək. Amma 
nə olardı! Bozbaşdan ləzzətli xörək var? Yox, bozbaşı 
tələsik, atüstü yemək olmaz. Gərək kamal-ədəblə 
oturasan, yavaş-yavaş çörəyi doğrayasan, suyu 
hopsun çörəyin canına, qaşıqla kartofu, əti yaxşıca 
əzəsən, üstünə də sumağı səpəsən, başlayasan baş 
soğanla yeməyə, bəh, bəh, bəh» (11, 161). 
Əlbəttə, yemək istəyi insan üçün təbii bioloji bir 
keyfiyyətdir. Lakin qeyd etdiyimiz məqamda 
Kəbirlinskinin yeməklə bağlı düşüncələri öz mənliyini 
kifayət dərəcədə qiymətləndirməyən bir insanın 
düşüncələri təsiri bağışlayır. 
Kəbirlinskini «Dantenin yubileyi”nə göndərirlər və 
_______________________________ Epos. Nəsr. Problemlər 
 
 117
nəhayət, aldadıldığını, ələ salındığını anlayır. Müəllif 
qəhrəmanın bu andakı ruhi vəziyyətinə işarə edən bir 
cümlə ilə kifayətlənir: «Feyzulla gözünü qaldırıb 
Həcərə (Həcər onun arvadıdır – M. K.) baxa bilmirdi» 
(11, 204). Kəbirlinskinin düşdüyü bu gərgin vəziyyət, 
bəlkə də, özünüdərk üçün başlanğıc nöqtəsi ola 
bilərdi. Lakin müəllif əsəri buradaca tamamlayır və 
hadisələrin davamı barədə düşünməyi oxucunun 
öhdəsinə buraxır. 
Qəhrəman necə hərəkət edir və ətrafdakı adamlar 
ona münasibətdə necə davranırlar? «Dantenin 
yubileyi»ndə qarşıya qoyulan və uğurlu bədii həlli 
tapılan səciyyəvi sual budur. «Macal»da isə müəllif 
niyyəti daha çox belə bir sualla bağlı olub: qəhrəman 
öz hərəkəti və ətrafdakı adamların ona münasibəti 
barədə nə fikirdədir? Əgər belə demək mümkünsə, 
birinci povest öz hərəkətinə qiymət verməyən qəhrə-
mandan söhbət açır, ikinci povest öz hərəkətini araş-
dıran qəhrəmandan. «Dantenin yubileyi»ndə hadisələr 
Kəbirlinskinin təfəkkür süzgəcindən keçirilmədən 
təqdim olunur. Bununla müəllif sərbəstlik qazanır və 
Kəbirlinskinin iştirak etmədiyi hadisələrə də geniş yer 
verir (məsələn, Eldarla, onun qəzaya uğramış ata-
anası ilə bağlı səhnələrə). «Macal»da çox az epizod və 
detal tapılar ki, Fuadın qavrayışından kənarda qalsın. 
Keçmişə aid əhvalatlar Fuadın yaddaşında iz salan əh-
valatlardır və onlar əsərdə məhz Fuadın xatırlamaları 
şəklində təqdim olunur. İndiki zamana aid hadisələr də 
onun qəlbində əks-səda tapır. Əhvalatlar doğurduğu 
Muxtar Kazımoğlu__________________________________  
 
 118 
duyğu və düşüncələrlə əlaqədə təsvir edilir. Povestlər 
arasında müşahidə olunan bütün bu sayaq struktur 
fərqləri Kəbirlinski ilə Fuadın xarakteri arasındakı 
fərqlərdən çox asılıdır. 
Fuadın Kəbirlinski kimi maddi qazanc dalınca 
qaçmağa heç bir ehtiyacı yoxdur, arvadının giley-
güzarından, danlağından yaxa qurtarmaq üçün özünü 
oda-közə vurmağa, özgələri qarşısında təhqirə məruz 
qalmağa məcbur deyil. O, firavan yaşayır. Yüksək 
vəzifəsi, Şövqü kimi möhkəm arxası var – ictimai işlər 
adı altında şəxsi istəklərini həyata keçirməkdə Fuadın 
əlindən tutur və «qiymətli» məsləhətləri ilə onu öz 
keçdiyi yollara doğru istiqamətləndirir: hissə qapılıb 
hər düşündüyünü dilinə gətirməmək, hər işdə səbrli və 
ehtiyatlı davranmaqla tədricən güc toplamaq və 
gücünü başqalarına hiss etdirib nüfuz qazanmaq. 
Fuadın fəaliyyəti Şövqünün verdiyi bu cür düsturlar 
üstünə qurulub. Fuad atası Qurban kişinin, keçmiş 
müəllimi Fuad Salahlının, dostu Oqtayın halına ona 
görə acıyır ki, onlar tədbirli olmağı bacarmır və 
nəticədə uğursuzluğa düçar olurlar. Şövqünün Fuada 
təlqin etdiklərindən biri də dünənsiz yaşamağı 
bacarmaqdır: «Fuad Şövqündən çox şey əxz etmişdi 
ömrü boyu, ancaq əxz etdiyi ən vacib şey – dünənsiz 
yaşamağa öyrənməsi idi. Elə yaşamağa ki, guya heç 
dünənki gün yerindən-dibindən olmayıb, hər şey bax, 
bu gün səhər başlanıb...» (12, 66). 
Fuad «real» iş adamıdır, onun «xırda» məsələlər 
ətrafında baş sındırmağa macalı yoxdur. 
_______________________________ Epos. Nəsr. Problemlər 
 
 119
Bütün bunlar Fuadın xarakterinin yalnız bir 
tərəfidir. Digər mühüm bir tərəf də var ki, o, birinci ilə 
təzad təşkil edir. Firavan güzəranı və yüksək vəzifəsi 
ilə rahat yaşamalı ikən, Fuad narahatlıq içindədir. 
«Real» iş adamı kimi «xırda» məsələlər ətrafında baş 
sındırmağa macalı olmadığı halda, bütün gün ərzində 
(xatırladaq ki, povest bir gündə baş verən əhvalatları 
və həmin müddətdə xatırlanan hadisələri əhatə edir) 
düşünüb-daşınmaqla məşğuldur; Şövqünün 
göstərişinə uyğun olaraq «dünəndən uzaqlaşmaq» 
istədiyi halda, özünün dünənki əməllərini ağrılı-acılı 
xatirələr kimi yada salmaya bilmir. «Camaatla iclas 
keçirir, camaat iclasda danışır, o isə öz-özü ilə öz 
içində gündə yüz iclas keçirir, yüz daxili səs eşidir». 
Mənəvi oyanma və daxilən öz əməllərini araşdırma! 
Fuadın Kəbirlinskidən başlıca fərqini ortaya çıxaran bu 
cəhət «Macal» povestinin psixoloji təsvir üsulunu 
ortaya çıxarır və psixoloji təhlil vasitəsi kimi daxili 
monoloqu əsərin təbii tərkib hissəsinə çevirir. Daxili 
konfliktin povest boyunca izlənib işıqlandırılması 
funksiyası digər elementlərlə bərabər, daxili monoloqa 
da həvalə edilir. 
Psixoloji nəsrin tarixi təcrübəsindən məlumdur ki, 
daxili monoloqun estetik mükəmməlliyi onun dialoqlu 
səciyyə daşıyıb-daşımaması, mənəvi kolliziyanı əks 
etdirib-etdirməməsi ilə daha çox ölçülür. 
F.Dostoyevski yaradıcılığını polifonik nəsr baxımından 
tədqiqata cəlb edən M.Baxtin F.Dostoyevski 
nəsrindəki daxili monoloqları personajın öz özü ilə və 
Muxtar Kazımoğlu__________________________________  
 
 120 
özgələri ilə «gizli dialoqu» və «mübahisəsi» sayır (8, 
141). Ədəbiyyatşünas A.Boçarov müasir nəsrdə daxili 
monoloqun başlıca mahiyyətini konfliktlə bağlılıqda 
görür: «Daxili monoloq o zaman yaranır ki, dialoqlu 
səciyyə daşısın, başqa sözlə, məzmununda konflikt 
ifadə edilsin... Əgər qəhrəmanda iki təsəvvür və 
anlayış üz-üzə gəlirsə, əgər insan öz-özü ilə, yaxud 
xəyalən başqaları ilə gərgin mübahisə edirsə, daxili 
monoloq meydana çıxır» (13, 216). 
«Macal» povestində Fuadın düşüncələri qeyri-qəti 
və ikili mülahizələrdən ibarətdir. Çünki bu düşüncələrə 
müxtəlif adamların müəyyən həyat problemləri ilə 
əlaqədar müxtəlif qənaətləri qarışıb. Fuadın öz-özünə 
münasibəti həm onun ətrafdakı adamlara 
münasibətindən, həm də ətrafdakı adamların ona 
münasibətindən asılı olub, özünütəhlil xarici təsirin 
bilavasitə nəticəsi kimi meydana çıxıb. Ətraf mühitlə 
Fuadın «mən»i arasında səbəb-nəticə əlaqələri 
baxımından povestdə belə bir səhnə simvolikdir ki, 
Oqtay (Fuada ardıcıl təsir göstərən ətraf mühitin 
nümayəndəsi) ona görüləcək gündəlik işlər sırasında 
«özümlə görüş»ü də planlaşdırmağı təklif edir. Özü ilə 
ilk «görüşləri»ndə birinci Fuad – Şövqüyə yaxın olan 
Fuad şübhələrdən uzaqdır, tutduğu yolun doğruluğuna 
inanır. Şövqüyə yaxınlaşa-yaxınlaşa doğma 
adamlarından – atası Qurban kişi, müəllimi Fuad 
Salahlı və dostu Oqtaydan mənən uzaqlaşan Fuad bu 
uzaqlaşmaya biganə qalmaq istəyir. Dostlarının ona 
qarşı soyuq münasibətini həsəd hissindən doğan təbii 
_______________________________ Epos. Nəsr. Problemlər 
 
 121
hal kimi qəbul edir, onları gücsüzlüklərinə görə 
qınayır: «Oqtay bir dəfə ağzından qaçırtdı ki, «Fuad, 
sən elə bilirsən biz sənə paxıllıq edirik, vallah, inan ki, 
eləmirik», lap «qarğa, məndə qoz var» oldu. Çox əcəb 
eləmirsiz, daha yaxşı, atovuz rəhmətlik. Bəs niyə 
eləmirsiz? Çox nahaq eləmirsiz!.. Yaxşı, paxıllıq 
demə, həsəd de, rəqabət hissi de, özgənin uğurlarına 
qısqanclıq de, nə bilim, nə deyirsən de. İş sözdə deyil 
ki, məsələnin məğzində, mahiyyətindədir. Nə belə fəxr 
edirsiniz ki, paxıl deyilik. Deməli, yarış hissi yoxdur 
sizdə, qalib gəlmək əzmi, iradə, inad, qüvvə yoxdur. 
Gücsüzlərin təsəllisidir sizin təsəlliniz, odur ki, həmişə 
güclülərin kölgəsində daldalanıb qalacaqsınız» (12, 
76). 
Fuadın daxili monoloqları düşüncələrin təktərəfli 
istiqamətindən çoxtərəfliliyə doğru tədricən inkişaf 
etdirilir. Fuad başqalarının onun barəsində dedikləri və 
düşündüklərini təkzib etməyə çalışsa da (məsələn, 
«Fuadın bəxti Şövqü ilə qohum olanda gətirdi». Qoy 
elə düşünsünlər, cəhənnəmə ki...»), onun 
düşüncələrində inamla şübhə, Öz qənaəti ilə Özgə 
qənaəti üz-üzə gəlir: «Bir var şüurun, beynin, məntiqin 
dəlilləri («real» iş adamı olan Fuadın Öz qənaəti – 
M.K.), bir də var ürək qanunları, hisslərin müvazinəti 
(Özgə qənaəti – M.K.)... Soyuq şüur mühakimə yürü-
dür ki, adamlardan, yaxşılıq belə elədiyin insanlardan 
qorun, məsafə saxla, çomağını əldən qoyma (Öz 
qənaəti – M. K.). Amma bunu nəzəri, mücərrəd 
cəhətdən dərk edirsən (Özgə qənaəti – M.K.). 
Muxtar Kazımoğlu__________________________________  
 
 122 
Fikirləşirsən ki, day içində möhkəm qala tikməsən, heç 
bir acı söz, heç bir tikan, heç bir gizli ox sənə xətər 
gətirə bilməz (Öz qənaəti – M.K.). Amma bu mücərrəd 
şüur qalaları real hisslərin seli qarşısında nə qədər 
gücsüzdür, üfürsən yıxılandır... Ümumi yox, konkret bir 
bədxahlıqla rastlaşdınmı, ürəyinə batan iynələrin 
ağrısını duydunmu – bütün o abstrakt müdafiə sədlərin 
alt-üst olur, dağılıb puç olur... Görürsən ki, ilahi, içində 
heç bir səngərin – süpərin yox imiş, ehtiyatında heç bir 
padi-zəhr saxlamayıbsanmış (Özgə qənaəti – Fuad 
bütün bu Özgə qənaətlərinin dəqiq ünvanını da 
göstərir: Oqtay – M.K.)... Yenə deyəsən Oqtayla 
danışıram, Oqtayla mübahisə edirəm. Nə olub belə? 
Niyə Oqtay bu gün, tək elə bu gün yox, bir çox 
vaxtlarda mənim görünməz daxili opponentimə 
çevrilir?» (12, 76). 
Povestdə elə daxili monoloqlar da var ki, orda 
Özgə qənaəti artıq Oqtay kimi kənar adamlara yox, 
bilavasitə Fuadın özünə məxsusdur. Daxili 
mükalimənin hər iki tərəfində duran eyni bir adamdır, 
eyni bir adamın (Fuadın) bir-birinə zidd baxışlarıdır. 
Özgə qənaətlərinin təsiri ilə Fuadda ikinci «mən» 
yaranır və bu halda başqa adamlarla daxili monoloq 
formasını qəhrəmanın öz ikinci «mən»i ilə dialoq 
forması əvəz edir; Fuadın qəlbində əks-səda tapan 
Özgə qənaəti ikinci «mən» şəklində təzahür edir. 
Uşaqlarının xüsusi idarə maşınında məktəbə gedib-
gəlmələri Fuadın ürəyindən deyil: «Əvvəla, belə şeyə 
yaxşı baxmırlar, xüsusilə son vaxtlar ciddi yanaşırlar 
_______________________________ Epos. Nəsr. Problemlər 
 
 123
belə məsələlərə. Hökumət maşınını şəxsi məqsədlər 
üçün istifadə etmək – filan, peşməkan. Eşidib-bilən 
olacaq, mütləq, çatdırıb eləsələr yaxşı düşməz. Ancaq 
nə etməli... (Fuadın sözləri – M. K.) «Zəhmət çəkib bir 
saat tez dur, apar» (ikinci «mən»in sözləri – M. K.). – 
Mümkün deyil, gecələr ikidən, üçdən tez yatdığım 
olmur, mən yazıq da sutkada heç olmasa beş-altı saat 
yatıb yuxumu almalıyam, ya yox. Yuxusuz gecədən 
sonra günün bütün gərginliyinə tab gətirmək asan işdir 
bəyəm (Fuadın sözləri – M. K.)? – Arvadın aparsın, 
işləyib eləmir, nə olar məgər (ikinci «mən»in sözləri – 
M. K.). Xəyali müsahibinin bu dəlilinə Fuad dürüst və 
dəqiq cavab tapa bilmirdi» (12, 17). 
Ə.Əylislinin «Güllü paltar mövsümü» povestində 
Canəli müəllimin daxili mükalimələri Fuad tipli 
adamların yox, Oqtay kimilərin daxili mükaliməsidir. 
Oqtay kimi Canəli müəllim də şəxsi mənafeyini güdən 
fuadların və fətdahların əksinə olaraq, riyakarlığa 
dözməyi bacarmır. Maraqlıdır ki, Canəli müəllimin 
qəlbində baş qaldıran Özgə səsi «həyatın nəbzini 
tutan» fuadların və fətdahların səsidir. Həmin səslə 
Canəli müəllim özünə yad bir adam kimi «qardaş», 
«Canəli müəllim» xitabları ilə müraciət edir, özünü 
vasvasılıqda, «bir para xırda-mırda şeyləri qurdalayıb, 
içindən dərd çıxarda-çıxarda bu gözəl dünyanı özü 
üçün cəhənnəmə döndərməsində» təqsirləndirir: 
«Yox, qardaş, belə yaramaz. Bu təhər fikirləşməynən 
sən heç vaxt heç bir nəticə hasil eləyə bilməyəcəksən. 
Fikirləşib yorulacaqsan. Yorulub aləmi 
Muxtar Kazımoğlu__________________________________  
 
 124 
qarışdıracaqsan. Sonra yenə təzədən sətir başından. 
Yeni səhifədən... Beləcə, ölənəcən... Ölənəcən 
bilməyəcəksən ki, fikrin nədir, azarın nədir. Əgər 
bacarıb, bu fikir-xəyalatın daşını birdəfəlik atsaydın, 
əlbəttə, lap əla olardı. Amma madam ki bunu eləmək 
əlindən gəlmir, onda, heç olmasa, adam ol, bir qədər 
sistemli fikirləş... Sənə elə gəlir ki, o qarasaç, qara 
kostyum oğlan da haçansa, haradasa, bir vaxt, nəsə 
insan adına yaraşmayan bir iş görüb: ya kiməsə 
yaltaqlanıb, ya kimisə aldadıb, kiməsə yalan deyib... 
Sən, söz yox ki, çox şeyləri şişirdirsən» (3, 204-206). 
Özgə səsi ilə özünü təqsirləndirən Canəli müəllimin 
daxili monoloqunda fətdahlar mühitinin müqaviməti 
qarşısında gücsüzləşən, təklənən bir adamın ruhi 
pərişanlığını görürük. Daxili monoloq davam edir və 
biz Özgə səsinə cavab verən Canəli müəllimin Öz 
səsini eşidirik. Bu səs naqis mühitə qarşı barışmaz və 
amansız olmağa çağırır, «bir beş sizdən; bir üç 
bizdən» deyib qəbul imtahanında Canəli müəllimə 
rüşvət təklif edən fətdahların səsinə qəti etirazını 
bildirir: «Yox, kəsmək lazımdır bütün bu fətdahların 
toxumunu. Silmək lazımdır yer üzündən bunların 
nəsli-nəcabətini... Nədi? Çətindi? Bəli, çətindi, ona 
qalsa çox şey çətindi. Bu istidə imtahan götürməyin 
özü də» (3, 222). 
Beləliklə, fərqli adamlar olsalar da, Fuad və Canəli 
müəllimin özünütəhlil məqamları belə bir məntiq 
əsasında qurulur: qəhrəmanı ətraf mühitdə mövcud 
olan sosial rəylə qarşılaşdırmaq. Mənəvi iflasa 
_______________________________ Epos. Nəsr. Problemlər 
 
 125
uğramaqda olan Fuad bu qarşılaşmada iflasın dərk 
edilməsi anlarını yaşayır. Mənəvi saflığını qoruyan 
Canəli müəllim isə sosial rəylə (bu rəy «necə 
yaşamalı?» sualına cavab verən müxtəlif meylləri, o 
cümlədən Fətdah kimi rüşvətxorların həyat 
meyarlarını əhatə edir) qarşılaşmada öz məhrumiyyət 
və itkilərini götür-qoy edir və nə qədər ağır olsa da, öz 
əxlaqına sadiq qalmağı üstün tutur. 
S.Əhmədovun bir çox «etiraf» qəhrəmanları 
Ç.Hüseynovun yuxarıda xatırlatdığımız bölgülərindən 
kənara çıxır və xüsusi əlamətlər nümayiş etdirir. 
Yazıçının «Qanköçürmə stansiyası» povestinin 
qəhrəmanını (Hüsəni) yüksək əxlaqlı (ideal), mənəvi 
təmizlənmə hissi keçirən, ya da mənəvi cəhətdən 
pozulub bu pozğunluqdan qurtarmağa can atan insan 
kimi səciyyələndirsək, birtərəfliliyə yol vermiş olarıq. 
Hüsəndə daxili ikiləşmə axtarmaq yersizdir. Povest heç 
də Hüsənin mənəvi oyanmasından, yaxud onun 
hansısa yeni istiqamətə doğru dəyişməsindən bəhs 
etmir. Povest Hüsənin xarakterinin indiyə qədər özünü 
göstərmiş və bəlkə bundan sonra da göstərəcək sabit 
cəhətlərindən söhbət açır. 
Müəllifin bəzi başqa əsərlərində diqqəti cəlb edən 
bir cəhət – hadisələrin cərəyanı üçün xüsusi məkanın 
seçilməsi «Qanköçürmə stansiyası» povestində də 
müşahidə olunur. Laçının daxili od-alovu ilə 
Həsənxanların mənəvi soyuqluğu və süstlüyü 
arasında təzadı qabarıq nəzərə çarpdırmaqda 
yanğınsöndürənlər idarəsi («Yamacda nişanə» 
Muxtar Kazımoğlu__________________________________  
 
 126 
povesti); Kainatın, onun ailəsinin, qonum-qonşularının 
maddi və mənəvi ehtiyacları ilə bağlı həqiqətləri 
aşkara çıxarmaqda Dağüstü park; heyvanxana, Yaşıl 
teatr və onun yaxınlığında yerləşən bir həyət («Yaşıl 
teatr» romanı); birlikdə istirahətə gəlmiş yaxın qohum 
və dostların mənəvi cəhətdən bir-birindən uzaqlığını 
göstərməkdə Toğana yaylağı («Toğana» romanı) 
xüsusi əhəmiyyət kəsb etdiyi kimi, Qanköçürmə stan-
siyası da Hüsənin psixoloji aləminin açılmasında mü-
hüm rol oynayır. Sallaqxanada qəssab işləyən Hüsən 
kiçik qardaşı Sevindiklə birlikdə, xəstələnmiş anasını 
şəhər xəstəxanalarından birinə gətirir. Xəstənin 
xəstəxanaya götürülməsi üçün qan vermək tələb 
olunur. Qardaşlar qanköçürmə stansiyasına 
yollanırlar. Hüsən həyəcan keçirir, necə olur-olsun, 
qan vermədən vəziyyətdən çıxmaq üçün yollar axtarır. 
Hüsənin keçirdiyi təlaşın təbii psixoloji əsası var: vaxti-
lə bir cöngəni kəsərkən onu başı bədənindən yarı 
üzülmüş vəziyyətdə əlindən buraxıb və bununla da 
«urvatsızlığa» yol verib. O, qəssablıq işindəki bu 
«günah»ının müqabilində taleyin hökmü ilə 
cəzalanacağından qorxur. Qanköçürmə stansiyası bu 
qorxu hissini artırır, Hüsənin daxili təmkinini pozur və 
onu ardı-arası kəsilməyən düşüncələrə qərq edir. 
Kəsilərkən cöngənin əldən buraxılması camaat 
arasında müxtəlif söz-söhbətə səbəb olub və belə 
yozulub ki, Hüsən yoncalıqda otarmaqla «heyvanı 
umsundurub, əcəl ayağında aldadıb. Dünyada, 
şəriətdə bundan böyük günah işlətmək olmaz». 
_______________________________ Epos. Nəsr. Problemlər 
 
 127
«Ağzıgöyçəklər» bu fikirdədir ki, Hüsənin cəzasını 
anası çəkir, heyvanın ahı anasını tutub. Hüsən qohum-
əqrabanın məsləhətinə qulaq asıb anasını məscidə, 
pirə aparmağa və onu davasız-dərmansız, xərcsiz 
sağaltmağa hazırdır. Lakin bununla «ağzıgöyçəklərin» 
dediklərini təsdiq edəcəyindən ehtiyatlanır. Cöngə 
əhvalatında «günaha batmadığına» əmin olmayan 
Hüsən qan məsələsi ortaya çıxarkən qeyri-ixtiyari 
olaraq qan verməyi «can vermək» kimi mənalandırıb 
həyəcanlanır, psixoloji gərginliyə düşür, beləliklə, daxili 
monoloqlar üçün əlverişli bədii situasiya yaranır. Daxili 
monoloqlarında Hüsən «ağzıgöyçəklərin» əsas nüma-
yəndəsi saydığı Zili oğluna müraciət edir. Cöngənin 
əldən buraxılmasında qəssab yoldaşının baiskar oldu-
ğunu sübuta çalışmaqla öz «günahı»nı azaltmaq 
istəyir. Başqaları yanında etiraf etməsə də, anasının 
xəstəliyində cöngə əhvalatının başlıca səbəb olduğuna 
daxilən inanan Hüsən «mərdimazar» Zili oğlunu ifşa 
edəcəyini bildirir: «Qurğu vardı bu işdə! Sən ol Zili oğlu 
Vəli, mən Hüsən! Sənin aşının suyunu verdim, verdim, 
vermədim, onda mən mən döyüləm. Bu hayıfı səndə 
qoysam məni yandırar. Görmürsən ə, imansız, mən 
hardayam, haralara gəlib çıxmışam?...» (14, 201) 
Hüsənin daxili monoloqları özgələri ilə 
mübahisədən daha çox özgələrinə xitabdır. Bu xitablar 
Hüsənin mərdimazarlığa qarşı dözümsüzlüyünü 
oxucuya çatdırmaqda mühüm rol oynayır. 
Müasir Azərbaycan nəsrində daxili monoloq 
ideya-məzmun yükünü və bu yükə daxil olan psixoloji 
Muxtar Kazımoğlu__________________________________  
 
 128 
aləmi ifadə edərkən, əsasən, müəllif təhkiyəsi ilə 
haşiyələnir və öz funksiyasını onunla vəhdətdə yerinə 
yetirir. Müəllif təhkiyəsi ilə daxili monoloqun qarşılıqlı 
əlaqəsi, əsasən, iki şəkildə özünü göstərir: 1) 
hadisələr müəllifin dilindən nağıl olunur və qəhrəman 
səsinin qarışmadığı «xalis» müəllif səsindən sonra 
daxili monoloq başlayır; 2) hadisələr müəllif dilindən 
nağıl olunsa da, müəllif səsi qəhrəman səsi ilə qo-
vuşur, təhkiyənin xüsusi tipi – vasitəli nitq yaranır və 
daxili monoloq vasitəli nitq formasında ifadə olunur. 
Vasitəli nitqdə müəllif sözünə qəhrəmanın əhvali-
ruhiyyəsi hopdurulduğundan deyilən sözün, ifadə 
olunan nöqteyi-nəzərin müəllifə, yoxsa qəhrəmana 
məxsusluğunu aşkar etmək çətinləşir. Bu halda 
«müəllif artıq qəhrəmanın hərəkətinin və nitqinin 
kənar müşahidəçisi yox, qəhrəmanın hərəkət və 
nitqinə şərik olan bir şəxsdir. Müəllif dünyaya 
personajın gözü ilə baxmağa başlayır, onunla 
qaynayıb-qarışır; bu ona bənzəyir ki, stereoskopda iki 
şəkil qovuşur və dərin bir təəssürat yaranır, yaxud 
eyni musiqi əsərində iki mövzu səsləndirilir» (15, 114). 
Təhkiyədə qəhrəman səsi ilə müəllif səsinin 
qovuşması xalis daxili monoloqlara keçidlərin təbiiliyi 
və hissolunmazlığını təmin edir; qəhrəmanın duyğu və 
düşüncələri dırnaq işarəsi vasitəsilə ayrılan xalis daxili 
monoloqlarla yanaşı, dırnaqsız yazılan vasitəli nitq ilə 
də təqdim oluna bilir. Xalis daxili monoloq 
parçalarında danışan bilavasitə qəhrəman özüdürsə, 
vasitəli nitqdə həm qəhrəman, həm də müəllif danışır 
_______________________________ Epos. Nəsr. Problemlər 
 
 129
və «mən» ifadə formasının yerini «o» ifadə forması 
tutur. «Macal» povestində Fuadın Oqtayla bağlı 
düşüncələri vasitəli nitqdə aşağıdakı şəkildə verilir: 
«Oqtay başqa ritmdə yaşayır. Tələsmədən sərgiləri 
gəzməyə, arxayın-arxayın kitab oxumağa, küçələri 
seyr eləyə-eləyə piyada addımlamağa vaxtı var. 
Dostlarıyla şirin və qızğın mübahisə eləyir, rastına 
çıxanlarla müfəssəl hal-əhval tutur, telefonla yerli-
yataqlı danışır. Elə sadəcə olaraq öz içinə qapılıb 
arxayın-arxayın hər şeyi düşünüb-daşınır. Halal xoşu 
olsun, vaxtı var, amma Fuadın yoxdur axı» (12, 26-
27). Göründüyü kimi, burada müəllif sözü qəhrəmanın 
danışıq və düşüncə tərzi üzərində köklənir, vasitəli 
nitq yaranır və bu nitq Fuadın daxili monoloqlarından 
zahirən fərqlənir. «Fuad» ifadəsinin yerinə «mən» 
yazıb, III şəxs formasını I şəxsə keçirməklə zahiri fərqi 
asanlıqla aradan götürmək mümkündür. Qəhrəmana 
məxsus xüsusi ifadələrin ara-sıra işlədilməsi vasitəli 
nitqdə qəhrəman səsinin koloritini gücləndirir və onun 
ayırd edilməsini asanlaşdırır. Yuxarıda misal 
gətirdiyimiz parçada «halal xoşu olsun» ifadəsi Fuada 
məxsus xüsusi ifadədir. Həmin ifadə ilə oxucuda tam 
yəqinlik yaranır ki, Oqtay barədə düşüncələr müəllifin 
yox, Fuadın düşüncələridir. 
Müəllif sözü, təbii ki, qəhrəmanın duyğu və 
düşüncələrini əks etdirməklə məhdudlaşmır, eyni 
zamanda, duyğu və düşüncələri doğuran hadisələrin 
təsvirini təmin edir. Bu mənada daxili monoloq 
üzərində qurulan nəsr əsərlərində müəllif təhkiyəsinin 
Muxtar Kazımoğlu__________________________________  
 
 130 
xüsusi rolu vardır. Müəyyən situasiyadan sonrakı 
monoloqu, eləcə də, müəyyən monoloqun real 
nəticəsi olan hər hansı hərəkət və hadisəni qələmə 
almaqla müəllif qəhrəmanın daxili aləmi ilə əsərin 
süjet xətti arasında əlaqə yaradır. Həm daxili 
monoloqları doğuran konkret əhvalatların müstəqil 
təsviri, həm də yeri gəldikcə monoloqlara verilən 
müəllif şərhləri (özünütəhlili təhlil) qəhrəmanın 
subeyktiv aləminin müəyyən ideya istiqamətində dərk 
olunmasına kömək edir. 
Monoloqların müəllif təhkiyəsi çərçivəsində 
yerləşdirilməsi əsərin əhatə dairəsini daha da 
genişləndirir: bir tərəfdən, baş qəhrəmanın daxili aləmi 
incəliklərinə qədər işıqlandırılır, digər tərəfdən, 
qəhrəmanın yaşayıb fəaliyyət göstərdiyi mühit, 
münasibətdə olduğu adamlar psixoloji təhlillərə cəlb 
edilir. «Hər şeydən agah» müəllif baş qəhrəmanla 
bərabər, digər obrazların da hiss-həyəcanlarını əks 
etdirmək imkanı qazanır. Birinci şəxsin dilindən olan 
nəsr nümunələrində təhkiyəçinin belə geniş ifadə 
imkanı yoxdur. O, başqalarının daxili aləminin yalnız 
zahiri əlamətlərini görə və oxucuya çatdıra bilər, 
başqalarının hiss-həyəcanını təfərrüatı ilə qələmə ala 
bilməz. Fikrimizi əsaslandırmaq üçün misallara 
müraciət edək. «Adamlar və ağaclar» romanında 
Sadıq Müküşlə söhbət edən atasının hirsli və acıqlı 
olduğunu onun çəkmələrinin hərəkətindən hiss edir. 
Bibisinin kədərli olduğunu Sadıq onun qaşqabağının 
tutqunluğunda, saatlarla dinib-danışmamasında görür. 
_______________________________ Epos. Nəsr. Problemlər 
 
 131
Mədinə şövqlə nəğmə oxuyanda, həvəslə müəyyən 
bir iş görməyə başlayanda isə Sadıq başa düşür ki, 
bibisinin şad-xürrəm vaxtıdır: «...bütün günü 
qaşqabaqlı dolanan bibim, nədənsə, bizim qapını açıb 
həyətdəki ağ gülləri görən kimi oxumağa başlayırdı. 
Oxuya-oxuya bibim lumuya qulluq eləyirdi, yağışın, 
yaxud küləyin divarlardan tökdüyü xırda-xırda daşları 
götürüb yerinə qoyurdu, həyətə su səpirdi...» (2, 26). 
Sadıq, haqqında söhbət açdığı adamların hiss-
həyəcanlarını təkcə onların zahiri görkəmlərində və 
hərəkətlərində izləmir, həm də həmin adamların 
müxtəlif məqamlarda dediyi sözləri həssaslıqla dilə 
gətirir və dialoqlar, məktublar, nəğmələr Mədinələri 
oxucuya tanıtmaqda xüsusi rol oynayır. Lakin bütün 
bu ifadə formalarından yararlanan Sadıqda Mə-
dinələrin qəlbindəki ən gizli nöqtələri işıqlandırmaq im-
kanı vardırmı? Əlbəttə, yox. Sadıq Mədinələrin yalnız 
zahiri görkəmdə, davranışlarda, dialoq, məktub və 
nəğmələrdə aşkar olan duyğularından bəhs edə bilir. 
Qaşqabaqlı göründüyü saatlarda, dinməz-danışmaz 
oturduğu məqamlarda Mədinənin məhz hansı hisslər 
keçirdiyini bilmək və dilə gətirmək Sadıq üçün imkan 
xaricindədir. Cəbhəyə yola düşdüyü gün Nəcəfin 
dediyi sözlər müqabilində Mədinə sükut edirsə, bu 
sükutun arxasında nələr gizləndiyi Nəcəfə tam aydın 
olmadığı kimi, təhkiyəçi Sadığa da tam aydın deyil. 
Əlbəttə, müəllif Mədinənin sükut arxasında gizlənən 
düşüncələrinin geniş şəkildə ifadəsini qarşıya məqsəd 
qoymayıb. Əgər belə olsaydı, onda əsər birinci şəxsin 
Muxtar Kazımoğlu__________________________________  
 
 132 
dilindən danışılmazdı, yaxud heç olmazsa, bir neçə 
qəhrəmanın dilindən danışılardı. 
Nəsrin təcrübəsində hadisələrin bir yox, bir neçə 
qəhrəmanın dilindən nağıl olunması forması da var. 
Müasir Azərbaycan nasirlərindən İlyas Əfəndiyevin 
yaradıcılığında bu forma diqqəti xüsusilə cəlb edir. 
Yazıçının romanlardan biri – «Sarıköynəklə Valehin 
nağılı», əsasən, Valehin dilindən söylənsə də, müəllif 
yeri gəldikcə sözü Sarıköynəyə və Muradzadəyə verir. 
Müəllif romanın sərlövhəsinə çıxardığı «nağıl» sözü 
altında başa düşülən bədii əksetdirmə prinsipinə 
mümkün qədər sadiq qalmağa çalışır. Ədəbiyyat-
şünas K.Talıbzadənin qeyd etdiyi kimi, bu romanda 
«nağılvarilik, hər şeydən əvvəl, surətlərin tipində, 
təqdimində, səciyyəsində, hadisələrin mahiyyətində 
özünü göstərir. Məsələn, müsbət surətlər ancaq 
müsbət kimi, mənfilər isə ancaq mənfi kimi təsvir 
olunublar. Realizmin epik üslubunda yazılmış 
əsərlərdə təsadüf etdiyimiz surətlərin daxilindəki müs-
bətlə mənfinin mübarizəsi bunlarda yoxdur» (16). Na-
ğıl poetikası üçün xarakterik olan süjetin dinamikliyi, 
söylənən bir əhvalatla digər əhvalat arasında bədii 
zaman məsafəsinin qısalığı, bədii zamanın əsasən 
«bir istiqamətdə ardıcıl hərəkəti və geriyə 
qayıtmaması» (17, 226). «Sarıköynəklə Valehin 
nağılı» romanında da müəyyən dərəcədə müşahidə 
olunur. Əsərin bir yerində Güllübəyim xalanın sel-
sudan uçulub-dağılmış evinin yenidən tikilməsindən 
danışan Valeh deyir: «Qərəz, Güllübəyim xalanın evi 
_______________________________ Epos. Nəsr. Problemlər 
 
 133
ildırım sürətilə uçulub dağıldığı kimi, ildırım sürətilə də 
tikilib qurtardı». Bu cümlədəki «ildırım sürətilə» ifadəsi 
evin tez bir zamanda tikilib qurtarmasını bildirməklə 
bərabər, həm də təhkiyədə bir əhvalatdan digərinə 
keçidin sürətindən, təhkiyəçi dilinin «yüyrəkliyindən» 
nişan verir. Evin tikildiyi vaxt (ən azı bir ay) ərzində 
baş verən əhvalatlar xatırlanandan sonra növbəti 
«qəribə bir hadisə»nin – Güllübəyim xalanın qəriblikdə 
ilişib qalan oğlu Cavanşirin qayıtmasının təsviri 
başlayır. Əsərdə statik-psixoloji səhnələrə çox yer 
verilməsə də, hadisələrin ayrı-ayrı obrazlar dilindən 
söylənilməsi heç də yalnız süjet xəttini ardıcıl izləmək 
funksiyası ilə məhdudlaşmır. İstər Valeh, istərsə də 
Sarıköynəyin hekayətləri həm də lirik-epik özünüifadə 
forması kimi ortaya çıxır. Valehin hekayətləri arasında 
«aldı Sarıköynək» deyə sözün Sarıköynəyə 
verilməsinə səbəb bir də məhz odur ki, Valehdə 
Sarıköynəyin fikirlərini axıracan oxumaq və ifadə 
etmək imkanı yoxdur. Əsərin bir neçə yerində Valeh 
Sarıköynəyi dərin məhəbbətlə sevdiyini, onu yaxından 
başa düşdüyünü etiraf edir. Lakin bu başa düşməklik, 
təbii ki, ona «hər şeydən agah olan», bütün obrazların 
qəlbinə eyni dərəcədə nüfuz edə bilən təhkiyəçi-müəl-
lif sərbəstliyi vermir. Odur ki, Sarıköynəyin daxili 
aləminin lazımi səviyyədə açılması üçün sözü onun 
özünə vermək ehtiyacı yaranır. Müftəxor Məcidovlara 
qarşı fəal mübarizə aparmaqda Valehlə əlbir olan 
Sarıköynəyi yaxından başa düşmək üçün onun 
(Sarıköynəyin) öz etirafını dinləmək əlverişli bədii 
Muxtar Kazımoğlu__________________________________  
 
 134 
vasitəyə çevrilir: «Elə bil bir səs mənə hey deyirdi: 
«Gərək siz bu namərdlərə qalib gələsiniz!» Elə bil 
dünyanın bütün gücü, qüvvəti birdən-birə bizə 
verilmişdi. İndi hər yerdə Valehin igidliyindən 
danışırdılar. Mən isə o dəqiqələrdə bu igidliyi tək 
gözümlə görmürdüm, bütün varlığımla hiss edirdim. 
Bu igid mənim nişanlım, mənim iki gözüm idi...» (18, 
159). Sarıköynəyin, eləcə də Muradzadənin etirafları 
fəal həyat mövqeyi ilə seçilən, mənfiliklərə qarşı 
ardıcıl mübarizədən çəkinməyən Valehin etirafları ilə 
birləşir və vahid bədii-estetik istiqamətə doğru 
yönəldilir. Oxucu bəzi digər surətlər barədə təsəvvürü 
də həmin etiraflardan alır. 
«Adamlar və ağaclar» romanından fərqli olaraq, 
«Sarıköynəklə Valehin nağılı» romanında hadisələrin 
bir yox, bir neçə obrazın dilindən danışılması heç də 
təhkiyəyə çoxplanlılıq xarakteri vermir (müəllif romanı 
çoxplanlı təhkiyə əsasında qurmağı qarşıya məqsəd 
qoymur). Çoxplanlı təhkiyənin meydana çıxması üçün 
müəllif nitqinin iştirakı ilkin şərtlərdəndir. «Çoxplanlı 
təhkiyədə obyektiv və subyektiv başlanğıcların 
qovuşması sayəsində daha geniş və dərin, həm də 
ikili təsvir üçün şərait yaranır, yəni bunlardan biri 
müəllifin, digəri isə qəhrəmanların və surətlərin (baş 
qəhrəman yerində çıxış etməyən personajların – M. 
K.) mövqeyini ifadə edir» (16). 
«Güllü paltar mövsümü», «Macal», «Qanköçürmə 
stansiyası» kimi daxili monoloqlu povestlərimizdə 
müəllif nitqinin iştirakı, obyektiv və subyektiv 
_______________________________ Epos. Nəsr. Problemlər 
 
 135
başlanğıcların qovuşması təhkiyənin çoxplanlığından 
danışmağa əsas verir. Lakin bu çoxplanlılıq daha çox 
baş qəhrəmanın təqdimi ilə məhdudlaşır, digər 
obrazların, qismən də olsa, bu şəkildə təqdimi müəllif 
diqqətindən kənarda qalır. Diqqətin baş qəhrəman 
ətrafında cəmləşdirilməsi, təsvirin onun bildikləri 
ətrafında qurulması bəzən o şəkil alır ki, müəllif «hər 
şeydən agah olmaq» mövqeyini arxa plana keçirir. 
Məsələn, «Macal» povestində əksər detalları, 
obrazları Fuadın daxili dünyasının açılmasına 
xidmətdə götürən müəllif yalnız Fuadın xəbərdar 
olduğu, iştirak etdiyi və yadda saxladığı hadisə və 
məsələlərdən bəhs edir. Fuadın iştirak etmədiyi hər 
hansı bir əhvalat sanki müəllifə də bəlli deyil. Fuadın 
yaddan çıxardığı hər hansı bir məsələ sanki müəllif 
üçün də qaranlıqdır: Fuad keçmiş şagird 
yoldaşlarından birini xatırlayır, lakin onun adını 
dəqiqləşdirə bilmir. Fuadın axıracan «Ramiz – Rasim 
– Rəşid» adlandırdığı adamın əsl adını bildirmək 
müəllifi maraqlandırmır. Müəllifi maraqlandıran məhz 
odur ki, əzablı xatırlama, keçmişə qayıtma prosesini 
mümkün qədər təbiiliklə əks etdirsin. 
Baş qəhrəmanın mənəviyyatının ardıcıl izlənilməsi, 
onun xəbərdar olmadığı digər daxili monoloqların, yəni 
başqa obrazların söyləyəcəyi daxili monoloqların 
müəllif diqqətindən yayınması, görünür, povest janrının 
ölçülərini nəzərə almaqdan irəli gəlib. Baş qəhrəmanın 
daxili aləmi geniş şəkildə əks olunarkən, digər surətləri 
də bu cür təqdim etmək, görünür, janrın hüdudlarına 
Muxtar Kazımoğlu__________________________________  
 
 136 
sığmayıb. Baş qəhrəmanla birlikdə ətrafdakı adamların 
da daxili monoloqlarının təcəssümünə Ç.Hüseynovun 
«Məhəmməd, Məmməd, Məmiş» əsərində rast gəlirik. 
Məmmədin və onun mübarizə apardığı adamların gizli 
duyğu və düşüncələrini paralel şəkildə işıqlandırmağa 
ehtiyac duyan müəllif əsər üzərində yenidən işləyib və 
nəticədə povest əvəzinə maraqlı bir roman meydana 
çıxıb (yeri gəlmişkən deyək ki, ədəbi tənqid bu roman-
da daxili monoloqun ən mürəkkəb, ən modern 
formalarını müşahidə edir). Anarın «Ağ liman» 
povestində müəllif əsas diqqəti Nemətin xarakteri və 
taleyi üzərinə yönəltsə də, Dadaş, Səfdər, Təhminə, 
Zaur, Məmməd Nəsir və başqa surətlərlə bağlı 
müstəqil xətlərə də yer ayırır. Bu cür çoxşaxəlilik, 
çoxqəhrəmanlılıq, eyni zamanda daxili səslərin müxtəlif 
personajlarda üzə çıxması vahid povest hüdudlarına 
kifayət dərəcədə sığmadığından müəllif həmin 
mövzuya yenidən qayıdaraq, Zaurla Təhminənin taleyi 
fonunda «Beşmərtəbəli evin altıncı mərtəbəsi» 
romanını yazıb. 
Psixoloji romanlara meyl S.Əhmədovun yaradıcılı-
ğında daha ardıcıl şəkildə görünməkdədir. Müəllif 
müxtəlif illərdə yazdığı «Aran», «Görünməz dalğa», 
«Dünyanın arşını», «Yaşıl teatr» romanlarında həyat 
və məişətimizin ilk baxışda nəzərə çarpmayan ciddi 
sosial-mənəvi problemlərinə toxunur, müasirlərimizin 
qəlbindəki «görünməz dalğaları» üzə çıxarır. Bu 
cəhətləri özündə birləşdirməklə «Toğana» romanı da 
yazıçının əvvəlki romanları ilə yaxından səsləşir. 
_______________________________ Epos. Nəsr. Problemlər 
 
 137
Bununla bərabər, «Toğana» müxtəlif obrazların daxili 
monoloqları üzərində qurulmuş bir roman kimi həm S. 
Əhmədovun əvvəlki romanlarından, həm də 
ümumilikdə 60-70-ci illər Azərbaycan romanlarından 
seçilir. Romandakı bütün daxili monoloqları qeyd-
şərtsiz mənəvi oyanma, özünüdərk monoloqları 
adlandırmaq yanlış olardı. Əsərdə daxili monoloqların 
bir nəfərdə yox, obrazların əksəriyyətində meydana 
çıxması belə bir meyara əsaslanır ki, bütün şüurlu 
insanların düşünmək qabiliyyəti var və onların 
düşüncələri hər cür səviyyələri ilə söz sənətinin 
materialı ola və müxtəlif xarakterlərin 
işıqlandırılmasında vasitəyə çevrilə bilər. Bunun 
nəticəsidir ki, romanda əsas surətlərin hamısına 
düşünmək sərbəstliyi verilir; həyat hadisələrini 
mürəkkəbliyi və çoxcəhətliliyi ilə dərk və təhlil edən 
Adil və Mayislə bərabər, «maddi» adamların 
nümayəndəsi Fateh, evdar qadın Sara, savadsız 
Nənəş nənə, Səməd, Şahmərdan kişi, balaca Şahin 
və başqalarının daxili nitqləri əsərdə geniş yer tutur. 
Ayrı-ayrı daxili monoloqlar məhz müxtəlif 
xarakterlərdən xəbər verir. 
«Oradan, kosmosdan baxanda çox uzaqlarda göy 
tül içərisində xumarlanan yer bütünlükdə bir ev, yurd-
yuva, bütün bəşəriyyət bircə ailə kimi görünər. Yerin 
üstündəki bölgülər, millətlərin müxtəlifliyi, rəngi, 
ölkələr və quruluşlar hamısı şərti əlamətlər kimi 
görünər: bütün ixtilaflar və ayrı-seçkiliklər bu göy rəng 
içərisində, ona boyanar» (19, 27). Bu, ümumsosial 
Muxtar Kazımoğlu__________________________________  
 
 138 
problemlər üzərində düşünən, narahat bir alim Adilin 
daxili monoloqudur. 
«Nə olub mənə küt olam? Aylarla evdən xəbərin 
olmur (söhbət Fatehdən gedir – M.K.). Bu boyda 
külfəti dolandırıram. Gün olmaz, qonaq-qaran 
gəlməsin. Tək bircə dəfə sənin başını aşağı 
eləməmişəm. Can dərmanı, quş iliyi qoymuşam 
süfrənə. Nə olub mənə? Mənim bacardığımı heç fələk 
də bacarmaz. Oxumamışam. Çünki məktəbdən, 
institutdan, müəllimlərdən zəhləm gedirdi» (19, 21). 
Bu isə ailə-məişət qayğıları ilə yüklənən və onun 
müqabilində ərindən sədaqət uman evdar qadın 
Saranın daxili monoloqudur. 
Romanda xarakterlərin özünütəhlil, özünütəqdim 
forması geniş yer tutduğundan müəllif şərhlərinə çox 
ehtiyac duyulmur. Təhkiyəçi-müəllif, əsasən, romanın 
zahiri süjetini nağıl edir: kənd soveti sədri Səməd 
səhər-səhər maşını işə salır, istirahətə gələnlər 
yuxudan oyanırlar, Toğana dərəsini seyr edirlər; kişilər 
çayda balıq tutur, qadınlar samovara od salır, təndirdə 
çörək yapırlar; kişilər tilovu itirib onu axtarmaqla 
məşğul olurlar, uşaqlar badminton oynayırlar, quzu 
otarırlar, quzunu itirib, axtarırlar və s. Təhkiyəçi-müəllif 
ayrı-ayrı obrazların daxili nitqlərini bu əhvalatlar 
çərçivəsində yerləşdirir. Toğananın gözəlliyi önündə 
könlü açılan adamların daxili nitqləri üçün konkret 
situasiyalar lazım gəlir. Zahiri süjet daxili süjetə keçid 
anlarını müəyyənləşdirir, daxili monoloqların 
doğulmasını məntiqi cəhətdən konkretləşdirir. Nənəş 
_______________________________ Epos. Nəsr. Problemlər 
 
 139
nənə samovara od salır və fikirləşir ki, «keçmişdə 
samovar, nə təhər işdisə, yaman gec qaynayırdı... İndi 
əlini tərpətməynən pıqqıldayır». Beləliklə, samovara 
odsalma daxili monoloqun başlanmasına bəhanə olur. 
Yaxud başqa bir misal: gecədir, Adil qaranlıqda qon-
şunun iti ilə rastlaşacağından qorxur və it haqqında, 
qorxu, liberalizm, riyakarlıq və s. haqqında 
düşüncələrdən ibarət daxili monoloq üçün əlverişli 
məqam yaranır. 
«Toğana» romanında zahiri süjetdən daxili süjetə 
keçidin təsvirində bir çox hallarda müəllif səsi ilə 
qəhrəman səsi bir-birinə qovuşur, müəllif sözünü 
qəhrəman sözündən ayırd etmək çətinləşir: «Nənəş 
əmisinin, dədəsinin papağını görmüşdü, elə bilirdi ki, 
dədə, əmi elə həmin o saçaqlı, qara, iri papaqların 
özüdü. «Hə» deyib bu papağı heç nəsiz, içinə daş-
filan qoymadan birinə çırpsaydın, ürəyin gedərdi. O 
papaqlar belə papaqdı. İndikilərtək bir əsim yellə göyə 
qalxmazdı. Ağır papaqlardı, sanballı, təpərli! Amma 
açığını deyim ki, o papaqdan qorxurduq da... Elə 
bilirdin, papağın alov saçan qara gözü var, bığı var, 
zəhmindən dizin əsəcəkdi» (19, 68). Bu parçada 
müəllif səsi («Nənəş əmisinin, dədəsinin papağını 
görmüşdü, elə bilirdi ki...») personajın səsi (“Amma 
açığını deyim ki, o papaqdan qorxurduq da...”) ilə 
növbələşib, müəllif sözü obraz sözü ilə qaynayıb-
qarışıb. 
Xalis daxili monoloq parçalarında isə müəllif səsi 
ilə qəhrəman səsinin qovuşması mümkün olmur. 
Muxtar Kazımoğlu__________________________________  
 
 140 
Onsuz da mətndə dırnaq işarəsi vasitəsilə seçilən bu 
parçalar yalnız obrazın öz səsindən ibarət olur, bədii 
informasiya yalnız onun dilindən çatdırılır. 
«Toğana» romanında S.Əhmodov «ürəkdə 
danışma» prosesinin təbii təsvirinə nail olmağa, 
düşüncələr axarında ardıcılsızlıqla ardıcıllığın, 
irrasionallıqla rasionallığın, məntiqsizliklə məntiqiliyin 
vəhdətinə sadiq qalmağa səy göstərir. Müəllif daxili 
monoloqları «mənasız»dan mənalıya, «qeyri-
ciddi»dən ciddiyə doğru istiqamətləndirir, bir duy-
ğudan başqasına keçidləri izləməyə çalışır. Adilin 
donuz barədə «mənasız» düşüncələri («Ona bax, 
anası getdi, «anası» ha! Anaya bax! Xirtdəyindən 
paçasınacan jandarm düymələri təki yelin düzülüb. 
Xor-xor xoruldayır. Dalısınca yüyürüşən çoşqalarına 
bir bax. İki daşın arasında, çatıb, hərəsi bir imlədən 
asılıb sormaq istəyirlər. Getdilər, dəyələrin arxasında 
kolluğa doluşdular») insan mənəm-mənəmliyi və 
riyakarlığı barədə düşüncələrlə («O cür mənəm-
mənəmlikdən bu donuzun çoşkası üstündür. Heç 
olmazsa, analarını qırx əmcəkdən sormaqlarını 
gizlətmirlər»), bu düşüncələrsə Mayis barədə 
düşüncələrlə («hə, əzizim Mayis... yaxşı ki, sənin 
barədə yaranacaq yanlış təsəvvürü qabaqlamaq üçün 
özünü başqa cür göstərmədin») əvəz olunur. Adil 
tilovla balıq tutur və xəyalən balıqla və soxulcanla 
danışır, onların söhbətinə qulaq asır. Balıqla 
soxulcanın «monoloq söyləməsi» təbiət və cəmiyyətin 
inkişafında maddi və mənəvi ehtiyaclarla əlaqədar 
_______________________________ Epos. Nəsr. Problemlər 
 
 141
düşüncələrin axarına bir başlanğıc olur. Yeri 
gəlmişkən deyək ki, təkcə «olmuş», «baş vermiş» 
əhvalatlar barədə yox, eyni zamanda, ağıla, gümana 
gələn əhvalatlar barədə düşünmə də romanda bədii 
əhəmiyyət daşıyır, xarakterlərin açılmasında müəyyən 
rol oynayır. Fatehə xəbər verirlər ki, tilovları 
oğurlayıblar. O, çayın qırağında çadır qurub dincələn 
adamlara baxır və tanımadığı həmin adamlardan biri 
ilə xəyali dialoqa girir: «Sən, ə, yoldaş podpolkovnik, 
məni tanımırsan? Bax gör bir kimə oxşayıram? Yaxşı 
bax gör bir kimə oxşayıram?.. Güllü dərənin yolu 
yadından çıxmayıb? Nə Güllü dərə? Silahın 
özündədir, Polad? Yox, əşi götürməmişəm. Kamalı 
çağır. Çağırma, yerindən tərpənmə. Güllü dərənin ətri 
burnundan getməyib? Reyhan xanımın düzəltdiyi işrət 
məclisi yadındadırmı? Gedib gəldiyin yerdir. Nə qədər 
yüzlüklər saymısan onun qabağına? Nə qədər qiymətli 
hədiyyə bağışlamısan yatıb oynatdığın, qızın yaşında 
olan qızlara? Mən səni tapmalıydım. Mən, o körpənin 
başına ki, o binamusluğu gətirmisən, onun əvəzini 
verməliydim... Cibinə, vəzifənə güvənirsən!» (19, 237) 
Bu xəyali dialoq öz bədii formasına görə maraqlı 
olduğu kimi, məzmunca da diqqəti cəlb edir, Fatehin 
çirkin əməllərindən xəbər verərək, onun xarakteri ilə 
bir az da yaxından tanış olmaqa imkanı yaradır. 
Təəssüf ki, bu sözləri romandakı bütün daxili nitq 
(daxili monoloq və daxili dialoq) parçalarına aid etmək 
mümkün deyil. Qəhrəmanların həyat və fəaliyyəti, 
yaxşı və yaxud pis əməlləri ilə bağlı detallar daxili 
Muxtar Kazımoğlu__________________________________  
 
 142 
nitqlərin məzmununda az yer tutduğundan bəzən 
xarakterin təqdim olunması xarakter haqqında ümumi 
mülahizələr və xarakterin özünün ümumi mülahizələri 
şəklində ortaya çıxır. Məsələn, «O, çox təmiz 
adamdır» – Adil haqqında müxtəlif adamların ümumi 
mülahizəsi belədir. Adil özü də «insanın mənəvi 
saflığı, ləyaqətini uca tutması haqda çox dəyərli 
mülahizələr söyləyir. Biz onun təmizliyinə, vicdani 
paklığı hər şeydən üstün tutduğuna inanırıq. Lakin biz 
obrazın bu keyfiyyətlərinin çətinliklərdə sınanılmasını, 
onun hətta vasvasılıq həddinə çatan saflığının həyatın 
ciddi maneələri ilə üzləşməsini istəyirik. Belə olduqda, 
aydındır ki, obrazlar daha dolğun canlanardı, onların 
fikri qənaətləri davranış və fəaliyyətləri ilə təsbitini 
tapardı» (20, 31-32).. Bədii ifadə forması olmaq 
etibarilə daxili nitqin keçmişə qayıtma, indi ilə keçmişi 
əlaqələndirmə, bu gündə dünəni, indidə keçmişi əks 
etdirmə imkanlarından “Toğana” romanında az istifadə 
olunur. Qəhrəmanların duyğu və düşüncələri əksər 
halda Toğanadakı yaxın predmet və hadisələrlə 
çərçivələnir, Toğanaya qədər yaşanılmış günlərin 
yaddaqalan faktları, görülən işlərin yaxşı və pisliyi 
təhlil elementləri sırasına çox az qoşulur. Romanda 
Toğana həyatını genişliklə əks etdirmək səyi 
lüzumsuz təfərrüatların və mühakiməçiliklə səciy-
yələnən dialoqların təsvirinə gətirib çıxarır. 
Heç şübhəsiz, çağdaş Azərbaycan nəsrində daxili 
monoloqun özünəməxsus xüsusiyyətləri bu yazıda 
qeyd olunanlarla məhdudlaşmır. Əsərin mövzu və 
_______________________________ Epos. Nəsr. Problemlər 
 
 143
ideyasından, qəhrəman tipindən, sənətkarın 
üslubundan asılı olaraq, daxili monoloq müxtəlif 
səviyyə və formalarda ortaya çıxır. «Daxili monoloq nə 
kalkadır, nə də ifa üçün partitura... Bu bədii ifadə 
formasının rəngarəng quruluşu olur. Digər bədii 
formalar kimi, daxili monoloq da o yerdə məqsədəuy-
ğundur ki, konkret mətləblə həmahəng olsun» (21, 
86). Nəsrimizdə insan mənəviyyatını dolğun əks 
etdirmək məqsədilə daxili nitq prosesinin müxtəlif 
şəkildə canlandırılmasına maraq get-gedə artır. 
 
QAYNAQLAR 
 
1. Выготский Л.С. Избранные психологические 
произведения. Москва, Наука, 1956 
2. Əylisli Ə. Adamlar və ağaclar. Bakı, Gənclik, 1970 
3. Əylisli Ə. Bu kənddən bir qatar keçdi. Bakı, 
Azərnəşr, 1977 
4. Краснов А.А. Формы повествования в 
современной литовской литературе. (Проза 
внутреннего монолога). Автореф. дис. ...канд. фил. 
наук. Москва, 1980 
5. Qarayev Y. Duyğuların rəngi. – Elçinin «Bu 
dünyada qatarlar gedər» kitabına ön söz. Bakı, 
Azərnəşr, 1974 
6. Salmanov Ş. Müasirlik mövqeyindən. Bakı, Yazıçı, 
1982 
7. Божко Г. Функции внутреннего монолога в прозе 
социалистического реализма. – Концепции человека в  
эстетике социалистического реализма. Москва, Мысль, 
Muxtar Kazımoğlu__________________________________  
 
 144 
1977 
8. Бахтин М. Проблемы поэтики Достоевского. 
Москва, Советская Россия, 1979 
9. Компанеец В. В. Художественный психологизм 
в советской литературе (1920-е годы). – Ленинград, 
Наука, Ленинградское отделение, 1980 
10. Гусейнов Ч. Художественный тип и жанрово-
стилевые искания в современной советской 
литературе. − Концепция человека в эстетике 
социалистического реализма. Москва,  Мысль, 1977 
11. Anar. Molla Nəsrəddin – 66.  Bakı, Gənclik, 
1970 
12. Anar. Macal. Bakı, Gənclik, 1978 
13. Бочаров А. Требовательная любовь. − 
Концепция личности в современной советской прозе. 
Москва,  Художественная литература, 1977 
14. Əhmədov S. Qanköçürmə stansiyası. – Yaşıl 
teatr. Bakı, Yazıçı, 1978 
15. Сахарова Н. Несобственно-прямая речь 
авторское повествование. – Ученые записки 
Ленинградского Пед-го Ин-та. Ленинград, 1971, т. 
317 
16. Talıbzadə K. Yazıçı ideyası və təhkiyə. – 
«Ədəbiyyat və incəsənət» qəzeti, 4 aprel 1980 
17. Лихачев Д. С. Поэтика древнерусской литера-
туры. Москва,  Наука, 1979 
18. Əfəndiyev İ. Sarıköynəklə Valehin nağılı. Bakı, 
Gənclik, 1980 
19. Əhmədov Ş. Toğana. Bakı, Yazıçı, 1981 
20. Hüseynov A., Yusifli V. Nəsr. – Ədəbi proses –
78. Bakı, Elm, 1980 
_______________________________ Epos. Nəsr. Problemlər 
 
 145
21. Слукцис М. Начало всех начал. Москва, Наука, 
1975 
 
ELMİ-TEXNİKİ TƏRƏQQİ VƏ NƏSR 
 
Biz heç də bu fikirdə deyilik ki, müasir nəsrin 
qazandığı nailiyyətlər elmi-texniki tərəqqi (ETT) 
sayəsində əldə edilib, kosmosun fəth olunması, 
insanın Aya uçması və s. kimi müasir elmi uğurlar 
nəsrin çiçəklənməsinə səbəb olub. «Odun əldə 
edilməsi, elektrikin kəşf olunması bir zamanlar 
cəmiyyətin istehsal gücünün artmasında inqilabi rol 
oynayıb, amma ədəbiyyat bu enerji qaynaqları 
hesabına yox, Dostoyevski və Tolstoyun əsərləri 
hesabına hərəkətə gəlib. O əsərlərin ki, onlar insan 
mənəviyyatının yüksək ifadəsi kimi bütün keçmiş və 
gələcək elmi-texniki nailiyyətlərdən asılı olmadan 
yaşayıb və yaşayacaq» (1, 239-240). Heç şübhəsiz, 
yazıçı dövrün qabaqcıl ideyalarından qidalanır, 
dünyanın, insanın dərk olunmasında elmin əldə etdiyi 
ən yeni qənaətlərə güvənir, odun əldə edilməsi, buxar 
maşınının ixtira olunması, elektrik enerjisinin kəşf 
edilməsi, eləcə də kosmosun fəth edilməsi bədii 
təxəyyüldə müəyyən izlər buraxır. Lakin bu, heç də 
böyük ədəbiyyatın yaranmasında ETT-in həlledici 
rolundan danışmağa əsas vermir. 
ETT-in bir mövzu kimi nəsrdə (ümumiyyətlə, 
ədəbiyyatda) bədii ifadəsinə birtərəfli yanaşmaq da 
yanlış nəticələrə gətirib çıxarır. Ədəbiyyatşünas 
Muxtar Kazımoğlu__________________________________  
 
 146 
A.Boçarovun sözləri yada düşür: «Nəyə görə son 
illərin ən qiymətli və özünəməxsus bədii nümunələri 
«müasir dövrün baş mövzusuna» – ETT-i 
yaradanların həyatına yox, müharibə və kənd 
mövzusuna həsr olunub? Nəyə görə bir nəfər də olsun 
görkəmli yazıçı nə vaxtdan bəri filosof, sosioloq və 
tənqidçilərin xüsusi diqqət yetirdiyi ETT problemlərinə 
üz tutmayıb? Yəqin ona görə ki, ədəbiyyat hər halda 
şəxsiyyət və cəmiyyətin daha geniş və daha dərin 
məsələləri aləmində yaşayır» (2, 245). ETT-in həqiqi 
ədəbiyyata nə dərəcədə dəxli var? Bu suala 70-ci 
illərdə Sovet İttifaqı miqyasında ETT və ədəbiyyat 
problemi ətrafında gedən mübahisələrin əksər 
iştirakçıları (o sıradan Azərbaycan ədəbi fikrini təmsil 
edən yazıçı Anar və tənqidçi A.Əfəndiyev) toxunmalı 
olublar. ETT və ədəbiyyat probleminə münasibətdə ən 
sərt mövqe tutan, ilk baxışda ETT-in həqiqi 
ədəbiyyata dəxli olmaması qənaətinin müdafiəçisi kimi 
çıxış edən ədəbiyyatşünasların özləri belə əslində 
ETT-in ədəbiyyata təsir etməsi, ədəbiyyatda əks 
olunması əleyhinə çıxmırlar. Onlar, sadəcə olaraq, 
ETT-in ədəbiyyata təsiri məsələsini şişirtməyə etiraz 
edirlər. Yeri gəlmişkən deyək ki, “elmi-texniki 
inqilab”dan daha çox «elmi-texniki tərəqqi» ifadəsinin 
işlədilməsinin bir səbəbi də, görünür, «inqilab» sözünə 
uyub ifrata varmaqdan çəkinməyimizlə bağlıdır. 
Əlbəttə, ETT-in, neçə yüz illik tarixi və ənənələri olan 
ədəbiyyata təsirini «inqilabi» təsir saymaq, bu təsiri 
mütləq dəyişdirici təsir adlandırmaq o qədər də 
_______________________________ Epos. Nəsr. Problemlər 
 
 147
düzgün deyil. Görünür, V.Kovskinin «elmi-texniki 
nailiyyətlərdən asılı olmadan yaşayan» ədəbi sərvətlər 
barədə mülahizələri də ETT-in həyat və ədəbiyyata 
təsirini mütləqləşdirməyə etirazdan doğulub. Tənqidçi 
A.Əfəndiyev ETT və ədəbiyyat məsələsi ilə bağlı 
birtərəfli münasibətlərin bir kökünü ETT-ə birtərəfli 
yanaşmaqda, onun mahiyyətini düzgün anlamamaqda 
görür: «Belə düşünmək sadəlövhlükdür ki, elmi 
rasionalizmi tamamilə rasional insan meydana gətirir, 
kibernetik maşın cəmiyyətdə kibernetik düşüncə tərzi 
yarandığını təsdiq edir, həyatın iti inkişaf tempi insan 
hiss-həyəcanlarının iti axınını ortaya çıxarır» (2, 260-
261). Deməli, məsələyə üzdən yanaşanda ETT-in 
çoxlu «problemlərini» sadalamaq olar: elmin inkişafı 
və insanda ağlın hissi üstələməsi; elmi-texniki inkişaf 
və insanda kibernetik düşüncə tərzi; kibernetik maşın 
və lirika; həyatın sürətlə dəyişməsi və insan 
duyğularının mütəhərrikliyi və s. Görünür, A.Boçarov 
«bir nəfər də olsun görkəmli yazıçı ETT problemlərinə 
üz tutmadı» – sözlərini söyləyərkən ETT-in məhz bu 
cür «problemlərini» nəzərdə tutur. Heç şübhəsiz, 
A.Boçarova, eləcə də ETT və ədəbiyyat məsələlərini 
təmkinlə, yüksək estetik ölçülərlə araşdıran digər 
ədəbiyyatşünas və yazıçılara bəllidir ki, müasir 
görkəmli yazıçılardan biri yox, çoxunun müraciət etdiyi 
problemlərin bədii ifadəsində ETT dövrünün koloriti 
var – necə ki, F.Dostoyevski, L.Tolstoy, 
C.Məmmədquluzadə yaradıcılığında bu sənətkarların 
yaşayıb yaratdığı zamanın ab-havası duyulmaqdadır. 
Muxtar Kazımoğlu__________________________________  
 
 148 
C.Məmmədquluzadənin «Poçt qutusu» hekayəsində 
Novruzəlinin post qutusu qarşısında çaşıb qalması, 
elmi-texniki inkişafın ən adi normasından belə 
xəbərsiz olması XIX əsrin sonu, XX əsrin əvvəllərində 
yaşamış Azərbaycan kəndlisinin həyatını doğru-
düzgün əks etdirən bir süjetdir. Belə bir süjet, deyək 
ki, Elçinin «Poçt şöbəsində xəyal» dramatik povestinin 
qəhrəmanı Ədilənin həyatını doğru-düzgün əks etdirə 
bilməzdi. Ədilə XX əsrin ikinci yarısında yaşayır. 
Novruzəli poçt qutusundan istifadə etməyin ən adi 
qaydalarını bilmədiyi halda, Ədilə poçt şöbəsində 
işləyir. Amma bu qəhrəmanlar arasında dövrdən 
gəlmə başlıca fərq təkcə Ədilənin poçt şöbəsində 
işləməsində deyil. Başlıca fərq ondadır ki, Novruzəli 
taleyinin qəm-qüssəsi poçt qutusuna – ETT 
təzahürünə avam münasibətdən doğursa, Ədilənin 
ömür-günündəki ağrı-acı ETT-in əmələ gətirdiyi sosial 
şəraitə aşina münasibətdən doğur. Poçtun, o sıradan 
yeni üsullu məktəbin, dəmiryolunun və s. həyat və 
məişətə daxil olduğu dövrlərdə Novruzəli  geriliyini 
təsvir etmək nə qədər müasir səslənirdisə, kino, teatr, 
televiziya və s. kimi ümumi kommunikasiya 
vasitələrinin geniş yayıldığı və adamların bir-birindən 
uzaq düşdüyü bir dövrdə Ədilə tənhalığını təsvir 
etmək də bir o qədər müasir səslənir. 
Bəs Novruzəli ilə Ədilənin xarakterində, 
psixologiyasında oxşar cəhətlər necə, varmı? 
Sualı təsadüfi vermədik. Məsələ burasındadır ki, 
ETT və ədəbiyyat ilə bağlı müzakirə və mübahisələrin 
_______________________________ Epos. Nəsr. Problemlər 
 
 149
mərkəzində duran problemlərdən biri məhz zaman 
keçdikcə insan xislətinin dəyişib-dəyişməməsi, 
keçmişlə müqayisədə ETT-in insan psixologiyasına nə 
dərəcədə təsir etməsi məsələsi olub. Bu məsələ 
ətrafında fikir bölüşdürənlərin bir çoxu ETT-in insana 
təsirini, daha doğrusu, insanın ETT dövrünün ab-
havasına uyğunlaşmasını təsdiq etməklə yanaşı, 
insan xislətinin mahiyyətcə dəyişməsi, sevgi və nifrət, 
dostluq və düşmənçilik, xeyirxahlıq və amansızlıq və 
s. kimi keyfiyyətlərin uzaq zamanlarda oxşar şəkildə 
özünü göstərməsi məsələsi üzərində dayanmalı 
olurlar. Gürcü yazıçısı Q.Pancikidzenin fikrincə, insan  
əvvəl necə var idisə, indi də mahiyyətcə elədir. Ancaq 
hər dövrün davranış qanunları var və insan psixikası 
bu qanunlara uyğunlaşır – sərnişin təyyarənin 
hərəkətinə uyğunlaşan kimi (4, 245). Daha çox 
yazıçıların irəli sürdüyü və müdafiə etdiyi belə 
qənaətlərə bu günün özündə də tez-tez rast gəlmək 
mümkündür. «Literaturnaya qazeta»nın əməkdaşı 
İrina Xuzeminin Uruqvay yazıçısı Xuan Karlos Onneti 
ilə müsahibəsində ona öz əsərlərində insan qəlbini 
araşdırdığını xatırladır və soruşur ki, ötən bu müddət 
ərzində insan qəlbinin dəyişdiyini söyləmək 
mümkündürmü? X.K.Onetti suala belə cavab verir: 
«Yox, təəssüf ki, qətiyyən mümkün deyil. Tərəqqi 
insanı formalaşdırır, onun həyatının axarına təsir gös-
tərir. Lakin insan qəlbinə inqilab gətirmək mümkün de-
yil. Tarixi öyrənməyə başlayanda belə bir nəticəyə 
gəlməli olursan:  dünyada çox az şey dəyişilib» (5). 
Muxtar Kazımoğlu__________________________________  
 
 150 
Bu baxımdan yanaşanda müasir Azərbaycan nəsrində 
Novruzəlinin xələflərini tapmaqda o qədər də çətinlik 
çəkmirik: Feyzulla Kəbirlinski (Anar, «Dantenin 
yubileyi»), Mirzə Manaf (Ə.Əylisli, «Büllur külqabının 
nağılı»), Qürbət Əzizov (Ə.Əylisli, «Bağdada putyovka 
var»), Cəlil müəllim (M.İbrahimbəyov, «Ondan yaxşı 
qardaş yox idi»), Kərim kişi (Elçin, «Qış nağılı»), 
Zülfüqar kişi (Y.Səmədoğlu, «Qətl günü») və s. 
Mənəvi təmizlik, sadəlövhlük, inam, sədaqət – 
Novruzəlini səciyyələrindən bu cür xüsusiyyətlər bu və 
ya digər şəkildə həmin qəhrəmanlara da aiddir. 
Axtarsan lap Ədilənin (Elçin, “Poçt şöbəsində xəyal”) 
özündə də Novruzəli ilə «qan qohumluğu» tapmaq 
olar. Ədilə Novruzəlidən savadlı və ayıq olsa da, bu 
savad və ayıqlıq onu üzdə bir cür, ürəkdə başqa cür 
olmağa sövq edə bilmir. Ədilə mənəviyyatca cılız olan 
Xəlil kimi adamlarla barışmır və bununla özünə, özü-
nün daxili təmizliyinə sadiq qalır. Vəli xana axıracan 
sadiq qalan və ağasının məktubunu götürüb 
apardığına görə poçtxana işçisinə divan tutan 
Novruzəli gülünc vəziyyətdə qaldığı kimi, Ədilənin 
Xəlil kimi üzüyola və maddi cəhətdən imkanlı ərdən üz 
döndərməsi də ətrafdakılara qəribə görünür, ən yaxın 
rəfiqələri belə onu xəyalpərəstliyə görə məzəmmət 
edirlər. Riyakarlığı bacarmamaq, özünə və özgələrə 
xəyanət nədir bilməmək ayıq Ədiləni avam Novru-
zəliyə yaxınlaşdırır. 
Zamanca bir-birindən uzaq olan adamlar arasında 
paralellər aparıb, tarixi və psixoloji əlaqələri üzə 
_______________________________ Epos. Nəsr. Problemlər 
 
 151
çıxarmaq müasir nəsrdə özünü tez-tez göstərir. 
Müasir dünya nəsrində tez-tez qarşılaşdırdığımız 
Keçmiş – Bu gün paralelinin uğurlu bədii ifadəsinə  
Y.Səmədoğlunun «Qətl günü» romanında rast gəlirik. 
«Qətl günü» romanında bu günün hadisələri ilə 
yanaşı, 20-ci illərin, 30-cu illərin, daha uzaq keçmişin 
(təxminən XVIII əsrin) hadisələrindən də söhbət açılır. 
Zamanca uzaq hadisələr qırılmaz tellərlə bir-birinə 
bağlanır və bu bağlılıq onları vahid bir romanın 
ayrılmaz tərkib hissələrinə çevirir. Zamanca müxtəlif 
hadisələr müəllifin çatdırmaq istədiyi mətləblər 
ətrafında elə sıx birləşir ki, keçmişə aid əhvalatların 
təsviri ilə tanışlıq bu günə aid əhvalatları düzgün an-
latmaqda xüsusi əhəmiyyət daşıyır. Deyək ki, Baba 
Kahanın partladılmasına «alqış» deyib çal-çağır 
eləyən kənd camaatının, “troxoma xəstəliyi sinfi 
düşmənlərin işidir” kimi mənasız bir şüarı fərqinə 
varmadan həqiqət kimi qəbul eləyən qələm 
sahiblərinin düçar olduqları kor-koranəlik bəlasının 
səbəbləri, eləcə də deyilən hər sözü qanun saymayan 
və özünü oda atan Sədi Əfəndilərin, Peykanlının  
uryadnikini  öldürmək məcburiyyətində qalan 
Zülfüqarların acınacaqlı taleyinin səbəbləri uzaq 
keçmişə aid əhvalatların təsviri fonunda daha qabarıq 
şəkildə işıqlandırılır. Sədi Əfəndi edam olunan şairi, 
Muxtar Kərimli şairin edamına  fitva verən qələm 
sahiblərini, Adil Salahov şairi edam edən cəllad və 
hökmdar obrazlarını tamamlayır. 
«Qətl günü»ndəki zaman keçidləri, Bu gün – 
Muxtar Kazımoğlu__________________________________  
 
 152 
Dünən, İndi – Keçmiş növbələşməsi heç də bir sıra 
nəsr əsərlərində rast gəldiyimiz mürəkkəb daxili 
monoloq, şüur axını üzərində qurulmur. «Qətl 
günü»ndəki zaman keçidləri daha çox bir hekayədən 
digərinə keçmək, bu günə aid bir əhvalatı kəsib 
dünənlə bağlı bir əhvalatı təsvir etmək, eləcə də 
əksinə, dünənlə bağlı bir əhvalatı yarımçıq saxlayıb 
bu günə aid bir əhvalatı təsvir etmək şəklində 
meydana çıxır. Diqqət yetirdikdə əsərin bir neçə 
hekayə əsasında qurulduğunu müşahidə etmək olar: 
Sədi Əfəndinin «Qətl günü» əsəri, Sədi Əfəndinin 
«Gündəlikləri», Zülfüqar kişi, Mahmud və tatar Temirlə 
bağlı hadisələr, xəstənin həyatı ilə bağlı əhvalatlar və 
s. Ayrı-ayrı hekayələr konkret zaman hüdudlarını 
əhatə edir, təhkiyədən hadisələrin baş verdiyi zamanı 
və hətta məkanı müəyyənləşdirmək mümkün olur. 
Hekayələrdə obrazların davranışları ilə bir sırada 
danışıq tərzi də xüsusiləşdirilir, konkret zaman və 
məkanın koloriti dildə də qorunub saxlanır. Lakin 
zaman və məkan ayrılıqlarına baxmayaraq, bütün 
surətləri vahid İnsan adı birləşdirir. Onlar Yer adlanan 
ananın övladlarıdır, onların başı üzərində dünən də 
göy qübbəsi var idi, bu gün də var. Dünənki ölülərin 
açıq qalmış gözlərində alma boyda ulduz yanırdısa, 
bugünkü ölülərin də açıq qalmış gözlərində eyni ulduz 
yanır. Uzaqdan gözə dəyən çıraq, sozalan lampa, 
«çözəyən» işıq ürəklərə dünən də həzinlik gətirmişdi, 
bu gün də gətirir. Sevgi və nifrət, inam və inamsızlıq, 
mərdlik və namərdlik, qadına hərislik, qadının kişiyə, 
_______________________________ Epos. Nəsr. Problemlər 
 
 153
kişinin qadına vəfasızlığı dünən də olmuşdu, bu gün 
də var. Dəmir libaslı, nizəli-qalxanlı, aylarla su üzü 
görməyən, kirdən-pasdan sifətləri qaralıb mis rənginə 
çalan, əti çiy-çiy yeyən, sonra qana bulaşmış 
dodaqlarının seliyini sifətlərinə yayan, meyitləri üst-
üstə qalayıb, çürüyən cəsədlərin üfunətini hiss 
etməyən keçmiş adamlar qandan doymurdularsa, 
Mahmud və tatar Temirin sözləri ilə desək, bu gün də 
«dünya yaman dəyişib, hər yanda dava gedir», 
«qaralar qaraları qırır, ağlar ağları, adamlar 
adamlıqdan çıxıblar, qulyabanı olublar». 
Həm dünənin, həm də bu günün adamlarında 
«mifoloji» duyğuların ifadəsi romanda Keçmiş – İndi 
sərhədlərini yaxşı mənada dağıtmağın daha bir 
vasitəsidir. Əlbəttə, «mifoloji» duyğularla yaşayan 
surətlər, təbii ki, hadisələrə qədim mif dövrünün 
adamları kimi baxmırlar. Həmçinin, heç də bütün 
surətlər «mifoloji» duyğularla yaşamırlar. Müəllif 
inamla qovuşuqda inamsızlığı, inananlarla yanaşı, 
inanmayanları da qələmə alır; «inanan inansın, 
inanmayan inanmasın» kəlamını əsərin təkrirlərindən 
birinə çevirir. Başlıca cəhət budur ki, romanda 
canavara, Baba Kahaya, ulduzlara, işığa, yuxuya, 
ölümə mifik baxış təbii insani bir keyfiyyət kimi, 
insanlıq nişanəsi kimi təqdim olunur; insan rəzalətinin, 
eybəcərliyinin bir kökü məhz inamsızlıqla əla-
qələndirilir. Adamların tapındığı Baba Kahanı partlat-
maq (deməli, keçmişə, ilkinliyə qarşı çıxmaq) 
istəyənlər içərisində iki «mötəbər» adam varsa, biri 
Muxtar Kazımoğlu__________________________________  
 
 154 
məhz Adil Salahovdur – əsərin rəmzi obrazlarından 
olan Kirlikir demişkən, özündən savayı heç nəyə, heç 
kəsə inanmayan Adil Salahov. 
Baba Kahaya inam hardasa dünyanı nizama salır: 
adamlarda bir Baba Kaha xofu yaranır və bu xof onları 
öz pis əməlləri barədə düşünməyə, əzab çəkməyə, 
qismən də olsa, pis əməllərdən çəkinməyə vadar edir. 
Baba Kahadan əsən soyuq külək ölümdən xəbər verir. 
Adamlar hər addımda bu küləyin hənirini duyurlar, hər 
addımda bu küləyin qorxusu altda yaşayırlar. Dirilər 
tez-tez yuxularını qarışdırırlar, onların yuxularına tez-
tez ölü girir. Zülfüqar kişi yuxuda vaxtilə öldürdüyü 
uryadniki, hökmdar anasını, tatar Temir arvadını 
görür. Başının üstünü alacaq tufanın hənirini duyan 
Sədi Əfəndi yuxuda görür ki, bir vaqonun dar 
dəhlizində dayanıb və bütün kupelərin qapıları kip 
bağlıdır. Xəstə də tez-tez yuxu görür, gördüyü 
yuxulara inanır, onlara ömrünün bir parçası kimi baxır. 
Sədi  Əfəndi və xəstə özləri də öldükdən sonra yaxın 
adamlarının yuxularına girirlər. Romanda yuxuların 
hamısını ölüm qorxusundan, qəfil əcəl təlaşından 
doğan yuxular saymaq düzgün olmazdı. Lakin orası 
var ki, ölüm və ölülər romana xüsusi obrazlar kimi 
daxil olur və yuxu, xəyal daha çox həmin obrazları 
nəzərə çarpdırmaq vasitəsi kimi özünü göstərir, sırf 
psixoloji mahiyyət daşıyır. 
Ölüm də bir yuxudur – bu qədim inam romanda 
özünəməxsus ifadəsini tapır. Personajların ölüm 
dəqiqələri yuxuya bənzəyir. Bu dəqiqələrdə onlar 
_______________________________ Epos. Nəsr. Problemlər 
 
 155
özlərindən qabaq ölənlərlə görüşürlər, onlarla əl-ələ 
verib, ölümə doğru gedirlər. Ölüm astanasında 
olanlarla ölülər bir-birlərini eyni sözlərlə qarşılayırlar: 
« − Ölümün xeyir. 
   − Ölümə qənşər». 
Dirilərin: «– Gecən xeyrə qalsın. – Xeyrə qarşı» 
sözlərinə bənzəyən bu qəribə xeyir-duanı yalnız 
ölülər, ölüm ayağında olanlar bilirlər, bu xeyir-dua 
yalnız ölülərlə ölüm ayağında olanlar arasındadır. 
Hökmdar və Xacə Ənvər öləndə də bu xeyir-duanı 
eşidirik, Zülfüqar kişi və Mahmud öləndə də. Ölüm 
astanasındakı adam təkcə bir az əvvəlin, yaxın 
dünənin ölüləri ilə yox, neçə yüz il bundan qabağın 
ölüləri ilə də görüşə bilir. Ölüm anlarında Dünən – Bu 
gün sərhədləri tamamilə silinir, keçmişin adamı və 
indinin adamı bölgüləri aradan qalxır. Zülfüqar kişi 
ölüm ayağında iyirmi birinci ildə öldürdüyü Sarıca oğlu 
Məhəmmədlə, onun uşaqları ilə görüşdüyü kimi, neçə-
neçə əsr bundan əvvəl bir gavur qızına görə doğmaca 
qardaşının əli ilə öldürülən dəmir dəbilqəli sərbazla da 
görüşür. 
Mahmud ölüm ayağında Xəstə ilə görüşdüyü kimi, 
Baba Kahanı partlatmaq istəyən alpinistlərlə, 
hökmdarın qəzəbinə düçar olmuş, çöllərə düşüb 
mehrini canavara salmış Gavur qızı ilə, mehr saldığı 
qadının xiffətindən quduzlaşan, qəfəsdə gecə 
ulduzlara baxıb ulayan canavarla da görüşür. Öz 
taleyinə görə Marqonu xatırladan Gavur qızı, ikiayaqlı 
bəndələrin vəhşilikləri ilə müqayisədə daha «insani» 
Muxtar Kazımoğlu__________________________________  
 
 156 
olan canavar Xəstə üçün unudulmazdır, doğmadır. 
Sarıca oğlu Məhəmməd qızları Qərənfil və Yasəmənə 
(Qərənfil və Yasəmən ştrix – obrazları Səlimə xanım 
obrazında tamamlanır) «mənimkilər» dediyi kimi, 
Xəstə də gavur qızı və canavara «mənimkilər» deyir. 
Və bütün ölülər – taledaşlar Baba Kahaya – ilkin 
beşiyə doğru gedirlər. 
Romanın «Qətl günü» adından, «–Yolun haradır, 
qardaş? – Son mənzilədir, bacım» epiqrafından 
tutmuş son cümlələrinə qədər bütün mətn boyu 
qüssəli olduğu qədər də nikbin olan bir Ölüm və Həyat 
nəğməsi səslənir. Bu nəğmə əsərdəki bütün 
qəhrəmanların – həm ölənlərin, öldürülənlərin, həm də 
qalanların taleyindən keçib gedir. Yüzlərlə adamın 
ölümünə bais olan, dünyaya meydan oxuyan hökmdar 
yalnız ölüm qarşısında acizdir. Ölümqabağı 
dəqiqələrdə artıq hökmdarın sifətindən zəhrimar 
yağmır, gözlərində əqrəb kini yoxdur! Bu gözlər beş 
yaşlı oğlan uşağının gözləri kimi dupdurudur: o uşaq 
ki neçə-neçə illər bundan qabaq bir zirzəmidə onu 
bağırda-bağırda axtalamışdılar, qanını üzünə 
yaxmışdılar. Hökmdarın bir insan kimi şəxsi faciəsinin, 
ağrı-acısının qələmə alınması onu oxucu gözündə 
miskinləşdirir: əzazil bir qanunverici məzlum bir 
məxluq olur, milyonlara qan udduran bir yırtıcı körpə 
uşaq kimi Xacə Ənvərə sığınır, ondan imdad diləyir. 
Hökmdarın bədii məharətlə qələmə alınan ölüm 
səhnəsi ilə tanış olanda «hökmdar gəbərdi» demək 
mümkün olmur, bu ölüm bədbəxt, naçar bir insan 
_______________________________ Epos. Nəsr. Problemlər 
 
 157
övladının ölümü təsiri bağışlayır. Paradoksal bir hal 
əmələ gəlir: oxucu nə öləni günahkar bilir, nə öldürəni, 
ölənə rəhmi gəldiyi kimi, öldürənə də nifrət edə bilmir. 
Bu, insana münasibətdə müəllifin tutduğu mövqenin 
bir sıra  səciyyəvi cəhətlərini nişan verir. Aydın olur ki, 
müəllif insana yaxşı – pis ölçüləri ilə yanaşmaqdan 
daha çox pisliyin konkret şəraitdən doğması meyarını 
əsas tutur. Yazıçı pis əməl sahibi olan hər hansı bir 
adama nifrət oyatmaq məqsədindən daha çox, həmin 
adamın düşdüyü vəziyyətə acımaq, bu vəziyyəti 
meydana çıxaran sosial-mənəvi amillər üzərində 
düşünüb-daşınmaq məqsədini güdür. Müəllif həm 
mərdlik, sədaqət, qorxmazlıq kimi müsbət insani 
keyfiyyətləri, həm də namərdlik, vəfasızlıq, qorxaqlıq, 
şöhrətpərəstlik, zülmkarlıq kimi mənfi insani 
keyfiyyətləri mütləq mənada götürmür, istər keçmişdə, 
istərsə bu gün insan düşüncə və davranışının sosial 
şəraitə uyğun şəkildə üzə çıxması qənaətini irəli sürür. 
Diqqət yetirəndə aydın olur ki, romanda hətta ölüm 
kimi əbədi və əzəli bir amil belə sosial şəraitlə 
əlaqələndirilir, qəhrəmanların ölüm səhnələrinin təsviri 
eybəcər mühitə etirazın bir forması kimi 
mənalandırılır. Təsadüfi deyil ki, romanda adi 
ölümdən yox, qətl olunanların və qatillərin ölümündən 
bəhs edilir. Qətl isə irticanın hökm sürdüyü bir şəraitin 
məhsuludur. Elə bir şərait ki, həqiqəti deyənin dili 
kəsilir, irticanı alqışlayanlar, ona kor-koranə bəh-bəh 
deyənlər isə ad-san, şan-şöhrət qazanırlar. 
Əgər romanda hər hansı psixoloji amil sosial 
Muxtar Kazımoğlu__________________________________  
 
 158 
mühitlə qırılmaz əlaqədə götürülürsə, onda bir-
birindən uzaq zamanlarda yaşayan qəhrəmanlar 
arasında oxşarlıq nə ilə izah oluna bilər? Məsələ 
burasındadır ki, Y.Səmədoğlu ayrı-ayrı dövrlərin, 
sosial-tarixi şəraitlərin özündə bir yaxınlıq görür və 
müxtəlif zamanlarda yaşayan qəhrəmanların talecə, 
xaraktercə bir-birini tamamlamasını həmin yaxınlıqla 
əlaqələndirir. İnsan öz dövrünün övladıdır, amma ayrı-
ayrı dövrlər bir-birinə bənzəyirsə, həmin dövrlərin 
övladı olan insanlar da bir-birlərinə bənzər şəkildə 
təqdim oluna bilərlər – roman belə bir məntiqə 
əsaslanıb. Adil Salahovun yaşayıb fəaliyyət göstərdiyi 
dövr elmi-texniki inkişaf səviyyəsinə görə hökmdarın 
yaşayıb fəaliyyət göstərdiyi dövrdən zahirən tamamilə 
fərqlidir. Lakin müəllif əsərin mövzusuna uyğun 
olaraq, elmi-texniki inkişafın insan həyatına bəxş 
etdiyi mütərəqqi cəhətlərdən danışmaqdan daha çox 
ETT dövrünün ağrı-acısından söhbət açır ki, həmin 
mənfiliklər məhz hökmdar dövrünün mənfilikləri ilə 
səsləşir. Salahov dövründə hökmdar dövrünün libası 
geyilməsə də, qılınc-qalxanı qurşanılmasa da, ağıla, 
iradəyə zor edib insanları susdurmaq «ənənəsi» 
yaşayır. Belə bir «ənənənin» yaşadığı şəraitdə isə 
Adil Salahovların psixoloji aləmi hökmdarın psixoloji 
aləmi ilə üst-üstə düşür. 
Y.Səmədoğlunun «Qətl günü» romanı ilə əlaqədar 
təhlillərdən də bəlli olduğu kimi, hər hansı dövrün ab-
havası, təkcə problemin qoyuluşunda yox, həm də 
bədii ifadə tərzində özünü göstərə bilir. XX əsr 
_______________________________ Epos. Nəsr. Problemlər 
 
 159
nəsrinin poetikasına söykənən yazıçı şərtiliklərə geniş 
yer verməli olur, real insan psixologiyasını daha 
dolğun, daha təsirli qələmə almaq üçün irreal 
lövhələrə müraciət edir, irreallığı insan sarsıntılarının, 
insanın gərgin hiss-həyəcanlarının təbii nəticəsi kimi 
mənalandırır. 
Məlumdur ki, psixologizm bir əksetdirmə prinsipi 
kimi ilk növbədə qəhrəmanların hiss-həyəcanlarının, 
duyğu və düşüncələrinin qabarıq ifadəsi ilə ortaya 
çıxır. Müasir Azərbaycan nəsrində psixologizmi bir 
ünsür, element yox, bədii sistem səviyyəsində 
araşdırmağa imkan verən mühüm cəhətlərdən biri 
budur ki, nəsr əsərlərində gerçəkliyi personajların 
subyektiv qavrayışında əks etdirmək meyli güclənir, 
nasirlər xarakter yaratmağın iki sabit formasından – 
xarakteri hərəkətlərin və daxili düşüncələrin təsviri 
vasitəsilə açmaq formalarından ikincisinə daha çox 
üstünlük verirlər. Müasir Azərbaycan nəsrinin bir çox 
nümunələri belə bir elmi mülahizənin doğruluğunu 
təsdiq edir ki, «insanın hərəkəti həmin insan haqqında 
heç də həmişə düzgün təsəvvür yaratmır. İnsanı 
düzgün dərk etmək üçün bədii əksetdirməni 
hərəkətdən bu hərəkəti doğuran səbəbə doğru, 
ətrafdakıların görə bildiklərindən qəlbin dərinliklərində 
gizlənən sirrə doğru yönəltmək lazımdır» (6, 52). O 
yerdə ki hərəkətlər qəhrəmanın və situasiyanın 
mürəkkəbliyi barədə dolğun təsəvvür yaratmır, onda 
yazıçı istər-istəməz əksetdirmə prinsipini dəyişməli, 
insanı dünyada göstərmək prinsipindən daha çox, 
Muxtar Kazımoğlu__________________________________  
 
 160 
dünyanı insanda göstərmək prinsipinə müraciət etməli 
olur. «Əgər hərəkətlər bizə personajın necə adam 
olmasından danışırsa, qəhrəmanın daxili aləmini açan 
təhkiyə xarakterin üzə çıxmamış imkanlarından, onun 
necə adam ola biləcəyindən söhbət açır» (7, 182). 
Məsələn, əgər hərəkətlər bizə Qədirin (Ə.Əylisli, «Kür 
qırağının meşələri») «xuliqan» olmasından danışırsa, 
Qədirin daxili aləminin birbaşa ifadəsi üzərində 
qurulan təhkiyə onun ətrafdakılara bəlli olmayan nəcib 
insani keyfiyyətlərindən xəbər verir. Qədirin xarakterini 
oxucuya olduğu kimi çatdırmaq ehtiyacı «Kür 
qırağının meşələri» povestinin psixoloji təsvir 
prinsipini meydana çıxarır. 
Gerçəkliyi qəhrəmanın qavrayışında təqdim etmək 
xüsusi təhkiyə tipinin təzahürünə səbəb olur. Elə 
təhkiyə ki «burada qəhrəman nöqteyi-nəzəri və sözü 
mətnə hakim kəsilir» (9, 51). Bu təhkiyə tipində 
qəhrəman nisbi müstəqillik qazanır, öz yaşantılarını 
təbiiliklə, birbaşa olaraq oxucuya çatdırmaq imkanı 
əldə edir. Müəllif qəhrəmana mane olmur, öz 
qənaətlərini tendensiyalı şəkildə onun dilindən 
səsləndirmir, əksinə, müəllif özü mümkün qədər 
predmet və hadisələrə personajların gözü ilə baxır. 
Təhkiyədə xarici aləm ayrı-ayrı fərdlərin könül 
aynasında əks olunduğuna görə «daxili aləm» 
mahiyyəti qazanır, ətrafdakı predmet və hadisələr 
özünütəhlil vasitəsinə çevrilir. 
Əlbəttə, müasir Azərbaycan nəsrində 
psixologizmin güclənməsindən xəbər verən bütün bu 
_______________________________ Epos. Nəsr. Problemlər 
 
 161
xüsusiyyətlər (qəhrəmanların duyğu və düşüncələrinin 
təcəssümünə geniş yer verilməsi, hər hansı hərəkəti 
doğuran daxili motivlərin ön plana keçməsi, mətnin bir 
və ya bir neçə personajın düşüncə tərzi üzərində 
qurulması və bu kimi vasitələrlə gerçəkliyin ayrı-ayrı 
subyektlərin qavrayışında təqdim edilməsi) 
Dostoyevski, Tolstoy, Çexov kimi sənətkarların adı ilə 
bağlı klassik nəsrdən gəlmə ənənələrin davamıdır. 
Bəs bu gün yaranan nəsrin poetikasında dövrün 
ahəngi duyulurmu? Bu baxımdan Anarın bir 
müqayisəsi maraq doğurur. O, belə şərt irəli sürür ki, 
Yaponiyada Tolstoy gücündə olan bir yazıçı İkinci 
dünya müharibəsinin hadisələri əsasında yapon 
«Hərb və sülh»ünü yazmaq fikrinə düşsə, o, bu 
romanı ritminə görə Tolstoydan fərqli şəkildə yazar. 
Anarın fikrincə, Tolstoy «Hərb və sülh»ündə ritm 
zamanın uzanması, hadisələrin epik ardıcıllığı və s. ilə 
səciyyələnirsə, yapon “Hərb və sülh”ündə ritm 
zamanın aniliyi, hadisələrin qeyri-ardıcıllığı, ani 
qavrayışda keçmişin indiyə, indinin gələcəyə 
qovuşması və s. ilə səciyyələnər. Anar sonuncu ritm 
tipinin mənbəyini müasir texnikanın nailiyyətləri ilə 
əlaqədar olan hadisələrin ritmində, insan qavrayışının 
ritmində axtarır (9, 226-227). «Anarın bu mülahizəsi 
ilə razılaşırıq ki, XX əsr hadisələrinin ritmi (məsələn, 
bir göz qırpımında atılan bomba ilə Xorasimanın 
tarmar olması) insan psixologiyasına təsirsiz qalmır və 
bu təsir bədii ədəbiyyatda da öz ifadəsini tapır. Anarın 
yapon «Hərb və sülh»ünə aid etdiyi poetika xəyali 
Muxtar Kazımoğlu__________________________________  
 
 162 
poetika deyil, bu poetikaya, yəni «şüur axınında» 
müxtəlif zaman və məkan çarpazlaşmasına müasir 
nəsr nümunələrində tez-tez rast gəlmək olar. 
Bu və ya digər poetik elementlərin meydana 
çıxmasında dövrün, zamanın əli olmamış deyil. Lakin 
bizcə, nəsrdə (ümumiyyətlə, ədəbiyyatda) özünü 
göstərən forma yeniliklərini qeyd-şərtsiz «ETT 
poetikası» saymaq düzgün olmazdı. Anar 
xatırlatdığımız maraqlı yazısında ETT və ədəbiyyat 
əlaqələrinin müxtəlif səviyyələrdə özünü göstərməsin-
dən söhbət açarkən qeyd edir ki, ETT-in empirik 
təsvirini verən əsərlərdə (40-cı illərin sonu, 50-ci illərin 
əvvəllərində meydana çıxan «istehsalat» əsərlərində) 
ETT-in poetikası yoxdur (9, 226-227). Anar «ETT-in 
poetikası» ifadəsini ETT-in doğurduğu xüsusi bədii 
düşüncə tərzi  mənasında işlədir və bu cür düşüncə 
strukturuna parlaq misal kimi A.Voznesenski 
poeziyasını nişan verir. İstehsalat prosesini ön plana 
çəkən, insanı yalnız işçi kimi təsvir edən, onun hiss-
həyəcanlarını, mənəvi dünyasını canlandırmaqdan 
yan keçən ədəbi nümunələrin həqiqi sənətdən 
uzaqlığı və A.Vosnesenski poeziyasında ciddi 
mətləbin orijinal deyim tərzində ifadəsi şəksizdir. Lakin 
«istehsalat» əsərlərinin bədii gücsüzlüyünü, 
A.Vosnesenski poeziyasının isə bədii gücünü ETT 
poetikasının olub-olmamasında axtarmaq bizə 
mübahisəli görünür. ETT dövrünün problemlərini 
(dırnaqsız) yüksək bədii səviyyədə əks etdirən çoxlu 
nümunələr göstərmək olar ki, onlarda 
_______________________________ Epos. Nəsr. Problemlər 
 
 163
A.Vosnesenskidə olan bədii əksetdirmə tipi yoxdur. 
Elə həmin məqalədə Anar özü Ə.Əylisli 
yaradıcılığında ETT dövrü üçün səciyyəvi olan 
problemlərdən birinin – şəhərdə kənd həsrətinin 
məharətlə qələmə alınmasından söhbət açır. Halbuki 
A.Vosnesenskidən fərqli olaraq, Ə.Əylislinin bədii 
üslubu, necə deyərlər, «modernlik»dən uzaqdır. Əgər 
belədirsə, onda biz bədii əsərin məzmun və 
formasında ETT-in nişanələrini üzdə yox, daha dərin 
qatlarda axtarmalıyıq. 
 
QAYNAQLAR 
 
1. В.Ковский. Литература-научно-технический 
прогресс-критика. «Дружба народов», Москва, 1973, 
№10 
2. А.Бочаров. А что мы скажем потом? «Дружба 
народов», Москва, 1973, №10 
3. А.Эфендиев. Вечные ценности и НТР. 
«Дружба народов», Москва, 1973, №10 
4. Г.Панджикидзе. О природе «наших возмож-
ностях», «Дружба народов», Москва, 1973, №11 
5. «В каждом человеке есть зона чистоты». 
«Литературная газета», 11 ноября 1987 г. 
6. Зайцева И.А. Особенности художественного 
психологизма в романе М.Ю.Лермонтова «Герой 
нашего времени». Филологические науки. Москва, 
1982, №2 
7. Бучис А. Роман и современность. Москва, 
Советский писатель, 1977 
Muxtar Kazımoğlu__________________________________  
 
 164 
8. Чудаков А. П. Поэтика Чехова. Москва, Наука,  
9. Анар. Перемены в вечном. «Дружба народов», 
Москва, 1973, №11 
 
 
 
ÇAĞDAŞ NƏSR VƏ FOLKLOR 
 
Heç şübhəsiz, folklorda, qəhrəmanın hiss-
həyəcan və düşüncələrinin ifadə edilməsi mənasında 
psixologizm var. Özü də bu psixologizm incə duyğular 
üstündə köklənmiş lirik janrlarla məhdudlaşmayıb epik 
janrları da əhatə edir. Təbii ki, psixoloji nəsr psixoloji 
folklordan bəhrələnir. Lakin bu bəhrələnmə birbaşa 
yox,  dolayı şəkildə özünü göstərir. Odur ki, 
özünüdərk anları yaşayan nəsr qəhrəmanlarının nağıl 
və dastanlarda sələflərini tapmağa səy göstərmək az 
səmərə verərdi. Psixoloji nəsrdəki mürəkkəb özünü-
təhlil elementləri ilə eposun sadə həsb-hal məqamları 
arasında birbaşa əlaqə yoxdur. Daha doğrusu, əlaqə 
üzdə yox, dərindədir, folkloru yamsılamada yox, 
folklorun ruhunu, ondakı arxaik təsəvvür və təfəkkür 
tərzini özünəməxsus şəkildə əks etdirməkdədir. 
Çağdaş Azərbaycan nəsrinin keyfiyyətcə dəyişib 
yeni mərhələyə qədəm qoymasında, psixologizm 
istiqamətində get-gedə dərinləşməsində mühüm rol 
oynayan lirizm bu nəsrin folklor ruhuna qayıtmasında 
xüsusi əhəmiyyət daşıyıb. Predmet və hadisələrin 
fərddə doğurduğu şairanə duyğular ön plana 
_______________________________ Epos. Nəsr. Problemlər 
 
 165
keçdikcə, yazıçılar istər-istəməz qəhrəmanların ruhi 
aləminin elə cəhətlərini də əks etdirməli olublar ki, 
həmin cəhətlər adi məntiq, «real» düşüncə ölçülərinə 
sığmayıb. Folklor üçün səciyyəvi olan arxaik düşüncə 
tərzi – insanın təbiətdən ayrılmaması, insanın tə-
biətəxas, təbiətinsə insanaxas əlamətlərlə təqdim 
edilməsi poetik mənzərədə açıq-aydın seçilməyə 
başlayıb. Lirik-psixoloji nəsrin səciyyəvi 
nümunələrindən sayılan «Adamlar və ağaclar» 
romanına yazılmış «İlk söz»ün (müəllifin adından 
yazılan, qəhrəmanların yox, məhz müəllifin  özünün 
duyğularını ifadə edən müqəddimənin) bu cür 
başlanması təsadüfi deyil: «Hər şeydən çox, dağlar 
yadımda qalıb. Bir də orası yadımdadır ki, bir zaman 
gün çıxanda dağlar gülümsərdilər». «İlk söz»də 
dağların «gülümsəməsi» ona görə təsadüfi deyil ki, 
bütövlükdə romanın, Ə.Əylisli yaradıcılığının insanı 
təbiətə, təbiəti insana yaxınlaşdırmaq kimi mühüm bir 
cəhətindən xəbər verir. Dağların işıqlanmağında bir 
insanaməxsus üzə gülümsəmək görən müəllif lirik-
emosional duyğularına uyğun qəhrəmanlar seçir. 
Ə.Əylislinin şairtəbiətli qəhrəmanları təbiəti, məsələn, 
konkret olaraq ağacları özlərinə o qədər yaxın bilirlər 
ki, bəzən insan – ağac fərqləri aradan götürülür. 
Qəhrəmanın nəzərində ağac tənhalığın qüssəsini 
çəkir, öz bacı-qardaşlarından ötrü darıxır: «O torpağın 
üstündə nə ot bitirdi, nə tikan cücərirdi; bircə nar kolu 
vardı, o da qüssədən böyümürdü. Yazıq nar gecə-
gündüz təkliyinin, yetimliyinin dərdini çəkirdi, bacı-
Muxtar Kazımoğlu__________________________________  
 
 166 
larının, qardaşlarının xiffətini eləyirdi. Axı, onun bacı-
qardaşları yaşıl-yaşıl bağlarda, uca-uca dağlarda, 
gündüz günün, gecə ayın altında xoş güzəran 
görürdülər, xoşbəxt həyat sürürdülər, şirin sular 
içirdilər, gündən şirə çəkirdilər» (1, 128). Bu parçada 
lirizmdən mifologizmə keçidlə qarşılaşırıq. Sadıq narı 
insana bənzətmir (belə olsaydı «sanki», «elə bil», «ki-
mi» və başqa ənənəvi bənzətmə formullarından 
istifadə edilərdi: «nar insan kimi dərd çəkirdi»), o 
məhz inanır ki, nar dərd çəkir, xiffət eləyir. Dağların 
gülümsəməsi kimi, narın dərd çəkməsi, xiffət etməsi 
də təbiətin insan timsalında təqdim olunmasıdır, uşaq 
təsəvvürünə əsaslanıb dünyanı mifoloji biçimdə əks 
etdirməkdir. Sadıq təkcə təbiəti insan timsalında 
təsəvvür etmir, həm də insanın öləndən sonra ruha, 
xəyala, kəpənəyə çevrilməsi barədə böyüklərdən eşit-
diklərinə sidq ürəkdən inanır: «Nənəm kəpənək idi, 
otların üstündə uçurdu. Uzaqda uçanda qovub 
almanın dibinə gətirmək istəyirdim: bəlkə, yadından 
çıxıb, bəlkə, maqqacın yerini unudub. Bəzən nənəm 
tək gəlmirdi, yoldaşları ilə gəlirdi, mən kəpənəklərin 
heç birinə əl vurmurdum; onlarla birgə maqqac 
axtarırdım» (1, 238). Burada kəpənək (təbiət) nənənin 
alleqorik ifadəsi deyil, kəpənək nənənin özüdür. 
Qəhrəmanların duyğu və düşüncələrində arabir 
lirizmin bu cür mifologizmə yönəlməsi, təbii ki, hə-
yatdan uzaqlaşmaq deyil. Əksinə, imkan daxilində 
insanın psixikasındakı arxaik qatları da reallığı ilə 
nəzərə almaqdır. Həyatda bir şeiriyyət axtarmaq və bu 
_______________________________ Epos. Nəsr. Problemlər 
 
 167
şeiriyyətin havasına yaşamaq Sadıqlar üçün təbii 
insani keyfiyyət olduğu kimi, onların ağaca, işığa 
tapınması, insanın ruha, xəyala, kəpənəyə çevril-
məsinə inanmaq da eyni dərəcədə mənəvi-əxlaqi 
saflıq nişanəsidir. Təsadüfi deyil ki, həyata şairanə 
münasibətlə bərabər, «mistik» münasibət də 
xarakterlərin seçilməsində bir göstəriciyə çevrilir: 
yazıçı «mistik» düşüncəli Sadıqları nağıldan, mifdən 
uzaq olan Zinyət Şəkərək qızı kimi obrazlarla 
qarşılaşdırır. Yarıciddi, yarızarafat bir ahənglə qələmə 
alınan Zinyət Şəkərək qızı (müəllif bu obrazdan digər 
əsərlərində də istifadə edir) zorakı siyasi rejimin tipik 
bir yetirməsi, ucqar dağ kəndindəki nümayəndəsidir. 
Bir məktəb direktoru kimi onun təlim-tərbiyəsi istər 
formasına (şagirdləri döymək, qorxutmaq, «ar olsun!» 
nidaları ilə kollektiv qarşısında tənbeh etmək və s. 
cəhətinə) görə, istərsə də məzmununa (yoxsulluq, 
ehtiyac içində olan, yeməyə çörək, geyməyə paltar 
tapa bilməyən uşaqlara pioner qalstuku, komsomol 
nişanı aldırmaq, «əsl sovet vətəndaşı» yetişdirmək 
cəhətinə) görə zorakılıqdan xəbər verir. Şagirdləri 
siyasi cəhətdən «ayıq-sayıq», ətraf hadisələrə «fəal 
müdaxilə» ruhunda yetişdirmək Zinyət Şəkərək qızının 
başlıca müəllim amalıdır. Siyasi ayıq-sayıqlıq, onun 
nəzərində, yuxarıdan gələn qərarların sözsüz yerinə 
yetirilməsinə hər vasitə ilə çalışmaqdır. Kəndin yerli 
şəraitini, camaatın dolanışığının pisləşəcəyini nəzərə 
alıb yuxarıların kolxozları birləşdirmək barədəki 
qərarını yerinə yetirməyən Əlmurad, heç şübhəsiz, 
Muxtar Kazımoğlu__________________________________  
 
 168 
Zinyət Şəkərək qızının gözündə «sinfi düşmən»dir. Bu 
«sinfi düşmən»ə qarşı uşaqlarda nifrət hissi 
oyatmaqdan ötrü məktəb direktoru dəridən-qabıqdan 
çıxır. «Almas», «Yaşar», «Həyat» pyeslərindən mi-
sallar gətirməklə Sadığı inandırmağa çalışır ki, 
Əlmurad kimi düşmənlər üzlərinə maska taxmışlar. 
Zinyət Şəkərək qızı tipli quru müqəvvaların, buyruq 
qullarının yaratdığı rəsmiyyətçilik iqlimində təbii insani 
meyllərə zəruri ehtiyac duyulur. Məktəb direktorunun 
hər cür əsaslandırılmış təbliğatından daha çox 
nənəsinin, bibisinin nağıllarına inanan Sadığın daxili 
aləmini incəliklə əks etdirmək bir də həmin ehtiyacdan 
doğur. Zinyət Şəkərək qızının «real» düşüncələri nə 
qədər insandan uzaq təsir bağışlayırsa, Sadığın «mis-
tik» düşüncələri bir o qədər insana yaxın və doğma 
görünür. 
Xalq təfəkkürünün, arxaik bədii düşüncə tərzinin 
müasir ədəbiyyatda öz əksini tapması insan – təbiət 
yaxınlığının qələmə alınması ilə məhdudlaşmır. 
Yazıçılar, yeri gəldikcə fantasmoqoriyaya üz tutur, 
qeyri-adi dəyişmə və çevrilmələrə xüsusi yer verirlər. 
Arzu olunanın, fikrə, xəyala gələnin xalq bədii 
təfəkküründə möhkəm yer tutması yazıçılar üçün 
mühüm istinad mənbəyi olur. Fantastika folklorda xalq 
təfəkkürünün müxtəlif cəhətləri ilə bağlı olduğu kimi, 
nəsrdə də qəhrəmanların mənəvi-psixoloji aləminin 
ayrı-ayrı tərəflərini üzə çıxarmaqda mühüm əhəmiyyət 
daşıyır. Nağıllarda insanın müxtəlif heyvanlara 
çevrilməsi arxaik görüşləri əks etdirirsə, deyək ki, F. 
_______________________________ Epos. Nəsr. Problemlər 
 
 169
Kafkanın «Çevrilmə» hekayəsində qəhrəmanın əcaib 
həşərata dönməsi insanın özünə, ən yaxın adamlarına 
yadlaşması psixologiyasını işıqlandırmaqda əlverişli 
bədii motiv kimi ortaya çıxır. Qidasını xalq 
yaradıcılığından alan fantastik dəyişmə və 
çevrilmələrdən 60-70-ci illər Azərbaycan nəsrində də 
məqsədəuyğun şəkildə istifadə edilir. Elçinin 
«Dəyişmə», «Qatar. Pikasso. Latur, 1968», «Qırmızı 
ayı balası» hekayələri, Anarın «Əlaqə» povesti bu 
baxımdan maraq doğurur. 
Elçinin yuxarıda adları çəkilən hekayələrinin 
qəhrəmanları müasir ziyalılardır. Peşə və 
sənətlərindən (bəstəkar, sənətşünas, mühəndis), ailə 
vəziyyətlərindən («Dəyişmə» hekayəsinin qəhrəmanı 
subay, o birilər isə evlidir) asılı olmayaraq, onların hər 
üçü tək-tənhadır. «Neftçi»nin gözəl oyun göstərərək 
rəqib komandanın qapısından dörd cavabsız top 
keçirməsinin qonum-qonşuda oyatdığı böyük ruh 
yüksəkliyinin bəstəkar S.Qayıblıya heç bir dəxli 
yoxdur. Arvadı və qızı evi tərk edib getsə də, 
mühəndis C.Səlimov halını pozmamağa çalışır. 
«Qatar. Pikasso. Latur. 1968» hekayəsinin qəhrəmanı 
yol yoldaşı Məleykə xanımla (Məleykə xanım həm də 
onun iş yoldaşıdır) kəlmə kəsməkdənsə, qəzet 
oxumağı üstün tutur. Bu ziyalıların tənhalığı Laçın 
(S.Əhmədov, «Yamacda nişanə») və Qədirin 
(Ə.Əylisli, «Kür qırağının meşələri») tənhalığından 
deyil. Laçınla Qədir ətrafdakıların nəvazişinə böyük 
mənəvi ehtiyac duyurlar, amma bu mənəvi ehtiyacı 
Muxtar Kazımoğlu__________________________________  
 
 170 
anlamaq istəyən yoxdur. Elçinin yuxarıda 
xatırlatdığımız qəhrəmanları isə adamlardan qaçıb öz 
aləminə qapılmağa mənəvi tələbat kimi baxırlar. Bu 
cəhət «Qatar. Pikasso...» hekayəsinin qəhrəmanında 
xüsusilə qabarıqdır: «...tənhalıq – təkbətəklikdir, 
insanın özü ilə özü arasındakı təkbətəklik; mən bu 
təkbətəklikdən zövq alıram, çünki mənim ən yaxşı 
müsahibim mən özüməm; çünki özümdən başqa heç 
kim məni başa düşməz, necə ki mən başqalarını özləri 
kimi başa düşə bilmirəm; tənhalıq deyilən anlayış 
insan ömrünün tələbatıdır...» (2, 237). Elçin «tənhalığı 
insan ömrünün tələbatı» kimi qəbul edən qəhrə-
manların əslində təkliyə dözməmələrini, başqası ilə 
qarşılıqlı anlaşmadan xoşbəxtlik duyğusu 
keçirmələrini oxucuya çatdırmaq üçün 
fantasmoqoriyaya üz tutur. S.Qayıblının yeknəsəq, 
adi, darıxdırıcı günlərinin rəmzi olan sarı pencək 
rəngini dəyişir, gah yaşıl, gah göy, gah da boz rəngli 
pencəyə çevrilir. C.Səlimovun qızı Leylanın nişanəsi 
olan qırmızı ayı balası oyuncağı vağzala gəlir, 
C.Səlimovu baş alıb uzaqlara getməkdən – öz ailəsinə 
qovuşmaq ehtimalını daha da azaltmaqdan saxlayır. 
Pencəyin dəyişməsi – S.Qayıblının adilik, yeknəsəqlik 
sarsıntısından qurtarmaq istəyinin və bu istəklə real 
imkan arasında təzaddan doğan narahatlıq hissinin 
əyani, görümlü təsviridir. Qırmızı ayı balasının 
vağzala gəlib C. Səlimovun əllərini yalaması – 
qəhrəmanın, qızı Leyla ilə əlaqədar düşündüklərinin, 
ağlına, xəyalına gətirdiklərinin qələmə alınmasıdır. 
_______________________________ Epos. Nəsr. Problemlər 
 
 171
Pencəyin dəyişməsi və qırmızı ayı balasının hərəkəti 
qəhrəmanların daxili sarsıntıdan xilas olma anlarını 
göstərən bədii detallardır. «Qatar. Pikasso...» 
hekayəsinin qəhrəmanı da vaxtilə «möcüzə» ilə 
rastlaşıb – Pikassonun «Kasıbların süfrəsi» 
rəsmindəki obrazlardan biri ilə həmsöhbət olub, hətta 
ona pul da verib. Amma bu «möcüzə» onun 
adamayovuşmazlığını aradan qaldıra bilməyib. 
Özgəsinə könül açmaq və ürək qızdırmaq o zaman 
mümkün olub ki, qəhrəman ikinci bir «möcüzə»nin 
şahidinə çevrilib: Məleykə xanım Laturun «Müqəddəs 
Sebastyan üçün ağlayan müqəddəs İrina» rəsmindəki 
yaralının köksündən çıxardığı oxu əlində tutub ona 
göstərir. «Qatar, Pikasso...» hekayəsinin 
qəhrəmanlarının ayrı-ayrı rəsmlərdən duyduqları 
qeyri-adi təəssürat, bir tərəfdən, onların incə 
zövqündən, həssas daxili dünyalarından xəbər 
verirsə, digər tərəfdən tənhalığın, özünəqapanmanın 
onları yaxın adamlarından belə uzaqlaşdırdığını 
göstərir. Nəhayət ki, özünə həmsöhbət, həmfikir tapa 
bilən və ən kövrək hisslərini onunla bölən qəhrəman 
tənhalıq barədəki ilk qənaətindən uzaqlaşır. Yeknəsəq 
günlərin sıxıntısını çəkən S.Qayıblı, öz ailəsindən 
ayrılmağın əzabı ilə yaşayan C.Səlimov və Məleykə 
xanıma könül açan qəhrəman son nəticədə: 
«adamlarla ünsiyyət mənəvi tələbatdır» qənaətinə 
gəlir. Əlbəttə, Elçinin toxunduğu tənhalıq problemini 
nağıl və dastanlarda axtarmaq mümkün deyil. Çünki 
xalq epikasında fərdiləşdirilmə yox dərəcəsindədir, 
Muxtar Kazımoğlu__________________________________  
 
 172 
daim hərəkətdə, başqaları ilə qarşılıqlı əlaqədə olan 
qəhrəmanı kollektivdən ayrı təsəvvür etmək çətindir. 
Elçinin xatırlatdığımız hekayələrinin nağıl və 
dastanlarla bağlılığı, ilk növbədə, «ola bilməz» 
qəliblərinə sığmayan xalq təsəvvürünü ayrı-ayrı 
obrazların timsalında əks etdirməsindədir. Müəllif heç 
də hansısa folklor süjetinə oxşar olan fantastik 
lövhələrə müraciət etmək fikrində olmayıb. Lakin 
hekayələrdəki fantastik detallarla folklordakı fantastika 
arasındakı səsləşməyə göz yummaq da olmaz. 
Pencəyin dəyişməsi ilə folklorda qəhrəmanın sehrli 
paltar geyib dəyişməsi arasında əlaqə şübhəsizdir. 
Qırmızı ayı balası balaca Leylanın çevrilməsidir. 
Folklorda çevrilmələr qeyri-adi işlərin görülməsi üçün 
bir vasitə olduğu kimi, Elçinin hekayələrində də özü-
nəməxsus şəkildə meydana çıxan dəyişmə və 
çevrilmələr insanın daxilindəki konfliktlərin bədii 
cəhətdən həll edilməsində mühüm rol oynayır. 
Məleykə xanım və onun həmsöhbətinin ayrı-ayrı 
rəsmlərdən aldıqları ecazkar təəssüratın folklorla 
bağlılığı daha dolayı şəkildədir. Həmin təəssüratın da 
mayasında xalq təsəvvüründən gəlmə cansızın 
canlıya çevrilməsi motivi durur. Məleykə xanım və 
onun həmsöhbəti rəsmlərdəki obrazları xəyalən 
dirildirlər və onlara məhz canlı adamlar kimi öz 
mərhəmətlərini göstərirlər. Bildiyimiz kimi, daşa 
döndərilmiş qəhrəmanların sehrlə yenidən dirildilməsi 
motivi nağıllarda geniş yer tutur. Folklordakı daş 
adamla nəsrdəki şəkil adamın canlanması, hərəkətə 
_______________________________ Epos. Nəsr. Problemlər 
 
 173
gəlməsi arasında semantik bağlılıq var. «Dəyişmə», 
«Qatar. Pikasso, Latur. 1968» və «Qırmızı ayı balası» 
hekayələrində qəhrəmanların daxili narahatlığını, bir 
əhvali-ruhiyyədən digərinə keçməsini, mənəvi 
böhrandan çıxıb dəyişməsini qabarıq şəkildə əks 
etdirmək məqsədilə yazıçı folklordakı çevrilmə 
motivindən istifadə edir. Bu istifadəetmə zahiri 
əlamətlərdə yox, məzmunda, mahiyyətdə, xalq 
təsəvvürünə arxalanmaqda özünü göstərir. 
Folklorda qeyri-adi dəyişmə və çevrilmələr heç də 
həmişə qəhrəmanlarda xoş duyğular oyatmır. 
Folklorda gözəllərin gülüşündən gül-çiçək yaranması, 
insanın quşa, ceyrana çevrilib müəyyən bir müşkül 
işin öhdəsindən gəlməsi, daşa dönmüş qəhrəmanın 
yenidən dirilməsi və s.-dən fərqli olaraq, elə 
dönərgələrə də rast gəlirik ki, onlar insan qəlbində 
 qorxu, vahimə hissi yaradır. Düzdür, heç nədən 
qorxmayan Məlikməmmədlər, Keçəl Məhəmmədlər 
istənilən qeyri-adi hadisəni adi bir hadisə kimi 
qarşılayırlar. Qaranlıq dünyanın divi, əjdahası 
Məlikməmməd üçün adi rəqiblərdir, qorxulu bir yer 
sayılan Xaraba hamama mıx çalmaq Keçəl 
Məhəmməd üçün su içmək kimi asandır, divardan 
qopan səs, divardan çıxan adam onu vahiməyə sala 
bilmir («Keçəl Məhəmməd» nağılı). Lakin folklorda 
qorxaqlara da yer verilir və onlar qarşılaşdıqları qeyri-
adi vəziyyətlərdən vahimə hissi keçirirlər. Evdən 
qovulan Əhməd susuz səhrada bir qarıya rast gəlir, 
nərilti-gurultu qopur, zülmət qaranlıq çökür, hava 
Muxtar Kazımoğlu__________________________________  
 
 174 
işıqlananda Əhməd özünü bir mağarada görür, 
qorxudan ürəyi yarılır («Küp qarısı» nağılı). Qorxu və 
vahimə doğuran qeyri-adi dəyişmə motivi Anarın 
«Əlaqə» povesti üçün səciyyəvi sayıla bilər. Elçinin 
möcüzə ilə rastlaşan qəhrəmanlarından S. Qayıblı da 
təlaş hissi keçirirdi. Lakin bu təlaş uzun davam etmirdi 
və möcüzənin baş verməsi ürəkdə xoş əhvali-
ruhiyyənin doğulması ilə nəticələnirdi. «Əlaqə» 
povestinin qəhrəmanı isə (müəllif onu sadəcə olaraq 
«tələbə» adlandırır) əsərdə əvvəldən axıra qədər 
qorxu içindədir və özünü «dəli olmaqdan» qorumaqla 
məşğuldur. Tələbə də Elçinin xatırlatdığımız 
qəhrəmanları kimi, adamayovuşmazdır. Onun adama-
yovuşmazlığının kökündə ətrafdakılara inamsızlıq 
hissi durur. Həmin hiss tələbəni yataqxanada, başqa 
yoldaşları ilə bir yerdə yaşamağa qoymur, onu ayrıca 
mənzil tutmağa məcbur edir. Adamlara ürək 
qızdırmayıb onlardan uzaqlaşan və təkləndikcə 
ətrafdakı hər hansı bir hadisədən şübhəyə düşən 
tələbənin psixoloji gərginliyi əsərdə şərti-metaforik 
ifadə formasına üz tutmaqda başlıca amilə çevrilir. 
Kirayə tutduğu evin quruluşu, evin içindəki əşyalar, ev 
sahibi olan qarının davranışı tələbəyə qəribə gəlir. 
Vasvasılıq, qorxu, qarabasma qəribəlikləri artırır və 
tələbə qeyri-adi dəyişmələrlə üzləşməli olur: evin 
işığını söndürdüyü halda, ona elə gəlir ki, otaqlardan 
birinin işığı yanır; siqareti qurtardığı halda, külqabıda 
bir siqaretin tüstüləndiyini görür; fotolardakı adamlar 
zahiri görkəmlərini dəyişir, üzlərindən tük çıxmağa 
_______________________________ Epos. Nəsr. Problemlər 
 
 175
başlayır, saatın əqrəbləri irəliyə yox, geriyə hərəkət 
edir və s. Tələbə nə qədər qorxsa da, özünü ələ alır, 
müşahidə etdiyi qəribəliklərin elmi izahını verməyə 
çalışır. Tələbənin öz-özü ilə daxili söhbəti, özünü 
təmkinə çağırma epizodları povestdə xeyli yer tutur. 
Qəfildən müəllif tələbəni psixatr və astrofiziklə 
görüşdürür. Diqqət yetirdikdə aydın olur ki, əslində 
onlar tələbənin özüdür, onun ikinci Mənidir, başqasına 
çevrilməsidir. Müəllif mətni sadələşdirmək, daxili 
ikiləşmə prosesini daha görümlü təsvir etmək üçün 
tələbəni psixatr və astrofizik simasında, qəribəliklərin 
elmi şərhini verən ikinci Məni ilə dialoqda qələmə alır. 
İkinci Məni ilə bu cür qarşılaşması tələbənin təklik 
azarından irəli gələn sarsıntılarını, fərdi cizgilərini 
oxucuya çatdırmaq vasitəsi olmaqla məhdudlaşmır, 
həm də oxucuya səbəb və nəticə, zaman və məkan 
kimi köklü anlayışlar barədə götür-qoy etmək, onlara 
yeni gözlə baxmaq mətləbi aşılayır. Tələbənin ətraf 
adamlarla dil tapa bilməməsi yer üzündəki insanların 
başqa planetlərlə əlaqə yaratmaq istəməsi kimi 
məsələlərlə qaynayıb-qarışır. Povestdə bir istehza 
ahəngi sezilməkdədir. Öz aralarında dil tapa bilməyən 
adamların başqa planetlərlə ünsiyyət bağlamaq 
istəməsini, başına qəribə oyunlar gəlməsinə 
baxmayaraq, tələbənin yenə adamlara 
yaxınlaşmamasını, təkliyin törətdiyi xofun qarşısında 
dəli olmamağa söz verməsini kinayəsiz qəbul etmək 
olmur. Qarşılaşdığı qeyri-adi dəyişmələr müqabilində 
tələbənin bu cür «mübarizliy»i folklorda qorxaq 
Muxtar Kazımoğlu__________________________________  
 
 176 
Əhmədlərin yalançı pəhləvanlığını yada salır 
(«Ustacan Əhməd» nağılı). Qorxaq Əhmədlərin 
yalançı pəhləvanlığı (məsələn, atdan yıxılacağından 
qorxub ağacdan yapışması və ağacı kökündən 
çıxarması) şən gülüş doğurursa, tələbənin qorxulu 
məqamlardan «mətanət»lə çıxması da istehza 
doğurur. Oxucu şübhə etmir ki, tələbənin özünə 
toxtaqlıq verib qarabasmadan yaxa qurtarması 
müvəqqətidir. O, kosmik əlaqələrə dair nə qədər kitab 
oxuyub savadını artırsa da, beyninin, ürəyinin dərin 
qatlarında özündən asılı olmadan yaşatdığı 
əcdaddangəlmə duyğulardan yaxa qurtara 
bilməyəcək. Oxucu bu qənaətə gəlir ki, tələbə son 
dərəcə rasional olmağa çalışsa da, daxilən psixatra, 
astrofizikə çevrilib qeyri-adi dəyişmələri mümkün adi 
hallar kimi aydınlaşdırmağa, «zərərsizləşdirməy»ə səy 
göstərsə də, tənhalığın gərgin anları onu əvvəl-axır 
irrasional bir aləmlə qarşılaşdıracaq. 
Ə. Əylisli, Elçin və Anar yaradıcılığından 
gətirdiyimiz nümunələrdə folklordan qidalanan qeyri-
adi dəyişmə və çevrilmələr ayrı-ayrı fərdlərin daxili 
aləmi ilə əlaqələndirilir. Qeyri-adilik həm ətraf 
adamların (Zinyət Şəkərək qızı kimilərin), həm də 
«möcüzə» ilə rastlaşan qəhrəmanların (S.Qayıblı və 
tələbə kimilərin) adi düşüncələri ilə ziddiyyətin bir 
təzahürü kimi qələmə alınır. «İdealist» Sadığın Zinyət 
Şəkərək qızı kimi «materialist»lərlə qarşılaşdırılması; 
pencəyin, şəkildəki adamın dəyişməsindən S. Qayıblı 
və tələbənin təəccüb, heyrət, qorxu hissi keçirməsi 
_______________________________ Epos. Nəsr. Problemlər 
 
 177
adidə qeyri-adini daha qabarıq göstərməyə kömək 
edir. Qeyri-adilik heç də həmişə obrazın müsbət 
mənəvi keyfiyyətlərinin ifadəsi demək deyil. Əgər 
ağacı insan, insanı kəpənək timsalında görmək 
Sadığın daxili saflığının bir əlamətidirsə, S. Qayıblı və 
tələbənin fantastika ilə üzləşməsi onların ətraf 
mühitdən uzaqlaşmağa meyl göstərməsinin bir 
ifadəsidir. Xarakterin müsbət və yaxud mənfi 
cizgilərini əks etdirib-etdirməməsindən asılı 
olmayaraq, qeyri-adi dəyişmə və çevrilmələr nəsrə 
folklor ruhunu, xalq yaradıcılığına məxsus arxaik 
yanaşma tərzini gətirməkdə mühüm rol oynayır. 
Folklora xas arxaik yanaşma tərzi M.Süleymanlı 
nəsrində daha geniş miqyasdadır. 70-ci illərdə yazdığı 
«Köç», «Şeytan», «Yel Əhmədin bəyliyi» kimi roman 
və povestlərdə M.Süleymanlı bədii mətni bütövlükdə 
mif modeli üzərində qurmağa çalışır. Mif modeli təkcə 
əski çağların koloritini yaratmaqda yox, həm də 
müasir dövrlə bağlı hadisələrin qələmə alınmasında 
yazıçıya gərək olur. «Köç» romanında Keçmiş və İndi 
sərhədləri məhz mifologizm vasitəsilə aradan 
götürülür. Neçə yüz əvvəlin adamı ilə bu günün adamı 
dünyaduyumuna görə bir-birini tamamlayır. Müxtəlif 
zamanlarda ömür sürmüş ayrı-ayrı adamların eyni ad 
(Beyrək, Bəkil, İmir və s.) daşıması təsadüfi deyil. Sa-
bahı görən, olacaq əhvalatları qabaqcadan bilən İmir 
neçə yüz il qabaq yaşamış İmirin davamıdır. Çox 
təəssüf ki, romanda bir çox hallarda etnoqrafik 
informasiya bədii materialı üstələyir, arxaiklik canlı 
Muxtar Kazımoğlu__________________________________  
 
 178 
obrazlarla ifadə olunmur. Arxaikliyi gözə soxmadan 
təbii şəkildə obrazların canına hopdurmaq baxımından 
«Şeytan» povesti daha uğurlu təsir bağışlayır. 
Dünya ədəbiyyatında şeytan mövzusuna az 
müraciət olunmayıb. Bu mövzu Azərbaycan 
ədəbiyyatı üçün də yeni deyil. Təkcə H. Cavidin 
«İblis» faciəsini xatırlatmaqla həmin mövzunun 
Azərbaycan ədəbiyyatındakı yeri barədə təsəvvür 
yaratmaq olar. M. Süleymanlı şeytan, iblis mövzulu 
yazılı sənət nümunələrindən necə bəhrələnib, 
özündən əvvəlkilərdən nə ilə fərqlənib? Bu, tamam 
ayrıca söhbətin mövzusudur. Bizi bu yerdə konkret 
olaraq M. Süleymanlının xalq təfəkkür tərzi ilə bağlılığı 
maraqlandırır. Müəllif şeytanla əlaqədar xalq arasında 
bu gün də yaşamaqda olan arxaik təsəvvürləri xüsusi 
nəzərə alır, «şeytan qəlbimə girdi», «şeytan məni 
yoldan çıxartdı», «şeytana lənət, kimi istəyir girir 
donuna» və s. kimi deyimlərdə yaşayan dünyabaxış 
formasını bədii əksetdirmənin canına hopdurur. 
Özünüdərk anları yaşayan adamın şərlə daxili 
toqquşması psixoloji nəsr üçün ənənəvi bir əlamətdir 
və gözləmək olardı ki, M. Süleymanlı da şeytan 
mövzusundan sarsıntılar keçirən qəhrəmanın 
ikiləşməsi, öz-özü ilə daxili konfliktdə olması vasitəsi 
kimi istifadə edəcəkdir. Amma belə olmur. 
Fantasmoqoriyanın Elçinin hekayələrində, Anarın 
«Əlaqə» povestində müşahidə etdiyimiz funksiyasına 
M. Süleymanlının «Şeytan»ında rast gəlmirik. 
«Şeytan»da fantasmoqoriya ayrıca götürülmüş, 
_______________________________ Epos. Nəsr. Problemlər 
 
 179
qabardılmış fərdi dünyalardan daha çox kütlənin 
psixologiyasını işıqlandırmaq funksiyası daşıyır. 
Şeytan hər hansı bir nəfərin yox, bütün kənd adamla-
rının qəlbinə yol tapmağa can atır, kimini oğurluğa, 
kimini dava-dalaş salmağa, kimini ara vurmağa, kimini 
də özgəsinin halalına tamah salmağa sövq edir. 
Kəndin ən möhkəm iradəli adamı olan Bəkirə bata 
bilməyəndə Şeytan özü onun cildinə girir. Adamlar iki 
Bəkirlə qarşılaşırlar: Bəkirin özü və Bəkir donunda 
Şeytanla. Bu, daxili ikiləşmə deyil. Bəkir daxilən 
tamdır, bütövdür, heç bir şərə, şeytan əməlinə uyma-
yıb. Şərə, şeytan əməlinə uyan ətrafdakı adamlardır. 
Şeytana aldanan adamlarla öz bütövlüyünü saxlayan 
Bəkir arasındakı fərq fərd və kütlə harmoniyasını 
pozur. Bəkir kütlədən uzaqlaşmaq məcburiyyətində 
qalır. O vaxta qədər ki camaat şeytanın şeytanlığını 
anlayır, cütçü Bəkirin günahsızlığını başa düşür. 
Şeytan qovulandan sonra Bəkir yenidən öz ev-eşiyinə 
qayıdır və fərd – kütlə harmoniyası bərpa olunur. 
Müəllif camaatın qovduğu Bəkiri daxili 
sarsıntılarda, ətraf mühiti ittiham etmə məqamlarında 
təsvir edə bilməzdimi? Edə bilərdi, amma onda tamam 
başqa bir əsər yazmalı olardı. İndiki halda müəllif 
üçün Bəkirdən daha çox, Bəkirin də daxil olduğu kütlə 
ön plandadır. Bu isə ondan irəli gəlir ki, M. Süleymanlı 
bir sıra digər cəhətlərlə yanaşı, folklordakı fərd və 
kollektiv münasibətini də nəzərə alır, həmin 
münasibəti özünəməxsus şəkildə qoruyub saxlamağa 
çalışır. Bəlli olduğu üzrə, xalq nəsrində ayrı-ayrı 
Muxtar Kazımoğlu__________________________________  
 
 180 
adamların qeyri-adi qəhrəmanlıqları, qeyri-adi ağıl və 
fərasəti var, amma fərdiləşdirmə aparıcı deyil. Qeyri-
adi igidliklər göstərən kiçik qardaşlar bir-birinə 
bənzərdir, ağıl və fərasət hesabına başını dolandıran 
keçəllər bir-birinin davamıdır. Folklorda ad 
(Məlikməmməd, Məhəmməd, Əhməd və s.) əksər 
hallarda şərti səciyyə daşıyır və heç də qəhrəmanların 
bir-birinə bənzəyib, silsilə yaratmasına mane olmur. 
«Köç» romanında bir neçə obrazın eyni ad daşıması 
və xaraktercə bir-birini tamamlaması, görünür, həm də 
folklor ənənələrindən gəlir. Ən qeyri-adi xüsusiyyətləri 
olan İmiri belə yazıçı xüsusi şəkildə ayırıb ətraf mühitə 
qarşı qoymur, əksinə, qeyri-adiliyin əcdaddangəlmə 
adi bir əlamət olduğunu diqqətə çatdırır və bununla 
fərdini kütləviləşdirir. Bu cəhət «Şeytan» üçün də 
səciyyəvidir. Bəkir ətrafdakı adamlardan nə qədər 
fərqlənsə də, bir o qədər həmin adamlara bağlıdır. 
M.Süleymanlı Bəkirin, eləcə də İmirin, Yel Əhmədin 
(«Yel Əhmədin bəyliyi» povesti) başqalarından seçilən 
fərdi keyfiyyətlərini ümumi-kütləvi fonun 
yaradılmasına, vahid bir dünyanın təsvir olunmasına 
doğru yönəldir. Onun qələmə aldığı mühit miflə nəfəs 
alır. İmirin gələcəkdən xəbər verməsi, Şeytanın adam 
cildinə girməsi, Əhmədin yel kimi uçub getməsi 
ətrafdakı adamları bir elə təəccübləndirmir. Çünki 
iyirminci əsrin sonunda yaşasalar da, onlar keçmiş-
dəngəlmə dünyagörüşü saxlamaqdadırlar. Bu 
dünyagörüş istər-istəməz, təhtəlşüur şəklində də olsa, 
üzə çıxır və hadisələrin axarına öz təsirini göstərir. 
_______________________________ Epos. Nəsr. Problemlər 
 
 181
Ə.Əylisli, Elçin, Anar təhtəlşüurluluğu daha çox ayrı-
ayrı qəhrəmanların timsalında əks etdirirlərsə, 
M.Süleymanlı həmin cəhəti bütöv kütlə ilə bağlı 
şəkildə əks etdirir. Təəccüblü deyil ki, M. 
Süleymanlıda el, camaat xüsusi obraz kimi çıxış edir, 
fərd kimi təqdim olunur: 
« – Sabah Yel Əhmədin toyudu, – dedilər. 
Kəndin camaatı qurdalana-qurdalana, üzdən-
üzdən xırda işlər görə-görə bir yerə yığışdılar 
(«yığışdı» olmalıdır – M.K.). Əhmədin toyunu fikirləşə-
fikirləşə biri inəyini tumarlayırdı, biri sənək dibi 
döyürdü, biri kilid düzəldirdi. Üzdən-üzdən gördükləri 
bu xırda işləri atıb hamı bir-birinə sarı getdi. Kəndin 
camaatı bir yerə yığışıb oldu bir adam. Bir adam kimi 
də Əhmədin toyunu başladılar...» (3, 231). Camaatın 
bu cür təqdim olunması ondan irəli gəlir ki, M. 
Süleymanlı kütlənin psixologiyasını əks etdirməyə 
xüsusi meyl göstərir. «Yel Əhmədin bəyliyi» 
povestində, eləcə də «Köç» romanında el-obanın 
hərəkət, yürüş stixiyası ifadə olunur. «Şeytan» 
povestində müəllif bütöv bir camaat fonunda şərlə 
mənəvi toqquşmanı qələmə alır. 
M.Süleymanlının adlarını çəkdiyimiz əsərlərində 
fərdi daxili aləmdən daha çox ətraf aləmin diqqət 
mərkəzinə keçməsi xarakterin hərəkət və 
davranışlarda açılması üsuluna geniş meydan açır. Bir 
yurddan o birinə köç və yürüş edən igidlərin, tozanaq 
kimi burdan vurub ordan çıxan Şeytanın dalınca 
qoşan adamların, yeriyəndə yel kimi qanadlanan 
Muxtar Kazımoğlu__________________________________  
 
 182 
Həmid və Əhmədin xarakterini oxucuya çatdırmaqda 
dinamik süjet təbii və yerində görünür. Amma orası da 
var ki, psixoloji nəsr yüyənsiz at kimi, yel kimi baş alıb 
gedən zamandan daha artıq, su kimi bir yerdə göllənib 
ləngiyən zamana – fərdin düşüncələr aləminə meyl 
göstərir. Psixoloq-sənətkar fərdin daxili aləmindən 
söhbət açarkən kütlədən də bəhs edə bilir. Fərdin 
daxili aləmində kütlədəngəlmə çoxmənalılığı əks 
etdirmək mühüm sənətkarlıq məziyyəti kimi ortaya 
çıxır. Ayrı-ayrı qəhrəmanların, düşünüb-daşınan, özü-
nüdərk, dünyanıdərk situasiyaları yaşayan fərdlərin 
psixoloji aləmində bir genişlik, çoxmənalılıq əks 
etdirmək istəyən yazıçı, təbii ki, folklora da üz tutur, 
ondan bəhrələnir. Belə bir ədəbiyyatşünaslıq faktı təbii 
sayılmalıdır ki, F.Dostoyevskinin psixoloji nəsrini 
«polifonik» (çoxsəsli) nəsr adlandıran M.M.Baxtin xalq 
gülüş mədəniyyətini də «ambivalent» (çoxmənalı) 
mədəniyyət hesab edir, çoxmənalı bədii əksetdirmənin 
köklərini arxaik təsəvvürlərlə əlaqələndirir. 
Burada folklor barədə ayrıca danışmağımız, ilk 
növbədə, müasir nəsrin çoxmənalılığa doğru 
irəliləyişində qarşıya çıxan çətinliklərə diqqəti 
yönəltmək istəyindən irəli gəldi. Belə çətinliklər 
sırasında təsdiq və inkar, müsbət və mənfi, xeyir və 
şər kimi tərəflərin nisbəti məsələsi xüsusi yer tutur. 
Nəsr mənfi və müsbət tərəfləri özündə birləşdirən 
insana müraciət etdikcə ədəbi tənqid bu meyli nə 
qədər alqışlayırsa, bir o qədər də ədəbi tənqiddə ideal 
qəhrəman həsrəti güclənir. Qəribədir ki, ideal 
_______________________________ Epos. Nəsr. Problemlər 
 
 183
qəhrəman barədə mülahizələrini əsaslandırmaq üçün 
ədəbiyyatşünasların ən çox nümunə gətirdikləri 
mənbə folklor olur. Əlbəttə, biz folklorda ağ və qara 
qarşıdurmalarının olmasını inkar etmirik. Ancaq 
nəzərə çatdırmaq istəyir ki, bu cür qarşıdurmalar 
folklorda ağ və qaranın qaynayıb-qarışması 
istiqamətinə göz yummağa da əsas vermir. «İslah 
olunmalı», «məhv edilməli» həyat amilləri ideologiyası 
üzərində kökləndiyimizdən folklorda gülüşü «öldürücü 
atəş açan» bədii vasitə saymışıq. Halbuki folklorda 
gülüş «öldürücü atəş açmaqdan» çox-çox öncə 
doğuluş və həyat simvoludur. Məzlumun, maymağın 
ölümü (məsələn, «Tülkü, tülkü, tünbəki» nağılında 
tısbağanın yeyilməsi) «hakim»ə nifrət oyatmaqdan 
əvvəl, məzluma, maymağa qarşı gülüş doğurur və 
belə məqamlarda öləni müsbət, öldürəni mənfi 
adlandırmaq çətinləşir. İfrat müsbətlik və ifrat mənfilik 
ölçülərindən uzaqlaşıb insanı hərtərəfli planda təsvir 
edən müasir nəsr, təbii ki, folklordakı çoxmənalılıqdan 
qidalanır və ədəbi tənqidin yalançı folklor çağırışlarına 
məhəl qoymur. Cahandar ağa, Qılınc Qurban, Laçın, 
Qədir, Nemət... kimi həm müsbət, həm də mənfini, 
həm təsdiq, həm də inkar amilini özündə birləşdirən 
qəhrəmanlarla Kosa, Keçəl, Molla Nəsrəddin arasında 
birbaşa əlaqə axtarmaq fikrindən uzağıq. Amma 
inanırıq ki, mütləq xeyir və mütləq şər kimi birtərəfli 
baxışlardan uzaqlaşmağa can atan nəsr «xeyirlə şər 
qardaşdır» dünyagörüşünə arxalanan folklorun 
davamıdır. 
Muxtar Kazımoğlu__________________________________  
 
 184 
 
QAYNAQLAR 
 
1. Ə. Əylisli. Adamlar və ağaclar. Bakı, Gənclik, 
1970 
2. Elçin. Qatar. Pikasso. Latur. 1968. – Bir görüşün 
tarixçəsi. Bakı, Azərnəşr, 1977 
3. Süleymanlı M. Yel Əhmədin bəyliyi. – Köç. Bakı, 
Yazıçı, 1984 
 
_______________________________ Epos. Nəsr. Problemlər 
 
 185
BAŞLIQLAR 
 
 
I BÖLMƏ. EPOS 
 
“Dədə Qorqud”: gülüş kultu və obrazın 
ikiləşməsi........3 
Mənfi əvəzedici...................................................27 
Yalançı qəhrəman...............................................48 
“Koroğlu”: problemlər, mülahizələr......................71 
 
II BÖLMƏ. NƏSR 
 
Daxili monoloq....................................................89 
Elmi-texniki tərəqqi və nəsr...............................128 
Çağdaş nəsr və folklor.……............................... 145 
Muxtar Kazımoğlu__________________________________  
 
 186 
Muxtar Kazımoğlu (İmanov) 
Epos. Nəsr. Problemlər. 
Bakı, « Елм вя тящсил », 2012 
 
 
 
Íÿøðèééàò äèðåêòîðó: 
Надир Мяммядли 
 
Êîìïƒòåðäя jû‹äû: 
Рущянэиз Ялищцсейнова 
 
Korrektor: 
Aynurə Səfərova 
 
Êîìïƒòåð òяðòèá÷èñè âя 
òåõíèêè ðåäàêòîðó: 
Айэцн Балайева 
 
 
Êà‹ûç ôîðìàòû: 60/84 1/32 
Ìяòáяя êà‹ûçû: ¹1 
Щя‡ìè: 164 ñяù. 
Òèðàæû: 500 
 
 
Êèòàá Àçəðáàj‡àí ÌÅÀ Ôîëêëîð Èíñòèòóòóíóí 
Êîìïƒòåð Ìəðêəçèíäə jû‹ûëìûø, “Elm və təhsil” ÍÏÌ-äÿ  
îôñåò ƒñóëó èëə ÷àï îëóíìóøäóð. 
 
 
