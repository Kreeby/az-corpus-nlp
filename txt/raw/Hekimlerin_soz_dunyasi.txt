1 
 
ƏFRAHİM HÜSEYNLİ 
 
 
 
 
 
 
 
 
 
 
 
HƏKİMLƏRİN  
SÖZ DÜNYASI 
Həkim-yazarların ilk poetik toplusu 
1-ci kitab 
 
  
Bakı–2016 
2 
 
Tərtib edən və redaktor: 
Əfrahim Hüseynli həkim-şair  
AYB-nin üzvü 
      
Ön sözün müəllifi: 
Bilal Alarlı, filologiya üzrə fəlsəfə doktoru  
AYB-nin üzvü 
      
Naşir: 
Müşfiq XAN 
    
Korrektor: 
Asifə Əfəndi 
   
Mətn tərtibatı: 
Bəxtiyar Ələkbərov 
   
Dizayn və qrafika: 
Teymur Fərzi 
   
Əfrahim Hüseynli. Həkimlərin söz dünyası 
Bakı–2016. 256 səh. 
 
 
 
 
 
 
 
 
ISBN: 9000000060089 
Bakı / 2016 
3 
 
 
 
 
 
 
 
REDAKTORDAN 
 
 Ədəbiyyatımız orta əsrlərdən indi yaşadığımız 
günlərə qədər uzun bir yol keçmişdir. Bu uzun-uzadı 
yolda ədəbiyyatımız haqsızlığın nə demək olduğun-
dan tutmuş haqqın ölməzliyinə qədər, paklığın nə 
demək olduğundan tutmuş əxlaqi meyarlarımızın nə 
demək olduğuna qədər, vətənsevərlikdən tutmuş 
insan aliliyinə qədər, ata-ana məhəbbətindən tutmuş 
sevgi müqəddəsliyinə qədər, nə varsa, zaman-zaman 
insanlara aşılanmasında misilsiz bir rol oynayıb. Kiçik 
məclislərdə, qonşu-qohum arasında, el məclislərində, 
saraylarda sözlərini deyən yazarlarımıza əsrlər öt-
dükcə böyük auditoriyalarda – kitablarda, qəzet və 
jurnallarda, telekanallarda, internet saytlarında söz 
demək nəsib olmuşdur.  
 Əsl söz sahiblərini nə bəylər, nə xanlar, nə 
hökmdarlar tarixdən silə bilməyib. Azərbaycan ədə-
biyyatının dünya ədəbiyyatına verdiyi söz ərmə-
ğanını qiymətləndirmək üçün günlərlə, aylarla danış-
saq bitib-tükənməz. Zaman-zaman yaşamağa haqqı 
olan bu ölçüyəgəlməz söz xəzinəzinə həkim-yazar-
4 
 
larımızın bəxş etdiyi əsərlər saysızdır. Nizami Gən-
cəvidən tutmuş Əkmələddin Naxçıvaniyədək, Mirzə 
Əirzə dan tutmuş Abbas Səhhətə qədər, Məhəm-
mədhüseyn Şəhriyardan tutmuş çağdaş ədəbiyyatı-
mızda olan neçə-neçə qələm əhlinə qədər zamanın 
ələyindən keçərək ədəbiyyata öz möhürlərini vuran 
həkimlərimiz az olmayıb...  
 Belə həkim-yazarlarımızı bir daha ədəbiyyat-
sevərlərə, el-obaya tanıtmağı özümüzə mənəvi borc 
bilib bu layihəni həyata keçirmək qərarına gəldik. Bu 
kitabın, əlbəttə, qiymətini oxucular verəcək. Bu top-
lunun ədəbiyyatsevərlərə, eləcə də ədəbiyyatımıza 
gözəl bir töhfə olacağına inanırıq.  
 Bu layihənin ərsəyə gəlməsində əsaslandığımız 
mənbə müəlliflərinə, dəyərli məsləhətlərini əsirgəmə-
yənlərə, eləcə də bu layihəyə qoşulanlara dərin min-
nətdarlığımızı bildiririk. Yardımçı olduqlarına görə 
dünyasını dəyişmiş yazarlarımızın övladları Rəşad 
Kərimli, Qüdsiyyə Əhmədova, Əli Davud və baş-
qalarına da təşəkkür edirik.  
Açığını deyək ki, bəzi səbəblər üzündən bu kitab-
dan kənarda qalan yazarlarımız da var. Ona görə bu 
kitabın 2-ci hissəsini də hazırlamaq qərarımız var.  
 
Əfrahim Hüseynli, 
AYB-nin üzvü, həkim-şair 
  
5 
 
 
 
 
 
İNCİ SAFLIĞI 
(Ön söz) 
  
Azərbaycan klassik ədəbiyyatında dərdlərə dəva 
edən şəxs kimi təbibə yüksək qiymət verilir. Poeziya 
tibbə və təbabətə biganə qalmır, bəlkə də buna görə 
şairi insan dərdlərinin loğmanı sayırlar. Şair məs-
ləhəti həkim məsləhətinə tən tutulur. Ulu Nizami-
nin bu misraları isə ağızdan-ağıza keçir, nəsildən-
nəslə müdrik kəlam kimi ötürülür: 
  
Bir inci saflığı varsa da suda, 
Artıq içiləndə dərd verir o da. 
  
  El yaddaşı möhkəm olur. Deyilənə görə, Niza-
mi Gəncəvi və Saib Təbrizi kimi klassik şairlərimiz 
insanların mənəvi sağlamlığı ilə yanaşı, fiziki sağlam-
lığının da qayğısına qalmışlar. Tarixin dərinliklərinə 
endikcə hər şeydən başı çıxan müdrik adamların 
filosof, loğman adlanmasının şahidi oluruq. Bunun 
başlıca səbəbi onunla bağlıdır ki, elmlərin diferensa-
siyası baş verməmişdi, xalq öz bilicilərini uca tutur, 
hər şeyi, hətta sağlamlığı ilə bağlı məsələləri də bu ka-
mil insanlarla məsləhətləşirdi. Orta yüzilliklərdə 
6 
 
Azərbaycanda bütün Şərqdə məşhur olan çoxlu sayda 
görkəmli həkimlər yetişmişdir. Onlar Azərbaycanda 
və Azərbaycandan kənarda həkimliklə məşğul olur, 
tibbə dair araşdırmalar aparırdılar. İsa Ər Ragi Tif-
lisi, Ömər İbn Osman Kafiəddin, Əbu Abdulla 
Məhəmməd Bin Nəmvar Təbrizi, Əbdül Məcid 
Təbib, Nəcməddin Əhməd Naxçıvani, Nəsirəddin 
Tusi, Rəşidəddin, Mahmud İbn İlyas, Yusif İbn İs-
mayil Xoyi, Mahmud İbn Məhəmməd Dilşad Şir-
vani, Məhəmməd İbn Mahmud Şirvani, Mirzə 
Məhəmməd Təbrizi, Əbülfət Təbrizi, Ələddin 
Həkim Təbrizi, İmadəddin Mahmud, Şükrüllah Şir-
vani, Yusif İbn Məhəmmədcan Qarabaği, Əbu Talib 
Təbrizi, Heydər Həkim, Həkim Məhəmməd Əmin, 
Həkim Məhəmməd Bəqər, Həkim Cəbrayıl, İbrahim 
Zeynalabdin oğlu Naxçıvani, Məhəmməd Tağı 
Tufarqanlı, Məhəmməd Həkim Ərdəbili, Rüknəd-
din Məsud Məsihi, Murtuza Qulu Xan Şamlu, Hacı 
Sülеyman İrəvani, Həsən İbn Rza Şirvani, Mirzə 
Həsən Şirvani, Məhəmməd Yusif Şirvani, Əbül-
həsən Marağayi, Ağa Seyid Əli Təbrizi, Mahmud 
Şirvani, Yusif Məhəmməd Təbib və başqa həkimlər 
həm də öz dövrünün ictimai xadimləri kimi tanınır-
dılar. Dövrünün məşhur təbiblərindən biri Əkmələd-
din Naxçıvani idi. Əkmələddin Müəyyəd bin Əbu-
bəkr bin İbrahim əl Naxçıvani ət-Təbib xalq ara-
sında “Bəy həkim” təxəllüsü ilə tanınırdı, onun tik-
dirdiyi məscid və dəfn olunduğu məzar-türbə səlcuq-
7 
 
lar dövrünün qiymətli abidəsi sayılır. Doğum tarixi və 
Anadoluya nə vaxt getdiyi dəqiq bilinməyən, amma 
Cəlaləddin Rumidən gənc olduğu ehtimal edilən Ək-
mələddin həkim Azərbaycanın qədim diyarı Naxçı-
vanda doğulmuşdur. O, Səlcuq hökmdarı Qiyasəddin 
Keyxosrovun hakimiyyəti dövründə (1264-1283) Kon-
yadakı sultan sarayında baş həkim olmuşdur. Zama-
nının Hippokratı Mövlana Əkmələddin təbib Möv-
lana Cəlaləddin Ruminin müridi olmuş, sarayın baş 
həkimi vəzifəsində çalışmaqla yanaşı, həm də I 
Əlaəddin Keyqubad darüşəfasında tibbi kadrlar yetiş-
dirmişdir. Bu kadrlar məhz Əkmələddin Naxçıva-
ninin verdiyi sənəd əsasında ölkənin tibb müəssisələ-
rində həkim işləyə bilərdilər. Kiçik Karatay mədrəsəsi 
bu böyük həkimə məxsus olmuşdur. Əkmələddin 
Naxçıvani dahi filosof, həkim, şair, müdrik vəzir və 
səyyah İbn Sinanın məşhur “Qanuni-fit-tibb” əsərinə 
1302-ci ildə təfsir, şərh yazmışdır. 
Dövrünün mütaliəli, zəkalı və elmli şəxslərindən 
biri şair və həkim Məsihidir. XVII yüzilliyin ən gör-
kəmli şəxsiyyətlərindən olan Məsihinin atası Niza-
məddin Əli əslən həkimlər sülaləsindən idi. O, İran və 
Hindistanın müxtəlif hökmdarlarının saraylarında 
həkimbaşı olmuş, qardaşları Qütbə və Nasir, eləcə də 
oğlu Məhəmməd Hüseyn də həkim kimi çalışmışlar. 
Onların hamısı təbabət elmi ilə məşğul olmaqla yana-
şı, həmin dövrün bütün savadlı şəxsləri kimi şeir yaz-
mışlar. Məsihinin əsli Təbrizdəndir. O, gənc yaşla-
8 
 
rından müalicə fəaliyyətinə başlayır, “Zabitət ül-əlac” 
(“Müalicə qaydaları”) adlı kitab yazır. Məsihinin tam 
adı Rüknəddin Məsud Məsihidir. Çox zaman onu 
sadəcə Rükna çağırıblar. Məsihi (Məsih, Məsiha) 
onun ədəbi təxəllüsüdür. Məsihi İsfahanda təhsil al-
mış, Azərbaycan, fars və ərəb dillərində gözəl danış-
mış, təbabət, fəlsəfə, məntiq, nücum, ilahiyyat elmlə-
rini dərindən öyrənmişdir. Tam külliyyatı 100 min 
beytə çatan şeirlərini Azərbaycan türkcəsi və fars di-
lində yazmışdır. Əvvəlcə şah Abbasın sarayında hə-
kim kimi çalışıb, sonra Hindistanda müxtəlif səviyyəli 
hakimlərin, o cümlədən Böyük Moğollar sülaləsindən 
olan şah Əkbər və Cahangirin saraylarında müalicə 
həkimi kimi çalışıb. Poetik irsinin əsas hissəsi itiril-
mişdir. 1629-cu ildə Azərbaycan türkcəsində qələmə 
aldığı “Vərqa və Gülşa” poeması şairə böyük şöhrət 
qazandırmışdır. 
 Bütün Şərqdə tanınmış məşhur həkimlər yetiş-
dirən bu cənnət səfalı diyar şəfalı otları və dərmandan 
da təsirli qida məhsulları ilə seçilən iqlim qurşaq-
larının qovşağında yerləşir. Təbii sərvətləri və dər-
man bitkiləri burada təbabətin inkişafına geniş im-
kanlar yaratmışdır. İstər Azərbaycan folklorunda, 
istərsə də dünya folklorunda xalq təbabətinin böyük 
yeri olmuş, türkəçarəçilik şifahi xalq ədəbiyyatının 
tematik janrı kimi inkişaf etmişdir. Mayası folklordan 
süzülüb gələn təbabət orta yüzilliklərdə yazılı ədəbiy-
yatımıza təsirsiz ötməmişdir. Maraqlıdır ki, istər klas-
9 
 
sik, istərsə də çağdaş şairlərimizin bir qismi həkimlik 
peşəsinin biliciləri olmuşdur. Həkimlərin demək olar 
ki, əksəriyyəti maarifçi olmuş, bunu təkcə peşəsi və 
əməli fəaliyyəti ilə deyil, həm də poetik yaradıcılığı ilə 
həyata keçirmişdir. Mirzə Əlixan Ləli “həkimlərin 
günəşi” ləqəbi ilə tanınır, Əli bəy Hüseynzadə tən-
qidçi, tərcüməçi, müəllim və jurnalist kimi fəaliyyət 
göstərir, Nəriman Nərimanov ictimai-siyasi xadim 
olmaqla yanaşı, bədii və publisistik əsərlər yazır, Ab-
bas Səhhət həkimlik edə-edə məktəblərdə Azərbay-
can dilindən dərs deyir, Qantəmir tibb təhsili alsa da, 
müəllim və yazıçı kimi tanınır, mənsub olduğu xalqın 
maariflənməsinə, həm fiziki, həm də mənəvi sağ-
lamlığına öz töhfəsini verirdi. Şeirə və nəsrə üz tutan 
həkimlər sözün şəfaverici qüvvəsinə inanırdılar. 
Həkim, şair, tərcüməçi Mirzə Salеh Molla Məhəm-
mədalı oğlu Axundov türk, fars, ərəb, fransız və rus 
dillərini sərbəst bilirdi. O, dərin və gеniş loğman 
səviyyəsində biliyə malik olmaqla yanaşı alim, şair, 
pyеs və dram, lüğət və tərcümə müəllifi kimi də tanın-
mışdır. Mirzə Salеh Tеhranda təhsil aldığı zaman 
ədəbi yaradıcılıqla da məşğul olmuşdur. Azərbaycan 
türkcəsi və fars dillərində yazılmış şеirlərdən ibarət 
bu mükəmməl “Divan” dеmək olar ki, klassik ədəbiy-
yatımızın təsiri ilə yazılmış sonuncu divanlardandır. 
Burda şairin qəzəlləri və rübailərindən başqa, klassik 
şairlərdən, xüsusilə Məhəmməd Füzulinin fars dilin-
də yazılmış şеirlərindən və əsərlərindən tərcümələri 
10 
 
var. Mirzə Salеh Şuşada çalışan həkimlərdən Kərim 
bəy Mehmandarov, Mirzə Hüsеyn, Ağdamda çalışan 
Bahadur bəy Əliverdibəyov, Fərrux bəy Ağakişibə-
yov, Ağcabədidə həkim işləyən Sеyidlə birgə Şuşa, 
Ağdam, Ağcabədi, Bərdə, Tərtər, Ağdərə, Laçın böl-
gələrinin kəndlərinin və şəhərlərinin əhalisinə tibbi 
yardım göstərmiş və ağır xəstəliklərin müalicələrini 
apararaq on minlərlə insanı ölümdən xilas еtmişdir. 
Mirzə Salеh Axundov 1918-1920-ci illərdə Dağlıq Qa-
rabağda və Zəngəzurda gеdən daşnak-еrməni hərbi 
birləşmələrinə qarşı döyüşlərdə yaralanmış Qarabağ 
könüllülərinə, Azərbaycan Milli Ordusunun əsgər-
lərinə ilk tibbi yardım göstərmiş, minlərlə vətən övla-
dının həyatını xilas еtmişdir. Qarabağda bitən təbii 
dərman bitkilərindən istifadə еdən Mirzə Salеh bir 
çox xəstəliklərin ilk inkişaf mərhələsində qarşısını al-
mış, xəstələri böyük əziyyətlərdən qurtarmışdır. 
Tağı Şahbazi Simurğ, Məmmədhüseyn Şəh-
riyar, Həkim Qəni, Nadir Həkim, Xanımana Əlibəy-
li, Sərdar Kərimli, Rafiq Tağı, Yusif Əhmədov, 
Cabir Umud, Mirkazım Aslanlı (Sarəng) ictimai xa-
dim, publisist, şair və yazıçı kimi daha çox sevilirdilər. 
Qəzəlxan, füzulişünas alim, tərcüməçi, tibb xidməti 
polkovniki, prezident təqaüdçüsü Həkim Qəni (Hü-
seynov Qəni Hüseynqulu oğlu) Bakı şəhərində ana-
dan olub. Ali təhsilini Tibb İnstitutunda almışdır, 
İkinci Dünya Müharibəsinin iştirakçısı olmuş, müha-
ribədə hərbi həkim kimi fəaliyyət göstərmişdir. 1967-
11 
 
ci ildə ordudan tərxis olunub və o, Mirqasımov adına 
Mərkəzi Xəstəxananın nevropotologiya şöbəsinə rəh-
bərlik edib. Uzun illər Azərbaycanın baş nevropoto-
loqu olub. Vahid poeziya evində “Vahid“ ədəbi şair-
lər məclisinə sədrlik etmişdir. 
 Masallının gözəl, dilbər guşələrindən biri olan İsi 
kəndində dünyaya göz açan Mirkazım Aslanlı (Sa-
rəng) çoxsahəli biliyə malik şəxsiyyət olmuş, pedaqoji 
və aqrar elmlər üzrə təhsil almış, sonra Tibb İnstitu-
tunu və Dövlət Konservatoriyasını bitirmişdir. Müəl-
lim işləmiş, elmi əsərlər yazmış və tərcümələr etmiş-
dir. O, tanınmış səhiyyə təşkilatçısı olmaqla yanaşı, 
Tibb İnstitutunda tələbə xalq çalğı alətləri ansamblı-
na, “Çeşmə” ədəbi birliyinə rəhbərlik etmişdir. 
Mirkazım Aslanlı musiqi bəstələmiş, şeirlər yazmış, 
Azərbaycanın rayonlarını qarış-qarış gəzərək xalq 
mahnıları, folklor musiqiləri, bayatı və rəvayətləri 
toplamış və bu materialları Dövlət Konservatoriya-
sına təhvil vermişdir. Mirkazımın ifasında skripkada 
çaldığı “Zaqatala lövhələri”, “Dəmbəlov şikəstəsi”, 
“Sarı bülbül”, “İntizar” fantaziyaları və bir neçə musi-
qi nümunələri Respublika Radiosunun Qızıl Fondun-
da saxlanılır. Ölümündən sonra Sarəngin arxivindən 
bir çox dəyərli əsərlər tapılmışdır. “Tomris” tarixi 
mənzum dramı, 2-3 poeması, elmi məqalələri, musi-
qiyə dair elmi əsərləri, fars və ingilis dilindən tərcü-
mələri miras qalmışdır. Onun “Qəhrəman qız”, “Şir-
van gözəli”, “Oxu mənə nazlı gözəl”, “Misirli qız” 
12 
 
mahnılarını görkəmli xanəndələrimiz Fatma Mehrə-
liyeva, Töhfə Əliyeva ifa etmişdir. 1968-ci ildə Şərq 
musiqisini nota almaq üçün 1/4 səslər barədə elmi iş 
yazmış, həmin səslərə uyğun pianonun sxemini də iş-
ləyib hazırlamışdır. Masallıdakı İstisu adlanan bula-
ğın müalicəvi əhəmiyyətli olduğunu ilk dəfə Sarəng 
ictimaiyyətin diqqətinə çatdırmışdır. Bu mövzuda 
daha sonra dissertasiya üzərində işləmiş, bu ərazinin 
perspektivli olduğunu elmi əsaslarla sübut etmişdir. 
Müğənnilərin muğam üzərində oxuduqları bu 
məşhur misralar Mirkazım Aslanlınındır: 
  
Yatır yatağında bir ana xəstə, 
Gözləri yoldadır, qulağı səsdə... 
– Nə böyük qəm-qüssə varmış önümdə, 
Ölüm yatağında, bu son günümdə 
Nə qızlarım gəlib qapımı açdı, 
Nə oğlum yetişib, evə nur saçdı! 
Ana bu həsrətlə daldı xəyala, 
Yanında bir qarı yandı bu hala. 
Anaya bir damla sərin su verdi, 
Sərin su elə bil, son yuxu verdi. 
Bu qoca dünyanı ana tərk etdi, 
Yadların çiynində məzara getdi. 
  
 Həkimlərin ədəbi yaradıcılığı janr və mövzu 
rəngarəngliyi ilə fərqlənir. İnsanlara, onların fiziki və 
mənəvi dünyasına yaxından bələd olan həkimlər 
13 
 
poeziyanı “dərdlərin dərmanı” sayır, cəhaləti, avam-
lığı, neqativ halları tənqid edən nəsr əsərləri yaradır-
lar. Bu gün mətbuat səhifələrində yazılarını sevə-sevə 
oxuduğumuz bəzi tanış imza sahiblərinin ixtisasca 
həkim olduğunu çoxları bilmir. Yaradıcı həkimlərin 
qələm nümunələrini toplu halında təqdim edən çox 
dəyərli bu kitab onları öz oxucularına bir qədər də 
yaxınlaşdırır. Bu toplu peşəsi həkim olan şair və yazı-
çıların özlərini də bir-birinə tanıdır: Ramiz Duyğun, 
Tamella Şəfəq, Ramiz Mövsüm, Fəxrəddin Davud, 
Paşa Qəlbinur, Tofiq Nurəli, Fəxrəddin Ziya, Rafiq 
Vəlizadə, Əfrahim Hüseynli, Fəzail İsmayıl, Musa 
Urud, Məmmədyar Məmmədyarlı, Şahin Musaoğlu, 
Hacı Azadə Taleh, Afaq Şıxlı, Nazilə Gültac, Qalib 
Şəfaət, Habil Vəliyev, Pərvin Abbaslı... Onların söz 
dünyası sirli-sehrlidir. Obrazlı söz nəinki şüurlara ho-
pur, hətta şüuraltı hisləri təlatümə gətirir. Çünki 
“dərdlərin dərmanı” olan həkim insana onun özün-
dən çox bələddir. O, insanın cisminin və ruhunun 
həkimi deyil, həm də hakimidir. Xəstəyə dərmanın-
dan çox sözü ilə təsir edən həkimin gücü də elə bun-
dadır. Bu fikri obrazlı şəkildə belə ifadə edə bilərik: 
Xəstənin əlacı həkimin şəfalı əllərində və şəfalı sözün-
dədir. 
Əmək fəaliyyətinə adi kənd həkimliyindən başla-
yıb, Respublikanın tanınmış ictimai xadimi səviyyə-
sinədək yüksələn dünyasını dəyişmiş Xanımana Əli-
bəyli uşaq şeirlərindən birində nahaq yerə demirdi ki: 
14 
 
 
Ay ana, böyüyəndə 
Günəş olaram mən də. 
  
“Bir alın yazısıdır bu gediş, bu ayrılıq” de-
yən Yusif Əhmədov, “Razıyam min dəfə alışım, 
sönüm” deyən Sərdar Kərimli, “Sevgi verim sənə 
dəryadan dərin” deyən Həkim Qəni, “Söz yarası 
ömür boyu sağalmaz” deyən Nadir Həkim oxucula-
rına verdikləri öyüd və nəsihətlərini peşə sevgisinə 
bələyirdilər. Təsadüfi deyil ki, vətən sevgisinin ən 
bariz nümunəsi Abbas Səhhət qələmindən süzülüb 
gəlir: 
  
Könlümün sevgili məhbubu mənim 
Vətənimdir, vətənimdir, vətənim. 
  
Abbas Səhhətin bu şeirinə cavab yazan gözəl 
qələm sahibi, Kəlbəcərin tanınmış söz-sənət insanla-
rından biri, həkim-şair Cabir Umuda da bu dünya və-
fasızlıq etdi. Qəlbində hələ deyilməmiş nə qədər sözü, 
ürəyində nə qədər arzusu qaldı: 
  
Biləsən! Ölmədik, Abbas Səhhətim! 
Vətən əldən getdi, eli itirdik. 
Dinib danışmağa yer qoymadılar 
Yağı qarşısında dili itirdik... 
  
15 
 
Cabir Umud dəyişməz əqidəsi, haqsızlığa qarşı 
yorulmaz mübarizəsi, mərd, vətənpərvərlik ruhlu, 
torpağına dönük çıxanlar haqda yazdığı qınaqlı şeir-
ləri ilə əsl qəhrəman idi. Əqidəsini qorumaq, amalını 
dəyişməz saxlamaq qəhrəmanlıqdır. 
 “Heydərbabaya salam” poeması ilə elinə, oba-
sına və dilinə sözdən heykəl qoyan Məmmədhüseyn 
Şəhriyar “Dünya qəzov-qədər, ölüm-itimdir” deyir-
di. Bəli, bu ölüm itim qarşısında dünyanın bütün tə-
bibləri acizdir. 
 Şair, oftalmoloq, Azərbaycan Yazıçılar Birliyinin 
üzvü, tibb elmləri doktoru, professor Paşa Qəlbi-
nur İ.M.Seçenov adına 1-ci Moskva Tibb İnstitutunun 
göz xəstəlikləri kafedrasının nəzdində əyani aspiran-
turada təhsil alıb. N.Nərimanov adına Tibb İnstitu-
tunun göz xəstəlikləri kafedrasının müdiridir. Tibb 
elminə dair yüzdən çox elmi əsərin, on elmi kəşfin 
müəllifidir. Paşa Qəlbinur on mindən çox cərrahiyyə 
əməliyyatı aparıb. Brüsseldə 51-ci Ümumdünya İxti-
ralar salonunda “Brüssel Evrika 2002” sərgisində 
“Oftalmologiyada yeni dərman preparatı “Aktirol”un 
kəşfı Böyük qızıl medala və Belçika Maliyyə Nazir-
liyinin xüsusi mükafatına layiq görülüb. O, Dünya 
Türk Cümhuriyyətləri Oftalmoloji Birliyi Bilimsəl 
qurumunun həmsədridir. Bəlkə də göz həkimi ol-
duğuna görə onun şeirlərindən işıq, nur, Günəş şüası 
bir qırmızı zolaq kimi keçir: 
  
16 
 
Ulu Tanrım, bu səhər 
Gündüzü gecəyə dönənlərə də – 
Zülmətli gözlərə qoy İŞIQ gəlsin. 
  
Bundan böyük dua, bundan böyük arzu ol-
maz. Paşa Qəlbinurun “İşıq cərrahı” şeirində də ox-
şar istəklər yer alıb: 
 Əllərimin hakimiyyəti bərqərar olur 
Əməliyyat vaxtı. 
Qaranlıqla işığın radar tutmayan 
Sərhəddinə uçur əllərim. 
Ürəyim kimidi, 
Mən yatanda da 
Oyaq olur əllərim... 
  
Tofiq Nurəlidə isə işığın alt qatı, məcazları dilə 
gəlir: 
 Qəfil günəş kimi doğdu bu sevgi, 
Kor olduq önündə bu gur işığın... 
  
Öz səfalı əlləri ilə ömürləri uzadan Fəxrəddin 
Ziya anasının qəfil ölümü qarşısında aciz qaldığı 
üçün bunu nəinki özünə, hətta peşəsinə də bağış-
lamır: 
  
  
17 
 
Bu qədər yaxınmış ölüm, bilmədim, 
sonam, anlamadım, gülüm, bilmədim. 
Ayağın altında ölüm, bilmədim, 
bağışla, can ana, bağışla məni. 
  
Ata, ana itkisi Əfrahim Hüseynlini də göynədir. 
İlk şeirini ötən yüzilliyin yetmişinci illərində qələmə 
alan Əfrahim Hüseynli ali təhsilli terapevtdir. Onun 
“Atamdan sonra” şeirini həyəcansız oxumaq olmur. 
O, ata, ana itkisi ilə üzləşənlər üçün təsəlli olan şeir-
lərində valideyn ucalığına hörmətlə yanaşır, bir övlad 
kimi onların xatirəsini əziz tutur. Əfrahim Hüseyn-
linin şeir kitablarından biri “Ürəyi aldatmaq ol-
mur” adlanır. Hamının ümid yeri olan həkim-şair 
gördüyü, şahidi olduğu dərdlərdən özü də qaça bil-
mir, ürək ağrısı keçirir: 
  
Cavan bilir, qoca bilir, – 
Hamı taxtı uca bilir. 
Əyri qapı aça bilir 
Doğru-düz elə-belədi. 
  
Ömür nağılsayaqdısa, – 
Bilən yox kim oyaqdısa. 
Ürəyimiz soyuqdusa, 
Şaxta-buz elə-belədi. 
  
 
18 
 
Hər yükü çəkib daşısan, 
Deyəcəklər ki, naşısan. 
Ömrü hamıtək yaşasan, 
Səksən, yüz elə-belədi. 
  
 Həkimlikdən Milli Məclisin üzvünədək uğurlu 
bir yol keçən Musa Urud təkcə şair deyil, həm də öz 
peşəsi üzrə alimdir, tibb elmləri doktorudur. Şeirləri 
nikbin notlara köklənsə də, daxili ağrısını gizlədə 
bilmir, ara-sıra misralara yükləyir: 
Musa Urud, hər nə varsa, 
Səndən sonra da qalacaq. 
Dərdin ağırı yaxına, 
Yüngülü yada qalacaq. 
  
Ömür arxdı, dolub gedir, 
Quşdu, lələk salıb gedir. 
Hərə bir pay alıb gedir, 
Şairə qada qalacaq. 
  
Var-dövlət ötəri şeydi, 
Şan-şöhrət sənə ögeydi. 
Söz haqdır, sözə baş əy ki, 
Sözün dünyada qalacaq. 
  
 Azərbaycan ictimaiyyəti Şirvanda yaşayıb yara-
dan Mirəfsəl Təbibi həkim-şair kimi tanıyır. Oxucu-
ları Mirəfsəl Təbibi kövrək hislərlə yaşayan bir qəlb 
19 
 
adamı, incə ruhlu şair kimi sevirlər. O, təkcə ədəbi 
yaradıcılıqla kifayətlənməmiş, həm də publisistik 
yazıları ilə geniş oxucu kütləsinin rəğbətini və məhəb-
bətini qazanmışdır. Mirəfsəl Təbibin kitablarından 
biri “Təbibim, obaya-elə arxalan” adlanır. 
Əslən Borçalının Faxralı elindən olan, Tanrının 
verdiyi xeyirxah və şəfalı həkim ömrünü istedadlı şair 
ömrü ilə davam etdirən Eldar Piriyev (Təbib) ar-
xeologiya və etnoqrafiya üzrə tədqiqatlar aparmış, 
qədim dünya türklərinin tarixini araşdırmışdır. O, hə-
mişə “Türk oğlu Türk olması” ilə fəxr etmiş, qürur 
duymuşdur. Türk tarixi üzrə uğurlu araşdırma və 
tədqiqatlarına görə Türkiyə Cümhuriyyəti onun 
kitablarını “Qalib Sultan” diplomu ilə təltif etmişdir. 
Eldar Təbibin aşıq və şairlərin yaradıcılığında rast gəl-
mədiyimiz “Naqis gəraylı”, “Cığalı gəraylı”, “Güllü 
gəraylı”, “ Cinaslı gəraylı”, “Cinaslı təsnif” şeir növ-
ləri ilə çağdaş poeziyamıza, xüsusən də, aşıq şeirinə 
gətirdiyi yeniliklər mütəxəssisləri daha çox maraq-
landırır. Şairin şeirlərindəki parlaq fikirlər, saf düşün-
cələr aydın və qəlbəyatımlıdır: 
  
Kasıbın yanında kalanı öymə, 
Həqiqəti danıb, yalanı öymə. 
Gedəni qaytarma, qalanı öymə, 
Qalan da sağ olsun, qalmayanlar da. 
  
Qarabağ savaşının canlı şahidi və iştirakçısı olan 
20 
 
həkim-şair Şahin Musaoğlu əsgərləri qələbəyə səslə-
yən türküləri ilə tanınır. “İgid əsgər, möhkəm dayan”, 
“Cənab leytenant”, “Öncə Vətəndir” marşları və 
vətənpərvərlik mahnıları dillərdə dastana dönüb. 
Vətənpərvərlik şeirlərini daha çox vətən həsrəti ilə 
yaşayanlar, doğma Azərbaycanımızı uzaq ölkələrdə 
sənəti və peşəsi ilə təmsil edənlər yaradırlar. Moskva 
şəhərində yaşayan və Azərbaycanla əlaqəsini bir an 
da üzməyən Afaq Şıxlı ixtisasca həkim-terapevtdir, 
şeirləri rus, türk və başqa dillərdə işıq üzü görüb. 
  
Bu dünyada cəhənnəmin 
Başqa bir üzüdür qürbət! 
Öz elindən gen düşənin 
Ağlayan üzüdür qürbət! 
  
Havası buz, yeli sazaq, 
Hər döngəsi külək, tuzaq. 
Bacıdan, qardaşdan uzaq 
Bir çölün düzüdür qürbət! 
  
“İnsanı qınamaq üçün ən azından onun yaşa-
dıqlarını yaşamalısan” deyən həkim Habil Vəli-
yev şeiri dünyaya açılan tək qapısı sayır: 
Ulu Tanrım, 
Bu gecə də 
Ötüb gedən gecələrdən biri oldu. 
Gedim yatım. 
21 
 
Bəlkə elə gələn sabah 
Doğan ümid yeri oldu. 
  
 Qalib Şəfahət (Bağırov Qalib Xanoy oğlu) Gə-
dəbəy rayonunun Parakənd kəndində ziyalı ailəsində 
anadan olmuş, aqrar təhsil almış, sonra Tibb İnstitu-
tunda oxumuşdur. Ordu sıralarında xidmət etmiş, 
Ələt və Füzuli hərbi hospitallarında şöbə rəisi vəzifə-
sində çalışmışdır. 
Tibb xidməti kapitanıdır. Fövqəladə Hallar Nazir-
liyinin Tibb Mərkəzində həkim-kardioloq vəzifəsində 
çalışır. Tibbin əzəli-əbədi qüvvətli silahlarından, təsir 
vasitəsindən biri sözdür: hər kəsin ünsiyyətdə istifadə 
etdiyi söz yox, hər kəsi yaxşılığa bağlayan, ümidə, 
sevgiyə bənd edən Söz. Belə sözü yaradıcı insanlar 
deyə bilir. Belə sözü, bütün bəşər üçün özünü məsul 
hesab edən, öz fəaliyyəti ilə sevgidən, ümiddən işıq 
paylamağa xidmət edənlər deyə bilirlər: 
  
Ciblər hər gün 
Yalan daşıyır evlərə… 
Yalanla dolur, 
boşalır evlər. 
Uşaqlar yalan yeyib yatırlar. 
Qadınlar yalandan 
ərlərinin üzünə gülürlər. 
Kişilər yalandan durub işə gedirlər. 
İdarələr yalandan bağlı olur birdən, 
22 
 
Yalandan dost olur 
bir-birinə insanlar… 
Yalandan adam da olurlar, 
Adamlar… 
Yalandan doğulur yalanlar. 
Bircə, 
Yalandan ölməyir insanlar… 
  
Xəstəliklərin insan psixologiyasına təsiri ilə bağlı 
araşdırmalar aparan həkim-yazar Nazilə Gültac öz 
peşəsinin poetik dəyərini belə verir: 
İnsan oğlunun 
üzündəki əzabları 
oxuyuram. 
Acısını, ağrısını 
öz canımda 
duyuram. 
  
İnsanların acısını, ağrısını öz canında duyan hə-
kim şairlərimiz vətənpərvərdən çox vətənpərvər, 
Məcnundan və Leylidən güclü aşıq, alimdən çox bili-
cidirlər. İnsan dərdlərinin tərcümanı olan həkimlərin 
əsərlərini oxuduqca adamın ruhu sakitləşir, mənəviy-
yatı zənginləşir, dözümlüyü artır, əqidəsi möhkəm-
lənir. 
Həkim yazarların hər biri haqqında ayrıca tədqi-
qat əsəri yazmağa dəyər. Ədəbiyyata fərqli yanaşan, 
fərqli janrlarda və üslublarda yazıb-yaradan həkim 
23 
 
yazarların buna haqqı var. Bu haqqı onlar öz yara-
dıcılıq nümunələri ilə qazanıblar. Bu haqqı onlar oxu-
cularının fiziki sağlamlığının keşiyində durduqlarına 
görə, mənəvi zənginliklərinin qayğısına qaldıqlarına 
görə qazanıblar. 
Həkim-terapevt Əfrahim 
Hüseynlinin təşəbbüsü və tərtibatı ilə araya-ərsəyə 
gələn həkimlərin şeir və hekayələrindən ibarət ilk 
toplu imkan verir ki, gələcəkdə bu istiqamətdə daha 
fundamental işlər görülsün, onların yaradıcılıq nü-
munələri ətraflı şəkildə araşdırılsın. Əfrahim Hü-
seynlinin bu xeyirxah işi ədəbiyyatımıza gözəl bir 
töhfədir. Kitabın tərtibatında vaxtaşırı öz məsləhət-
lərini verən digər həkim-şair Musa Urudun əməyi 
böyükdür. Təəssüf ki, toplunun həcmi bütün həkim 
yazarları əhatə etməyə və onların yaradıcılığı haq-
qında tam məlumatları verməyə imkan yaratmır. Yə-
qin ki, gələcəkdə bu ənənə davam etdiriləcək və növ-
bəti toplularda qələm əhli olan bütün həkimlərin ya-
radıcılıq nümunələri yer alacaqdır. 
Azərbaycan ədəbiyyatına verdikləri söz töhfəsinə 
görə həkim yazarlar ucalıqda dayanmağa layiqdirlər. 
Oxucunun əlində tutduğu yaradıcı həkimlərin ilk 
poetik toplusu bu ucalığın əlçatmaz nümunəsidir. 
  
Bilal ALARLI (HÜSEYNOV), 
filologiya üzrə fəlsəfə doktoru, 
Azərbaycan Yazıçılar Birliyinin üzvü 
24 
 
MİRZƏ ƏLİXAN LƏLİ 
(1845-1907) 
 
 Mirzə Əlixan Ləli və ya Mirzə Əlixan İrəvani 
Azərbaycanlı şair, həkim. 1845-ci ildə Təbrizdə 
dünyaya gəlib. Ata-anası əslən irəvanlı olub. Təbriz 
mədrəsələrində təlim-tərbiyə alıb. Ərəb və fars dillə-
rini öyrənib. Sonra o dövrün məşhur həkimlərindən 
təbabət elmini öyrənib. Bu sahədə biliklərini təkmil-
ləşdirmək üçün Tehrana gedib. Sonra Təbrizə qayıda-
raq həkimlik etməyə başlayıb. Öz bilik və təcrübəsini 
artırmaq üçün Misirə, İstanbula, hətta Avropanın bəzi 
şəhərlərinə səfərlər edib. İranın ən məşhur həkimlə-
rindən biri sayılıb. 
Ləlinin hikmətli sözləri dillərdə əzbər olub və 
zərbi-məsəllərə çevrilib. Şair-həkim bir sıra həcvlər də 
qələmə almışdır. Müzəffərəddin şahın Təbrizdə 
vəliəhd olduğu vaxtlarda tanınmış xəstələrindən bir 
neçəsini müalicə edib sağaltdığı üçün Mirzə Əlixan 
Ləliyə “Şəmsül-hükəma” ləqəbi də verilib.  
Mirzə Əlixan Ləli 1907-ci ildə Tiflisdə dünyasını 
dəyişib. 
 Şeirlərinin çoxu Azərbaycan türkcəsindədir. Qə-
sidələri, qəzəlləri, dübeytləri və növhələri vardır.  
  
  
25 
 
BİR DEYƏN 
  
Bir deyən yoxdur, ey xudavənda, 
Bu bədən qurquşundu, ya misdi? 
Kürəxanə deyil bizim mənzil, 
Nəyə lazımdı bu qədər isti? 
  
Bizim ev Məkkə, mən ərəb deyiləm, 
Ərəbistan deyil bu, Tiflisdi. 
Bu hava xətti-istivadə gərək, 
Sakinani-şimalə çox pisdi. 
  
Bunu göndər ki, özgə bəndələrin 
Cümləsi acü urü müflisdi. 
Güclülər doldurub kitab arasın, 
Biri molla, biri müdərrisdi. 
  
Birəvü mığmığavü kor milçək, 
Cəm olub, bir qəribə məclisdi. 
Şəhəri qızdırıb, çölü soyudub, 
Bilmirəm bu necə mühəndisdi?! 
 
 
  
26 
 
QƏZƏL 
 
Qaşların kamanilə sən ox vurdun qəlbimə, 
Sinəmdən keçib batdı yaralı qəlbimə. 
  
Halaldır badə içmək adama yar yanında, 
Dolu qədəh əlində, dodağı dodağında. 
 
Məst olmuşduq ikimiz, həm dilbər, həm də ki, mən 
O, badə içməyindən, mən nərgiz gözlərindən. 
  
Mən tövbə sındırmışdım, günah alım özümə, 
Badə içdik, tövbə də sındı öz-özünə. 
  
Boyun saldım zəncirə, baş verdim qılıncına, 
Qara zülflər düşəndə qaşlarının küncünə. 
  
Sənin fərağında mən əl çəkdim varlığımdan, 
Ölüm mənə yaxşıdır sənin ayrılığından. 
  
Əhsən o ləl dodağınla əfsunladın Ləlini, 
Bir kəlmə söyləməklə qıfılladın dilini. 
  
(Mənbə: “İrəvanda məktəbdarlıq və maarifçilik” 
Bakı, “Nurlan”, 2010.) 
  
  
  
27 
 
ƏLİ BƏY HÜSEYNZADƏ 
(1864-1940) 
 
 Əli bəy Hüseynzadə (Əli 
Hüseyn Turan – Azərbaycan ədi-
bi, həkim, filosof və ədəbiyyat 
tənqidçisi) 1864-cü il 24 fevralda 
Salyanda anadan olmuşdur. Tiflis 
gimnaziyasını bitirmiş (1875-
1885), uşaqlıq və tələbəlik illərin-
də türk, fars, ərəb, alman və rus dillərini öyrənmişdi. 
Əli bəy Hüseynzadə babası Şeyx Əhməd ilə onun 
dostu Azərbaycan dramaturgiyasının banisi, ictimai 
xadim Mirzə Fətəli Axundzadənin (1812-1878) söh-
bətlərindən faydalanmış və onların tərbiyəsi altında 
zamanının ədəbi çevrəsini tanımışdı.  
 1885-ci ildə Sankt-Peterburq Universitetinin 
riyaziyyat fakültəsində təhsil almışdır. Sonralar 
Ə.Hüseynzadə İstanbula gəlir və burada darülfünun-
da əsgəri-tibbiyyə fakültəsində tədris almaqla der-
matoloq ixtisası və yüzbaşı hərbi rütbəsi qazanır.  
 Əli bəy Hüseynzadə 1940-cı ildə İstanbulda və-
fat edib. 
 
  
28 
 
ƏLİ BƏY HÜSEYNZADƏNİN 
MÜLAHİZƏLƏRİNDƏN MARAQLI FİKİRLƏR: 
 
-Həqiqətin də dadı və ləzzəti var! 
-Hürriyyət!.. O nə qüvvədir ki, zehinləri, fikirləri, 
xəyalları, bəşərin bütün ruh və mənəviyyatını sövq 
ediyor!.. 
-Qalib olmaq o camaatındır ki, həyata açıq göz ilə 
nəzər edər, zəmanənin ruhunu, icabatını anlar, dərk 
edər... 
 
HALİ-VATAN 
  
Ucundadır dilimin, 
Həqiqətin böyüyü. 
Nə qoydular deyəyim, 
Nə kəsdilər dilimi. 
Bilirmisən cühəla 
Nə etdilər Vatana? 
Nə qoydular uyuya, 
Nə qoydular oyana. 
Durur bila-hərəkət, 
Rəvamı bir diriyə? 
Nə getmədə iləri, 
Nə dönmədə geriyə. 
Ədu qırır qapıyı, 
Biz evdə bixəbəriz. 
Nə başqa başqalarız, 
29 
 
Nə ittihad edəriz. 
Ayıltmadı qələmim. 
Şu türk ilə əcəmi. 
Nə qoydular yazayım, 
Nə qırdılar qələmi. 
  
  
  
30 
 
NƏRİMAN NƏRİMANOV 
(1870-1925 ) 
 
 Nəriman Nərimanov 
(Nəriman Kərbəlayi Nəcəf 
oğlu Nərimanov, həkim, ya-
zıçı, publisist, dövlət xadimi) 
14 aprel 1870-ci ildə Tiflisdə 
(Gürcüstan) anadan olmuş-
dur. 1890-cı ildə Qori semina-
riyasını, 1908-ci ildə Novo-
rossiysk (Odessa) Universitetinin tibb fakültəsini bi-
tirmişdir.  
 Artıq 1917-ci ildə N.Nərimanov “Hümmət” Təş-
kilatı Mərkəzi Komitəsinin sədri və RSDF (b) P Bakı 
Komitəsinin üzvü, “Hümmət” qəzetinin baş redak-
toru idi. 
 1918-ci ilin martında N. Nərimanov Bakı Sove-
tində şəhər təsərrüfatı üzrə xalq komissarı təyin olu-
nur. N. Nərimanov 1919-cu ildə Moskvaya çağırılaraq 
RSFSR Xalq Xarici İşlər Komissarlığında (XİN) Şərq 
məsələləri üzrə Xalq komissarının müavini vəzifəsinə 
təyin edilir. 
  28 aprel 1920-ci ildə N. Nərimanov Azərbaycan 
SSR Müvəqqəti İnqilabı Komitəsinin Sədri və Xalq 
Komissarları Sovetinin Sədri vəzifəsini tutur. 1922-ci 
ildə SSRİ yarandıqdan sonra SSRİ Mİ-nin sədri seçi-
lir(1922-1925). 
31 
 
N. Nərimanov 1925-ci ildə dünyasını dəyişmiş və 
Moskvada Kremlin divarları yaxınlığında dəfn edil-
mişdir.  
 “Nadir Şah”, “Bahadır və Oğlu”, “Qonaqlıq”, 
“Bahadır və Sona (pyes)”, “Şamdan bəy (pyes)”, “Pir 
(pyes)” kimi məşhur əsərlərin müəllifidir. 
  
 
BİR KƏNDİN SƏRGÜZƏŞTİ   
(Hekayədən bir hissə) 
 
...Doğrudan da sabahı gün Əmi şəhərə getdi. 
Alver edib kəndə qayıtdı. Qubernatoru nəinki gör-
mədi hətta qorxusundan qubernator olan küçədən də 
keçmədi…. Məhəllə adamı Əminin şəhərdən gəl-
diyini eşidib bir-birinə dəydilər. Xalq Əminin evinə 
töküldü. Nə oldu? Nə dedi? Suallarını Əmiyə bir-bir 
verdilər. Əmi bunlara cavab verərək dedi: 
– A kişilər, siz bilmirsinizmi mən ölənədək varı-
mı, yoxumu sizin yolunuzda qoymağa hazıram. Pul 
görən işi heç bir şey görməz. Nə olacaq, lazımınca pul 
xərc etdim. Hamı işləri düzəltdim. İndi kəndxudanın 
atasına od vuracağam. Siz gediniz, arxayın yerinizdə 
oturunuz, işin aqibətini gözləyiniz”. Biçarə məhəllə 
adamı da gözləyə-gözləyə qaldı. Axırda N. məhəllə-
sindən bir neçə adam qazamata düşdü…. 
 İ. məhəlləsinin adamı bu ittifaqlardan sonra belə 
bir ayaq aldı ki, daha o məhəllənin qorxusundan, 
32 
 
axşamçağı Naməlsəm məhəlləsinin adamı evdən çıxa 
bilməzdi. 
Getdikcə, bu məhəllənin halı fənalaşdı. Kəndxuda 
isə N. məhəlləsinin hünərini görüb heç qorxmazdı və 
bacardığı yerədək İ. camaatına kömək edərdi, sözlə-
rinə qulaq asardı, şikayətlərinə artıq dərəcədə diqqət 
edib lazımınca sərəncam çəkərdi. Nə üçün də etmə-
yəydi? Kəndxuda dünyagörmüş, ağıllı bir adam idi…. 
Bilirdi ki, İ. camaatının şəhərdə yaxşı işbilən, oxumuş 
adamları vardır. Bunu da anlamışdı ki, bir iş olanda 
şəhərə xəbər gedir, adam göndərirlər və nə ki, lazım-
dır işlərini düzəldirlər. 
 Bilirdi ki, bunlara yavıqlıq etsə, qulluq işləri də 
yaxşı gedəcəkdir. Həqiqət kəndxuda olmayan işləri 
N. məhəlləsinin başına gətirdi, bununla belə şəhərdə 
naçalnik, qubernatorun yanında hörməti günbəgün 
artırdı. 
 Bəli, vaxt oldu ki, şəhərdə pristavlıq yeri açıldı. 
Daşdəmir koxanı oraya təyin etdilər. Bu xəbər kəndə 
çatdı. İ. camaatı nəhayət dərəcədə qəmgin oldu. N. ca-
maatı isə əhvalatı eşidib şadlıq etdilər: atıldılar, düş-
dülər. Kəndxudanın getməyindən bir gün müqəddəm 
Əmi öz məhəlləsinin adamlarını yığıb gülə-gülə on-
ları təbrik edib dedi: Ay camaat, sizə məlumdur ki, bu 
zalım balası başımıza nə oyunlar gətirdi. İndi biz 
gərək öz koxamıza göstərək tainki bilsin ki, biz ondan 
narazıyıq, ona görə də mən məsləhət edirəm: o yola 
düşəndə heç kim onu ötürməyə çıxmasın. Onunla 
33 
 
salamlaşmasın. Fəqət bir mənim getməyim məslə-
hətdir. Tainki gedəndə bir neçə söz demək lazımdır: 
bilsin, düşünsün ki, biz də varıq…. 
Camaat buna razı oldu. 
 Səhər İ. camaatı hamılıqla kəndin kənarına çıxıb 
kəndxudanı ötürməyə hazırlaşdılar. N. məhəlləsin-
dən isə Əmidən başqa bir adam yox idi. İ. məhəllə-
sindən vəkillər bir-bir qabağa yeriyib kəndxudanı 
alqışladılar, nitqlər söylədilər, hətta bir neçəsi ağladı. 
Bu halda Əmi də qabağa yeriyib dedi: 
– Sevgili, mehriban kəndxuda, sizi N. məhəlləsi-
nin tərəfindən səmimi qəlbdən təbrik edirəm. Biz çox 
heyfsilənirik ki, sizi bizdən ayırdılar. Allah sizi bizə 
çox görməsin. Sizi özümüzə ata bilirdik…. 
Hətta yalandan dodağını da büzdü ki, guya 
ağlamaq istəyir…. 
Həqiqi halda isə N. camaatının bu yığıncaqda 
olmamağını kəndxuda heç bilmədi və hiss etmədi. 
Çünki o heç vaxt camaatı görməmişdi. Camaatın 
əvəzinə həmişə Əmi söylərdi o da ki, burada. 
 Bəli, kəndxuda getdi. Kənddən ayrıldı. Ayrıldı, 
amma ürəyində açılmaz düyün qaldı. Kəndxuda 
gedə-gedə öz aləmində fikir edirdi: “N. məhəlləsinin 
camaatı qəribə bir camaatdır. Bunlar ya çox yaxşı 
adamlardır, ya da ki, çox axmaq.  
  
  
  
34 
 
ABBAS SƏHHƏT 
(1874-1918) 
 
  Abbas Səhhət (Abbas 
Əliabbas oğlu Mehdizadə, hə-
kim, şair, dramaturq, tərcüməçi) 
1874-cü ildə Şamaxıda ruhani 
ailəsində dünyaya gəlmiş, ilk 
təhsilini elə burada almışdır. 
1900-cü ildə Tehran Universi-
tetinin tibb fakültəsini bitirmiş və rus, ərəb, fars və 
fransız dillərini mükəmməl öyrənmişdir. 1905-ci ildə 
“Yeni poeziya necə olmalıdır?” adlı məqaləsi, daha 
sonra “Poetik nitq”, “Azadlığa mədhiyyə”, “Oyanışın 
səsi” şeirləri işıq üzü görür. 
 1912-ci ildə “Sınıq saz” (şeirlər) və Avropa şair-
lərindən tərcümə etdiyi “Qərb günəşi” adlı şeirlər 
toplusu çap olunur. Bir qədər sonra “Əhmədin şü-
caəti” adlı poeması, 1916-cı ildə isə “Şair, muza və şə-
hərli” adında romantik poeması nəşr olunur. 
 Abbas Səhhət yaradıcılığına Şərqin Nizami, Ha-
fiz, Sədi kimi şairlərin böyük təsiri olmuşdur. Ən 
gözəl əsərlərini 1908-ci ildə baş vermiş İran inqilabına 
həsr etmişdir. O, uşaqlar üçün yazılmış “Yay”, “Ata 
və oğul”, “Quşlar” və onlarla başqa şeir və mahnıların 
müəllifidir. 
 Abbas Səhhət 1918-ci ildə Gəncədə vəfat etmiş-
dir. 
35 
 
VƏTƏNİM 
 
Könlümün sevgili məhbubu mənim, 
Vətənimdir, vətənimdir, vətənim. 
  
Məni xəlq eyləmiş əvvəlcə Xuda, 
Sonra vermiş vətənim nəşvü-nüma. 
  
Vətənim verdi mənə namü-nəmək 
Vətəni məncə unutmaq nə demək?! 
  
Anadır hər kişiyə öz vətəni, 
Bəsləyib sinəsi üstündə onu. 
  
Südüdür ki, dolanib qanım olub, 
O mənim sevgili cananım olub. 
  
Saxlaram gözlərim üstə onu mən, 
Ölərəm əldən əgər getsə vətən. 
  
Vətənin neməti nisyan olmaz, 
Naxələflər ona qurban olmaz. 
  
Vətən əcdadımızın mədfənidir, 
Vətən övladımızın məskənidir. 
  
Vətəni sevməyən insan olmaz, 
Olsa da, ol şəxsdə vicdan olmaz! 
36 
 
QANTƏMİR 
(1888-1944) 
 
Qantəmir (Əfəndiyev Qafur 
Sədrəddin oğlu – həkim, nasir, 
publisist, 1934-cü ildən Azərbay-
can Yazıçılar Birliyinin üzvü) 1888-
ci ildə Azərbaycanın Göyçay ma-
halının Potu kəndində doğulub. 
Türkiyənin İstanbul Universite-
tinin tarix-filologiya (1911-1914), Bakıda ADU-nun 
tibb fakültəsində təhsil alıb (1924-1929). Azərbaycan 
sovet satirik nəsrinin təşəkkülünə müsbət təsir gös-
tərmişdir. 
 Müəllim, yazıçı olan Qantəmir diş həkimi kimi 
də həmvətənlərinə xidmət göstərib. 
Sonralar Bakıda Abdulla Şaiq adına ikinci dərə-
cəli nümunə məktəbində direktor vəzifəsində çalış-
mış, 1937-ci ildə Ağsu rayonuna köçüb diş həkimi iş-
ləmiş, 1939-cu ildə həbs olunaraq, Orta Asiyaya sür-
gün edilmişdir. 
 1944-cü ildə 56 yaşında dünyasını dəyişib. 
Ağıl dəryası (hekayələr, 1930), Şarlatanlar (heka-
yələr, 1934), Kolxozsatan (1935), Seçilmiş əsərləri 
(1964), Seçilmiş əsərləri (1972) və s. kitabları işıq üzü 
görüb. 
 
  
37 
 
QONAĞIMIN SƏYAHƏTNAMƏSİ  
(Hekayədən bir parça) 
 
Sözün başını siz itirməyin... 
 “Belə rəvayət edirlər ki, bir gün Şah oğlu Şah 
Abbas qızıl taxtın üzərində əyləşmişdi. Çox dərin 
xəyala getmişdi. Birdən fərraşa əmr etdi ki, bu saat 
vəzir Allahverdixanı hüzuruma çağır. Fərraş 
“bəçeşm” deyib yeri öpdü və yola düzəldi. Çəkmədi 
bir saat, vəzir Allahverdi xan hazır olub ərz etdi ki: – 
Sənə fəda olum! Nə buyurursan? 
Padşah əmr etdi ki: 
– Ey mənim vəzirim! Səfər tədarükü gör, könlüm 
səyahət arzu edir. 
Vəzir soruşdu: 
– Qurbanət şəvəm! Süvarəmi, piyadəmi? 
Padşah dedi: 
– Vəzir! Piyadə səyahət eləyəcəyik, özü də dərviş 
paltarında. İki dəmir əsa, iki dəmir çarıq, iki dəmir 
sərpuş hazır elə. Sabah gün çıxmamış yola düşəcəyik. 
Vəzir Allahverdi xan çox ağıllı bir vəzir idi, 
dünyaya onun kimi ağıllı adam gəlməyib və gəlməz. 
Padşah əmr etdiyi şeyləri hazır edib sübh tezdən 
gətirdi. Şah oğlu Şah Abbas ilə vəzir Allahverdi xan 
paltarlarını çıxarıb dərviş paltarı geydilər, əldə dəmir 
əsa, ayaqda dəmir çarıq, başda dəmir sərpuş, gün 
yerindən çıxmamış yola rəvanə oldular. Az getdilər, 
çox getdilər, mənzil kəsib, yol getdilər. Gün günorta 
38 
 
yerinə çatanda bir şəhərin qapısına yetişdilər. Şah 
soruşdu: 
– Vəzir, hansı şəhərdir? 
Dedi: 
– Qurbanın olum, bu şəhərdən mənim xəbərim 
yoxdur. Gedək şəhərin darvazasına, soruşaq, görək 
hansı padşahın şəhəridir... 
 Mən bu nağılı axıra qədər yazmayacağam. Elə 
burada kəsirəm. 
Şöhrət və fərasəti ilə İranın axır zaman tarixini 
dolduran bu Şah oğlu Şah Abbaslar, onların ağıllı 
vəzirləri, allahverdixanlar bir günorta yol gedir, 
məsələn, Bakı şəhərindən Maştağaya qədər. Rast olan 
şəhəri nə padşah tanıyır, nə də vəzir. İndi işlər çox 
dəyişib deyə adam bu sualı öz-özünə verir. Keçmiş 
zamanda belə nağıllar sual-cavabsız bitər, həqiqət 
olaraq qəbul edilərdi... 
  
39 
 
TAĞI ŞAHBAZİ SİMURĞ 
(1892-1937) 
 
  Tağı Şahbazi Simurğ (Yazı-
çı-publisist, həkim, ictimai xadim) 
1892-ci il iyulun 2-də Bakıda ana-
dan olub. İbtidai təhsilini molla-
xanada alıb. 1902-1905-ci illərdə 9 
saylı məktəbdə, sonra rus-tatar 
məktəbində təhsilini davam et-
dirib. 1913-cü ildə Xarkov Darülfü-
nunun fizika və riyaziyyat fakültəsinin tibb şöbəsinə 
daxil olub.  
 Azərbaycan xalq maarif komissarının müavini 
(1922-1923), “Maarif və mədəniyyət” jurnalının re-
daktoru, Azərbaycan MİK-in katibi (1923-1926), 
ADU-nun rektoru (1926-1929), Azərbaycan xalq 
səhiyyə komissarının müavini(1930-1937) vəzifələrin-
də çalışıb. 
 “Quşlar kimi azadə”, “İyi aləm”, “Südçü qız”, 
“Aclar” və s. hekayələrində istismar dünyası, dini fa-
natizm, xalqa yad “ziyalılar” tənqid olunub. Sovet 
dövrü əsərlərində yeni həyat quruculuğu, qadın 
azadlığı mövzuları əsas yer tutub. Bunlar “Haqsızlıq 
dünyası”, “Hacı Salman”, “Ağanın kənizi”, “Məşədi 
Qədimin evində bədbəxtlik”, “Azadlıq üçün cinayət”, 
“Zərifə”, “Küləkli bir axşam” və s. hekayələrində öz 
əksini tapıb. 1932-ci ildə yazdığı “Düşmənlər” povesti 
40 
 
kollektivləşmə dövründə kənddə gedən sinfi mü-
barizədən bəhs edir. 
 Tağı Şahbazi Simurğ 1937-ci ildə repressiya qur-
banı olub.  
 
 
QAYÇI 
(Hekayədən bir hissə) 
 
Məhəmməd Zəngəzurun qaçqın yetimlərindən 
idi... 
Səkkiz yaşında Məhəmməd və yeddi yaşında 
bacısı Zeynəb yaşadıqları evlərdə səhərdən axşama-
dək çalışır, ev sahiblərinin bütün əmrlərini icra edir-
dilər. İndi də Gülcahan Məhəmmədi meşəyə gön-
dərmişdi... 
 
*** 
 
...Odun şələsinin altında ikiqat bükülmüş Mə-
həmməd Məşədi Salmanın sorğularına cavab verərək 
yalvarıcı bir baxışla qayçıdan xəbəri olmadığını bil-
dirdi. Məhəmmədin bu cavabı, Məşədi Salmanın 
əsəblərini daha da qaldırdı: “Aha, inkar edir, məni 
aldatmaq istəyir”, – deyə fikir edərək, Məşədi Salman 
çocuğa yaxın gəlib, yenə qayçını sordu. 
– Vallah ki, bilməyirəm, əmi! 
Bu cavabı eşidər-eşitməz Məşədi Salman odun 
41 
 
qarışıq Məhəmmədə bir təpik vurdu. Çocuq şələ ilə 
bərabər yerə yıxıldı və yıxıldığı vaxt odun parçası 
üzünü cırdı, bir dəqiqədə Məhəmmədin üzünü al qan 
bəzədi. Məşədi Salman Məhəmmədin başı üzərində 
durub: 
– İt oğlu, de görüm, qayçı haradadır? Bax, demə-
sən, bil ki, səni öldürəcəyəm... – deyə çığırdı. 
 Məşədi Salmanın gözləri həlqəsindən çıxmış, 
üzü o qədər qabarmışdı ki, tanınmaz bir hala gəlmiş-
di. 
Məhəmməd üzünün yeni yarasından axan qanı 
çirkli əlləri ilə silərək ağladı. 
– Vallah ki, xəbərim yoxdur, – deyə yalvarmağa 
başladı. – Mən oduna getmişdim; bilməyirəm, sən al-
lah, əmi, məni döymə, qayçını görməmişəm. Gülca-
han bu əhvalatı görüb yaxın gəldi. 
– Ay kişi, yetimdir, elə vurmaq olmaz; doğrudan 
da, xəbəri yoxdur, – dedi. 
– Danışma, vallah səni də ona qataram!.. 
 Gülcahan Məşədi Salmanı yaxşı tanıyırdı. Belə 
hallarda ona yaxın durmaq mümkün deyildi. Heç bir 
vasitə ilə onu sakit etmək olmazdı. Məhəmməd Gül-
cahanı gördükdə, kömək dilər kimi: 
– Ay xala, vallah ki, xəbərim yoxdur; qayçını gör-
məmişəm, – dedi. Lakin qayçının itməsinə Məşədi 
Salman şərik ola bilməyirdi. 
– Hara itəcək? Yəqin ki, oğurlayıb, indi də 
boynuna almaq istəməyir. – Məşədi Salman Məhəm-
42 
 
mədin qolundan yapışıb qaldırdı və əli ilə onu hədə-
ləyərək: – Deyirəm ki, səni öldürərəm, yandıraram, 
bu saat qayçının yerini söylə, de görüm! – deyə ba-
ğırdı. 
– Vallah ki, əmi, xəbərim yoxdur. 
 Məşədi Salman axırıncı dəfə bu cavabı eşitdikdə, 
Məhəmmədə bir şapalaq vurdu. Məhəmməd qışqırdı, 
ağladı. Məşədi Salman Məhəmmədin ağlamasına 
baxmayaraq, qolundan tutub təndirin yanına çəkdi. 
Gülcahan Məşədi Salmanın nə edəcəyini düşün-
məyərək: 
– Ay kişi, burax, incitmə, yetimdir, yazıqdır... – 
deyə yalvarırdı. Təndirin yanında Məşədi Salman 
Məhəmmədin belindən yapışıb qaldırdı və Məhəm-
mədi yanar təndirin içinə atdı. Məhəmmədin səsi ərşə 
çıxdı: 
– Vay yandım, aman yandım, öldüm! 
Məhəmməd elə çığırdı ki, bütün qonşular eşidib 
töküldülər. Məşədi Salman bir yana çəkilib durdu. 
Gülcahan özünü itirib: 
– Vaxsey, uşaq yandı, – deyə çığırmağa başladı. 
 Qonşular Şahpəri ilə Rəcəb kişi hamıdan əvvəl 
təndirə doğru yüyürdülər və iki tərəfdən Məhəm-
mədi təndirdən çıxartdılar. Şahpəri mətbəxə yüyürüb 
xəmir üzərindən yorğançanı alıb çocuğa sarıdı. Beləcə 
Məhəmmədin odunu söndürdülər. Yenidən yorğanı 
Məhəmmədə sarıyarkən, yorğanda bir şey cingildədi. 
Baxdılar – qayçı idi. 
43 
 
 
– Ay Gülcahan, qayçı yorğanın içində, ala bax! – 
deyə göstərdilər. 
– Vay, yorğanı sırıyanda yaddan çıxıb içində 
qalıbdır. 
– Bunun üçün yazıq uşağı yandırdınız? 
 Gülcahan Məşədi Salmana baxdı. Məşədi başını 
aşağı dikmişdi...  
  
  
  
44 
 
MƏHƏMMƏDHÜSEYN ŞƏHRİYAR 
(1906-1988) 
 
Məhəmmədhüseyn Şəhriy-
ar (Seyid Məhəmməd-hüseyn 
Behcəti Təbrizi) 1906-cı ildə 
Təbriz şəhərinin Bağmeşə bölgə-
sində, o zamanın tanınmış hü-
quqşünaslarından Hacı Mirağa 
Xoşginabinin ailəsində dünya-
ya gəlmişdir.  
  Şəhriyar klassik şeirin bütün şəkillərində yaz-
mış, Azərbaycan ədəbiyyatını yüksək məzmunlu 
qəzəl, qəsidə, məsnəvi, qitə və rübailərlə zənginləş-
dirmişdir.  
 Şəhriyar Təbrizdə orta təhsilini bitirdikdən son-
ra Tehrana gedərək, əvvəlcə 1921-ci ildə Tehran Da-
rülfünununda, sonra isə Tibb fakültəsində ali təhsil al-
mağa başlamışdır. Lakin fakültənin sonuncu kur-
sunda təhsilini yarımçıq qoyub dövlət qulluğuna gir-
məyə məcbur olmuşdur. 
 Şəhriyarın ilk şeir kitabı 1931-ci ildə Tehranda üç 
böyük şair və alimin – Məliküş-şüəra Baharın, Səid 
Nəfisinin və Peyman Bəxtiyarinin müqəddimələri ilə 
nəşr olunmuşdur. 
 M.Şəhriyarı XX əsr Azərbaycan poeziyasının nə-
həngləri sırasına ucaldan ilk növbədə onun ölməz 
“Heydərbabaya salam” poeması olmuşdur. Şəhriyar 
45 
 
pоemanın birinci hissəsini Tehranda, ikinci hissəsini 
isə Təbrizdə yazmışdır.  
 M. Şəhriyar 18 sentyabr 1988-ci ildə Təbrizdə 
vəfat etmişdir. 18 sentyabr hər il İranda “milli şeir gü-
nü” kimi qeyd edilir.  
 Vəsiyyətinə görə Təbrizin Şairlər Məqbərəsində 
dəfn olunmuşdur. 
 
ULDUZ SAYARAQ GÖZLƏMİŞƏM  
HƏR GECƏ YARI 
  
Ulduz sayaraq gözləmişəm hər gecə yarı, 
Gec gəlmədədir yar yenə, olmuş gecə yarı. 
 
Gözlər asılı, yox nə qaraltı, nə də bir səs, 
Batmış qulağım gör nə döşürməkdədi darı. 
 
Bir quş: “Ayığam” –söyləyərək gahdan inildər, 
Gahdan onu day yel deyə laylay huş aparı. 
 
Yatmış hamı, bir Allah oyaqdı, daha bir mən, 
Məndən aşağı kimsə yox, ondan da yuxarı. 
 
Qorxum budu, yar gəlməyə birdən yarıla sübh, 
Bağrım yarılar, sübhüm, açılma səni tarı! 
 
Dan ulduzu istər çıxa, göz yalvarır, çıxma! 
O çıxmasa da ulduzumun yoxdu çıxarı. 
46 
 
Gəlməz, tanıram bəxtimi, indi ağarar sübh, 
Qaş beylə ağardıqca, daha baş da ağardı. 
 
Eşqin ki,qərarında vəfa olmayacaqmış, 
Bilməm ki, təbiət niyə qoymuş bu qərarı? 
 
Sanki xoruzun son banı xəncərdi soxuldu, 
Sinəmdə ürək varsa, kəsib qırdı damarı. 
 
Rişxəndilə qırcandı səhər, söylədi: – Durma, 
Can qorxusu var eşqin, ulduzun bu qumarı. 
 
Oldum qaragün ayrılalı o sarı teldən, 
Bunca qara günlərdir edən rəngimi sarı. 
 
Gözyaşları hər yerdən axarsa, məni tuşlar, 
Dəryaya baxar, bəllidi, çayların axarı. 
 
Əzbəs məni yarpaq kimi hicranla saraldıb, 
Baxsan üzünə, sanki qızılgüldü, qızardı. 
 
Mehrabi-şəfəqdə özümü səcdədə gördüm, 
Qan içrə qəmim yox, üzüm olsun sənə sarı. 
 
Eşqi var idi Şəhriyarın güllü, çiçəkli, 
Əfsus, qara yel əsdi, xəzan oldu baharı. 
  
  
47 
 
HEYDƏRBABAYA SALAM 
(Poemadan parça) 
 
Heydərbaba, ildırımlar çaxanda, 
Sellər, sular şaqqıldayıb axanda, 
Qızlar ona səf bağlayıb baxanda, 
Salam olsun şövkətizə, elizə, 
Mənim də bir adım gəlsin dilizə. 
  
Heydərbaba, kəkliklərin uçanda, 
Göl dibindən dovşan qalxıb qaçanda, 
Bağçaların çiçəklənib açanda, 
Bizdən də bir mümkün olsa, yad elə, 
Açılmayan ürəkləri şad elə. 
  
Bayram yeli çardaqları yıxanda, 
Novruzgülü, qarçiçəyi çıxanda, 
Ağ buludlar köynəklərin sıxanda, 
Bizdən də bir yad eləyən sağ olsun, 
Dərdlərimiz qoy dikəlsin dağ olsun. 
  
Heydər Baba, gün dalını dağlasın, 
Üzün gülsün, bulaqların ağlasın, 
Uşaqlarun bir dəstə gül bağlasın, 
Yel gələndə ver gətirsin bu yana, 
Bəlkə mənim yatmış bəxtim oyana. 
  
 
48 
 
Heydər Baba, sənin yüzün ağ olsun, 
Dörd bir yanın bulaq olsun, bağ olsun, 
Bizdən sonra sənin başın sağ olsun, 
Dünya qəzov-qədər, ölüm-itimdir, 
Dünya boyu oğulsuzdur, yetimdir. 
  
Heydər Baba, yolum səndən kəc oldu, 
Ömrüm keçdi, gələmmədim, gec oldu, 
Heç bilmədim gözəllərin necoldu, 
Bilmez idim döngələr var, dönüm var, 
İtginlik var, ayrılıq var, ölüm var. 
  
  
  
  
49 
 
HƏKİM QƏNİ 
(1918-2008) 
 
Həkim Qəni (Hüseynov Qəni 
Hüseynqulu oğlu, şair, qəzəlxan, 
füzulişünas alim, tərcüməçi, tibb 
xidməti polkovniki, prezident tə-
qaüdçüsü) 16 fevral 1918-ci ildə 
Bakı şəhərində anadan olub. Ali 
təhsilini Tibb İnstitutunda almış-
dır (1936-1941). İkinci Dünya Müharibəsində hərbi 
həkim kimi fəaliyyət göstərmişdir (1941-1945). Uzun 
illər Azərbaycanın baş nevropotoloqu olub. 
 Şair Əliağa Vahidin şəxsi həkimi və yaxın dostu 
olmuşdur. Vahid poeziya evində “Vahid“ ədəbi şair-
lər məclisinə sədrlik etmişdir. 
Şairə Solmaz Şirin Həkim Qənin həyat yoldaşı idi. 
İlk şeirlərini 30-cu illərdə yazmışdır. Yüzlərlə 
qəzəlin, şeirlərin (qoşmalar, bayatılar və s.), bir neçə 
dram əsərinin, poemanın, aforizmlərin və s. müəl-
lifidir. Məhəmməd Füzulinin 120 qəzəlinə təxmis yaz-
mış, 100-dən çox qəzəlini rus dilinə tərcümə etmişdir. 
12-dən çox kitabı nəşr olunub. 
 Şərq ədəbiyyatının, o cümlədən, əruz vəznli 
Azərbaycan poeziyasının kamil bilicisi olmuşdur.  
  Həkim Qəni 10 iyun 2008-ci ildə Bakı şəhərində 
vəfat etmişdir. 
  Həkim Qəninin 4 övladı var. 
50 
 
HƏKİM QƏNİNİN CAVABLARI 
(Şairə Solmaz Şirinlə şeirləşmədə) 
1. 
“Əlçatmaz sevginin sorağındasan”, 
Əlini sevgiyə çatdırım Sənin! 
Sevgi dəryasının qırağındasan, 
De! Açım üzünə o ağ yelkəni! 
  
Elə sevgi verim ürəkdən Sənə, 
Baharı solmasın, yazı solmasın. 
Elə sevgi verim, dolsun sinənə, 
Payızı olmasın, qışı olmasın! 
  
“Taledir, xoşbəxti, bədbəxti olur”, 
Biri gülür isə, biri ağlayır. 
Mənim eşqimdədir o dediyim nur, 
O nur ki, Səninçün coşur, çağlayır. 
  
“Sevgi istəyirsən röya qanadlı”, 
Sevgi verim Sənə röyadan Şirin, 
Ondan da ləzzətli, ondan da dadlı. 
Sevgi verim Sənə baldan da Şirin, 
Sevgi verim Sənə dəryadan dərin! 
  
  
51 
 
2. 
Məhəbbətəm, sevdiciyim, 
Gözlədiyin o məhəbbət! 
Dərə enib dağ keçmişəm, 
Sənə gəlib yetəm, fəqət. 
  
Gec də gəlsəm, tez də gəlsəm, 
Şirin Xatın, gəlib çıxdım! 
Sən ümid, mən səadətəm, 
İntizarı vurub-yıxdım! 
  
Geciksəm də, yazın oldum, 
Qaçaq saldım soyuq, qarı. 
Qanadınam, gücə doldum, 
Bu qanadla uçaq, barı! 
  
İndi mənim cahanımsan, 
Demə “cahan mənə dardır”! 
Sənin üçün ürəyimdə 
Bir də böyük cahan vardır! 
  
  
  
  
  
52 
 
XANIMANA ƏLİBƏYLİ 
(1920-2007) 
 
Xanımana Əlibəyli (Xa-
nımana Sabir qızı Əlibəyli, hə-
kim, uşaq ədəbiyyatında əvəz-
siz rolu olan şair) 20 aprel 1920-
ci ildə Bakı şəhərində anadan 
olmuşdur.  
Gənc şairə Bakıdakı 13 
nömrəli orta məktəbdə təhsil almışdır. 16 yaşında 
ikən Azərbaycan Dövlət Tibb İnstitutuna daxil olmuş 
və 1942-ci ildə İnstitutu bitirən gənc həkim təyinatla  
Masallı rayonuna göndərilmişdir. 1938-ci ildən etiba-
rən dövri mətbuatda dərc olunmağa başlamışdır. “Ba-
laca həkim” adlı birinci kitabı isə, 1955-ci ildə 30.000 
min nüsxə tirajla çap olunmuşdur. 30-dan artıq kita-
bın müəllifidir. 
 1953-cü ildə o zamankı uşaq ədəbiyyatımızın 
görkəmli simalarından olan Mirvarid Dilbazi və Mi-
kayıl Rzaquluzadənin zəmanətləri ilə AYB-nə üzv qə-
bul edilmişdir. 
 Dövlət mükafatına və “Əməkdar İncəsənət xa-
dimi” adına layiq görülmüşdür.  
 7 may 2007-ci ildə dünyasını dəyişmiş, Bakı şə-
hərində dəfn edilmişdir. 
  
 
53 
 
GÜNƏŞ OLARAM MƏN DƏ 
 
Qışda, şaxtada, buzda 
Günəş çimir hovuzda. 
Bərk istisində yayın, 
Çimir suyunda çayın. 
Odur ki, par-par yanır, 
Hər tərəf işıqlanır. 
Qoy gətirim ləyəni, 
Su tök yuyundur məni. 
Ay ana, böyüyəndə 
Günəş olaram mən də.  
 
YOL 
 
Yollar dünyada çoxdur, 
Sayı-hesabı yoxdur. 
Bostan yolu, dağ yolu… 
Bir yol var ki, dünyada 
Onu getmirsən hədər. 
Həmişə düşür yada, – 
Qoca olana qədər. 
Bax, uşaqla doludur, – 
O, məktəbin yoludur. 
  
  
  
54 
 
NADİR HƏKİM 
(1935-1980) 
 
 Nadir Həkim (Nadir Hüseyn 
oğlu Əliyev) 1935-ci ildə Gədəbəy 
rayonunun Zəhmət kəndində 
kəndli ailəsində anadan olmuş-
dur. Orta təhsilini Zəhmət və 
Miskinli kəndlərində almışdır. 
Sonra N.Nərimanov adına Azər-
baycan Dövlət Tibb İnstitutunu bitirdikdən sonra 
Daşkəsən və Gədəbəy rayonlarında SEM-in və Gəncə 
Zonalararası Vərəm Dispanserinin Gədəbəy rayonu 
üzrə baş həkimi, rayon xəstəxanasının həkimi işlə-
mişdir. 
 Tələbəlik illərində məşhur tarzən Əhsən Da-
daşovun diqqətini çəkərək onun ansamblına dəvət 
almışdır. 
  Ötən əsrin 60-cı illərindən indiyədək onun 
şeirləri, xüsusən aşıqlar tərəfindən müxtəlif tədbir-
lərdə və el şənliklərində oxunmaqda və söylənilmək-
dədir. 
 1980-ci ildə vəfat etmişdir. 
  
  
55 
 
KİMİ 
  
Hey çalış, hey vuruş mənası yoxdur, 
Öz bəxtin üzünə gülənə kimi. 
Qismətin nədirsə, qazancın odur, 
Ondan artıq olmaz ölənə kimi. 
  
Tənəzzüldə hər kəs yüyürər, yortar, 
Görməz bəhrəsini cəhd – çarıq yırtar. 
Baxarsan yüz azar artar, hey artar 
Bir dərdi qəlbindən silənə kimi. 
  
Kasıbın hər günü günündən betər, 
Ölüncə ümidlə inləyər, ötər. 
Bəylə dən əkənin çiynində bitər... 
Haqq divan yerinə gələnə kimi. 
  
Əgər olsa, Nadir, dərya kamalın, 
Nadansan, yoxdursa bir xoş iqbalın. 
Göylərə uçsa da tərlan xəyalın, 
Şikarın qərq olar alana kimi. 
  
DEYƏRLƏR 
  
Olsa cəsarətin Koroğlu qədər, 
Bəxtin gətirməsə, yasar deyərlər. 
Elm dəryasının qəvvası olsan, 
Cibi boş olanda susar, deyərlər. 
56 
 
  
Bədöy köhlən gərək gələ cövlana, 
Yoxsa yabı deyər görənlər ona. 
Şikarı olmayan qoca qartala 
Ya qarğa deyərlər, ya sar deyərlər. 
  
Adam var sözünü söyləyər qəti, 
Soyulsa dərisi, kəsilsə əti. 
Nadir, boşboğazın gopdu sənəti, 
Xəlvətdə özündən “basar” deyərlər. 
  
OLASAN 
  
Ağası olunca dilqanmaz kəsin, 
Gedib bir qananın qulu olasan. 
Namərdin başında papaq olunca, 
Bir mərdin atının çulu olasan. 
  
Ağac var kölgəsi, ağac var barı, 
Ağac var gülündə oturmaz arı. 
Nəyə gərək barsız ağac kolları, 
Bir barlı ağacın kolu olasan. 
  
Nadir, bir mənbədən gəlməsə suyu,- 
Müdam su tökəsən, su verməz quyu. 
Gur yağışın olar ani səs küyü, 
Tükənməz çayların gölü olasan. 
  
57 
 
OLANDA 
  
Könül yaxşı tanı dostu, tanışı 
Əldə şeş gətirən zərin olanda. 
Nə təkəbbür olub alma qarğışı, 
Nə də yanma, iki birin olanda. 
  
Eşidib yaltağın min cür gopunu, 
Bir gün alar zaman onun köpünü. 
Axıtma selində saman çöpünü, 
Arazın olanda, Kürün olanda. 
  
Fitnə olub demə qəlbin sezilməz, 
Hamı bilir mardan şərbət süzülməz. 
Haqqı tutsan, Nadir, qəti üzülməz, 
Böhtanın olanda, şərin olanda. 
  
 
  
  
58 
 
YUSİF ƏHMƏDOV 
(1939-2012) 
 
Yusif Əhmədov (Əhmədov 
Yusif Yaqub oğlu, həkim, yazıçı, 
publisist) 1939-cu il fevralın 22-
də Füzuli rayonunda anadan 
olub. 1963-cü ildə Azərbaycan 
Dövlət Tibb Universitetini biti-
rib.  
  İlk kitabı 1965-ci ildə “Əfqan hеkayələri” adı ilə 
Düşənbə şəhərində fars dilində çap оlunub.   “Qara 
yеlkənli qırmızı gəmilər”, “Səninlə sənsiz”, “Ruhların 
qayıtması”, “Ürək bağışlamır”, “Əzablı yollarla”, 
“Ölümlə həyat arasında”, “Bəxtiyar”, “Zülmətdən işı-
ğa dоğru”, “Tоrpağa tökülən qan”, “Odlu illərin xati-
rələri”, “Tоpxana mеşəsində görüş”, ”Məxmər yuxu-
ların mahnısı” və başqa kitabların müəllifidir.  
   Ümumittifaq həkimlər qurultayının iştirakçısı 
olmuş (1989), “Əsrin həkimi" fəxri adına (2003), “Qızıl 
qələm”, “Ustad sənətkar”, “Araz”, ”Müşfiq” ədəbi 
mükafatları və diplоmlarına layiq görülmüşdür. 
“Tоrpağa tökülən qan” rоmanına görə AYB-nin 
“Yaddaş” Milli Mükafatı almışdır. “Yеni Carçı” 
qəzеtinin baş rеdaktоru olmuşdur. 
 27 mart 2012-ci ildə vəfat etmişdir. 
  
  
59 
 
HARAYA TƏLƏSİRİK 
  
Ay xəzəl olmuş yarpaq, 
Dön bir bəri, mənə bax! 
Lap bağrıbadaşıq biz, 
Lap əkiz qardaşıq biz. 
  
Burulğana düşmüşük, – 
Həyat burulğanına, 
Əsən küləklər bizi 
Çırpır o yan-bu yana. 
  
Doğma budağımızdan 
Qopub torpağa düşdük. 
Hər gün qürbətə düşdük, – 
Hər gün uzağa düşdük. 
Sapsarı xəzəl olduq... 
Bununçünmü doğulduq 
Doğulduğumuz gündən? 
Küləklərin əlində 
Qolu bağlı əsirik. 
Özümüz də bilmirik  
Haraya tələsirik?! 
  
1998. 
  
  
60 
 
BELƏ TƏNHA OLMAMIŞAM 
 
Kədər qəlbimə çəkilir, 
İçim içimdən sökülür. 
Gözümdən qan-yaş tökülür, 
Belə tənha olmamışam. 
  
Ümidim bir qədər miskin, 
Həqiqət bir qədər kəskin, 
Taledən bir qədər küskün,- 
Belə tənha olmamışam. 
  
Kim dərdimi bilə bilər, 
Bilibən də bölə bilər? 
Gözyaşımı silə bilər, – 
Belə tənha olmamışam. 
  
Ürəyimdə arzu sönük,- 
Kimə səmtik, kimə yönük? 
Bu taleymiş üzü dönük... 
Belə tənha olmamışam. 
  
1990. 
  
  
61 
 
TƏNHA ULDUZ 
  
Soyuq səmalarda bir yorğun ulduz 
Gör necə titrəyir ay işığında. 
Bu qış gecəsində o yorğun ulduz 
Görəsən, nə gəzir ay işığında? 
  
Dənizdə yol azan bir gəmi kimi 
Fikrim yer axtarır gecələməyə. 
Niyə yandırırsan mənim qəlbimi 
Odlara çırpınan pərvanə kimi? 
  
Soyuq səmalarda o tənha ulduz 
Görəsən, nə gəzir ay işığında? 
Mənim ürəyimdi o tənha ulduz, 
Ruhuna qovuşur ay işığında. 
  
  
GÖY ÜZÜ BİR DƏNİZDİR 
(Mən dənizsiz yaşamadım...N. Xəzri) 
  
Göyün üzü bir dənizdir, 
Arzularım – ləpələri. 
O ləpələr sevən qəlbin döyüntüsü, – 
ömürboyu canlı, diri! 
O dənizin sahilində 
qızıl qumlar... 
Mən adımı axı necə 
62 
 
yazım orda? 
Necə yazım? – 
Oxunsun hər naxışında 
ilk sevgimin hərarəti, 
şıltaqlığı, nazı orda! 
İllər keçir, 
Yandıracaq, 
Donduracaq 
ürəyimi 
Neçə-neçə yayın odu, 
Neçə-neçə qışın qarı. 
Fəqət heç vaxt sönən deyil 
O sevginin ürəyimdə böyütdüyü 
Dəniz boyda məhəbbəti – yadigarı! 
Xəyalım da, ümidim də – 
dəniz... dəniz... 
"Mən dənizsiz yaşamazdım, 
Görən, necə yaşayacaq dəniz mənsiz?" 
  
1982. 
  
“ƏLVİDA” DEMİRƏM 
  
“Əlvida” demirəm mən, “hələlik” demirəm ki... 
Son ayrılıq çağıdır, görüşmərik bir daha. 
Əlvida, doğma ellər, təsəlli dolu illər, 
Həyatım sönüb artıq, ümid yoxdur sabaha. 
  
63 
 
Bir alın yazısıdır, bu gediş, bu ayrılıq, 
Bu əbədi dünyada, mən bir qum dənəsiyəm. 
Ey bu vaxtın sahibi, aman ver nəfəs dərim, 
Bəlkə bir də bu əziz yerlərə dönəsiyəm. 
  
Əlimdən tut, ayrılıq, yolu tanımıram mən, 
Həmişə tək olmuşam, yenə də tək-tənhayam. 
Bu son vida çağımda mən “əlvida” demirəm, 
Ürəyim döyünsə də, sönür gözümdə dünyam. 
  
1990. 
  
64 
 
RAFİQ TAĞI 
(1950-2011) 
 
Rafiq Tağı (Tağıyev Ra-
fiq Nəzir oğlu, həkim, şair, 
nasir, publisist, 1989-cu il-
dən AYB-nin üzvü) 5 avqust 
1950-ci ildə Azərbaycanın 
Masallı rayonunun Xoçço-
banlı kəndində anadan olub. 1966-cı ildə orta məktəbi, 
1972-ci ildə N.Nərimanov adına Azərbaycan Dövlət 
Tibb İnstitutunun müalicə-profilaktika fakültəsini 
bitirib.  
1968-ci ildə ilk şeiri Masallının “Çağırış” rayon 
qəzetində, “Fərqanə” adlı ilk hekayəsi isə 1977-ci ildə 
“Ulduz” jurnalında çap olunub. Azad Yazarlar Oca-
ğının üzvü və sədri olub. 
“Yanaşı ulduzlar”(1987), “Düşmənimin xatiri-
nə”(1991), “Pozitiv. Neqativ”(1996), “Təpəgöz, qarış-
qa və uşaq”(şərikli, 1996), “Ekstremal şeirlərim və 
hekayələrim”(2004) və başqa kitabların müəllifidir 
 2011-ci il noyabrın 23-də vəfat edib.  
 Üç övladı var.  
 
(Mənbə: ”Azərbaycan yazıçıları”, Bakı, “Nurlar”, 
2011) 
  
  
65 
 
KEÇMİŞDƏ VAĞZALINDAN GÖRÜNƏN 
LƏNKƏRAN MAYAKI 
 
Keçmişdə 
vağzalından görünən 
Lənkəran mayakı 
ən azından ilk poetik 
mənzərəsidir həyatımın. 
Atam  
mayaka baxmadan, 
muğam zümzüməsində, 
gecə qatarınacan 
en-uzununu ölçərdi, 
tutalım, 
mənə aldığı maykanın. 
Yaddaşımda 
yanan mayak 
özü çoxdan 
sönübsə də, 
dünən yolda evə kimi 
atamı andırıb mənə 
əsas xatirələrimə 
əlavə kimi. 
  
 
  
66 
 
KEÇDİM KLASSİKLƏR TƏRƏFİNƏ 
  
Skripka aldım özümə – 
onu çala 
bilməsəm, 
bu cür ucala 
bilməsəm də. 
Keçdim klassiklər tərəfinə. 
Keçdim –  
hətta 
qoca kimidilərsə də, 
çeşməklərindən 
sanki həkimdilərsə də. 
Min cür adamdan 
mən  
onları seçdim, 
aldanmadan. 
Oxşadım keçmişin 
və həm gələcəyin 
klassiksevərlərinə. 
Skripka aldım özümə –  
keçdim klassiklər tərəfinə. 
  
 
  
67 
 
SƏRDAR KƏRİMLİ 
(1954-2003) 
 
  Sərdar Kərimli (Sərdar İsa 
oğlu Kərimli – həkim, şair, pub-
lisist, alim, dövlət xadimi) 1954-cü 
il Azərbaycanın Göyçə mahalında 
anadan olub. 1971-ci ildə Bakı 
şəhərində 30 saylı orta məktəbdə 
təhsil almışdır. 1972-ci ildə institu-
tun 2-ci müalicə-profilaktika fakültəsinə daxil olmuş, 
1978-ci ildə həmin ali məktəbi bitirmişdir.  
   O, 1980-1983-cü illərdə Bakı şəhər təcili və 
təxirəsalınmaz tibbi yardım stansiyasında əvvəlcə 
çağırışçı həkim, sonra böyük həkim vəzifələrində 
çalışmış, eyni vaxtda bir neçə il həmin stansiyanın ilk 
Partiya Təşkilatının katibi olmuşdur. Sonra təhsilini 
(1985-ci ildə) Bakı Ali  Partiya məktəbində davam 
etdirmişdir. Təhsili müddətində Bakı Ali Partiya 
Həmkarlar İttifaqı Komitəsinin sədri vəzifəsi də ona 
həvalə edilmişdir. Daha sonra (1985-1989) Nəsimi 
Rayon Partiya komitəsinə təlimatçı, rayon səhiy-
yəsinin kuratoru olmuşdur.  
  1990-cı ildə Səhiyyə Nazirliyinə işə keçmiş, işlər 
idarəsinin 1-ci dərəcəli həkim-inspektoru, kadrlar və 
tədris müəssisələri idarəsinin 1-ci dərəcəli həkim-
inspektoru, aparıcı mütəxəssisi və rəisi, kadrlar, elm 
və təhsil baş idarəsinin rəisi, 1999-cu ildən ömrünün 
68 
 
sonunadək Azərbaycan Respublikası Səhiyyə naziri-
nin 1-ci müavini olmuşdur. 
Azərbaycan Respublikası Prezidentinin 2000-ci 
ilin 2 Noyabr tarixli sərəncamı ilə “Əməkdar həkim”  
fəxri adına layiq görülmüşdür.  
2003-cü il Dekabr ayının 23-də vaxtsız (49 yaşın-
da) dünyasını dəyişmişdir.  
  Üç övladı var. 
  
   
GÖYLƏR ÇAĞIRIR 
  
Torpaqla asiman arasındayam, 
Yer məni səsləyir, göylər çağırır. 
Cismimi yer çəkir, ruhumu göylər, 
Mən qala bilmirəm, göylər çağırır. 
  
Yetişib mənzilim, başadır mənim, 
Torpaq, səma – qibləm, qoşadır mənim, 
Ömrümü üç balam yaşadır mənim, 
Mən qala bilmirəm, göylər çağırır. 
  
Şaqraq gülüşlərim, şən nəğmələrim, 
Nakam sevda dolu qəm nəğmələrim, 
Bir qu nəğməsiydi son nəğmələrim, 
Mən qala bilmirəm, göylər çağırır. 
  
 
69 
 
Xoşbəxt tale payım sən – Rəna oldun, – 
Şam idim, başıma pərvanə oldun, 
Hər bir əzabımdan divanə oldun, 
Əfv elə, gedirəm, göylər çağırır. 
  
Rəşidə, boyunun qurbanı olum, 
Rəşidəm, mehrinin heyranı olum! 
Qoy uçum göylərə tərlanın olum, 
Mən qala bilmirəm, göylər çağırır. 
  
Rəşadım, bir dünya könül varımsan, 
Nurumsan, möhtəşəm dağ vüqarımsan, 
Mənim ciyərparam, ilk nübarımsan, 
Bağışla, gedirəm, göylər çağırır. 
  
Sən mənə Nicatsan, sən mənə arxa, 
Kişiyə yaraşmaz ölümdən qorxa, 
Sınma, bir də gələr su gələn arxa, 
Bağışla, gül balam, göylər çağırır. 
  
Dünya pəncərədi, ömür həvəsdi, 
Hər bir cəfamıza dözdün də, bəsdi. 
İmdadım, imdada yetmə əbəsdi, 
Mən qala bilmirəm, göylər çağırır. 
  
  
70 
 
Ana, qolların aç, ağla məni, 
Sel kimi gözündə yaş, ağla məni, 
Artıq yanındayam, qucaqla məni, 
Ruhum qala bilmir, göylər çağırır. 
  
Dayağım, sirdaşım olan dostlarım, 
Bulud tək boşalıb, dolan dostlarım, 
Sizə xatirəmdi qalan, dostlarım, 
Mən qala bilmirəm, göylər çağırır. 
(18 Noyabr, 2002. Moskva.  
Mərkəzi Klinik Xəstəxana) 
  
YAXŞILIQ 
  
Qaranlıq yollarda işıq yandırar, 
Dumanın yolunu tutar yaxşılıq. 
Soluxmuş gülləri pərvazlandırar, 
Arzunu arzuya qatar yaxşılıq. 
  
Nadanı sındırar – hünərsiz eylər, 
Gödəldər dilini, kəsərsiz eylər. 
Namərdə divanı xəbərsiz eylər 
Yamanın gözünə batar yaxşılıq. 
  
Günəşdən ucadır öz baxışıyla, 
Ölçülüb çəkilməz dünya varıyla. 
Bir insan nəslinin cığırlarıyla 
Qayıdıb özünə çatar yaxşılıq. 
71 
 
KÜSMƏ 
 
Dindirsəm, qar yağar qaş qabağından, 
Sən məndən deyinib-küsəndə, küsmə. 
Bu qədər dəyişib sozalmaz, gülüm, 
Ayaz dəymiş nərgiz, süsən də, küsmə! 
  
Baxışlar daşıyar hər dərdi, səri, 
Baxışlar söyləyər nəğməni, şeiri, 
Gözüm kövrək-güllü qafiyələri, 
Qumral gözlərinə düzəndə, küsmə! 
  
Köksümdə əriyər həsrət düyünü 
Əlim əllərinə dəysə o günü. 
İntizarın, sənsizliyin kökünü 
Sinəmdən qoparıb üzəndə, küsmə 
  
Alışdırdın mənim sonsuz sevgimi, 
Qığılcım – baxışla, yanar qov kimi. 
Həsrət dodaqlarım cüt alov kimi 
Titrəyib üzündə əsəndə, küsmə! 
  
Sərdarın həyatı gül nəfəsində, 
Gəl məni söndürmə bircə əsimdə. 
Qaynar baxışının od kürəsində, 
Qovrulan da mənəm, dözən də, küsmə! 
  
  
72 
 
SAZ 
  
Elə nalə çəkib fəryad etməyin, 
Siz Allah, amandı, aman, a tellər. 
Kükrəyib, hönkürüb... dindirin məni, 
Dağılsın fikrimdən duman, a tellər. 
  
Elə qüdrətlidir onun hər simi, – 
Min könül padşahı, min qəlb hakimi... 
Gah coşub hayqıran Koroğlu kimi, 
Gah da Kərəm kimi yanan, a tellər. 
  
Kərəm qəm içində qovruldu, yandı, 
Dilqəmin qüssəsi ərşə dayandı. 
Ustad hər halından min dərd duyandı,- 
Sizdə sızıldayır zaman, a tellər. 
  
Möhtəşəm bir dağın gur bulağısan, 
Sevən könüllərin hicran dağısan. 
Ələsgər qəlbinin od saçağısan, 
Alovdu köksündən qopan, a tellər. 
  
  
  
73 
 
SIX SAZI SİNƏNƏ... 
  
Sıx sazı sinənə oxu, qardaşım, 
Şeirlərin muğan düzündən betər... 
Qüssənin şaxtasın, kədərin qışın 
Gördüm – cəhənnəmin üzündən betər... 
  
Qüssələr qəlbini oda yaxanda, – 
Bağrım şan-şan olur sənə baxanda... 
Görüb çəkdiyini, vallah, bu anda  
Bezirəm canından bezəndən betər... 
  
Sim kimi titrərəm nəfəsdən bele, – 
Gəzərəm, dolannam belədən-belə...  
Kədər ilan təki dolanar belə,  
Çalar namərdləri özündən betər.. 
  
Zaman elə əsdi yolları kəsdi.. 
İndi xeyir şərnən nəfəs – nəfəsdi... 
Könlümdən bir duyğu yel kimi əsdi... 
Yanar tonqal üstə... gözündən betər! 
  
Həsrətli gözlərdə bir damla yaşam, –  
Kürəm, Araz qalıb məndən pərişan. 
Dərddən qaralmışam, dərddən yanmışam... 
Közüm atəşgahın közündən betər! 
  
  
74 
 
Dözülməz sitəmi biz duyanmışıq, 
Kədər qabağında düz dayanmışıq,  
Alov yaman gəldi, ele yanmışıq...  
Sən məndən betərsən, mən səndən betər! 
  
 
NƏNƏMƏ 
 
Çağırıram səsim sənə yetişsin, 
Səslə məni, sən də səslə, ay nənə! 
Xumarlanım, qığıldayım qucunda, 
Gözləyirəm min həvəslə, ay nənə! 
  
Nur camalın ömrüm üçün yol açar, 
Öp dilimdən, onda nəvən dil açar. 
“Gəlişimdən, gülüşümdən gül açar”, 
Gül açanda məni gözlə, ay nənə! 
  
Tələsirəm, qollarında gəzməyə, 
Sözlərindən sevinməyə, küsməyə. 
Mənim üçün qurban deyib kəsməyə, 
Bir qəşəngcə quzu bəslə, ay nənə! 
  
Ömrüm-günüm, ürəyimsən, anamsan 
Sən bizlərə pərvanəsən, yanansan. 
Mən Rəşadam, sən də mənim Sonamsan! 
Sənsiz nəyik, bircə sözlə, ay nənə?! 
1980. 
75 
 
ƏFSUN  
(nəğmə) 
  
Ruhumu titrədən qənirsiz gözəl! – 
Olaydın qəlbimi duyanım, Əfsun! 
Dadlı duyğulardan bal röyalardan 
Sənin müşk ətrinlə oyanım, Əfsun! 
  
Sən səma elçisi, mələkmi, kimsən? 
Yaz dumanı kimi çöküb gəlmisən. 
Kəhkəşan nurunu çəkib gəlmisən, 
Ulduzum, bəyaz buludum, 
Gözlərini necə unudum 
Arzular, arzumla umudum 
Şəfəqinlə nurlanım, Əfsun! 
  
Ayna qəlbin daim mənimçün olsun, 
Könlüm qanadlanıb göyərçin olsun. 
Nağıl yuxularım kaş ki, çin olsun, 
Mələk şəfəqinlə nurlanım, Əfsun! 
  
Bütün mələklərdən birinci kimi, 
Dəryalar cövhəri nur inci kimi,  
Sehrkar düzümlü dürr-inci kimi, 
Şümşad biləyinə dolanım, Əfsun. 
  
  
76 
 
İNCİMƏ 
    
Niyə göylər kimi dolmusan yenə? 
Məndən incimisən, gülüm, incimə! 
Çən duman bürüyüb gülən çöhrəni 
Nədən incimisən, bilim...incimə! 
     
Cazibəndən kənar çətin ki, gəzəm, 
Elə ovsunladın məni, acizəm. 
Sən mənim ilahəm, pirim, möcüzəm, – 
İstəsən səcdənə gəlim, incimə. 
    
Yağdır gül dodaqdan təbəssüm mənə, – 
İlğımdan sıyrılsın, tələssin mənə. 
Behişt nəfəsindən meh əssin mənə, 
Titrəsin telində əlim, incimə. 
  
 
DÖNSÜN 
    
Röyalı, nəğməli aləmdə sənsiz, 
Əzabdı, dözmərəm, ay ilə dönsün. 
Nur ümmana çıxan vüsal gəmisi 
Azmasın, geriyə, sahilə dönsün. 
    
Ruhumsan, sevgimin qədəri hanı? – 
Əngin göylərdəki ulduzlar sanı. 
Nəqşi – heyrət qoysun eşqin dunyanı, 
Açılsın, əfsunlu tər gülə dönsün. 
77 
 
Razıyam, min dəfə alışım, sönüm... 
Əsmər yanağında mən telə dönüm. 
Bu eşqə rişələr atanda könlüm, 
Avazı qumrovlu bülbülə dönsün! 
  
Rayihən ömrümə bahar çiçəyim, 
Əlvan gül üstündə titrək ləçəyim, 
Nahaqdan könlünə dəysəm, göyçəyim, 
Arzum gözlərimdə nisgilə dönsün. 
  
 
DÖNDÜM 
  
Tanrım, mənə ömür verdin. 
Qüdrətinlə selə döndüm. 
Gahdan sakit dəniz oldum, 
Gah tufana, yelə döndüm... 
  
Mən dönürəm son qalama,– 
Ömür, yanma, gəl halıma. 
Səni verdim üç balama, 
Gün-gün, ay-ay, ilə döndüm. 
  
Fələk, sənlə əyişmədim.. 
Əcəl, sənlə deyişmədim, 
Mən dünyamı dəyişmədim, – 
Allah, yandım külə döndüm! 
  
78 
 
Torpaq, boynuna sarılam.. 
Əhdinə düz ilqarınam 
Səni sevən Sərdarınam, 
Sinəndə bir gülə döndüm... 
 
18 Noyabr 2002-ci il  
(Moskva, SKB klinikası) 
  
 
QƏŞƏNGİN NƏĞMƏSİ 
(Qoşayarpaq qoşma) 
  
Qovuşaq bir anı, gəzək dünyanı... 
Gəzək bir gümanı deyə, qəşəngim. 
Qoyma bu dumanı, bahar leysanı 
Qumral saçlarını döyə, qəşəngim! 
  
Qom hörüklər nizam, tel düzüm-düzüm, 
Gəlmir üzüm sənə, deyim sirr-sözüm. 
Yox gecəm-gündüzüm, həsrətdi gözüm, 
Ola bir təbəssüm deyə, qəşəngim! 
  
Məndən kənar gəzən, bircə biləsən, 
Necə dözür görən bu dərdə dözən. 
Qumrovlu qəh-qəhən qıylanmır nədən, 
Niyə dönükmüsən, niyə, qəşəngim? 
  
 
79 
 
Çevir mənə sarı od yanaqları, 
Lalə dodaqları gizlətmə barı. 
İncitmə Sərdarı, qoyma yadları, 
Düz əhdi-ilqarı əyə, qəşəngim! 
  
  
BİR GECƏ 
  
Taleyimə düşən paydı gecələr, 
Günlərimi yaman saydı gecələr. 
Görən bizə necə qıydı gecələr? – 
Şirin gecə, nağıl gecə, sirr gecə. 
  
Bir sevdaydı, dayanaraq üz-üzə, 
Əl-ələydik, göz-gözəydik, diz-dizə. 
Saçlarına, hər gələndə sən bizə, 
Ulduzlardan səpilirdi zər gecə. 
  
Yalvarardım, danış yenə, din yenə, 
Sənin üçün darıxmışam mən yenə, 
Deyərdim ki, qurban olum, sən yenə 
Saçlarını sinəm üstə sər gecə. 
  
Öyrənmişdim tellərinin ətrinə, 
Nəfəsinin, əllərinin ətrinə. 
Bilirsən ki, təkcə sənin xətrinə, 
Sübhə qədər dayanardım hər gecə 
  
80 
 
Tez unutdun gecələri nədənsə, 
Gəzdiyimiz küçələri nədənsə, 
Çağırmadım, nə mən geri nədənsə, 
Nə sən geri qayıtmadın bir gecə... 
     
   
ÖTƏN GÜNLƏRİM 
  
Gəncliyimdən qopan, ömrümdən qopan,- 
Axan ulduz kimi itən günlərim. 
Hicran sızıltılı, vüsal nəğməli, 
Ay ötən günlərim, ötən günlərim! 
     
Siz ki, yarandınız günəşdən, nurdan 
Uçub ayrıldınız bir-bir ömürdən… 
Çiçək-çiçək olan, ulduza dönən, 
Çilənib göylərə bitən günlərim, 
Ay ötən günlərim, ötən günlərim! 
     
Hər anı mehr idi, ünsiyyət idi, 
Bir dünya eşq idi, səadət idi. 
Naxışı, zinəti məhəbbət idi, 
İlğıma döndünüz nədən, günlərim? 
Ay ötən günlərim, ötən günlərim… 
  
Tanrı yaratdığı bir sehr olaydı, 
Bütün ayrılıqlar kaş qəhr olaydı… 
Yenidən çağlayan gur nəhr olaydı 
Nağıl qanadında gedən günlərim. 
Ay ötən günlərim, ötən günlərim… 
81 
 
RAMİZ DUYĞUN 
(1938) 
 
 Ramiz Duyğun (Məlikov 
Ramiz Məmməd oğlu, həkim, 
şair, publisist, pedaqoq) 1938-
ci il fevralın 10-da Azərbayca-
nın Əli Bayramlı (indiki Şir-
van) rayonundakı Güdəcühur 
kəndində anadan olmuşdur. 
Orta təhsilini başa vurduqdan sonra N. Nərimanov 
adına Azərbaycan Dövlət Tibb İnstitutunda təhsilini 
davam etdirmişdir (1956-1962).  
İlk mətbu şeiri “Yaşa, Azərbaycanım” “Gəncliyin 
səsi” almanaxında dərc edilmişdir (1959). Məşhur 
“Hünər” televiziya verilişinin müəllifi və aparıcısı, 
Azərbaycan Ensiklopediyasında “Xatirə” kitabı re-
daksiyası rəhbərinin müavini olmuşdur (1989-1991).  
Fəxri fərmanlarla, bir çox orden və medallarla 
təltif edilmişdir. 
 On beşdən artıq kitabın, çox sayda publisistik 
yazıların, “Ağ atlı oğlanın nağılı” sənədli fılminin sse-
nari, “Əbədiyyətdən gələn məktub” mənzum pyesin 
müəllifi və “Vətənbeşiyim mənim”  oçerklər məc-
muəsinin tərtibçilərindən biridir. 
 1988-ci ildən AYB-nin üzvüdür. 
  
  
82 
 
... HAVASI VAR 
  
Şuşa həsrətiylə ürəyim sancdı, 
Şuşanın üstündə sar havası var. 
Şuşa havasıyçün ürəyim acdı, 
Ay aman...Vətənin dar havası var. 
  
Hərə bu halımı bir cürə yozdu, 
Yazmalar, yozmalar kefimi pozdu. 
Gördüm göylər tutqun, yerlər bombozdu, 
Sən demə bayırda qar havası var. 
  
Nə olmur bu ömrün olacağında?- 
Birdir verdiyin də, alacağın da. 
Görürsən eşqinin oğlan çağında 
Gülün də başında xar havası var. 
  
Saf hislər qoynunda süslənən ərsən, 
İlk bahar sübhütək təzəsən, tərsən. 
Qışda diqqət ilə baxsan görərsən, 
Donmuş budağın da bar havası var. 
  
Yüz yaşa, min yaşa... bəllidir sonun, 
Qayada mamırın, suda yosunun. 
Belədir yaşayış, belədir qanun, – 
Hər mərmər sinənin nar havası var. 
  
 
83 
 
Nədən qarışdırdın çölü, çəməni, 
Göldə süzən ilə göldə çiməni? 
Deyən nəsə, kimsə çağırır məni, – 
Duyğunun başında yar havası var. 
  
16.12.1997. 
  
OLMAYIB 
  
Elə yaşamışam, məndən 
İnciyib küsən olmayıb. 
Tutduğum işə, əmələ 
Bir dodaq büzən olmayıb. 
  
Əynimə alov geymişəm, 
Çörək deyil, od yemişəm. 
Elə yerində demişəm, – 
Sözümü kəsən olmayıb. 
  
Sözüm Vətənə and olub, 
Hecama qızıl qan dolub. 
Taleyim tərs-avand olub, 
Üstümdə əsən olmayıb. 
  
Neynim belə yaranmışam, 
Bahar gəzən...qaranquşam. 
Elə dürüst davranmışam,- 
Başımda gəzən olmayıb. 
84 
 
Dünya tamam satqı, alqı... 
Mən Tanrı bilmişəm xalqı. 
Duyğun olan yerdə haqqı, 
Tapdayıb əzən olmayıb. 
 17.10.1999. 
  
"PREZİDENTİN ÜRƏYİ" 
poemasından 
     
İnsan öz ürəyinə 
Hər bir dərdi salarmış. 
Yumruq boyda ürəkdə 
Nə qədər sirr olarmış... 
     
Həkimlər özlərini 
Yandırdılar, yaxdılar. 
Həkimlər bu ürəyə 
Düz beş saat baxdılar. 
  
Beş saat əl içində 
Ürək... asandı sanma. 
Düz beş saat baxdılar 
Al qanı dama-dama. 
  
Hiss etdilər özləri... 
Hər bir həkim öyünür. 
Gördülər bu ürəkdə  
Azərbaycan döyünür. 
85 
 
Vətən ilə öyünən 
Ürək heç vaxt qocalmaz! 
Vətənlə yaşamayan 
Bu zirvəyə ucalmaz!.. 
  
03.07.1999. 
  
YERİ, KARVANIM 
  
Bənd olma köpək hürür... 
Yeri, karvanım, yeri. 
Sürü deyil, tək hürür, 
Yeri, karvanım, yeri. 
  
Gül fikirlər beynində, 
Göy səmalar əynində. 
Dünya sənin çiynində, 
Yeri, karvanım, yeri. 
  
Keçmişsiz – indi yoxdur,  
Qalxmaq var, endi yoxdur. 
Öldü var, döndü yoxdur, 
Yeri, karvanım, yeri. 
  
Girdin ər döyüşünə, 
Səndən yer-göy üşünə. 
Geri baxma, töyşümə, 
Yeri, karvanım, yeri. 
86 
 
Bu yollar şaxta, bürkü, 
Başında mərdlik börkü. 
Yükün – kişilik yükü, 
Yeri, karvanım, yeri. 
  
Ətrafın qaratikan, 
Köksün didik-didik qan. 
Yolundan sapmadan, 
Yeri, karvanım, yeri. 
  
Haqq sözün qızıl xəncər, 
Daşdan, dəmirdən keçər. 
İt hürər, karvan keçər, 
Yeri, karvanım, yeri. 
  
1988. 
  
LƏNKƏRANDA AZMIŞAM 
  
Çoxmilyonlu şəhərləri 
gözüyumulu gəzmişəm. 
Bir bələdçi 
xəritə qatı açmamışam. 
Volqa boyu 
xiyabanlar axarında üzmüşəm, 
azmamışam. 
Günorta, 
başım üstdən asılı günəş, 
87 
 
Lənkəranda azmışam. 
Küçələr 
yaşıl asma xalılı, 
Yollar 
yaşıl gəbə salıqlı. 
Hər tinində qurulu, 
Neçə cür naxış vurulu 
hana çıxır qarşıma. 
Azmışam Lənkəranda, – 
Dolanmışam 
gözəlliyin başına. 
   
    
MƏNİ DÖYÜŞƏ BURAX  
(İxtisarla) 
     
Məni döyüşə burax, 
Döyüş düşüb könlümə. 
Məni döyüşə burax, 
Qalib gəlim ölümə. 
    
Məni döyüşə burax, 
Könlümə döyüş düşüb. 
Son qoymaqçün xalqımın 
Ələminə qəminə. 
Könlümə döyüş düşüb, 
Qarı düşmən üstündə  
İlk qələbə naminə, 
Son qələbə naminə. 
88 
 
Əsir düşmüş pələnglər 
Kirs dağında bağırır. 
Burax qarı düşmənlə 
Burax, döş-döşə məni. 
Məni Şuşa çağırır, 
Məni Ağdam çağırır, 
Burax döyüşə məni. 
  
Şimşəyəm, şimşək kimi 
yanıb çaxa bilərəm. 
Əsir düşmüş qayaya, 
daşa baxa bilərəm. 
  
Day dözə bilməyirəm 
Zəmanənin bu haqsız 
Ədalətsiz hökmünə, 
ədalətsiz səbrinə. 
Day dözə bilməyirəm 
Babamın tapdaq altda 
qalan əsir qəbrinə. 
  
Məni torpaq çağırır, 
Məni əsir torpaqda 
bitən çiçək çağırır. 
Məni yarpaq çağırır, 
Yad əlində titrəyən 
əsən ləçək çağırır. 
  
89 
 
Təhqir altda inləyir 
məğrur dağlar, dərələr. 
Mənə tənə eləyir, 
Ulu torpaqlar altda 
Gumuldayan haraylar, 
Gumuldayan nərələr. 
  
Burax döyüşə məni, 
Döyüş düşüb könlümə. 
Burax döyüşə məni, 
Qalib gəlim yağıya, – 
Qalib gəlim yağıya. 
 2002. 
 
  
90 
 
RAMİZ MÖVSÜM 
(1940) 
 
 Ramiz Mövsüm (Əliyev 
Ramiz Mövsüm oğlu, həkim, 
şair) 27 mart 1940-ci ildə Azər-
baycanın Ağdam şəhərində 
anadan olmuşdur. Doğma şə-
hərdə orta məktəbi bitirdikdən 
sonra əmək fəaliyyətinə başla-
mışdır. Sonra N. Nərimanov 
adına Azərbaycan Dövlət Tibb 
İnstitutunun müalicə-profilaktika fakültəsində təhsil 
almışdır (1961-1966). Həkimlik fəaliyyətinə Ağdam 
Rayon Mərkəzi Xəstəxanasında başlamışdır. Ramiz 
Mövsüm 1957-ci ildə dövri mətbuatda vaxtaşırı çıxış 
edir. 
 1986-cı ildə AYB-nin üzvüdür. 
“Fidan”, “Ömrümün gündüzündə”, “Anam, 
atam”, “Günay”, “Balaca Elşadın dostları” və s. kitab-
ların müəllifidir. 
  
* * * 
Sıxılıram fikirlərin məngənəsində, 
Yığılıb açılır ürək yay kimi. 
Bir ittiham hədəsi var vicdan səsində, 
Çəkir göz özünə əməllərimi! 
  
91 
 
Yaxşı işim mənim üçün baş ucalığı, 
Pis işim xəcalət, töhmət payımdır. 
Nəyə görə həqiqəti gizlədim axı, 
Haqqı car eyləyən hay-harayımdır! 
  
Kimlərinsə bostanına daş atmışamsa, 
Elə bil köksümə daş tıxanıbdır. 
Bir xəstənin imdadına tez çatmışamsa, 
Zülmət ürəyinin şamı yanıbdır!.. 
  
Çox uzağam iblislərin fitnə-felindən, 
Riya diz üstədir, haqq isə qalib! 
Sənə kimsə əl açarsa, yapış əlindən, 
Deyirlər: əl tutmaq Əlidən qalıb!.. 
  
Zəhmətimin bəhrəsidir puçurlanan tər, 
Kündə qabarlardır dövlətim, varım. 
Əyri işlər əyrilərin əlindən gələr, 
Düz kəsər əyrini, düzdür meyarım!.. 
  
 24 iyul 2008. 
 Quba, Təngəaltı. Afurca kəndi 
  
  
92 
 
BABAM 
  
Babam nəslimizin bel sütunudur, 
Ağac tək hər yana qol-budaq atıb. 
Öndə gedən odur, bayraqdar odur, 
Dünyanın içində dünya yaradıb!.. 
  
Pöhrənin suyunu bol eləyibdi, 
Onu gələcəyin ağacı bilib. 
Pisliyin gözünə kül ələyibdi, 
Babamın əlindən yaxşılıq gəlib. 
  
Həmişə sözünü üzə deyibdi, 
Xeyirxah işlərdən əl götürməyib. 
Vaxt olub ac qalıb, nimdaş geyibdi, 
Amma külfətinə korluq verməyib!.. 
  
Hay-küydən gen olub, deyib ayıbdı, 
Yersiz ucaltmayıb heç vaxt səsini. 
Varlanmaq eşqiylə yaşamayıbdı, 
Aclara veribdi son tikəsini. 
  
Doğmalar bir yana, özgələr, yadlar 
Dar gündə babama pənah gətirib. 
Onu görcək yatıb alovlar, odlar; 
Babam qan yatırdıb, araya girib!.. 
  
  
93 
 
Əzəldən mayası nurla yoğrulub; 
Sönən ocaqları o yandırıbdı. 
Məşədi babamız özü pir olub, 
Zülmət şüurları nurlandırıbdı!.. 
  
Məsləhət alanlar, söz eşidənlər, 
Onun sayəsində kamala yetib. 
Səfərə çıxanlar, Həccə gedənlər 
Varını babama etibar edib. 
  
Allah adamıydı, namaz qılırdı, 
Çox-çox uzaqdaydı bəd əməllərdən. 
Paklara, saflara heyran qalırdı, 
Qorxurdu böhtandan, məkrdən, şərdən. 
  
Haqqı tapdamayıb ömrü uzunu, 
Özgə kölgəsində yatmayıb babam. 
Həmişə Allaha tutub üzünü, 
Halalı harama qatmayıb babam. 
  
Həyatda hər zaman ucadı başı, 
Müqəddəs məzarı işıqla dolsun. 
Bu gün tamam olur yüz əlli yaşı, 
Qoy ulu babamın ruhu şad olsun!.. 
  
30 avqust 2007. Bakı. 
  
 
94 
 
BİR YAZ GÜNÜ... 
 
Bir yaz günü 
Bağımızda dostlarımla oturmuşduq sacayağı. 
Çardaq altda sac quruldu, 
Anam çəkdi saca yağı... 
Sacda lavaş bişirirdi o. 
Oxlov ilə lavaşları bircə-bircə 
Süfrə üstdə düşürürdü o. 
Təhnəmizdə qalaqlandı lavaş dəsti. 
Anam yenə demədi ki, “daha bəsdi!”, 
O, bolluğa öyrətmişdi əllərini, 
Kündələri qədərindən çox kəsərdi. 
Deyərdi ki, “evimizə gəlib-gedən çox olacaq, 
Yolçunun da qisməti var, ona da pay çıxılacaq...” 
Xeyirxahlıq etmək üçün o, həmişə tələsərdi!.. 
Nəyimiz də çatmasaydı, 
Təhnəmizdən çörək əskik olmazdı heç!.. 
İş görəndə, anam dincin almazdı heç... 
Lavaşın da arxasınca o bişirdi göy qutabı. 
Süfrəmizə 
Gəldi qutab, gəldi lavaş; 
Həm də pendir gəldi bizə. 
Ləkimizdən göy dərildi, 
Bir badya da ayran gəldi... 
Nuş elədik yavaş-yavaş. 
Qəlbə yatan sözlər qopdu 
Dostlarımın dodağından; 
95 
 
“Bu qutabdan yesə hər kəs, 
Dadı getməz damağından!..” 
“Təzə motal pendiriylə isti lavaş dürməyinin vallah 
yerin heç nə verməz!..” 
Qızılgülün ətri o gün bürümüşdü hər tərəfi, 
Məst olmuşduq... 
Qaqqıldaşa-qaqqıldaşa 
Başımızın üstdən keçdi durna səfi. 
Dostlarımla 
Xalça üstə bardaş qurub oturmuşduq sacayağı. 
Gözəlliyi qəlbimizə köçürmüşdük...gəzdik bağı. 
Gül-çiçəkli ehtişamdan, 
Xan çınardan, yaşıl bağdan 
İlham alıb şeir dedik. 
Günümüzü şeiriyyətə həsr elədik!.. 
İşlərini səhmanlayıb, 
Anam qalxdı öz yerindən, 
Gəldi bizim yanımıza. 
Öpdük unlu əllərindən... 
Anam dedi: Qəşəm, Şahlar, əzizlərim, 
Dostluğunuz öz yerində, 
Tək Ramiz yox, siz də mənim balamsınız, 
Üçünüz də basılmayan qalamsınız!..” 
...Qəlbimizə məlhəm oldu 
Onun şirin söz-söhbəti. 
Qanımıza, 
Canımıza 
Hopdu ana məhəbbəti. 
96 
 
TAMİLLA ŞƏFƏQ 
(1940) 
 
Tamilla Şəfəq (Ağayeva Ta-
milla Sultan qızı – həkim, yazar, 
alim) 26 dekabr 1940-cı ildə Bakı 
şəhərində anadan olub. Şuşa şəhə-
rində ibtidai təhsil aldıqdan sonra, 
Gəncə şəhərində orta məktəbi biti-
rib. Sonra Azərbaycan Dövlət Tibb 
institutunun pediatriya fakültə-
sində təhsil alıb (1957-1963). 1969-cu ildə Azərbaycan 
Elmi-Tədqiqat göz xəstəlikləri institutunda aspiran-
turanı bitirib. Hal-hazırda aparıcı elmi işçidir (1995-ci 
ildən). Tibb elmləri üzrə fəlsəfə doktorudur. 
 İlk şeiri 1956-cı ildə dərc edilmişdir. Şeirləri, he-
kayələri, məqalələri ilə dövri mətbuatda çıxış edir. 
“Nur payı” şeirlər toplusu (1998), “Günəşi verin mə-
nə” (2006) kitabı kütləvi tirajla çap olunub. 
1998-ci ildən AYB-nin üzvüdür. 
  
  
97 
 
NƏDİR ÖLÜM 
  
Nəcib insan, həmkarım Sura xanımın unudulmaz 
xatirəsinə 
Həyat əzəl gündən mübarizədir, 
Həyat üzərində zəfərdi ölüm! 
İnciyən, yıxılan, yanıb-yaxılan 
Ruhları qoruyan sipərdi ölüm! 
     
Ölümdən qorxaraq qaçırıq bəzən, 
Quştək qanad açıb uçuruq bəzən, 
O bizi haqlayır, saxlayır həmən, 
İki dünyamıza çəpərdi ölüm! 
     
Uçsa da göylərə, çıxsa da dağa, 
İstər ahıl olsun, istərsə çağa. 
Torpaqdan yaranan düşür torpağa, 
Torpağa qarışmış gövhərdi ölüm! 
     
Uymayır ad-sana, vara, dövlətə, 
Fərq qoymur, aldanmır, şana-şöhrətə, 
Bu fani dünyada ədəbiyyətə 
Aparan bir yoldu, səfərdi ölüm! 
    
Həyat əfsanədir, ölüm həqiqət, 
Ruhu bədənindən ayıran qüdrət, 
Bir gün içəcəyəm ən acı şərbət, 
Büllur qədəh dolu zəhərdi ölüm! 
Vaxtlı da, vaxtsız da kədərdi ölüm! 
98 
 
QARŞIDA ÇOX DALĞA VAR 
  
Oğlum Samirə və qızım Saidəyə 
 
Həyat möcüzədir, təəccüb etmə! 
Mənim taleyimdən pay düşüb sənə, 
Günəş göydə qalıb, Ay düşüb sənə, 
Nur yağıb, gül əsib mənim bəxtimə. 
  
Səni yıxsa dalğalar, 
Səni sıxsa dalğalar, 
Dalğalar dağa dönsə 
Səni məhv edər sular, 
Kəmənd at zirvəsinə, 
Qarşıda çox dalğa var, 
Qarşıda çox zirvə var. 
Durma, at kəməndini, 
Dalğa səndən aşağı, 
Qovğa səndən aşağı. 
  
  
  
99 
 
FƏXRƏDDİN DAVUD 
(1950) 
 
 Fəxrəddin Davud (Fəxrəd-
din Firudin oğlu Davudov, hə-
kim, şair) 12 avqust 1950-ci ildə 
Göyçay şəhərində dünyaya gəlib. 
Orta məktəbi bitirdikdən sonra 
1968-ci ildə Azərbaycan Dövlət 
Tibb İnstitutunun müalicə-profi-
laktika fakültəsinə daxil olub. 1974-cu ildə təhsilini 
başa çatdıraraq həkim-psixiatr ixtisası almışdır.  
Tələbəlik illərindən Davud Qərib imzası ilə 
tanınmış, yüzlərlə şeirin və məqalənin müəllifidir.  
2005-ci ildə ‘’Duyğu yükü’’ şeirlər toplusu işıq 
üzü görmüşdür.  
Ailəlidir, üç övladı var. 
OLACAQ 
  
Bu yol sənin yolun deyil, – 
Əsli yanıb kül olacaq. 
Kərəm kimi bir bəy oğlu 
Yad evində qul olacaq. 
    
İnadından dön, ay bala, 
Çox yanırsan, sön, ay bala. 
Mən kiməm ki, sən, ay bala...  
Allah desə, ol, olacaq. 
100 
 
Gəl bəxtinə yaman demə, 
Olacağa güman demə. 
Bir qətrəyə ümman demə, 
Qətrə-qətrə göl olacaq. 
  
Dəli Məcnun bəy olmadı, 
Xəstə Leyli oy olmadı. 
Qərib kimə tay olmadı?! 
Axır bildi kal olacaq. 
  
 
ÇÖLÜM ÖZGƏNİ YANDIRIR... 
  
Çölüm özgəni yandırır,  
Mən yanıram öz içimdə. 
Burum-burum tüstü cıxır, 
Kül çırtlayır köz içimdə. 
  
Doyüşdədir mən ilə mən, 
Kim haqlıdı, bilim nədən. 
Canım qurban, a cangüdən, 
Qış içimdə, yaz içimdə. 
  
Haqqı nahaq əzən gündü, – 
Abdal kimi gəzən gündü. 
İtən ömür dözən gündü, – 
Bağırırsan... döz içimdə. 
  
101 
 
Sallanıban maral keçir, 
Hörükləri qumral keçir... 
Xəyalımdan bir xal keçir, – 
Qan ağlayır qız içimdə. 
  
Kəm baxışdan əriyən mən, 
Ağlayan mən, kiriyən mən. 
Ölənəcən diriyəm mən, 
Yaşayacam duz içimdə. 
  
*** 
Sənin məndə nəyin varsa, almısan... 
Dəvəsini itik bilən ərəbəm. 
Taleyimi tufanlara salmısan, 
Bu yollarda azıb gələn ərəbəm. 
  
Bir iynənin ucu boyda yuxuya 
Gözlərimi dikirəm ki, yatam mən. 
Sənin məndə nəyin vardı almısan, 
Bir yuxuma dəymə indi, dəymə sən. 
  
Nəyin qalıb... bu ocaqda küldü kül, 
Ocağı da, külünü də al apar! 
Sənin məndə nəyin vardi almısan... 
Ürək qalıb, gəl onu da al apar. 
  
  
102 
 
BƏS İDİ QƏLBİMƏ BİR ŞİRİN SÖZÜN... 
  
Bəs idi qəlbimə bir şirin sözün, 
Bəs idi saçıma əlinin nuru. 
Yatıb uşaq kimi xumarlanardım, 
Yuxular görərdim aydın dupduru. 
  
Nə sözün könlümü oxşadı mənim, 
Nə əlin saçımda alışıb yandı. 
Bir xəyal içimdə yaşadı mənim, 
Bütün xəyallara qovuşub yandı. 
  
Kim bildi nə imiş ürəyimdəki? – 
Bir qan laxtasıymış tac damarımda. 
Yüz dəfə, min dəfə şəklini çəkin, 
Daha nə görünür qırc damarımda? 
  
Daha istəmirəm validolu mən, 
Bir damcı qayğıya ehtiyacım var. 
Oturub düşündüm səni bayaqdan, 
Sənə də dərmanmış demə, qayğılar. 
  
Demə umursanmış sən də nə isə,- 
Keçirmis könlündən nəvaziş, qayğı. 
Neyləyək mən kükrək bir dənizəmsə, 
Sən də ümmanlara üzən qağayı. 
  
  
103 
 
*** 
Sənin əlin nə istidi, sonası?- 
Ürəyimin yarasına çək onu. 
Əllərində çiçək bitər, gül bitər, – 
Yaralarim arasına çək onu. 
  
Sənin əlin nə istidi, sonası? – 
Gözlərimin yuxusudu əllərin. 
Bir tale ki, məndən qaçaq düşübdü, 
Taleyimin yaxasıdı əllərin. 
  
Sənin əlin nə istidi, sonası? – 
Ağ saçımı qar yerinə əridər. 
Sənin əlin bir layladı sübhəcən, – 
Ağrıyanda ürəyimi kiridər. 
  
Bütün qışı əllərinin odunda  
Qızınmışam, qızınmışam, sonası. 
Ürəyini ürəyimdə tapmışam,  
Əllərini qazanmışam, sonası. 
  
  
  
104 
 
ANA, DARIXMIŞAM 
  
Ana, darıxıram əllərin üçün, 
Ana, darıxıram baxışlarına... 
Gör necə islanır yatdığın torpaq,- 
Nə deyim bu yayın yağışlarına? 
  
Nə deyim, az yağsın?..İslanır anam,  
Üşüyür, titrəyir o daş yerində. 
Ürəyimi qoyub yataydın, ana, 
Əllərin çatmayan balış yerində. 
  
Ana, darıxmışam təbəssümünə, 
Titrək əllərinə, nəvazişinə. 
Bilməzdim belə tez, yaşın bu vaxtı 
Gedib sığınasan o dağ döşünə. 
  
İndi yuxumdan da qaçaq düşmüsən, 
Necə adiləşir olüm də, ana. 
Əkib saxlayacam çinar tək səni, – 
Ürəyimdə ana, köksümdə ana. 
  
Ana, darıxmışam, darıxmağımda, 
Yüz ilin, min ilin dərdi-qəmi var. 
Bir layla yaşayır içimdə mənim, – 
İçimdə oxuyar, içimdə ağlar... 
  
  
105 
 
PAŞA QƏLBİNUR 
(1952) 
 
Paşa Qəlbinur (Paşa İsmayıl 
oğlu Musayev, həkim, şair, pub-
lisist, alim, pedaqoq) 1952-ci il 
martın 30-da Şəmkir rayonunun 
Çinarlı qəsəbəsində qulluqçu 
ailəsində anadan olmuşdur. Bu-
rada Müşfiq adına kənd orta 
məktəbini qızıl medalla bitirmişdir (1958-1968). N.Nə-
rimanov adına Azərbaycan Dövlət Tibb İnstitutunun 
müalicə-profilaktika fakültəsində təhsilini davam 
etdirmişdir (1968-1975).  
 N.Nərimanov adına Azərbaycan Dövlət Tibb 
İnstitutunun göz xəstəlikləri kafedrasının professoru 
(1988-ci ildən), həm də kafedranın müdiridir (1991-ci 
ildən).  
 “Gözlər” adlı ilk şeirini 13 yaşında yazmışdır. 
1978-ci ildə “Ulduz” jurnalının 4-cü sayında çap 
olunan “Xal”, “Ay gecəyə hicran sıxır”, “Mən ilhamı 
gözlərimlə görmüşəm” şeirlərindən üzü bəri dövri 
mətbuatda vaxtaşırı çıxış edir. 
“Ay bir əlçim buluddur”, “Gözün yarımkeçirici 
baryerləri”, “Payız məktubu”, “Rəngli gözyaşları”, 
“Biologiya və təbabətdə RMT-nin poliadelləşdirməsi 
problemi”, “İtmiş həsrət kimi”, “Təbabət poeziyanın 
fəlsəfi əyarı kimi və ya maye işıq”, “Ağlıma gələnlər 
106 
 
başıma gəldi”, “Qara su (roman, rus dilində)”, “Qara 
su, Göz dağı (roman)”, “İdrak ətri (Esseler)” və başqa 
kitabların müəllifidir. 
 1992-ci ildən AYB-nin üzvüdür. 
  
  
GÖRƏ BİLMƏSƏM 
 
Məni imtahana çəkir taleyim – 
Suda balıq olub qarmağı görəm... 
Məni imtahana çəkir taleyim – 
Ov olub tətikdə barmağı görəm... 
 
Yük oldu qeyrətim illər uzunu – 
Boynuma minənlər yəhər bildilər. 
Gözlərimdə çaxan ildırımları – 
Yadlar yox, doğmalar səhər bildilər... 
 
Ürəyim – əlləri qabar fəhlədi 
Neylədim qiymətsiz-urvatsız oldu. 
Mənim hər hüceyrəm qarışqa yüklü – 
Bu yükün altında qəddim əyildi... 
  
...Qurşağacan yerə mismarlanmışam 
Dizimdə fil gücü, zəncir çeynərəm. 
Top atsan – elə bir qəzəbəm ki, mən 
Onu nəfəsimlə susdura billəm! 
  
107 
 
Məni imtahana çəkir taleyim – 
Suda balıq olub qarmağı görəm, 
Ov olub tətikdə barmağı görəm, 
Bəs görə bilməsəm, görə bilməsəm?.. 
  
 14 avqust, 1999 
  
AY NURU KİMİ 
  
Qurd kimi yalnızam, şir kimi güclü! 
Sən mənim yoluma çıxa bilməzsən. 
Sən deyən deyiləm; sən olammaram – 
Pul kimi hamının xoşuna gələm... 
  
Mənim bir az – gülnən yaxınlığım var, 
Mənim bir az – aynan yaxınlığım var. 
Ayın nurundan çox üzdə həyam var... 
Kürün suyundan çox ilham payım var... 
  
Düşmənim, dostlarım saysız-hesabslz!... 
Taleyim – Cənabi Haqqın nurunda! 
Sən mənim haqqımı tapdayammazsan! 
Aya, göyə, suya atılan, güllə – 
Gücün nə olsa da; zərrəsən, tozsan, 
Sən mənim haqqımı tapdayammazsan!... 
  
24 iyun, 2001 
  
108 
 
HƏLƏ NƏ YAŞAMIŞAM Kİ... 
 
Ciblərimin ağzı, 
parıldayan pencəyim, 
Əllərim yağlı da dəyib sənə, 
Xəcalətdən tərli də, 
Bağışla məni. 
Dizləri sürtülüb ağarmış, əynim. 
Üzümüz üzlər gördü. 
Mənim üzümün suyu, 
Sənin dizlərinin gözləri töküldü. 
Qələmim, bağışla məni. 
Vaxt olub istəmədiyini yazdırmışam, 
Vaxt olub özünə qəbir qazdırmışam, 
Bağışla məni. 
Ürəyim, bağışla məni. 
Səndən xəbərsiz adından 
danışdığım vaxt olub. 
Xaqanidən Cavidə qədər 
Bütün dahilərimin, 
Qolları kəsilmiş 
Babəkimin önündən 
Əsgəri intizamla, ehtiramla, 
Bir dəli sükutun 
fırtınalı qoynunda keçmişəm. 
  
  
109 
 
Gecələri min illik şərab kimi içmişəm, 
Ay işığında islanmışam 
İliyimə qədər. 
Və bir eşqin sazağında göynəmişəm 
Sümüyümə qədər. 
Hələ nə yaşamışam ki... 
  
Bax bu balaca bıçaqla 
zülməti doğramışam, 
Özünü öyməklik olmasın, 
Kimlərçünsə od oğurlamışam... 
  
 
ATAM İSMAYILIN ƏZİZ XATİRƏSİNƏ 
     
İnfarkt şöbələrində 
gecə səhərə kimi 
Monitora göz dikənlər – 
Allah bizə kömək olsun! 
Novxanıda, Bilgəhdə... 
Bu il əkilən tinglər, 
Bu yayın istisində 
Allah sizə kömək olsun! 
    
Döyüş meydanlarında 
Bir qarış torpağını 
Öz ürəyi bilənlərə, 
Bütün darda qalanlara 
Allah özü kömək olsun! 
110 
 
Ulu Tanrım, bu səhər 
Gündüzü gecəyə dönənlərə də – 
Zülmətli gözlərə qoy İŞIQ dolsun. 
...Barmağı tətikdə, əli nişanda, 
Ovçuya da, ova da – 
Allah özü kömək olsun! 
 
Gəncə, 13 iyul, 1991 
   
AYANIM 
  
Sənə şeir yazmaq istədim 
Ürəyimin gücü çatmadı. 
Saçlarının ətrinə 
Çörəyimin gücü çatmadı. 
  
Nəfəsində 
İşığın ətri, Günəşin dadı 
 Səsin – 
Allahın adı... 
Elə bil bağrımnan çıxan ürəksən 
Elə bil bu dünya heç olmayıbdı, 
Ya mən olmamışam 
dünyada min il... 
Gəl ürək, gəl görək, gəl boynuma min! – 
Ürəyim boynumda 
dünyanı gəzək. 
 14 sentyabr, 1999 
111 
 
İŞIQ CƏRRAHI 
  
Əllərimin hakimiyyəti bərqərar olur 
Əməliyyat vaxtı. 
Qaranlqla işığın radar tutmayan 
sərhəddinə uçur əllərim. 
Ürəyim kimidi, 
Mən yatanda da 
Oyaq olur əllərim... 
  
7 yanvar, 1991 
  
ÇATDILAR SƏNƏ 
  
İstədim gizlədim məhəbbətimi – 
Məni şeirlərim satdılar sənə. 
İstədim on əlli qoruyam, gülüm, 
Gözümün içindən mil salıb, salıb, 
İşığın dalınca çatdılar sənə, 
İşığın ucunda tutdular səni... 
  
İşıq sürətinə ünüm çatmadı, 
Taleyin hökmünə əlim çatmadı, 
Yat, – dedim – bəxtimə, o da yatmadı, 
Allahım oldunuz az qala, gözlər. 
  
Bir şəhərdə zəhər udan, 
Bir dənizdə çimən bizik. 
112 
 
Gecəmizə, günümüzə həsrət şərik. 
Xoş günlərə dözəmmədik, dözəmmədik... 
  
...Qağayılar qanad çalır, 
Qanadları yosun iyli. 
Mən qanadı qırılmışın 
Qanadları dor ağacı – 
Küləklər yayır səsimi. 
Qanadlarım dar ağacı – 
Asılmışam 
Bir yaralı durna kimi... 
  
Ah dedim, oydun məni, 
Bu hala qoydun məni. 
Yelkənsiz gəmi kimi 
Dəryada qoydun məni... 
  
1989 
  
YALANDI 
  
Sizin qapınızdan öpən olmayıb, 
Olmayıb, olmayıb, olmayıb, dünyam! 
Yox! Mənim dərdimdən ölən olmayıb, 
Yalandı, yalandı, yalandı, yalan! 
  
 
 
113 
 
Yalandı o uzaq rahibə qızın 
Bizə dedikləri... 
o acı tüstü... 
Yalandı nağılı Avazanın da, 
Dom kilsəsi, Ani, Qəçrəşin üstü... 
  
Yağış islatmayıb Arbatda bizi, 
Qatar aparmayıb uzaqlara, yox!... 
Yox, yox saxlamayıb qar izimizi, 
Məni doğramayıb, o qəfil ağrı... 
  
O mən olmamışam, and içirəm mən! 
Gözündə yaş o şeiri 
yazmayıbsan bir axşam. 
Yox, yox dəli kimi təkrar, təzədən, 
Sən adlı mələyə vurulmamışam. 
  
Günün şüasından tutub dırmaşıb, 
Günəşdən sənə pay gətirməmişəm. 
Yuxuda görmüşəm o “dəhşət”ləri 
Səni tapıb, nə də itirməmişəm. 
  
Ağlım başımdadı, əynim sığallı, 
Biz su içməmişik o qara daşdan. 
Nə falçılar bizi yorub, nə də ki... 
Mən işə gedəcəm səhər o başdan... 
  
1990 
114 
 
* * * 
Yanmış ocaq yeri var 
Ürəyimdə 
sən gedəli... 
Bir xəncər sancı var 
Kürəyimdə sən gedəli... 
  
Qəhqəhələr, işvələr, nazlar 
Payız yarpaqları kimi 
Küləklərin ağzında 
veyil-veyil. 
Nə Günəş qızıl tellidi, 
Nə dəniz mirvari deyil... 
Dünyada 
Sən adlı mələk var, 
Mən adlı ürək. 
  
İnnən belə 
Qızıl-qızıl balıqlar 
Dənizlərdə 
Üşüyər də, ölər də,.. 
Bir bayatı çağırın: 
– Mey qaldı şüşələrdə... 
  
5 noyabr, 1991 
 
  
115 
 
SƏDAQƏT RƏŞADQIZI 
(1952) 
 
Sədaqət Rəşad qızı (Məmmə-
dova Səaqət Rəşad qızı, həkim, 
publisist, şair) 5 noyabr 1952-ci 
ildə Bakı şəhərində Ziyalı ailəsin-
də anadan olmuşdur. 1969-cu ildə 
orta məktəbi qızıl medal ilə bitirib, 
1975-ci ildə N. Nərimanov adına 
ADTİ-nin müalicə-profilaktika fakültəsini “Fərqlən-
mə” diplomu ilə başa vurub.  
“Azərbaycan Müəllimi”, “Elm və həyat”, “Azər-
baycan qadını”, “Məhsəti”, “Qoşa ulduz”, “Aydın-
lıq”, “Zaman”, “Hakimiyyət”, “Bizim şəxsiyyət”, 
“Şuşa”, “Qarabağa aparan yollar”, “Dövlət və qa-
nun”, “Exo”, “525-ci qəzet”, “Borçalı” və s. qəzet və 
jurnallarda tibbi, elmi və publisistik yazıları, şeirləri, 
dərc olunub. “Müqəddəs qələm”, “Cəsarətli qələm” 
diplomları ilə mükafatlandırılıb. 
  
 
  
116 
 
ANA HAQQINDA BAYATILARDAN 
 
Dərdi söylə qanana, 
Sirri vermə nadana, 
Yüz dostun olsa simsar, 
İnsana yaxın-ANA! 
Günəş üfüqdən doğar, 
Səhər gecəni qovar, 
Ananın laylasından, 
Dünyada şirin nə var?! 
 
Ana bir qibləgahdır, 
Laylası – ney, segahdır... 
Sözündən əsla çıxma, – 
Bağışlanmaz günahdır!... 
 
Çıxıblar dağ belinə, 
Obasına, elinə... 
Canı qurban veriblər, 
Ananın bir telinə! 
 
 
  
117 
 
QARABAĞ BAYATILARI 
 
Torpaq qışdan oyandı, 
Hissim sizə ayandı, 
Qarabağ dərdli cismim, 
Göz görə-görə yandı! 
 
Ay paradır, yarım, bax, 
Mənə tərəf, yarım, bax! – 
Dərdi bilmək istəsən, 
Ürəyimi yarım, bax!.. 
 
Səmt haraya, ay quşlar?.. 
Sizə yoxdu, tay, quşlar, 
Qarabağdan bircə gül, 
Dərib verin pay, quşlar. 
 
Qarabağ talan oldu, 
Gülləri solan oldu, 
“Dost” kəsdiyi çörəkdə 
Əhdində yalan oldu. 
 
 
 
  
118 
 
TOFİQ NURƏLİ 
(1953) 
 
Tofiq Nurəli (Hacıyev 
Tofiq Niyətulla oğlu – hə-
kim, şair, publisist) 4 iyul 
1953-cü ildə Qonaqkənd 
rayonunun Yerfi kəndində 
anadan olmuşdur. Yerfi 
kənd məktəbində səkkizinci 
sinfi bitirdikdən sonra (1961-1968) Bakı şəhərində 19 
saylı orta məktəbdə təhsil almışdır (1968-1970). N. Nə-
rimanov adına Azərbaycan Dövlət Tibb İnsti-tutunun 
müalicə-profilaktika fakültəsini fərqlənmə diplomu 
ilə bitirmişdir (1972-1978).  
Səksəninci illərdə ədəbiyyata gələn Tofiq Nu-
rəlinin “Şehli kəpənəklər”, “Yağışdan sonra”, “Tənha 
bir qüssə”, “Tənha payız çiçəyi” və başqa kitabları çap 
olunub. Şeirləri Moskvada, Təbrizdə, Türkiyədə çap 
olunub. “Qaçaq Mayıl” kinopovestinin də müəllifidir. 
 1988-ci ildən AYB-nin üzvüdür. 
  
  
119 
 
KƏNDƏ ENƏN ZAMAN... 
 
Kəndə enən zaman azan durnalar – 
İşıq tellərinə dəyib öləndə, 
Bir anlıq qəlbindən keçir sən məni – 
Bəlkə o durnanın biriyəm mən də... 
  
Duman bürüyəndə bom-boz çölləri, 
Solğun çəmənləri döyəndə yağış 
Qəhərdən doluxmuş bir cüt göz axtar – 
O mənim gözümdür; qəmgin, yaşarmış... 
  
Gecələr uzanıb həddin aşanda, 
Payız köynəyini geyəndə dağlar 
Anla ki, ömrümə payızlar çökür – 
Ağla, məni ağla, qəlbində ağla... 
  
Qoşulub payıza gedirəm mən də 
Yaxşı ki, dünyada hələ sən varsan... 
...Payızlar gələndə düşsəm yadına 
O kənddə bir daşı sığallayarsan... 
  
*** 
Taleyim kədərli zümzümələrlə 
Mənə bu dünyanı qandırmalıymış. 
Bir gün ürəyimdə alışan sevda 
Bir gün ürəyimi yandırmalıymış. 
  
120 
 
Sönüb gözlərimin ümid işığı 
Tənha ürəyimdə nə səda, nə səs. 
Mənim ürəyimin boşluqlarını 
Çaylar min il axsa doldura bilməz. 
       
Mən deyə bilmərəm, ürəyim desin 
Bu sevda yolunda kiməm, nəçiyəm. 
Sənli günlərimi sədəqə versin: 
Zaman qapısında kor dilənçiyəm. 
      
*** 
Yaşamaq çətindir daha mənimçün, 
Hər şeyi bazara dönən ölkədə. 
Ata yurdlarına ağılar deyən 
Son kəndli şairi mənəm bəlkə də. 
    
Daha gərək deyil yaz yağışları, 
Qurumuş bulağam, solmuş çəmənəm. 
Nakam sevdalardan ağılar deyən 
Son sevgi şairi bəlkə də mənəm. 
  
Hər yanda gözyaşı, qüssə, kədər, qəm 
Bu uzun yollarda mən də yoruldum. 
Bir də ayıldım ki, bəlkə də mənəm 
Ən qəmli şairi mənəm bu yurdun... 
  
Əməlli bir tale yaşamadım ki, 
Ömrümü taladım belədən-belə. 
Ey ana vətənim, ey Azərbaycan – 
Mənə bu dərdləri sən halal eylə... 
121 
 
SƏNİN AD GÜNÜNÜ KEÇİRƏCƏYƏM 
 
Tənha bir qüssəni çəkib başıma 
Yenə şəkilləri töküb qarşıma 
Sığınıb ömrümün sevda yaşına 
Sənin ad gününü keçirəcəyəm. 
    
Ürəyim dolacaq fevral qarıyla  
Dinəcək qırılmış arzu tarıyla. 
Boşalmış siqaret qutularıyla 
Sənin ad gününü keçirəcəyəm. 
    
Bu gecə döyməsin kimsə qapımı 
Qəlbim qırmayacaq öz inadını 
Sıxıb dodağıma sənin adını 
Sənin ad gününü keçirəcəyəm. 
  
 
HEYKƏLLƏR AĞLAYIR YAĞIŞ YAĞANDA 
 
Hərəsi tarixdə bir səs, bir səda  
Yaşayır ömrünün heykəl çağında. 
Hamının ürəyi kövrəlirsə də 
Heykəllər ağlayır yağış yağanda. 
  
Deməyin yağışdır yağır buluddan 
Göylərin ürəyi dolub ağlayır. 
Leylini Məcnuna qovuşdurmayan 
Füzuli peşiman olub ağlayır. 
122 
 
 Qəlbi kövrəlsə də öldürəcəkdir, 
Kişidir dayanıb sözünün üstə. 
Bəhram qılınc çəkib, gözləri yaşlı 
Əjdaha ağlayır dizinin üstə. 
  
Gözləsin nə qədər, dözsün nə qədər 
Bezikib səbrindən səbir ağlayır. 
Qısılıb tarixin divarlarına  
"Səbr eylə" söyləyən Sabir ağlayır. 
  
Daşlar ağlayırsa fəlakət olub 
Axı ürəyi var daşın, dağın da. 
Hamının ürəyi kövrəlirsə də 
Heykəllər ağlayır yağış yağanda. 
  
 
KİŞİ SÖZÜ 
  
Sözdür də... görünən izi qalmayır 
Hərdən şapasan da şillə yerinə.. 
...Kişinin dediyi söz də kişidi- 
Qoyub atmaq olar güllə yerinə... 
  
Sözdür də... başına hər cür ip salıb 
Yüz yana, yüz yerə qatlamaq olar.., 
İlahi gücü var, kişi sözüylə 
Min illik bütləri laxlatmaq olar... 
  
123 
 
Sahibsiz mülkləri ot-alaq basar, 
Çoxalar bayquşu viranələrin, 
Kəsərli söz deyən kəs olmayanda 
Qeyrəti olmayıb zəmanələrin... 
  
Bədbəxtdi qeyrətdən qısır zəmanə, 
İsitmir kişisiz alışan ocaq, 
İnanma böyüyüb söz deyən olsun 
Qısır zəmanədə böyüyən uşaq. 
  
Kişi sözü gərək hər zəmanənin – 
Burda min məna var ensən dərinə.. 
Kişinin dediyi söz də kişidi – 
Qoyub atmaq olar güllə yerinə... 
  
*** 
Ürəyimə dolar kədər, 
Ötənlərdən verər xəbər. 
Daha nələr, daha nələr... 
Axşamlarıq qürub çağı... 
  
Mən bir ömrü verdim bada,  
Nə qaldı ki, düşə yada?! 
Tək qalıram bu dünyada, 
Axşamların qürub çağı... 
  
  
124 
 
Tale verən oldu bəsim  
Çox şeyə söndü həvəsim... 
Ürəyimdən gələr səsin 
Axşamların qürub çağı... 
  
Saç ağardı-tez ağardı, 
Həyat mənə göz ağartdı... 
...Ünvansız bir səs çağırar 
Axşamların qürub çağı. 
  
 
SÖKÜL, DAN YERİ 
  
Arzudan, istəkdən uzaq qalmışam, 
Taleyin əlində yazıq qalmışam. 
Gecələr içində azıb qalmışam  
Sökül yavaş-yavaş, sökül, dan yeri. 
  
Üzüldüm ağrıdan,yandım göynəkdən, 
Ürəyim ilantək çıxdı köynəkdən. 
Keçdi “gözləmək”dən, keçdi “neynək”dən 
Sökül yavaş-yavaş, sökül, dan yeri. 
  
Yol ver qaçım gedim gedim allahlarımdan, 
Vallah keçəcəyəm günahlarından. 
Çəkil yollarından sabahlarımın, 
Sökül yavaş-yavaş, sökül, dan yeri. 
  
125 
 
*** 
Qəfil günəş kimi doğdu bu sevgi 
Kor olduq önündə bu gur işığın... 
Kor olmuş səadət yan keçdi bizdən  
Məni ahın tutdu, səni qarğışı! 
  
Aşırı məhəbbət səadət deyil – 
Xoşbəxtlik dar gəldi bəlkə bu eşqə, 
Bəlkə zəhləsini tökdük Allahın 
Ayrılıq göndərib etdi heç-heçə... 
  
Dünyada hər şeyi dəyişir sevgi 
O zəng, o telefon, o küçə olmur... 
Bu qədər inadkar olma ilahi, 
Sevgidə heç zaman heç-heçə olmur. 
 
 
 
  
126 
 
FƏXRƏDDİN ZİYA 
(1953) 
 
Fəxrəddin Ziya (Əliyev Fəx-
rəddin Mansur oğlu – həkim, şair, 
publisist) 18 noyabr 1953-cü ildə 
Masallı rayonunda anadan olmuş-
dur. Orta məktəbi Sumqayıt şəhə-
rində bitirmişdir. Sonra təhsilini 
Azərbaycan Dövlət Tibb İnstitu-
tunda davam etdirmişdir (1971-1977). 
70-ci illərin əvvəllərində “Ədəbiyyat” qəzetində 
çap olunan şeiri ilə ədəbiyyata gələn şair 
 “Bir damla qan” televiziya filminin ssenarisinin, 
neçə-neçə populyar mahnıların sözlərinin, “Qayıt 
məni qınamağa”, “İl ayrıcında”, “Zaman, səndən hara 
qaçım”, “Mənim şair anam”, “Yazıçılar”, “Bu da bir 
istəkdi”, “Şeiriyyətim, şeirim” və başqa ondan artıq 
kitabın müəllifidir. 
 1998-ci ildən AYB-nin üzvüdür. 
  
YA QİSMƏT 
  
Qəlbimizdə sonsuz arzu, həvəs var, 
başımızda yüz qəzavət, ya qismət. 
Bəxt bu yolda gah oyanar, gah yatar, 
kimə qoyar qədir-qiymət, ya qismət? 
  
127 
 
Zaman-zaman təbiətin hikməti 
bizə növ-növ şirin, acı öyrətdi. 
Nə qədərdi yaxşı-pisin qiyməti, 
harda hörmət, harda töhmət, ya qismət?  
     
Ey acların loxmasına göz dikən, 
bostançının çiynində tağ əkən, 
sənə qalmaz, kimin olar görəsən, 
topladığın bu qənimət, ya qismət? 
  
Hansı həris həvəsindən usanmış, 
hansı xəbis əməlindən utanmış? 
İnsanlığa qənim elə insanmış, 
kimi tutar bu bəd xislət, ya qismət? 
  
Azaltdıqca istisini od-ocaq, 
Vətən gülü güllüyündə solacaq. 
Haçanacan dərd olaraq qalacaq 
tapdaq torpaq, namus, qeyrət, ya qismət? 
  
Boş buraxdıq neçə ciddi söhbəti, 
əvəzində gördük zülmü, zilləti. 
Kim aldatdı, kim sındırdı milləti, 
açılarmı bu həqiqət, ya qismət? 
  
Sözün də öz hikməti, öz gücü var, 
əsrlərin min sirrini daşıyar. 
Neçə dildə, neçə eldə yaşayar, 
yazdığım dörd-beş hekayət, ya qismət? 
 Mart, 2005 
128 
 
SOYUQ TƏNDİRLƏRƏ ÇÖRƏK YAPILMAZ 
 
Çılğınlıq cahillik əlamətidir, 
ağlı yetkin olan hissə qapılmaz. 
Fərhadın dastanı bir əfsanədir, 
külüng zərbəsiylə qaya çapılmaz. 
  
Qəribə bir xislət var canımızda, 
gücü axtarırıq ad-sanımızda. 
Düşmən baş kəssə də dörd yanımızda, 
bizə toxunmasa, rəqib sayılmaz. 
  
Yaman öyrəşmişik alqı-satqıya, 
əhsən bu hərraca, bu soyhasoya. 
Ola, bu ağalar dayana, doya, 
anlaya, ləyaqət, Vətən satılmaz! 
  
Torpağı verdik ya satdıq, nə fərqi, 
yadlara qoyduq ya atdıq, nə fərqi, 
biganə qaldıq ya yatdıq, nə fərqi, 
qəflət yuxusuna gedən ayılmaz. 
  
Bu xalqın nəyi var, dağıdın, sökün, 
Bakı özünüzün, yenidən tikin. 
Yola, dənizə də bir çəpər çəkin, 
hələ ki, sizə yox deyən tapılmaz. 
  
 
129 
 
Ayrılın, ayrılsın bazarınız da,  
eviniz, işiniz, məzarınız da. 
Ayrıdır ağrınız, azarınız da, 
onsuz qanınıza bir qan qatılmaz. 
  
Dərd ki, ovunmadı əhli-hal ilə, 
keçər gün-güzəran qeylü-qal ilə. 
Qayıtmaz Qarabağ bu minval ilə, 
soyuq təndirlərə çörək yapılmaz. 
 18.03.02 
 
 
BAĞIŞLA, CAN ANA 
 
(Dünyasını dəyişən anda övladlarından 
biri də yanında olmayan anam  
Züleyxanın əziz xatirəsinə) 
  
Köçüb bir dünyam, yoxdur, 
gölüm var, sonam yoxdur. 
Virandır atam evi, 
içində anam yoxdur. 
  
Son dəfə üzünü görə bilmədim, 
son dəfə əlindən öpə bilmədim, 
ağladım, sızladım, ölə bilmədim, 
bağışla, can ana, bağışla məni. 
  
130 
 
Bu qədər yaxınmış ölüm, bilmədim, 
sonam, anlamadım, gülüm, bilmədim, 
ayağın altında ölüm, bilmədim, 
bağışla, can ana, bağışla məni. 
  
Görüb ətrafında yurdlaşlarını, 
gözün gəzib məni, qardaşlarımı... 
Saxlaya bilmirəm gözyaşlarımı, 
bağışla, can ana, bağışla məni. 
  
Bir ara yanına gələ bilmədim, 
məşğuldum, vaxtımı bölə bilmədim. 
Dönsün od-ocağım külə, bilmədim, 
bağışla, can ana, bağışla məni. 
  
Nə səsim çatmayır, nə ünüm sənə, 
o dünya vardısa, qoy dönüm sənə. 
Nə dua, qurbandır hər günüm sənə, 
bağışla, can ana, bağışla məni. 
  
Yuxuma girirsən – görünüm, gəlim, 
hardasan, can ana, sürünüm, gəlim?! 
Hay ver, kəfənimə bürünüm, gəlim, 
bağışla, can ana, bağışla məni. 
Gəlib o yerləri gəzirəm sənsiz, 
boğur qəhər məni, dözürəm sənsiz. 
O ata yurdundan bezirəm sənsiz, 
bağışla, can ana, bağışla məni. 
131 
 
Ruhunmu bağlayan məni o kəndə, 
xəyalən bu yolu gedirəm gündə? 
Bir ana sevgisi uyuyur məndə, 
bağışla, can ana, bağışla məni. 
  
Hərdən elə bil ki, lap yanımdasan, 
burda, yaşadığım ünvanımdasan. 
Sənin varlığınla barışmaq asan, 
bağışla, can ana, bağışla məni. 
  
Daşlaşmış şəklinin soyuq baxışı 
axıdır gözümdən bir yaz yağışı. 
Sən ey geri dönməz səadət quşum, 
bağışla, can ana, bağışla məni. 
  
İndi məzarındır müqəddəs yerim, 
o soyuq daşları qucar əllərim. 
Allahmı Kərimdir, ya sənmi Kərim, 
bağışla, can ana, bağışla məni, 
bağışla, bağışla, bağışla məni. 
 08.09.97 
 
  
132 
 
QULAQ AS, BALA 
  
Dünya duyğu yeri, nəşə yeridir, 
gəncliyi qəflətdə yatmazlar, bala. 
İnsanda çox şey var zinətdən baha, 
hər pula gedəni satmazlar, bala. 
  
Həyatda hər şeyin əks üzü var, 
yaxşının pisi var, kəcin düzü var. 
Əməl tarazlanır, geci-tezi var, 
nahaqdan günaha batmazlar, bala. 
  
Qocalar evinə ayaq bas bir gün, 
bənizlər kədərli, baxışlar küskün. 
Can qurban edərlər valideyn üçün, 
atanı, ananı atmazlar, bala. 
  
Baxma ki, özündən razıdır hər kəs, 
hamıya sağlam ruh, bədən verilməz. 
Milyon nataraza bir ağıllı bəs, 
səni çaşdırmasın, qoy azlar bala. 
  
Axdıqca ciblərə bu xalqın varı, 
unutduq vədləri, əhdi, ilqarı. 
Söz vermək ayrıdır, iş görmək ayrı, 
yenə fənd axtarır işbazlar, bala. 
  
  
133 
 
Biz kimdən öyrənək mədəniyyəti, 
böyüklər nəfsi ac, mədə niyyətli. 
Hələ azdır bizdə kişi qeyrəti, 
hələ ürəyimiz sızıldar, bala. 
  
20.03.2002 
  
 
NİKBİNLİK 
  
Mən çox nikbin bir insanam, çox mətin insan, 
hələ neçə ər doğacaq mərd Azərbaycan. 
Mən aləmə haqq səsimi qaldıracağam, 
sabahımın Xətaisi doğulan zaman. 
  
Bəşər daim inkişafda, yeniləşmədə, 
mən tarixə həm dərs deyib, həm dərs almışam. 
Məni heç vaxt qorxutmayıb iğtişaş, hədə, 
uduzduğum anlarda da məğrur olmuşam. 
  
Zaman gələr, ağlar gözüm kiriyər, gülər, 
torpağımın hər qarışı səngərə dönər. 
Nə qədər ki, içimizdə yurd yanğısı var, 
Xətailər çadırda da doğula bilər. 
  
30.12.2003 
  
  
134 
 
YAXŞIDIR 
  
Dünya elə yaranışdan yaxşıdır, 
yaxşı səma, yaxşı Günəş, yaxşı Ay. 
Ömrümüzün, bəxtimizin naxışıdır 
yaxşı sutka, yaxşı həftə, yaxşı ay. 
  
Xoş günlərin carçısıdır, əl eylər, 
dağda-daşda cığır salar, yol eylər. 
Nemət adlı ruzisini bol eylər 
yaxşı payız, yaxşı bahar, yaxşı yay. 
  
Bardan qalar onsuz bostan, bağ, zəmi, 
elimizin, obamızın zəmzəmi. 
İsti gündə təşnəmizin məlhəmi 
yaxşı bulaq, yaxşı kəhriz, yaxşı çay. 
  
Bir dəmət tut bağından gül dərilsə, 
sözdən yarat, ömür qəsrin hörülsə. 
Müdriklikdir, təmannasız verilsə 
yaxşı bəxşiş, yaxşı sovqat, yaxşı pay. 
  
Ay Fəxrəddin, ötüşdükcə ruzgar, 
hər arzudan, kaş doğa bir xoş qərar. 
Nə yaxşı ki, hələ vardı yaxşılar, 
yaxşıların yaxşısını yaxşı say! 
  
06.09.98 
135 
 
AYRILIQ 
(Xumar Qədimova musiqi bəstələmişdir). 
  
Dad sənin əlindən, aman, ayrılıq, 
məndən can cövhəri uman ayrılıq. 
Qəlbimi zülmünlə ram eylədikcə, 
içimdə inləyən kaman ayrılıq, 
aman, ay ayrılıq, aman, ayrılıq! 
      
Gör, mən nə sayırdım, fələk nə saydı, 
bəlkə bu, bəxtimə kəsilən paydı? 
Sən mənim yaramı sızlatmasaydın, 
məni sındırmazdı zaman, ayrılıq, 
aman, ay ayrılıq, aman, ayrılıq! 
   
O getdi, dərdimin dərmanı getdi, 
gələn xoş günümün fərmanı getdi. 
Olum yollarının qurbanı, getdi, 
doldu gözlərimə duman, ayrılıq, 
aman, ay ayrılıq, aman, ayrılıq! 
  
Mən son nəfəsdəyəm, sən can həvəsdə, 
mən qan ağlayıram, sən kam həvəsdə. 
Qəlbim səksəkədə, qulağım səsdə, 
sın, ey çərxi fələk, dayan, ayrılıq, 
dayan bircə anlıq, bir an, ayrılıq, 
aman, ay ayrılıq, aman, ayrılıq, 
aman, ay ayrılıq, aman, ayrılıq! 
 27.09.99 
136 
 
NƏ GÖZƏL 
  
Ömrü məftunluqla yaşa dünyada, 
hər ağlı çaşdıran rəna nə gözəl. 
Min istək yaradar lal baxışında, 
hilal qaşındakı məna nə gözəl. 
  
Yoxdur bu səltənət meydə, məzədə, 
göz yum içindəki o xoş həsədə. 
Ürəyin çoxuna meyl eyləsə də, 
bəxtini biriylə sına, nə gözəl.  
  
Qəmzəsi qədərsiz, qəmi az ola, 
incə ruhlu ola, xoşavaz ola. 
Gözəldə gərəkdir işvə, naz ola, 
girə gündə on cür dona, nə gözəl. 
  
Davrana, danışa utancaq kimi, 
yığıla boynunda tər muncuq kimi. 
Dodağı çırtlaya tumurcuq kimi, 
üzü lalə kimi yana, nə gözəl. 
  
Sürə dövranını bəxtəvər kimi, 
ona vurğunluqdan bixəbər kimi. 
Gedəsən yanına müzəffər kimi, 
şux qəddin önündə sına, nə gözəl. 
  
 
137 
 
Deyə bilmirsənsə ürək sözünü, 
ha gözlə gözünə görünən günü. 
Elə mərhəm et ki, ona özünü 
gəlsin dərd-bəlası sana, nə gözəl. 
  
Fəxrəddin, eşqində Kərəm deyilsən, 
şadlan qurban getsən, sevin, əyilsən. 
Ona ürəyini ver, verə bilsən, 
yetsin intizarın sona, nə gözəl. 
 26.01.1998 
  
SƏNSƏN 
  
Mən səni görəndən hüsnünə heyran, 
sən mənim əzizim, mehribanımsan. 
Sən mənə duyğumu bəxş edən insan, 
sən mənim ikinci yaradanımsan. 
  
Sən mənim qəlbimdə ilahi istək, 
fikir-xəyalımda gəzdirdiyim tac. 
Ay məni eşqində sınayan mələk, 
mən sənin bir adi sözünə möhtac. 
  
Bu sevgi qəlbimdən əskilməz bir dəm, 
gündə yüz yol alan canımı, sənsən. 
Dövrümün ən bədbəxt kişisi mənəm, 
dünyanın ən gözəl xanımı sənsən. 
 17.07.1999 
138 
 
RAFİQ VƏLİZADƏ (KƏRƏMOĞLU) 
(1953) 
 
  
Rafiq Vəlizadə (Vəliyev 
Rafiq Kərəm oğlu) 1953-cü ildə 
Qazax rayonunda anadan olmuş-
dur. 1970-ci ildə orta məktəbi 
doğma rayonda bitirmişdir. Son-
ra Azərbaycan Dövlət Tibb İnsti-
tutunun müalicə-profilaktika fa-
kültəsinə daxil olmuş və təhsilini 
uğurla başa vurmuşdur (1970-1977). 
 80-ci illərin əvvəllərində “YENİ SƏSLƏR” alma-
naxında 20-dən artıq şeiri çap olunmuşdur (Redak-
toru: Müzəffər Şükür). Sonralar onun imzasına dövri 
mətbuatda tez-tez rast gəlmişik. 
 Rafiq Vəlizadə (Kərəmoğlu) yeddi dahi yazara 
həsr edilən məşhur “YEDDİ OĞUL İSTƏRƏM” 
kitabının iki tərtibatçısından biridir. 
  
DAĞLAR O DAĞLARDIR, O ÇAĞLAR HANI 
  
Dağlar yaşamaqdan illəri yorub, 
Qayalar necə var, elə də durub. 
Həmin bulaqlardır göz kimi durur... 
Qanımda qaynayan bulaqlar hanı? 
Dağlar o dağlardır, o çağlar hanı? 
139 
 
Yuxuydu dünyada dərdi-sərimiz, 
Dağ idi arandan qaçan yerimiz. 
Odur, orda qalıb ocaq yerimiz, 
Gözümdə oynayan ocaqlar hanı? 
Dağlar o dağlardır, o çağlar hanı? 
  
Sallanıb gələrdi bulağın üstə, 
O yanağı lalə, dodağı püstə. 
Biz də boylanardıq qulağı səsdə, 
Hanı, o əvvəlki “qoçaq”lar hanı? 
Dağlar o dağlardır, o çağlar hanı? 
  
 
HƏYAT NƏĞMƏSİ 
  
Sən doğulan şəhər birdi,- 
Şəhərlər o qədərdi ki... 
Mən boğulan qəhər birdi,- 
Qəhərlər o qədərdi ki... 
  
Biz yaşında nəsil birdi, 
Nəsildə kök, əsil birdi. 
Biz yaşayan əsr birdi,- 
Əsrlər o qədərdi ki... 
  
Səni mən tək duyan birdi, 
Mənə sən tək həyan birdi. 
İkimizə dünya birdi,- 
Dünyalar o qədərdi ki... 
140 
 
OLAN OLDU, KEÇƏN KEÇDİ 
Aşıq Alıya 
  
Nə qalmısan tənha, könlüm, 
Gələn gəldi, köçən köçdü. 
Bal süzülən çiçəklərə 
Qonan qondu, uçan uçdu. 
  
Gəzirəm məni duyanı,- 
Dar günümdə dostlar hanı? 
Qəlbim bir sınaq meydanı, 
Qalan qaldı, qaçan qaçdı. 
  
Görməyələr bu günümü, 
Seçəmmirəm zili, bəmi. 
Mən yazığa dərdi, qəmi 
Əkən əkdi, biçən biçdi. 
  
Niyə belə yatdı baxdım, 
Yatıb məni atdı baxdım. 
Hanı qız bəyənən vaxtım? 
Alan aldı, seçən seçdi. 
  
Rafiq, dərd-qəm yesən də sən, – 
Düz qəddini əysən də sən, 
Yüz başına döysən də sən, 
Olan oldu, keçən keçdi. 
 1984. 
141 
 
GÜNAHLARIM... CƏZALARIM... 
  
Gah acılı, gah şirinli, 
Bu dünyada ömr edirəm. 
Tale elə gətirir ki, 
Heç özüm də istəmədən, 
Bəzən günah işlədirəm. 
  
Bir ömürün yollarında, 
Yamanların ucbatından 
Günahsız cəza almışam. 
Yaxşıların əllərində, 
Bağışlanıb günahlarım, 
Dönüb cəzasız qalmışam. 
  
Həm yaxşılı, həm yamanlı 
İnsan gözəl, həyat gözəl. 
Həm işıqlı, həm dumanlı 
Ömür gözəl, qismət gözəl. 
  
Qismətimdəm küsməyirəm, 
Küsməyim hədərdi mənim. 
Günahım nə qədərdisə, 
Cəzam o qədərdi mənim. 
  
  
 
  
142 
 
ƏFRAHİM 
(1954) 
 
 Əfrahim (Əfrahim İsma-
yıl oğlu Hüseynov) 23 fevral 
1954-cü ildə Cəlilabad rayo-
nunun Alar kəndində anadan 
olmuşdur. Orta məktəbi doğ-
ma rayonunda bitirdikdən 
sonra, 1972-ci ildə Azərbay-
can Dövlət Tibb İnstitutunun 
müalicə-profilaktika fakültəsinə daxil olub və 1978-ci 
ildə yüksək qiymətlərlə təhsilini başa vuraraq tera-
pevt ixtisası almışdır.  
 Ədəbiyyata orta məktəb oxuyarkən – 1970-ci ildə 
“Bakının gecə lövhəsi” şeiri ilə gəlib.  
 “Səni gözləyə-gözləyə”, “Yollar qayadan asılır”, 
“Ömrü hamıtək yaşasan”,”Məni axtaran varsa”, “Nə 
yaman çətinmiş məni tanımaq”, “Yağan yağış yolla-
rını döydümü” və “Ürəyi aldatmaq olmur” kitab-
larının müəllifidir. Şeirləri Türkiyədə çap olunan 
“Altun kalemler” kitabında da yer almışdır.  
 1999-cu ildən AYB-nin üzvüdür. 
 Ailəlidir. Bir övladı var. 
  
  
143 
 
ÜRƏYİ ALDATMAQ OLMUR 
 
Axtarırıqsa gümanı, 
Çəkilmir qəmin dumanı. 
Həkim, yığışdır dərmanı, – 
Ürəyi aldatmaq olmur. 
 
Göy biçənəklər yuxudu, 
Salxım söyüdlər qurudu... 
Bu payızın işi budu, – 
Küləyi aldatmaq olmur. 
 
Çəmən dönüb ah yerinə, 
Darayan yox meh yerinə... 
Yaş ələnir şeh yerinə, 
Çiçəyi aldatmaq olmur. 
 
Ömür tilsim, arzu düyün; – 
Açsan, nə din, nə də öyün! 
Bircə gün qazanmaq üçün 
Fələyi aldatmaq olmur. 
 
Axtarırıqsa gümanı, 
Çəkilmir qəmin dumanı. 
Həkim, yığışdır dərmanı, 
Ürəyi aldatmaq olmur. 
  
 
144 
 
TORPAQ BİZNƏN HESAB ÇƏKİR 
 
Yalanmış, bu sevgi yalan! 
Ölmədi gözləri dolan. 
Yadların əlində qalan 
Torpaq biznən hesab çəkir. 
  
Biri qəmli, beşi gülən... 
Hara getdi dərdi bilən? 
Vaxtsız saralıb tökülən 
Yarpaq biznən hesab çəkir. 
  
Bilmədik ulduz neçədi, – 
Ölüb dirilmək necədi. 
Göz-gözü görməz gecədi, 
Çıraq biznən hesab çəkir. 
  
Eniş, yoxuş, qaya, gədik 
Baxır yolumuza dik-dik. 
Gəzdirə bildik... bilmədik?! – 
Papaq biznən hesab çəkir. 
  
 
  
145 
 
ÖMÜR BURA QƏDƏR İMİŞ 
 
Dayan, əzmə bu çəməni, 
Yollar bura qədər imiş. 
Unut məni, bilim ki, qoy, 
Ömür hara qədər imiş. 
 
Qucaqlayır duman yeri, 
Bacarırsan, güman, yeri! 
Bilsə, açılar dan yeri 
Axtardığım səhər imiş. 
 
Bil ki, yazılıb günaha, 
Dərd gedir üzü sabaha. 
Ürəyimdən çıx get daha, 
Qalmağın bir qəhər imiş. 
 
Bir çay səsli gecə üçün 
Ağlamışıq için-için. 
Bu ürəkdən gəlib keçən 
O ürəkçün hədər imiş. 
 
Dayan, əzmə bu çəməni, 
Yollar bura qədər imiş. 
Unut məni, bilim ki, qoy, 
Ömür hara qədər imiş. 
 
  
146 
 
ÜRƏK, MƏNİ RAHAT BURAX 
  
Ağlayana yar-yoldaşsan. 
Üzümdə ələnən yaşsan. 
Dərd ilə doğma qardaşsan, 
Ürək, məni rahat burax! 
  
Gəmimizin yolu duman... 
Vəfa qılmadı bu liman. 
Yol ver gedim, uzaq dolan, 
Külək, məni rahat burax. 
  
Qaçmaram, sözdən qaçmaram, – 
Dedim daha əl açmaram. 
Şah oğlu şaham, acmaram, 
Çörək, məni rahat burax. 
  
Nə yağış var, nə çisək-çən, 
Quruyubdu yaşıl çəmən. 
Nə baxırsan bu çəməndən, 
Çiçək, məni rahat burax! 
  
Ağlayana yar-yoldaşsan, 
Üzümdə ələnən yaşsan. 
Dərd ilə doğma qardaşsan, 
Ürək, məni rahat burax.  
  
 
147 
 
ÖMRÜ HAMITƏK YAŞASAN 
  
Cavan bilir, qoca bilir, – 
Hamı taxtı uca bilir. 
Əyri qapı aça bilir, 
Doğru-düz elə-belədi. 
  
Ömür nağılsayaqdısa, – 
Bilən yox kim oyaqdısa, 
Ürəyimiz soyuqdusa, 
Şaxta-buz elə-belədi. 
  
Hər yükü çəkib daşısan, 
Deyəcəklər ki, naşısan. 
Ömrü hamıtək yaşasan, 
Səksən, yüz elə-belədi.  
  
 
BU ŞƏHƏR 
 
Varmadım işlərin əyri-düzünə, 
İnandım çoxunun şirin sözünə. 
Gecəsi bənzədi göyün üzünə; – 
Sandım kəhkəşanda təkdi bu şəhər. 
  
Dedim düzü düzdü, dedim ağı ağ, – 
Çörək kəsdiklərim dayaqdı, dayaq. 
Neçə sadəlövhü çəkdiyi sayaq 
Məni də qoynuna çəkdi bu şəhər. 
148 
 
Gecəli-gündüzlü umdu dostlarım... 
Çağırdım, gözünü yumdu dostlarım. 
Gözümdə sınmazdı, sındı dostlarım, – 
Dərdi küçə-küçə əkdi bu şəhər. 
    
Kimə inanasan, deyəsən, sirri? 
Doğrunun, əyrinin bilinmir yeri. 
Gələndə yüyürdün, ayağım, yeri! – 
Çiynimin üstündə yükdü bu şəhər. 
    
...Bu yerlər dumanmış, duman, gəlirəm, 
Çək gözünü yoldan, sonam, gəlirəm! 
Sözünə baxmadım, anam, gəlirəm, 
Daşı ətəyimdən tökdü bu şəhər.  
  
  
MƏNDƏN XƏBƏRİN 
OLDUMU 
   
Yadındamı 
O axşam?- 
Sənə zəng eləmişdim... 
-Unut məni, unut hər şeyi.- 
Deyib, 
Asmışdım dəstəyi. 
...Dönürdüm evə sarı, 
açılmaq istəmirdi 
metro stansiyasının 
qapıları... 
149 
 
Hər gün  
Endiyim pilləkənlər 
Tanımırdı ayaqlarımı. 
Qatarın səsi 
Deşırdi qulaqlarımı. 
Gedırdim üzü küləyə,- 
Çıxmaq istəyirdim 
Küçəyə. 
Ekskalator da işləmirdi... 
Elə bil  
Var imiş kini. 
Gözlərimin içinə baxırdı 
Tavandan 
asılan yazılar – sual kimi. 
...O gecə pəncərəmi 
səhərədək külək döydü. 
Çaşıb, qonşu Muradın 
Qapısını döydüyümsayaq  
Doğma qapı da 
Üzümə ağ idi, ağ. 
...Yadındamı o axşam? – 
Sənə zəng eləmişdim; 
–Unut məni, unut hər şeyi, – 
deyib 
asmışdım dəstəyi... 
Doğru de, 
Gözlərin doldumu?.. 
Eh... məndən xəbərin oldumu?  
150 
 
ATAM GƏLƏCƏK 
 
Hər axşam yatanda elə bilirəm 
Bu gecə yuxuma gələcək atam. 
Gözümün içində gizlətdiklərim 
Dərdimi-sərimi biləcək atam. 
   
Yenə dönəcəyəm bir az gec evə, 
Gəlib görəcəyəm hələ oyaqdı. 
Torpaq soyuqdusa...mənə deyəcək, – 
Bir az qalın geyin, oğul, soyuqdu. 
  
Görəcək, yolumu gözləyir anam, 
Payımsa qalıbdı hələ qazanda. 
Bağrıma basdığım paltarlarının 
Yeri boş qalıbdı “paltarasan”da. 
  
Yenə də bacımı döyüb qardaşım, 
Qaçıb gizlənməyə macal axtarır. 
Təzədən qaralıb bəyaz saçlarım  
Bu gecə özünə sığal axtarır. 
  
Ay qardaş, başını yenə uca tut, 
Dərdə biganə ol, dərd bilən gəlib! 
Açın qapıları, açın taybatay, – 
Qonağın səsinə səs verən gəlib! 
  
Hər axşam yatanda elə bilirəm 
Bu gecə yuxuma gələcək atam. 
Gözümün içində gizlətdiklərim 
Dərdimi-sərimi biləcək atam.  
151 
 
 MƏNSİZ YAŞAMAĞI ÖYRƏDİM SƏNƏ 
 
Bir az dinən daşın dilini öyrən, 
Bir az gözyaşının sirrini öyrən, 
Bir az da kədərin yerini öyrən, 
Dərdi daşımağı öyrədim sənə. 
  
Qaldı uzaqlarda, ünyetməzdə yaz, – 
Qalan ömür-günü qar-sazağa yaz! 
Yolların çovğunu, dumanında az, – 
Qaya-dağ aşmağı öyrədim sənə. 
  
Bir arzudan ötrü yollar seçimdə, 
Ulduzlar yox olsun bulud köçündə. 
Uzun gecələrdə güman içində 
Azıb dolaşmağı öyrədim sənə. 
  
Bu ömür yollara göz dikməkdisə, 
Axırı arzudan əl çəkməkdisə, – 
Beləcə yaşamaq bir küsməkdisə, 
Bəlkə barışmağı öyrədim sənə. 
  
Çox şeyi demədik, qaldı gizlicə, 
Yollar uzaq düşdü buz əriyincə. 
Gedim uzaqlara, gedim bir gecə, 
Mənsiz yaşamağı öyrədim sənə. 
  
  
152 
 
FƏZAİL İSMAYIL 
(1957) 
   
 Fəzail İsmayıl (Kazımov 
Fəzail İsmayıl oğlu – həkim, 
şair, publisist) 1 avqust 1957-ci 
ildə Gədəbəy rayonunun Nəri-
man kəndində anadan olmuş-
dur. Orta məktəbi bitirdikdən 
sonra Azərbaycan Dövlət Tibb 
İnstitutunda təhsil almışdır (1978-1984).   
1981-ci ildə dövri mətbuatda tez-tez çıxış etmiş-
dir. “Yadda saxlar ellər məni” (1993), “Gedək ata oca-
ğına” (1997), “Sökül, dan yerim” (2000), “Bəs itən qey-
rəti kim qaytaracaq” (2009) və başqa kitabların müəl-
lifidir. 
 2002-ci ildə AYB-nin üzvüdür. 
  
BÖYÜK OĞLUM HÜMBƏTLƏ SÖHBƏTİM 
    
Oğlum, imdadına daim haqq çatsın, 
Səndəki saflığa vurulmuşam mən. 
Atan daha coşqun təblə yaratsın, 
Sanma ahıllaşıb, yorulmuşam mən. 
     
Əyrini düz kəsmiş, kəsəcək ancaq, 
Bu ömrü sanmayaq oyun-oyuncaq, 
Gəl qatı zülmətdə qoşa nur saçaq, 
Şir bürcündənik biz, şir olmuşam mən. 
153 
 
Nələr görməyibdir, gözlərim nələr... 
Bunu bəndə deyil, bir Allah bilər, 
Uydurmaram köpükləmiş kəlmələr- 
Çalxanıb ümman tək durulmuşam mən. 
     
Sən babam Hümbətin adaşı oldun, 
Atam İsmayılın sirdaşı oldun, 
Əslimin, nəslimin yaddaşı oldun, 
Təməlindən möhkəm qurulmuşam mən. 
    
Amansız həyatda ciddi ol hər an, 
Təslim idrakına yer-göy, asiman, 
Tarix bizdən sərt götürür imtahan, 
Hər çətin sınaqda doğrulmuşam mən. 
    
Allahlıdır könlümün eşq-həvəsi, 
Allahlıdır dost-həmdəmi, hər kəsi... 
Ovulmazdır mənliyimin nüvəsi, 
Təpədən dırnağa nur olmuşam mən. 
  
Birdir toxuma da, nüvə də, gen də, 
Sənin tək çılğındım gənclikdə mən də. 
Mən ata, sən oğul, sən məndən öndə, 
Uğrundan şadlanıb var olmuşam mən. 
  
Atan haqdan yanır, alışır, oğlum! 
Onunla dağ-dəniz danışır, oğlum! 
Bəşər hümmət olub barışır, oğlum! 
Misri tək qınından sıyrılmışam mən. 
154 
 
Açıq söylə böyük qardaş sözünü, 
Toğrulumun aç həyata gözünü, 
Gülövşəmin qüssəsiz gör üzünü, 
Ayağın altında yer olmuşam mən. 
  
Atan könüllərə çoxdan köçübdü, 
Ölçən ölçüb, biçən gözəl biçibdi. 
Sizi mənə Allah övlad seçibdi, 
Adəmdən-Xatəmə sirr olmuşam mən. 
  
Söz sərrafı dönməz heç vaxt acizə, 
Bağlanmışam qeybdən gələn haqq səsə, 
Fəzail, son sözü, di söylə kəsə, 
İsrafil çaldığı Sur olmuşam mən! 
   
*** 
Adım rəhmətlə anılar, 
Axır-güman, övladlarım. 
Anım qərinə sanılar, 
Uçur zaman, övladlarım. 
  
Nə nisgil, nə hicran olun, 
Üç ürəkdə bir can olun, 
Vahid Azərbaycan olun! 
Könlü ümman övladlarım! 
  
  
155 
 
Bir haqqı uca sayın siz, 
Alnı açıq yaşayın siz, 
Atanıza oxşayın siz, 
Hər vaxt, hər an, övladlarım. 
  
Elm, helm zənginlikdir, 
Əbədi bir ənginlikdir, 
Bu dünyası beş günlükdür – 
Bilmir insan, övladlarım. 
  
Haqq önündə üzü ağam, 
Cövhəri sağ, sözü sağam, 
Ölümdən də çox uzağam, 
Mənəm Turan, övladlarım. 
  
Bəlli deyil köçmək vədəm, 
Əcəl camın içmək vədəm, 
Fəzailəm fəzilətəm, 
Fəzlim Quran, övladlarım. 
  
  
  
  
  
156 
 
MUSA URUD 
(1961) 
 
 Musa Urud (Musa İsa 
oğlu Quliyev – şair, həkim, tibb 
elmləri üzrə fəlsəfə doktoru, 
professor, millət vəkili)  1961-
ci il noyabrın 25-də Qərbi 
Azərbaycanın Zəngəzur qəzası 
Sisyan rayonunun Urud kən-
dində anadan olmuşdur. Bura-
da orta məktəbi qızıl medalla bitirmişdir (1978). 
N.Nərimanov adına Azərbaycan Dövlət Tibb İnsti-
tutunun müalicə-profilaktika fakültəsini (1984) və 
Azərbaycan Respublikasının Prezidenti yanında Döv-
lət İdarəçilik Akademiyasının dövlət və bələdiyyə 
idarəetməsi fakültəsini (2004) bitirmişdir.  
 Nuh gəminə götür bizi (şeirlər), Tanrı şam yan-
dırıb (şeirlər), Ömürdən 101 şeir (şeirlər), Üzü haqqa 
gedirəm (şeirlər və poema), Urud (bədii publisistika), 
Haqqın var yaşamağa (siyasi publisistika), Vətən and 
yerimiz (uşaq şeirləri, sinifdən xaric oxu vəsaiti), Zən-
gəzur (elmi-publisistik nəşr), Uruda iki səfər (bədii 
publisistika), Hər nə varsa (şeirlər və poemalar), Zən-
gəzur toponimləri (elmi-publisistik əsər) və başqa ki-
tabların müəllifidir.  
 1994-cü ildən AYB-nin üzvüdür. 
 Evlidir, 3 övladı var. 
157 
 
HAQQ BİLİR 
  
Bu yaşacan nə yaşadım, nə qalıb? 
Mən bilirəm, kim bilməsə, Haqq bilir! 
Saçlarımda fələyin tərs sığalı, 
Mən bilirəm, kim bilməsə, Haqq bilir! 
  
Nə qazandım, nə itirdim – yarıdı, 
Yaman dostlar yaxşı günün yarıdı. 
Yarımadım, çoxu məndən yarıdı, 
Mən bilirəm, kim bilməsə Haqq bilir! 
  
Yurd itirdim, el itirdim bu yaşda, 
Çəmən tapdım, Gül itirdim bu yaşda. 
Körpü saldım, yol itirdim bu yaşda, 
Mən bilirəm, kim bilməsə, Haqq bilir! 
  
Bu yaşacan dağ aşmışam, düz qalıb, 
Yanağımda yaş quruyub, duz qalıb. 
Neçə arzum qız qarıyıb-qız qalıb, 
Mən bilirəm, kim bilməsə. Haqq bilir! 
  
Dolu döyə, bağban yana, bar yana 
Gurşad düşə Ağrı dağda qar yana. 
Qarmaq nədir, balıq nədir, dərya nə, 
Mən bilirəm, kim bilməsə, Haqq bilir. 
  
  
158 
 
Nə Günəşəm, nə də günəbaxanam! 
mənə bəsdir bu ocağım, bu xanam! 
Daha Tanrı dərgahına yaxınam! 
Mən bilirəm! 
Kim bilməsə, 
HAQQ bilir! 
  
 
QALACAQ 
  
Musa Urud, hər nə varsa, 
Səndən sonra da qalacaq. 
Dərdin ağırı yaxına, 
Yüngülü yada qalacaq. 
  
Ömür arxdı dolub gedir, 
Quşdu, lələk salıb gedir.  
Hərə bir pay alıb gedir, 
Şairə qada qalacaq. 
  
Var-dövlət öləri şeydi, 
Şan-şöhrət sənə ögeydi. 
Söz haqdır, sözə baş əy ki, 
Sözün dünyada qalacaq. 
  
  
  
159 
 
HƏR ŞEY NİSBİDİ, QARDAŞIM... 
  
Hər şey nisbidi, qardaşım, 
Azadlıq da nisbidi. 
Burnu dünyasının divarına dirənib, 
Şüşənin o üzündə ölümə dayanıb. 
  
Nisbidi, bəzək balıqlarının 
Akvarium azadlığı da, 
Nisbidi, bəzək balıqlarının 
Azad olmaq həsrəti də! 
  
*** 
Adamsız adam yoxdu dünyada, 
Kimsəsizlər qəribləridi dünyanın. 
Buludlu gecənin ulduzu kimi 
Qəribdi hamı dünyada. 
Qəribliyini bilmir hamı 
Dünyanın ən duru adamıdı 
Ən qərib adamı. 
  
*** 
 Mənim sevgim köz kimidi, 
Saxlaya bilməyəcəksən ovuclarında, 
Gizləyə bilməyəcəksən 
Əlindəki yanıq yerini! 
  
 
160 
 
*** 
Təyyarədən yerə baxıram, 
Evlərə, yollara, çaylara. 
Məndən aşağıda ölüm dayanıb, 
Məndən yuxarıda Allah! 
*** 
Tikan kimi 
Ürəyimə batıb bu eşq, 
Çıxardıram-qanayır, 
Çıxartmıram-ağrıyır! 
  
*** 
Yazı gözləyən qaranquş kimi 
Gözləyirsən məni. 
Yollara baxınca, 
Yağan qara baxsana... 
  
*** 
Ruhumu sevdin, canımı yox, 
Sözümü sevdin, dodağımı yox. 
Lənət bizi ayırma! 
Bir kimsə utanırmı, yox! 
  
Gözüm qalan gilası sərçələr yedilər, 
Gözüm qalan qızı dustaq elədilər, 
Gözüm qalan torpaqda qəbiristan saldılar, 
Gözümdən düşənlər... 
...sağdılar, sağdılar, sağdılar! 
161 
 
*** 
Dənizdəki yelkən kimi 
Tək tənhayam. 
Ümidini mənə bağlayıb  
Bir gəmi. 
Bir gəmilik adam. 
Görən bilirlərmi ki,  
Yaxşı küləklərin əlində  
Bir parça ağam. 
  
*** 
Çıxıb getmək istəyirəm... 
Ulamaq istəyirəm... 
Seir yazmaq istəyirəm... 
Səni tapmaq istəyirəm... 
Ehtiyac qədər heç nə yatmır canıma. 
  
*** 
Yaxşı ki, kürü tökmür, 
Diri bala doğur balinalar. 
Yoxsa, 
Nə çoxdu burnundan irəlini görməyən  
Adamlar. 
Kürü ikən, 
Bir uzaq əyalətdə akvariuma salıb 
Qoymazdılar 
Bəzək balıqlarından artıq böyüməyə  
Balinaları. 
162 
 
*** 
Ömür quş kölgəsitək 
Keçib getdi üstümdən 
Səssiz-səmirsiz. 
Saralmış otlar qədər  
İzim qalmadı yurdda! 
  
*** 
Otları nə tez uzandı 
Əsir torpaqların. 
Uşaqları nə tez qocaldı 
Qaçqın ataların? 
Sərgərdan ruhumuztək 
Yurdumuz darmadağın. 
Ahımız – 
Zülmət gecədə 
Bayquş qışqırığı – 
Tənha, qorxunc, dərdli, ağır. 
  
*** 
Senanın “Royal”ında, 
Yuva quran göyərçin 
Görən bilirmi dünyada 
Araz çayı var, 
Üstündə də Xudafərin. 
  
  
163 
 
*** 
Üzümüzə açılan pəncərələr 
Dünyanın əlifba kitabıdı, 
Açırıq hər səhər, 
Örtürük hər axşam... 
...Oxuya bilmirik axıracan. 
  
*** 
Ay pişik, 
Çıxma qarşıma yazıqsan. 
Uğurum ağırdı, ayağım ağırdı. 
Əllərim yüngüldü. 
Əllərimi nəyin üstünə qoyurlarsa, 
Aparırlar. 
  
*** 
Təşnə torpaqlar üçün  
Bir əlçim buluddan yağan yağışı 
Qurutmağa nə var ki, 
Bir içim su. 
Eh, sənin üçün məni unutmağa nə var ki,  
bir içim su. 
  
*** 
Heç kəs çatlayıb ölmür, 
Atlardan savayı. 
Hərəni bir dərd öldürür, 
Hərəni bir əcəl aparır. 
164 
 
Sonra sağ qalanlar, 
Gözəl-gözəl nekroloqlar yazırlar, 
Sağlığında sevmədikləri dostlarına. 
  
*** 
Bilirəm, bu saat  
Acımış xəmir kimisən 
Təndirə yapılmağın həsrətində. 
Bu taxta, bu oxlov. 
Bu odun, bu təndir. 
...Dincəldinmi? 
  
165 
 
MƏMMƏDYAR MƏMMƏMDYARLI 
(1961) 
 
 Məmmədyar Məmmədyarlı 
(Məmmədyarov Məmmədyar Hi-
lal oğlu – həkim, şair, publisist) 2 
avqust 1961-ci ildə Zəngilan rayo-
nunun Genlik kəndində dünyaya 
gəlib. 1968-1978-ci illərdə orta 
məktəbdə təhsil alıb. 1982-ci ildə 
Azərbaycan Dövlət Tibb İnstitutunun müalicə-
profilaktika fakültəsinə qəbul olub. 1988-ci ildən 
terapevt-həkim kimi fəaliyyət göstərir.  
 Dörd şeir kitabının və müxtəlif publisistik yazı-
ların müəllifidir. Dövri mətbuatda və müxtəlif toplu-
mlarda ara-sıra dərc olunur. 
 2005-ci ildən AYB nin üzvüdür 
   
 
 
 
 
  
166 
 
GÖZLƏ, GƏLƏCƏM 
     
Neçə ildi görüşünə gəlmirəm, 
Bir də gəlsəm hansı üzlə gələcəm? 
Gəl yaddan çıxarma görüş yerini, 
Birgə saldığımız izlə gələcəm. 
     
Xoşbəxtlik quşunu əldən buraxdım, 
Ümidlə gəzirəm gör neçə vaxtdı, 
Ürəyimdə sözlər qalaq-qalaqdı, 
Gələndə bir kitab sözlə gələcəm. 
  
Səadətin – biz yanından keçəsi, 
Şahid olduq, xoşbəxt oldu neçəsi, 
“İnqilab”la “Səməd Vurğun” küçəsi 
Birləşdiyi yerdə gözlə, gələcəm... 
  
HAYIF 
  
Firavan, sakitcə ömür sürürdük, 
Dünyanın nizamı dağıldı, hayıf. 
Nə bilim, bəlkə də yuxu görürdük, 
Elə bil hamısı nağıldı, hayıf... 
  
Harda qaldı görən o gözəl çağlar, 
Didərgin düşmüşəm, qalmışam ağlar, 
Sinəsi üstündə gəzdiyim dağlar 
Sinəmin üstündə dağ oldu, hayıf... 
167 
 
Sirri açmaq olmur, ağartmaq olmur, 
Ürəyi süfrəyə çıxartmaq olmur, 
Dərdi nə daşımaq, nə atmaq olmur, 
Arzular içimdə boğuldu, hayıf... 
  
 
UTANIRAM 
  
Ümidlə girdim axara, 
Yenə də qaldım axıra, 
Kənardan mənə baxıram, 
Özümdən utanıram. 
  
Düşünmədim, qana-qana 
Özümü salmışam qana, 
Yollar gəlib çatıb sona, 
İzimdən utanıram. 
  
Ocağım boynun qısıbdı, 
Ağzın yumublar, susubdu, 
Üstünü küllər basıbdı, 
Közümdən utanıram. 
  
Söz satıram – kimdi alan? 
Yarı doğru, yarı yalan... 
İçimdə boğulub qalan 
Sözümdən utanıram. 
  
168 
 
GECİKMİŞ MƏHƏBBƏT 
  
Ömrün payızında çıxdın qarşıma, 
Çətin bu sevdanın bəhrəsin görək. 
Yaramın qaysağın didib-qaşıma, 
Bu yaşda məhəbbət nəyimə gərək?! 
  
Nə qədər rəngləsək saçı, birçəyi, 
Soyuq gözlərimiz şavaq götürməz, 
Gecikmiş məhəbbət – payız çiçəyi, 
Ətirsiz gülləri meyvə gətirməz. 
  
Sən ümüd bəsləmə gecikmiş gülə, 
Bağımın çiçəyin don vuracaqdı, 
Ya dəli eyləyib salacaq çölə, 
Ya da ki başıma qan vuracaqdı. 
  
Nə qədər görməyib dünyanın qarın, 
Tələf edək eşqin tumurcuqların... 
  
  
  
169 
 
AĞLAYIRAM MƏN 
  
Körükdə bişmişəm, isti dəmirəm, 
Dağların özün də dağlayıram mən. 
Dostlarım, mən sizə şeir demirəm, 
Mərsiyə deyirəm, ağlayıram mən. 
  
Sınaqdan keçirdim mən illər boyu, 
Yanğını söndürməz hər gölün suyu, 
Şirin su verməz hər qazılan quyu, 
Sısqa bulaq kimi çağlayıram mən. 
  
Dedimmi tay tutub qatma xıltına, 
Birin dəyişmərəm neçə altuna, 
Götürüb gedəcəm yerin altına- 
Dərdimi içimdə saxlayıram mən. 
  
GÖZƏLLƏR 
  
Nəşə kimi könülləri məst edən, 
Su kimi qəlblərə axan gözəllər. 
Şikarını tora salıb, astadan 
Ürəyini şişə taxan gözəllər. 
  
Söz-söhbəti şirin-şəkər bal dadır, 
Görünməyən əsil üzü daldadı, 
“Nərbalanı bir dartuman aldadır”, 
İgidlərin evin yıxan gözəllər. 
170 
 
 Dərmanı tapılmaz qada verdiniz, 
Bəs dedim ruhuma qida verdiniz, 
Məmmədyarı nahaq bada verdiniz, 
Ömrümün sonuna çıxan gözəllər. 
  
 
ANADI 
  
Bizi xəlq eyləyən, bizi yaradan 
Göylərdə Tanrıdı, Yerdə anadı. 
Külli-kainatda müqəddəs varlıq 
Allahdı, atadı, bir də anadı. 
  
Canını südüylə veribdi bizə, 
Yeganə dərmandı hər bir mərəzə, 
Elə bir çiçəkdi – həmişə təzə, 
Güllər arasında tər də anadı. 
  
Ana – çox ucadı, dağlar boydadı, 
Onun hər kəlməsi şəkər, bal dadır, 
Ana-bayatıdı, ana-layladı, 
Dastan da, nağıl da, şeir də anadı. 
  
Səcdə eylə belə müqəddəs ada, 
Ananı dəyişmə özgəyə, yada, 
Ondan qiymətlisi varmı dünyada?! 
Qızıl da, almaz da, zər də anadı. 
  
171 
 
Anaya borcludu anadan olan! 
İstəsən səni də sevsin öz balan, 
Məmmədyar, ananın başına dolan, 
Müqəddəs ocaq da, pir də anadı. 
  
 
SEVGİLİM MƏNİM 
  
Bir ömür yol gəldim mən sənə kimi, 
Divanə yox məntək divanə kimi, 
Çırpıldım oduna pərvanə kimi, 
Çırağım, ağ şamım, nur selim mənim, 
Sevdalım, nazənin sevgilim mənim. 
  
Dünya bir çəməndir, var, gəz nə qədər... 
Bənövşə nə qədər, nərgiz nə qədər, 
Qoxlamaq istəsən dər, üz nə qədər, 
Solmaz çiçəyimsən, ağ gülüm mənim, 
Sevdalım, nazənin sevgilim mənim. 
  
Xumar gözlərində sirr-duvalanıb, 
Göylər sərxoş olub, yer havalanıb, 
Könül tellərində yar, yuvalanıb – 
Sevgi məmləkətim, eşq elim mənim, 
Sevdalım, nazənin sevgilim mənim. 
  
  
172 
 
Məni sehrlədin saldın ovsuna, 
Bu can şikar sənə, bu can ov sənə, 
Sənsiz dünya yalan, dünya əfsanə, 
Sənsən sonum mənim, əzəlim mənim, 
Sevdalım, nazənin sevgilim mənim. 
  
Səndən yana mənnən gözəllər küsün, 
Sənlə nəfəs alır Məmmədyar miskin, 
Əllərin darağım, gözlərin güzgüm, 
Birdənəm, dürdanəm, yazgülüm mənim, 
Sevdalım, nazənin sevgilim mənim. 
  
ƏLVİDA 
  
Mən səni seçmişdim güllər içində, 
Şəkər sözlü tuti dillər içində, 
Məni xar eylədin ellər içində, 
Əlvida, əlvida, gözəl, əlvida! 
  
Kimiydi telindən qız, öpüb getdi, 
Çəkildi hüsnündən yaz, ötüb getdi, 
Bulaq gözlərimi buz örtüb getdi, 
Əlvida, əlvida, gözəl, əlvida! 
  
Məni o qılıqlı əllər ovutmaz, 
Məsum gözlər ağlar, sellər ovutmaz, 
Ruhumun qibləsi tellər ovutmaz, 
Əlvida, əlvida, gözəl, əlvida! 
173 
 
 Sevgimizdən acı xatirə qaldı, 
Qalan xatirə də xətirə qaldı, 
Süzüldü misraya, sətirə, qaldı... 
Əlvida, əlvida, gözəl, əlvida! 
  
Yığışdır yollardan, çək gözlərini, 
Hönkür, bulud-bulud tök gözlərini, 
Qara yaylıqlarla bük gözlərini, 
Əlvida, əlvida, gözəl, əlvida! 
  
Məhəbbət deyən şey zəhrimar dadır, 
Ümidli bir cığır, çəhlim hardadı? 
Könlü zorlamağa təhrim hardadı? 
Əlvida, əlvida, gözəl, əlvida! 
  
Tanrıya yalvardım mən dönə-dönə, 
Ürəyim gəlmədi imana, dinə, 
Könlüm sənə sarı inanma dönə, 
ƏLVİDA, ƏLVİDA, GÖZƏL, ƏLVİDA! 
  
  
  
174 
 
ÖMRÜMÜN FƏSİLLƏRİ 
  
Bir günahım yoxdu, pakam- 
Dağların qarı kimiyəm, 
Gül-çiçəkdən alıram kam, 
Bal yığan arı kimiyəm. 
  
Gözümdə yox dünya dərdi, 
Ürəyimi açıb sərdim, 
Kim becərdi, kimlər dərdi... 
“Ehsan bağ” barı kimiyəm. 
  
Yola saldım yayı, yazı, 
Gəldi ömrümün payızı, 
Bir az göy, bir az qırmızı, 
Bir az da sarı kimiyəm. 
  
Əqli-huşu başdan çıxan, 
Duz-çörəyi daşdan çıxan, 
Arzularla qışdan çıxan 
Ümidsiz qarı kimiyəm. 
  
Bitirməmiş dastanımı, 
Əzrayıl kəsib yanımı, 
Qoy sıxıb içsin qanımı, 
Gülövşə narı kimiyəm. 
  
  
175 
 
  
ŞAHİN MUSAOĞLU 
(1963) 
 
Şahin Musa oğlu Əbilov 
1963-cü il iyulun 11-də Masallı 
rayonunun Qızılağac kəndində 
anadan olub. Orta təhsilini bu 
doğma kənddə alıb. Sonra N.Nə-
rimanov adına Azərbaycan Döv-
lət Tibb İnstitutunun müalicə-
profilaktika fakültəsini bitirib 
(1980-1986).  
 Azərbaycan-Ermənistan savaşının qızğın vaxtla-
rında Şahin Musaoğlu özünün ilk türküsünü (“İgid 
Əsgər, Möhkəm Dayan!“) bəstələyir. “Qərib Karvan”, 
“Birinci Batalyon”, “Cənab Leytenant”, “Bay 
yurdum”, “Bismillah”, “Yalquzaq”, “Salam Dar ağa-
cı” və s. mahnıların da bəstəkarıdır. 
  Bəstələdiyi 30-dan çox mahnının sözlərinin 
çoxu ona məxsusdur. Şeirləri müxtəlif toplularda, 
mətbuat orqanlarında, populyar qəzet və internet 
saytlarında işıq üzü görüb. “Qızıl Qələm” mükafatı 
laureatıdır. Dünya Tibbi Araşdırmalar Texnik və Etik 
Bilimlər Akademiyasının (WAMBES) idarə heyətinin 
üzvüdür. 
 Ailəlidir, iki oğlu var. 
 1998-ci ildən AYB-nin üzvüdür. 
176 
 
 VƏTƏN 
  
Vətən – ünvanı zamanlar 
və mövsümlər 
üzərində dayanan 
qosqocaman yurd yeri. 
–babamın ayaq səsləri 
–nənəmin nağıl dünyası 
–atamın həniri, nəfəsi 
–anamın laylası... 
Qoxusu neft dadır 
–havasının yağışı, 
yağmuru, günəşi, qarı 
bir də sərt 
rüzgarı vardır. 
Rəsmini çək desələr, 
ay-ulduzlu bayrağımı 
çəkərəm. 
Tərifini sorsalar 
–deyərəm: “dünyaya gəldiyim, 
dərdindən öldüyüm bir yer”. 
  
*** 
Boyasız, qələmsiz, bəzəksiz... 
Boyasız çəkilir dənizə 
–günəşin şəfəqi 
–boyasız. 
üzlərə – təbəssüm, 
177 
 
çöhrələrə-nur, 
aynalara surəti gözəlliyin 
–boyasız çəkilir. 
Qələmsiz yazılır alına 
–yazılan yazılar, 
–qələmsiz 
yaddaşa-xatirələr, 
ürəyə-sevgi, 
–gözlərə-sirli gizlinlərin, 
–qələmsiz yazılır. 
Bəzəksiz-düzəksiz yazılır həyat 
kiminə qos-qoca bir roman, 
kiminə suya yazılan seir kimi 
–yazılır həyat 
bəzəksiz-düzəksiz yazılır həyat.. 
  
  
NƏ VAR, NƏ YOX?! 
  
“biri vardı, biri də... itmişdi”. 3 yaşlı Ziyanın 
dediklərindən. 
  
Həyatın rəngi sarıdı, 
Ömür – ölümə sarıdır... 
Hər “yox”un, “yoxdan” varıdı 
–nə var, nə yox?! 
  
 
178 
 
Əlim əlinə çatacaq, 
Adım dilinə yatacaq... 
Yuxum gözünü tapacaq; 
–nə ac, nə tox?! 
  
Yol gedib yolu gətirər, 
Boz bulud – dolu gətirər. 
Verən əl dolu gətirər; 
–nə az, nə çox?! 
  
  
HƏYAT BAZARLIĞI 
  
Saçlarımı vaxt darağı 
Daradı-bivaxt daradı. 
Axır ki, çıxdım qaradan 
Saqqalın ağaran vaxtı. 
  
Görən neçə gecəm qalıb 
Ömrümün bu üzündə?! 
Neçə səhər açasıyam 
Dirigözlü gözümlə. 
  
Zaman yenə oyun qurub, 
Öz-əlinə oynayır. 
Əvvəl yorur, əldən salır, 
Sonra əlindən salır. 
  
179 
 
Ömrün içindəki ölüm– 
Hər addımbaşı bir tələ. 
İndi nə gecik, nə tələs, 
Ömür sür “ölə-ölə”.... 
  
  
PRELÜD 
  
Başlanğıc.. Yayın sonu... 
ağaclar soyunub donunu... 
hər yan sarı üzüntü... 
Qəfil telefon zəngi... 
dəstəyin o başında 
tanış bir səs: 
“Gəl...” – deyir, 
“gəl, unutduğun gəncliyi apar... 
gəl öyrən sevməyi, 
baxmadan görməyi, 
qaranlıqda günəşi 
–necə gözləməyi öyrən, 
Sevməyi öyrən” – deyir... 
SON.. Xəbərin varmı? – 
sarı çiçəklərin sarısından 
ayırmaq olarmı 
–ac arını? 
  
  
  
180 
 
ÖYÜD 
Oğlum Əzizə 
  
Sevmək-bulud kimi dolmaqdı, 
yağış olub yağmaqdı. 
can verib, 
can almaqdı, 
ruzi, bərəkətdi sevmək... 
...bir bulud kölgəsində 
təpədən dırnağadək islanmaqdı. 
islana-islana yuyunmaqdı... 
yuyuna-yuyuna anlamaqdı yağışı... 
Sevmək nədi? – soruşursan...?! 
Baxçamızda saralan o ağaca bir də bax! 
qoru, o budaqdakı tənha quş yuvasını, 
amma oynama, oğul, 
yuvayla oynamazlar! 
bahar – yenə gələcək, 
bahar geri dönəcək, 
quşlar da qayıdacaq 
öz isti yuvasına... 
sevmək nə olduğunu anlayacaqsan onda- 
uyma dəli dünyaya; 
bax Günəşə, bax Aya 
küləyi dinlə. 
dənizin səsinə qulaq as! 
küləkdən, dənizdən güc al! 
özünə güvən, 
181 
 
özün ucal! 
od ol, 
alov ol, 
ocağın olsun. 
ocaqla oynama,oğul! 
“Ürəyin” olsun, 
ürəyini açmağa 
isti qucağın olsun 
–qucaqla oynama, oğul! 
Verdiyin söz, 
kəsdiyin duz-çörək 
düz olsun – 
bıçaqla oynama, oğul! 
Sevmək nədi?– soruşursan? 
sevmək yoldu, yolçuluqdu 
məmləkətə yağan 
ilk qar kimi tərtəmizdi, 
ağappaqdı, ləkəsizdi – sevmək! 
bir də ki,... 
bir də ki 
sənin 
hardan gəlib, 
hara getdiyini göstərən – ləpirdi, 
izdi 
ruzi, bərəkətdi sevmək!... 
  
  
  
182 
 
ETİRAF 
  
Sevmək var ömür sürər, 
…sevişmək var 
hər bir anı – bir ömür.... 
Qoxusu bahar yağmuru... 
çöhrəsi Ay şöləsi.... 
yanağı şeh düşmüş lalə – 
qadındı... 
bir cüt yaşıl gözləri var 
yosun-yosun. 
baxışları ovsun-ovsun – 
qadındı. 
vücudu çiçək yatağı, 
qızılı saçları yarpaq-yarpaq... 
istəyimin gerçək olduğu yerdə 
görüşdük onunla... 
üzünü gizlədi məndən. 
salam verdim ürəyimdə... 
gözləriylə alınca 
dedi: 
“sevgiyə inanmaq azdı. 
...ona heç sahib olmaq da yetməz”... 
bir başqa dünyaya kilidlənmişdim, 
açarını axtarırdım... 
bir damla su – mən 
“islanmaq istəyirəm“ – 
deyən o qadın.... 
183 
 
 EŞQ HEKAYƏTİ 
  
Sevmək ayrılıqla gəldi... 
doğulduğu gün, 
eyni bir qurşuna tuş oldu, 
eyni bir həyəcanı yaşamaq kimi- 
açmadan soldu... 
Sevmək- 
yalançı bahara aldanan çiçək- 
elə ufacıq ki, 
elə məsum ki... 
doğulmadan ölən bəxtsizlər kimi- 
boğuldu öz içində, 
Qovuşmağa uzalı əlləri 
havadan asılı... 
yaşanmamış günləri taleyə təslim... 
Sevmək- 
dayanmaq!, 
durmaq!, 
səbr etmək!, 
dözmək!!!... 
dözə-dözə üzülmək, 
dərd sapına düzülmək ... 
bu qədər riskli, 
bu qədər zorkən? 
nədən belə əzəl ki? 
Sevmək – 
niyə belə gözəl ki? 
184 
 
 KABARE TÜSTÜSÜNDƏ 
  
Bu söhbət qurtarmaz, 
bağlayaq-mən ölüm. 
bir şüşə də de gəlsin 
öldürək zülüm-zülüm 
     
gecə gündüzdən uzundu 
ömür arzudan qısa 
sən mənə sus, mən sənə 
keflənək susa-susa 
    
nə tərifə gərək var 
nə sağlığa ehtiyac 
dost qurşunu yeyənə- 
nə çarə var, nə əlac. 
  
  
“NƏ TƏHƏR MƏSLƏHƏTDİ” 
  
Ürək yenə sözə baxmır, 
–nə təhər, məsləhətdi. 
ya dayansın, ya da dözsün, 
–birtəhər, məsləhətdi. 
     
Sevgini o verdi, mənə, 
mən də bir qıza verdim. 
Dedi: “gözlə” gözləyirəm: 
–nə qədər, məsləhətdi . 
185 
 
 “Yaş artar, ömür çoxalmaz”, 
eşqin yarası sağalmaz. 
hər dərddən sinə dağ olmaz, 
–nə çəkər, məsləhətdi. 
  
Ömrümüzün dörd fəsli var. 
qaldırın badələri, dostlar: 
“gəlməsin qəlbin payızı, 
–nə gələr məsləhətdi! ” 
  
  
 
  
  
186 
 
AZADƏ TALEH ABBAS (HACI AZADƏ TALEH 
ABBASQIZI) 
(1964) 
 
Azadə Taleh Abbas (Hü-
seynova Azadə Abbas qızı – 
həkim, şair, publisist, peda-
qoq) 1964-cü il fevralın 26-da 
Gəncə şəhərində anadan ol-
muşdur. Burada 1 saylı şəhər 
orta məktəbini qızıl medalla 
bitirdikdən sonra N.Nərimanov adına Azərbaycan 
Dövlət Tibb İnstitutunun II müalicə-profilaktika fa-
kültəsində təhsil almışdır. İctimai İхtisaslar fakül-
təsində хüsusi jurnalistika kursu keçərək jurnalist 
iхtisasına yiyələnmişdir (1984-1988).  
 “Nə yaхşı ki, dəniz varmış”, “Borçalı lətifələri”, 
“Taleyim mənim, Talehim mənim”, “Dədə Qorqudda 
Borçalı izləri”, “Tənha ağac”, “Sənsiz”, “CO metal və 
canlı orqanizm” (dərslik), “Хalqları birləşdirən şəхsiy-
yətlərdir”, “Hikmət хəzinəsindən incilər”, “Yaz” 
(ingilis dilində), “Həqiqətin təşnəsiyəm”, Stokholm-
Helsinki (ingilis dilində), “Unudarammı”, “Sənsiz” 
(musiqi bəstələnmiş şeirləri), ”90 let v stroyu”, “Bu 
sevgi qəlbimə haqdan gəlibdi”, “Çiçəklərin söhbəti” 
(gürcü dilində), “Borçalının ziyalı qadınları” (ensiklo-
pedik toplu, 2008), “Elə bil Məkkəyə nur ələnibdi” 
(2009), “Dunya, məni tanıdınmı”, “Haqqın quluyam”, 
187 
 
“Ətraf mühit və canlı orqanizm” (dərslik), “Qızılgül” 
(toplu), “Seçilmiş əsərləri” (3 cild), eləcə də 6 tərcümə 
kitablarının müəllifidir. 
Azərbaycan Jurnalistlər Birliyinin idarə heyə-
tinin (1995), 2003-cü ildən AYB-nin üzvüdür. 
  
  
XOCALIM 
  
Sənin dərdin dağdan ağır çəkilməz, 
Pərən-pərən səpələndin, Xocalım! 
Nə müsibət, bəla gəldi başına, 
Qan gölündə ləpələndin, Xocalım! 
  
Ağrıların xalqın qan yaddaşında, 
Düşmən gəzər torpağında, daşında. 
Üşüyürük həsrətinin qışında, 
Göylərindən qəm ələndi, Xocalım! 
  
Əsir düşdü əzizlərin elində, 
Sən cəsursan şəhidlərin dilində. 
Qız-gəlinlər yağı düşmən əlində, 
İşgəncəylə sillələndi, Xocalım! 
  
Bulağında insan qanı qaynadı, 
Yağı düşmən bizlə oyun oynadı. 
Qoca-cavan al qanına boyandı,- 
Körpələrin güllələndi, Xocalım! 
188 
 
Azadənin açılarmı sabahı? 
İntiqamdır ümid dolu pənahı. 
Yandıracam ölüm adlı günahı! 
Qeyrətinə qəm bələndi, Xocalım! 
  
 
YUVANA DÖNMÜRSƏN NİYƏ, 
QARANQUŞ 
  
Yazından xəbərsiz qalıbdır çinar, 
Nazından çox uzaq olubdu çinar, 
İyini keçmişdən alıbdı çinar, 
Yuvana dönmürsən niyə, qaranquş? 
  
İnsanlar müjdənə çəpərmi çəkib, 
Yuvanda qarğışmı, zəhərmi əkib? 
Sənin taleyinə qəriblik çöküb... 
Yuvana dönmürsən niyə, qaranquş? 
  
Yaz ağzı yolunu səməni gözlər, 
Həsrətlə çinara dikilib gözlər, 
Sənə ünvanlanıb yanıqlı sözlər, 
Yuvana dönmürsən niyə, qaranquş? 
  
Qoyma Azadəni çətində, darda, 
Qoruyar şərq səni boranda, qarda, 
Desənə, izini axtarım harda? 
... Yuvana dönmürsən niyə, qaranquş? 
189 
 
 ULDUZLAR 
  
Qaranlıq gecədə bir nura dönüb, 
Göylərdə çiçək tək açan, ulduzlar! 
Mən sizə vurğunam, sizə heyranam, 
Yollarıma işıq saçan ulduzlar! 
  
Qərib gecələrin bəzəyisiniz, 
Duyan ürəyimin özəyisiniz. 
Könlümün, gözümün istəyisiniz, 
Mən sizi görərəm haçan, ulduzlar! 
  
Azadə Talehin ümidlərisiz, 
Ömrümün mənalı, xoş günlərisiz, 
Parlaq arzuların dəyərisiniz, 
Ay yanar ulduzlar, qaçan ulduzlar! 
  
  
SAZIM 
  
Sehrlənib, mehrlənib, 
Sinəm üstə dinən sazım. 
İlmə-ilmə, naxış-naxış, 
Pərdələrə enən sazım. 
  
Nələr duydum harayında, – 
Könül adlı sarayında. 
Məhəbbəti ürəyimdə, 
İçin-için yanan sazım. 
190 
 
 Eldən-elə gəzəcəksən, 
Sinən sipər, – dözəcəksən... 
Hələ nələr görəcəksən, 
Ürəklərə dolan sazım. 
  
Azadə sənə bağlandı, 
Nə yoruldu, nə usandı. 
Ömrün ömrümə həyandı, 
Mənə sadiq qalan sazım. 
2004 
  
BÜLBÜLÜN SƏSİNƏ OYANDIM GECƏ 
  
Bu quş niyə gecəyarı oxuyur, 
Dərdi nədi sarılıbdı nəğməyə, 
Nəğməsiylə kimə meydan oxuyur, – 
Vaxtımı tapdı öz dərdini deməyə? 
    
Qaranlığı niyə basıb bağrına, 
Gözlərindən niyə yuxu qaçıbdı? 
Dünya yatır, Günəş yatır, Ay yatır – 
Bu quş burda yeni dünya açıbdı... 
    
Qönçə gülün budağına qonubdu, 
Hansı həsrət onu belə yandırır? 
Cəh-cəhə bax!.. İçimdə qan donubdu, – 
Nisgil dolu bir keçmişi andırır..... 
  
191 
 
Necə gözəl, necə dadlı səsi var, 
Oxuduqca, ürəyimi qoparır. 
Asta oxu, a bülbülüm, sən Allah!- 
Nəğmən məni keçmişlərə aparır... 
1999 
  
 
ÜMİDİM QALMAYIB... 
  
Bu bahar canımı üşüdür yenə, 
Dərd-kədər qəlbimlə giribdi bəhsə,- 
Didib parçalayır içimi yenə, 
Ümidim qalmayıb artıq heç kəsə. 
  
Bir ülvi söhbətə-sözə möhtacam, 
Ağrıya qəniməm, sevincə tacam. 
Uzaqdan görünən tənha ağacam, 
Ümidim qalmayıb artıq heç kəsə. 
  
Yalana bələnib dostlar, tanışlar, 
Yorubdu qulağı saxta alqışlar. 
Gün yoxa çıxıbdı, yağır yağışlar, – 
Ümidim qalmayıb artıq heç kəsə. 
  
Şöhrət dumanında azıbdı çoxu, 
Ayırmaq olmayır aclardan toxu. 
Ünvanın bəllimi, həqiqət oxu? – 
Ümidim qalmayıb artıq heç kəsə. 
192 
 
 Azadə, haqqını kim anlayar, kim? – 
Gecələr şairsən, səhərlər həkim. 
Deyirəm, dünyadan bəlkə əl çəkim, – 
Ümidim qalmayıb artıq heç kəsə.... 
2003 
  
 
GEDƏNİN DALINCA AĞLAMA BELƏ 
  
Gedir bir arzunun vida səsi tək, 
Gedir ayrılığın təntənəsi tək, 
Gedir bir sevginin son nəfəsi tək, – 
Gedənin dalınca ağlama belə. 
 
Ömrün dünənində qalıb, gedir o, 
Eşqini qəlbindən salıb gedir o,  
Ömürlük ayrılıq alıb, gedir o, –  
Gedənin dalınca ağlama belə. 
 
Ömrün bu vədəsi, ömrün bu çağı, 
Gözyaşı əridər vüqarlı dağı. 
Dünyanın üzünü su alar axı, 
Gedənin dalınca ağlama belə. 
2012 
  
  
193 
 
ANA 
  
Müqəddəslik rəmzisən 
Hər an mənə dünyada. 
Harada olsam yenə, 
Anam, düşürsən yada. 
  
Sözünə, söhbətinə, 
Yer üzündə tay hanı? 
İllər ötüb keçsə də, 
Unutmaram laylanı. 
  
Dərdimin əlacısan, 
Sənsən yaşadan məni. 
Başımızın tacısan, 
Allah qorusun səni! 
  
1987 (Mahnı mətnindən) 
  
 
 
ATA 
  
Dərd-qəmi unutduran, 
Gözdə yaş qurutduran, 
Qəm-kədəri uçuran, 
Yalnız atadır, ata. 
  
194 
 
Balaların sipəri, 
Ailənin təpəri, 
Əsil düşmən çəpəri 
Yalnız atadır-ata. 
  
Evdə bərəkət ruzi, – 
Saf niyyət, təmiz arzu. 
Qəlbdə əridən buzu, 
Yalnız atadır, ata. 
2002  
(Mahnı mətnindən) 
  
DİVAR 
  
Divarların ən sərtidir, 
İçimdə hördüyüm divar. 
Hər nə desən, o şərtidir... 
Dərdimi böldüyüm divar! 
  
Bəlkə də bilmirəm dərdi, 
Mən də bir ayrı cür karam. 
O çatları mən vurmuşam, 
Əfv et, əfv et, günahkaram. 
2014 
  
  
195 
 
BULUD 
  
Mənim kimi kədərlisən, 
 qəmlisən, 
Gözləri nəmli bulud. 
Xəyallarla dünya qurdum, 
Dumanlı, qəmli bulud. 
Yoxsa, məni sən doğmusan, 
Anam kimi kövrək bulud. 
Səni doğma sayır hərdən, 
Sinəmdəki ürək, bulud! 
 
*** 
Yağış olub axan bulud, 
Səni gördüm payız günü, 
Könlüm yaman kövrəldi... 
Ötür zaman... zaman, bulud! 
Yaşamaq, ömür gözəldi... 
Payıza dönən bu ömür,- 
Dünyadan nigaran, bulud.  
2011 
(Mahnı mətni) 
 
 
 
  
196 
 
ELMAN RÜSTƏMOV 
(1966) 
 
 Elman Rüstəmov (Rüs-
təmov Elman Süleyman oğlu, 
həkim, yazar) 26 iyul 1966-cı 
ildə Qərbi Azərbaycanın Zən-
gəzur mahalının Qafan rayo-
nunun Aşağı Girətağ kən-
dində anadan olub. 1991-ci 
ildə Azərbaycan Dövlət Tibb Universitetini fərqlənmə 
diplomu ilə bitirib, 
 “Xoşbəxt günlərimin acı gözyaşları” (Zaurun 
yuxuları), “Başkəsənlər”, “Anama məktub”, “Nov-
ruzda açılan atəş”, Dürmək restoranı” və “Tanrı ürək-
lərdədir” kitablarının müəllifidir.  
 Elman Rüstəmov 2014-cü ildə “Qafqaz-Media” 
İctimai Birliyinin təsis etdiyi “Nurlu qələm” müka-
fatına layiq görülüb. 
 
 
  
197 
 
HEYKƏLLƏR DƏ CANLIDIR 
(İxtisarla) 
   
Heykəllər də canlıdır 
Doğulur, 
Yaşayır, 
Ölür. 
Heykəli dərd-qəm deyil, 
Zaman özü öldürür. 
Boyları da müxtəlif, 
Ömürləri kimidir, 
Görən bu başıkəsik 
Cansız heykəl kimindir? 
Gör nə qədər heykəlin, 
Söndürülüb çırağı. 
Onların da bizim tək 
Vardır öz qəbiristanlığı. 
*** 
Qəlbimizin yarası, – 
Gözəl Şuşa qalası 
Görən nədən yenildi? 
Şux qamətli Natəvan, 
Şeirinə mahnı qoşan 
Erməninin önündə 
Alçaldıldı, əyildi. 
Şairlərin fəryadı 
Yaman incitdi onu, 
Bu imiş ay Xan qızı, 
198 
 
“Məclisi-üns”ün sonu?! 
Erməni güllələri, 
Deşik-deşik eylədi 
Bülbülün açıq alnın, 
Ancaq tökə bilmədi 
Onun bir damla qanın. 
Qan ürəyə axırdı, 
Bülbülün hikkəsindən. 
O, qisas gözləyirdi, 
Oğlundan, nəvəsindən… 
Eynəyini sındırıb, 
Üzeyiri vurdular, 
Ürəyindən, gözündən. 
“Xarı bülbül” dözməyib, 
Köçdü Cıdır düzündən. 
Heykəllər qərib düşdü, 
Şuşadan, öz elindən. 
Xarı bülbül büzüşdü, 
Xəzərin küləyindən. 
*** 
Nə yaxşı ki, 
Nizami, 
Füzulimiz yaşayır. 
Yenə dərisi soyulan, 
Cilalanan, yonulan, 
Nəsiminin heykəli, 
Avropalaşmış Şərqdə, 
Günəş kimi parlayır.     06.10.2009 
199 
 
 
QANA BOYANMIŞ RÖYA 
 
Hitler haqqında çəkilmiş “Bunker” filmində 
röyada zəhərlənərək dünyalarını dəyişmiş 
“Hitlerin məsum körpələri”nə həsr edirəm. 
 
Hitlerin uşaqları şirin yuxudaydılar, 
Hər tərəf gül çiçəkdi, ətir-qoxudaydılar. 
Qaçırdılar çəməndə sevinclə, gülə-gülə, 
Bülbül nəğmə qoşurdu hər budaqda bir gülə. 
Hər yan rəngarəng idi... təbiət nə gözəldi, 
Tərbiyəçı şövq ilə yanlarınca gəzirdi. 
Payladığı “konfet”i məsum, çiçək körpələr, 
Dodaqlarında tutub, dişlərilə əzirdi. 
Birdən necə oldusa, gəzdikləri çəmənlik 
Bircə anın içində qan selinə boyandı, 
Qandan dəniz yarandı, lap xirtdəyə dayandı. 
Anlaya bilmədilər bu qan nəyin qanıydı. 
Faşizmin qurbanı milyon-milyon günahsız, 
Əli yalın, silahsız insanların qanıydı. 
Bütün bəşər övladı bu qan selinə görə, 
Ataları Adolfu söyürdü, qınayırdı. 
Bircə anın içində boğuldu qan selində, 
Yaraşıqlı, gülərüz, incə, məsum körpələr, 
  
200 
 
Bülbüllər də məhv oldu, soldu açan çiçəklər. 
Həyat söndü yox oldu, təbəssüm üzdə dondu, 
Nurlu sifətlər üstə əzrail quşu qondu. 
Günahsız körpələrin başı yanına düşdü, 
Mələfələr ayaqdan üzlərinə sürüşdü… 
20.01.2010 
 
SƏNİN HÖRÜLMÜŞ ZÜLFÜN 
 
Milyon-milyon gözəlin, 
Gəlinin, nazəninin, 
Zülflərini darayıb 
Buruq-buruq bursalar, 
Milyon bəzək vursalar, 
Milyon rəng yaxsalar, 
Mılyon çiçək taxsalar, 
Gözəllikdə bənzəməz 
İncə əllərin ilə 
Daranılan, yuyulan, 
Sinən üstə burulan 
O hörülmüş zülfünə. 
Könlümü yaralamış 
Sənin hörülmüş zülfün, 
Qəlbimin seçımındə, 
Milyon zülflər içində, 
Ən alı mükafata 
Layiq görülmüş zülfün. 
2010-cu il mart. 
201 
 
AFAQ ŞIXLI 
(1969) 
 
  Afaq Şıxlı (Afaq Şıxlinska-
ya, həkim, şair, publisist, tərcü-
məçi) 1969-cu il 25 iyunda Azər-
baycan SSR-in Bakı şəhərində 
ziyalı ailəsində dünyaya gəlib. 
1984-cü ildə Bakı şəhəri 12 saylı 
orta məktəbi (on beş yaşında) 
qızıl medalla və 15 saylı musiqi məktəbini (forte-
piano) əla qiymətlərlə bitirib. 1990-cı ildə N. Nərima-
nov adına Azərbaycan Dövlət Tibb İnstitutunun I 
müalicə-profilaktika fakültəsini bitirməklə Azərbay-
can Respublikasında ikinci ən gənc həkim olmuşdur. 
Azərbaycan, Rusiya və Avrasiya Yazarlar birlikləri-
nin, Azərbaycan Jurnalistlər birliyinin, Beynəlxalq 
Yazıçılar və Publisistlər Assosiasiyasının üzvü, Rusi-
ya Poeziya Akademiyasının müxbir üzvü, “Nicat”–
Azərbaycan irsinin dirçəlişi cəmiyyətinin təsisçisi və 
həmsədri, AYB-nin Moskva bölməsinin məsul kati-
bidir. 
“Qəlbimin dedikləri” (2003), “Sevərsənmi...” 
(2005), “Məndən uzaqda” (2008), “Səni düşünürəm” 
(2011), “Səni düşünürəm” Təkrar nəşr. (2012), “Öm-
rümün beşinci fəsli” (2013), “Ömrümün beşinci fəsli” 
Təkrar nəşr. (2013), “Dostlarım, bana da bahar gön-
derin!” Türkiyə türkcəsində. (2013. Şiir vakti. 
202 
 
Türkiye), “Bədii tərcümələr” (2014. Saratov), “Bədii 
tərcümələr” Təkrar nəşr. (2014), “Sənə demədiklərim” 
(2015), “V poiskax sebya” Rus dilində (Moskva) 
kitablarının müəllifidir. 
Ailəlidir. İki övlad anasıdır. 
 
ŞEİR 
  
Sözlərdən düzülən bir inci sapı, 
Sənətin yenilməz qoludur şeir. 
Ürəkdən ürəyə açılan qapı, 
Hislərin idraka yoludur şeir. 
  
Göylərin səsidir, ucadan-uca, 
Gah sevdalı gəncdir, gah müdrik qoca. 
Kükrəyən vulkandı, alışan ocaq, 
Alovdur, şimşəkdir, doludur – şeir. 
  
Aləmin zərrəsi, zamanın anı, 
Bir canın həvəsi, bir ruhun canı, 
Bütün duyğuların könül sultanı 
Ülvi məhəbbətin quludur şeir. 
  
Nəfis sətirlərin incə naxışı, 
Dünyanın laylası, ahı, alqışı, 
İlahi nəfəsi, Tanrı baxışı... 
Sirr ilə, sehrlə doludur şeir. 
  
203 
 
Onun sayəsində gözəldir bəşər! 
Qələmdən süzülüb dillərə düşər... 
Əbədə qovuşar, ölümsüzləşər, 
Əzəldir, əfzəldir, uludur şeir. 
 
 
QÜRBƏT 
  
Bu dünyada, cəhənnəmin  
Başqa bir üzüdür qürbət! 
Öz elindən gen düşənin  
Ağlayan gözüdür qürbət! 
  
Havası buz, yeli sazaq, 
Hər döngəsi kələk, duzaq. 
Bacıdan, qardaşdan uzaq 
Bir çölün düzüdür qürbət! 
  
Qara saça ələnən qar, 
Baxışlara çökən qubar... 
Ürəklərdə cadar-cadar 
Həsrətin izidir qürbət! 
  
Ötən günü nisgil dolu, 
İtməz dərdi, bitməz yolu... 
Ümidin qırılan qolu, 
Bükülən dizidir qürbət! 
  
204 
 
Qara üzü qardan bəyaz, 
Nə qəm bitər, nə də ayaz. 
Qərib ömrə gəlməz ki, yaz, – 
Payızın özüdür qürbət! 
 
 
BİR KÖRPƏYDİM 
  
Bir körpəydim – anasının balası, 
İstədiyim – ana südü, laylası. 
Eşitdiyim – əzizləmə, oxşama, 
Fərq qoymurdum heç səhərə, axşama. 
  
Uşaq oldum – ayaqları yalıncaq, 
İstədiyim – şirni, şəkər, oyuncaq. 
Tökdüklərim – sandıq içi, bağlama, 
Eşitdiyim – “canım, gözüm, ağlama!” 
  
Gəncliyimin çoşub-daşan illəri, 
Zümzüməylə keçirirdim günləri. 
Gördüklərim – yazı-pozu, qiraət, 
Gizlədiyim – qəlbimdəki məhəbbət. 
  
Qoymadı ki, yumub-açam gözümü, 
Cavanlığım tez yetirdi özünü. 
Çəkdiklərim – oğul-uşaq qayğısı, 
Oxuduğum – həzin ana laylası. 
 
205 
 
 
ÖMRÜMÜN BEŞİNCİ FƏSLİ 
  
Unutma, mən səni unutmamışam! 
Yurd salıb getmisən ürəyimdə sən. 
Qəlbimi kimləsə ovutmamışam, 
Çünki, həmişəlik ürəyimdəsən. 
  
Unutma, mən səni sevirəm hələ, 
Bu sevgi azalmır, artır günbəgün. 
Bir daha qayıdıb dönməsən belə, 
Ruhum qovuşacaq ruhuna bir gün. 
  
Sən – yağış ətirli, Günəş nəfəsli, 
Qəlbimdə ötəri naxış deyilsən! 
Sən – mənim ömrümün beşinci fəsli, 
Nə bahar deyilsən, nə qış deyilsən... 
  
Bilmirəm, heç nələr dəyişdi səni... 
Durub-düşünürəm hər səhər-axşam.  
Bircə istəyim var: Unutma məni! 
Unutma, mən səni unutmamışam! 
  
  
  
  
206 
 
QADINLAR 
  
Sevgisi, sevdası – dəniz misalı, 
Gah sevinclə üzür, gah da boğulur; 
Bəxtin yanlışını qəlbinə salır... 
Qadın neyləsin ki, qadın doğulur?! 
  
Fikrin sürətinə yetişmir izi, 
Hər anı – bir ömrün səadətidir. 
Dünyanın ən güclü, ən zərif hissi 
Sadiq qadınların məhəbbətidir! 
  
Kim verər həyatda onun yerini? 
Solan baxışında bir alov yatır. 
Gizləyib köksündə öz kədərini, 
Özgənin dərdinə, hoyuna çatır. 
  
Yüz işin qulpundan tutmada əli, 
Kövrək ürəyində qaya sərtliyi. 
Bəzən qadınlardan öyrənilməli 
Kişi dəyanəti, kişi mərdliyi! 
  
Sevib-sevilməsi – talenin işi, 
Bəxtinin xoş çağı qəlbi dağ olur. 
Qadınlıq – Tanrının bir bəxşeyişi! 
Ən xoşbəxt bəndələr qadın doğulur! 
  
 
207 
 
İSTƏYİRƏM HƏRDƏN SƏNDƏN DANIŞALAR 
  
Zaman-zaman 
Söz salıram ordan-burdan – 
Bəlkə kimsə səndən deyə, 
Adın dəyə qulağıma. 
Darıxıram... 
Dalğınlıqlar məskən salıb otağıma. 
Ümidisizlik alsa belə ağuşuna 
Gələcəkdən ayan kimi, 
Yenə ərklə sığınıram xəyalına 
Doğma kimi,  
Həyan kimi. 
Gözlərimi yumsam belə, 
Məhəbbətin yaşla dolu baxışları mənə baxır... 
Nə ağ günə çıxır bəxtim, 
Nə xatirən yaddan çıxır. 
  
... İstəyirəm hərdən səndən danışalar, 
Adın dəyə qulağıma. 
Bəlkə sözlər sığal çəkə 
Əllərinə həsrət, islaq yanağıma... 
 
 
  
208 
 
BU GÜN DÜNƏN OLANDA... 
  
Bu gün dünən olanda,  
Keçmişə dönəndə biz, 
Ömür-gün yollarından itəndə izlərimiz, 
Nəfəsimiz,  
Səsimiz  
Heç vaxt olmamış kimi silinəndə havadan, 
Bizə məxsus nə varsa  
Bir-bir yoxa çıxanda qurduğumuz yuvadan, 
Bax, o zaman  
Qurtulub qürbət əsarətindən,  
Ruhlarımız dönəcək 
Öz yurduna, elinə. 
Qəlbimin odu ilə yazdığım  
Bu kitab da, 
Təsadüfən, düşəcək kiminsə də əlinə; 
Bizim olan duyğular ona tanış gələcək, 
Canlanacaq sətirlər. 
Oxuyacaq, biləcək: 
 “Onlar bir-birilərini yaman çox sevirdilər...” 
 Ruhlarımız göylərdə  
Hiss edəcək, duyacaq o bəxtəvər anları... 
Yenə biz olacağıq  
Yüz il bundan sonranın  
Sevgi qəhrəmanları! 
 
 
209 
 
SƏNİ ARZULADIM... 
  
Səni arzuladım 
ömrüm uzunu 
Xoş günə bir çiçək dəstəsi kimi. 
Sevgidən yazılan ən gözəl şeir, 
Həyatın ən lirik bəstəsi kimi. 
 
Səni arzuladım 
ömrüm uzunu 
Səhrada bir yağış damlası kimi. 
Bəxtimin xoşbəxtlik ifadəsitək, 
Məhəbbət mətninin imlası kimi. 
 
Sən oldun naməlum, əlçatmaz, uzaq 
Uydurma dünyamın ünlü həkimi. 
Səni arzuladım, 
səni istədim, 
Gözlədim illərin xəstəsi kimi... 
 
 
QÜRBƏT TÜRKÜSÜ... 
  
Məcrası – zindanı, məlul gölmüşəm... 
Kimsələr duymaz ki, inləyəndə mən! 
Təklikdən özümü iki bölmüşəm, 
Danışan da mənəm, dinləyən də mən. 
  
210 
 
Göylərə üz tutur ümid duası, 
Sözlərim qayıdıb özümə dəyir. 
Könlümdən keçsə də vətən havası, 
Qürbətin küləyi üzümə dəyir. 
  
Vətəndən uzaqda – Azərbaycanam: 
Onun nəgməsiyəm, onun diliyəm. 
Onun həvəsiylə yaşayan canam, 
Bir qərib ocağın, solmuş külüyəm.. 
  
Qəriban ruhumun indi ərki nə? 
Nə sola yolu var, nə də ki sağa. 
Sözlərim yetişmir könül mülkünə, 
Ümidim dirənib çıxılmazlığa... 
  
Özüm də bilmirəm – hayana yönüm... 
Hardayam, dünyanın heç harasında? 
Bulud da deyiləm yağışa dönüm,  
Dolmuşam gecənin bir yarısında…  
 
 
  
211 
 
YALAN 
 
Mərhum həmkarım  
Rafiq Tağını anarkən... 
  
Ötürdüm günləri arxa-arxaya... 
Həyat də yalanmış, zaman da yalan! 
Gümanım var idi başqa dünyaya, 
Ümid də yalanmış, güman da yalan! 
  
Bəzən doğruya da inamım itir, 
Qəlbimi şübhələr dağıdır, didir... 
Bir söz yarasından bir ömür bitir, 
Zəhər də yalanmış, ilan da yalan! 
  
Dəyərdən düşdüsə, söz yox deməyə, 
Qiymət də verilmir işə, əməyə! 
Dar gündə bir kimsə yetmir köməyə, 
Ölən də yalanmış, qalan da yalan! 
  
Aldanmaq olmazmış hər şirin dilə! 
Pambıqla kəsilir baş, gülə-gülə! 
İnsandan qorxmağa dəyərmiş elə! 
İblis də yalanmış, şeytan da yalan!  
 
 
  
212 
 
NAZİLƏ GÜLTAC 
(1969) 
 
 Nazilə Gültac (Nazilə Xəlil 
qızı Hüseynzadə) 1969-cu il 1 
yanvar tarixində Qərbi Azərbay-
canın (indiki Ermənistan) Karvan-
sara rayonunda ziyalı ailəsində 
anadan olub. N. Nərimanov adına 
Azərbaycan Dövlət Tibb Univer-
sitetini bitirib. İxtisasca terapevt-
dir.  
“Suya yazılan sevda”, “ Yaşıl pıçıltı”, Qəlbdən 
dodağa” şeir kitabları var. “ Ben Gönlümü bilmez-
miyim” kitabı Ankarada nəşr olunub. Vaxtaşırı  
“Azərbaycan”, “ Ulduz” jurnallarında, digər dövri 
mətbuatda hekayə və şeirləri çap olunur. Tərcüməçilk 
fəaliyyəti ilə də məşğuldur.  
 “Sevgi yağışı”şeirlər kitabını və “İtin payı” 
povestini çapa hazırlayır. Xəstəliklərin insan psixolo-
giyasına təsiri ilə bağlı araşdırmalarını da davam et-
dirir. 
 2006-cı ildən AYB-nin üzvüdür.  
Bakıda yaşayır. İki övladı var.  
  
  
213 
 
MƏN HƏKİMƏM 
  
İnsan oğlunun 
üzündəki əzabları 
oxuyuram. 
Acısını, ağrısını 
öz canımda 
duyuram. 
Bir qəmli göz görəndə 
gözyaşımı gizlədib 
güldürürəm dərdini. 
Canından can ayrılana, 
qan verirəm qanımdan. 
Ağ xalatın işığından 
aydınlanır qaranlıqlar. 
Mən şam kimi əriyirəm. 
Kimsə bilməz nə çəkirəm, 
İztirabdan, ağrılardan 
sızıldayan ürəklərdən 
xallar düşür ürəyimə. 
Sağalmayan yaralara 
bir məlhəməm. 
Mən həkiməm. 
 
  
214 
 
VƏTƏN XƏRİTƏSİ 
  
Qızım çəkdi 
Vətən xəritəsini. 
Azərbaycan sözünü 
yerləşdirə bilmədi, 
xəritənin üstünə. 
“Azər “ yazdı, 
“Bay” yazdı, 
Dedi ki, 
”Can “sözünə 
yer azdı. 
Məndən 
yardım istədi. 
Baxdım xeyli 
ana yurdun 
paralanmış köksünə, 
dağ çəkilən səddinə. 
Dəmirqapı Dərbəndin 
qapısını döymədim. 
“C”-nı cənuba yazdım, 
dedim canımız orda. 
Qızım çoxumuz orda. 
“A” qondu Borçalıya, 
and yerimizdi dedim. 
“N”-nı qərbinə yazdım. 
İrəvana xal saldım. 
Orda nidamız qalıb. 
215 
 
Orda naləmiz yanıb. 
Qızım indi bax, dedim: 
Böyük Vətənimizin 
bəxtsiz xəritəsinə. 
Bəxtsiz Vətənimizin 
böyük xəritəsinə! 
  
  
DAŞ KİMİ 
  
Payız dumanından nəm çəkən tale, 
Durna lələyiylə ayrılıq yazdı. 
Payız gümanına bürünən tale, 
Qərib durna kimi yolunu azdı. 
  
Kor olan bir bəxtin tutub əlindən, 
Gəzirəm payızla, qış arasında. 
Yanan ürəyimin səni gəzərkən, 
Ölümü göz ilə qaş arasında. 
  
Bəzən bütöv ömür olur gərəksiz, 
Günlər axıb gedir, gözdə yaş kimi. 
Yaşamaq olurmuş, inan ürəksiz, 
Yaşamaq olurmuş, qara daş kimi. 
  
 
  
216 
 
QƏRİBƏM, AY ANA 
  
Bəxtim gedib çox uzağa, 
Qapı açıb ayrılığa, 
Ahım çatmır daha dağa, 
Qəribəm, ay ana, qəribəm. 
  
Könlüm bilmir yuva nədir, 
Ruhum dəli, divanədir, 
Qərib kəfən gor istəmir, 
Qəribəm, ay ana, qəribəm. 
  
Bu dünyanın qibləsi bir, 
Bu dünyanın çox daşı pir. 
Olumu, ölümü də bir, 
Qəribəm, ay ana, qəribəm. 
  
Həyat burda seçimdədir, 
Köç edənlər köçündədir, 
Qürbət mənim içimdədir. 
Qəribəm, ay ana, qəribəm. 
  
  
  
217 
 
SUYA YAZILAN SEVDA 
  
Şeirim suya yazılıb: 
Könlümdən başlayıb 
axır üzü çaylara. 
Çiçəklərin üzündə 
kövrəlir damla-damla. 
  
Şeirim sabaha yazılıb: 
Ürəyim üfüqündə. 
Çıpınır sinəsində 
bəxtimin saatları. 
Döşənir ayağına 
gecənin ulduzları. 
  
Şeirim sevdaya yazılıb: 
Bələnib ay işığına. 
Bu sevda nə sənə, 
nə mənə. 
Bu sevda suya yazılıb. 
  
  
  
218 
 
YOLLAR 
  
Ürəyimə 
gələn yolla. 
Ürəyinə 
gedən yolun 
yol ayrıcında 
dayanmışam, 
əllərim qoynumda. 
Gözlərindən ürəyimə 
gələn yola 
dəstə-dəstə gül ələnir. 
Ürəyinə gedən yolda 
ümidlərim güllənir. 
Gözlərimdən ürəyimə 
gələn yolu 
dolu döyür, 
sel ələnir 
Bu yolların sonu gəlib. 
gözyaşında nöqtələnir. 
  
 
  
219 
 
HEYF 
  
Bildiyin kimi deyil hər şey. 
Heyrətim ahımdan böyük. 
Nə küləm, nə də tüstü. 
Bir zaman ocaqdım. 
Başımda dəli rüzgar, 
qapımı döyür külək, 
soyuqdan təntiyərək. 
Bir kösöv közərir 
evin küncündə. 
Taleyin sonuncu 
ümidi kimi. 
Bildiyin kimi deyil hər şey, 
bilmədiyin kimidi heyf... 
  
 
GÖRÜN GEDİM 
  
Gəldim, səni görüm gedim, 
Gözlərimə görün gedim. 
Tellərimi köksün üstə 
bircə-bircə sərim, gedim. 
  
Məni sənin bilib gəldim. 
Gözyaşımı silib gəldim, 
Ayrılığa gülüb gəldim, 
İcazə ver, gəlim-gedim. 
220 
 
Bu Gültacın varı sənsən, 
Yarı özü, yarı sənsən. 
Eşq bağının barı sənsən, 
Qoy barımdan dərim, gedim. 
  
  
AMANDI, AY GEDƏN ƏYLƏN 
  
Mizrab asta-asta sinəmdə gəzir, 
Yollar gedər-gəlməz, ay gedən, əylən, 
Səni üzən nə var, məni də üzür, 
Amandı, amandı ay gedən, əylən. 
  
Bağrı xal lalələr bu yurdda bitir, 
Yarımçıq sevdalar yollarda itir, 
Getdiyin yolları yığ, geri gətir, 
Amandı, amandı ay gedən, əylən. 
  
Ətir desən, ətir bizim güllərdə, 
Nəğmə desən, nəğmə bizim dillərdə, 
Sevda desən, sevda bizim ellərdə, 
Amandı, amandı ay gedən, əylən. 
  
Gültac istəyir ki, solmasın güllər, 
Sevda nəğməsini oxusun, dillər, 
Sözün işığına yığılır ellər, 
Amandı, amandı, ay gedən, əylən. 
  
221 
 
BİLMİRƏM 
  
Hələ də gözlərim axtarır səni, 
Adını çəkəndə gülə bilmirəm, 
Demə ki, unutdum, unutdum səni, 
Neyləyim, səninçün ölə bilmirəm. 
  
Zaman ötür, axır gedir su kimi, 
Kimləri aparır, gətirir kimi. 
Sən mənim qəlbimə gəldiyin kimi, 
Neyləyim, yanına gələ bilmirəm. 
  
Sənsiz ömrüm – günüm cəfayla dolu, 
Yol salıb yollardan, keçir bu yolu, 
Həsrətdi, möhnətdi hey sağı, solu, 
Neyləyim, bu dərdi bölə bilmirəm. 
  
Gültac neynəsin ki, baharı, yazı? 
Ömrün çoxu gedib, qalıbdır azı, 
Olubdur özgənin alnında yazı, 
Neyləyim, yazını silə bilmirəm. 
 
  
222 
 
ÇARƏSİZ 
  
Çox dərdlərə mən dərmanlar aradım, 
Dəvasızdı olan dərdlər çarəsiz, 
Bağlı qapılara açar tapmadım, 
Açılmayan o qıfıllar çarəsiz. 
  
Əllərim uzalı göylərə sarı, 
Yaralı könlümü çiçəklə sarı, 
Qaranlıq gecədə Ay da sapsarı, 
Gün çıxanda gecə olur çarəsiz. 
  
İlahi, blmirəm kimə yalvarım? 
Məni ağladana niyə yalvarım? 
Neçə yerdən çat veribdi divarım, 
Axan yağışlara baxır, çarəsiz. 
  
Bir insan ömrünün yoxuşlarında, 
Qəmli könüllərin baxışlarında, 
İntizar gözlərin yağışlarında, 
Uduzan illərdi, aylar çarəsiz. 
  
Gültac inadında dağ tək ucaldı, 
Kəsək nədir, qaya nədir anladı, 
O, yarğanlar, o, dərələr adladı, 
Yollar məəttəldi, cığır çarəsiz. 
  
  
223 
 
QALİB ŞƏFAHƏT 
(1973) 
 
Qalib Şəfahət (Bağırov Qalib 
Xanoy oğlu) 22 mart 1973-cü ildə 
Gədəbəy rayonunun Parakənd 
kəndində ziyalı ailəsində anadan 
olub. 1990-cı ildə Gədəbəy rayo-
nu Parakənd kəndinin orta mək-
təbini bitirib. 1990-cı ildə Azər-
baycan Kənd Təsərrüfatı İnstitutuna daxil olub. 
Uşaqlıqdan həkim sənətinə böyük həvəsi olduğuna 
görə, Kənd Təsərrüfatı İnstitutundan sənədlərini gö-
türüb, 1991-ci ildə N.Nərimanov adına Azərbaycan 
Tibb Universitetinin 1-ci Müalicə-proflaktika fakül-
təsinə daxil olub, 1997-ci ildə Tibb Universitetini biti-
rib.  
 Gədəbəy rayonunun “Tərəqqi” qəzetində tez-tez 
şeir və məqalələri dərc olunub. Şeirləri “Təbib”, ”Şəh-
riyar”, “Çağ”, “Ədəbiyyat qəzeti”, “Ulduz” və 
“Azərbaycan” jurnallarında mütəmadi olaraq çap 
olunur. “MƏNƏ ÜRƏK VERİN” (2010),  “ƏLLƏ-
RİNDƏKİ GÖYÜZÜ” (2013) şeir kitablarının müəl-
lifidir.  
  AYB-nin üzvüdür. 
  
  
224 
 
YALANLAR 
  
Ciblər hər gün 
yalan daşıyır evlərə… 
yalanla dolur, 
boşalır evlər. 
Uşaqlar yalan yeyib yatırlar. 
Qadınlar yalandan 
ərlərinin üzünə gülürlər. 
Kişilər yalandan durub işə gedirlər. 
İdarələr yalandan bağlı olur birdən. 
Yalandan dost olur 
bir-birinə insanlar… 
Yalandan adam da olurlar 
adamlar… 
Yalandan doğulur yalanlar. 
Bircə, 
Gerçəkdən ölür insanlar… 
  
 
MƏN GÖZÜMÜN QULUYAM 
  
Bəzən eynək taxıram 
gözlərimlə yeriyəndə, 
ayaqları torpaqda əzilməsin deyə. 
Bəzən gördüklərimi geyinirəm gözlərimə, 
gözlərim üşüyəndə. 
Hec bilirsən, nədir dərdim? 
225 
 
Gördüyümdən gözlərimin 
gözkirəsi istəməyi. 
Gözlərimə qul olmağım. 
Görə-görə kor olmağım. 
Gördüyümü görməməyim. 
Amma, günah məndə deyil! 
Gördüyünü görməzliyə vur dedilər. 
Bəzən gözdağı olur, 
gördüklərim gözlərimə. 
Xasiyyətini dəyişdim, 
amma, yaddaşını dəyişəmmədim . 
Gördüyünü görüb unutmuşam. 
Görmədiyimi yaddaşına yazıb, 
bir vaxt olacaq gözlərimdə görəcəm 
gözlərimlə görmədiyimi. 
Azad olacam onda. 
Lap gec də olsa gözlərimə salam verəcəm, 
yaddaşında saxladığına görə. 
Gözlərimdən gözkirəsi istəməyəcəm onda. 
Nə də gözkirəsi verməyəcəm. 
Dünyada hamının yeri daralanda, 
gözlərimə yığmışam 
gözüm görəni. 
Tək bircə gözümdə qalmasın, 
gözümdəki gördüklərim . 
Yeri gələndə ümid paylayacam gözümdən. 
Bircə göz baxa-baxa kor olmayım, 
gözümü görə bilim. 
226 
 
Hərdən mənə kor da dedilər, 
kor olmaya-olmaya. 
Elə gördüklərim olub, 
gözlərimə yamaq olub. 
Elə görmədiyim olub, 
gözlərimə dayaq olub. 
Mən gözümün quluyam. 
Göz var gözü olmur, 
Göz var sözü olmur, 
Gözdə var ki, üzü olmur. 
Məni gözümdən uzaq tut, İlahi! 
  
VUR BAŞIMA ÜRƏYİMİ 
  
Yarımadı bir işə ki! 
Vur başıma ürəyimi. 
Əlindən niyə düşə ki?.. 
Vur başıma ürəyimi. 
  
Sevib, sevilə bilməyib, 
Danışıb, dinə bilməyib. 
Sənsiz ki, ölə bilməyib, 
Vur başıma ürəyimi. 
  
İndən belə nə faydası, 
Dərdim toy tutub oynasın. 
Vur sınsın qəlbin aynası, 
Vur başıma ürəyimi. 
227 
 
  
Etibarsız sirdaş kimi, 
Başsız qalan bir baş kimi, 
Al əlinə, vur daş kimi – 
Vur başıma ürəyimi. 
  
Nə çırpınsın, nə döyünsün, 
Qoy daş olub, daşa dönsün.  
Ürəyim başıma dəysin, 
Vur başıma ürəyimi. 
  
Dərdimə bir dərd qatılıb, 
Eşqim başıma atılıb. 
Qəlbim eşqimə satılb, 
Vur başıma ürəyimi. 
  
Qapısı qəlbimin açıqdı.. 
Bəlkə baş alıb qaçıbdı? 
Dərdimdən ki, diri çıxdı! 
Vur başıma ürəyimi. 
  
  
228 
 
QARANLIQ QALDI 
  
Gecəni 
çəkib qoymuşdu, 
ayağının altına. 
Səhərə çıxmaq üçün. 
Gecə qəflətən 
sürüşdü, 
ayağının altından. 
Yuvarlanıb, 
Haraya düşdü, 
heç özü də bilmədi. 
Gecədə 
tapa bilmədi özünü. 
Qaranlıq içində 
itib batdı. 
Görən olmadı onu. 
Heç yoxumuş dedilər, 
bu adda adam! 
Özü-özünə 
qaranlıq qaldı. 
Qaranlıq onu 
ağuşuna aldı. 
  
  
229 
 
YETİM QIZ 
  
Gəlinlik paltarını 
Gözündən salıb itirmişdi 
Anası ölən günü 
Anasını ağlayanda. 
Görən olmamışdı 
Bəlkə də kəfən əvəzi 
Anasını bükmüşdülər 
Gəlinlik paltarına. 
O gündən anasının 
Qara gün üçün 
saxladığı 
Libası geyindi əyninə 
Lüt qalmasın deyə. 
O gündən anasının 
Yarımçıq qalmış 
Arzularını böyütdü 
Həyət-bacada. 
Yetimliklə 
Böyüdü yetimliklə. 
Yetim qız dedilər-adına. 
  
  
230 
 
XƏYANƏT BOYDA 
  
Xəyanət boyda  
əl verirəm sənə, 
qaytarıb çırpsan da 
üzümə. 
Xəyanət boyda 
göz verirəm sənə, 
baxa bilsən gözümə. 
Xəyanət boyda 
söz verirəm sənə, 
Qata bilsən sözünə. 
Xəyanət boyda 
ürək verirəm sənə, 
yer tapa bilərsənmi özünə? 
Daha buradan o yana 
heç kəs yoxdu – 
Getmə heç yerə. 
Xəyanəti  
sapla qəlbinə, 
Tikiş qoyarsan 
ömrünə. 
Xəyanət boyda. 
  
  
231 
 
O QIZIN ARZULARI 
  
Ölümcül yaralanıb 
o qızın arzuları – 
gündüzlər 
hər gün 
əri işə ötürməkdən, 
uşağı məktəbə  
yola salmaqdan, 
gecələr 
ər qoynunda gizlənməkdən. 
Qolları yorulub 
arzuları üstünə çəkməkdən. 
Yenə üstüaçıq qalıb – 
soyuq dəyib bu gecə. 
Nəfəs ala bilmir 
qəlbində gizlətdiyi xəyanətdən. 
Nə qədər tək yatmaq olar 
Bir arzu, bir xəyalla?!. 
Hər gün ev süpürür 
uzun saçları ilə 
qonağı olacaq deyə. 
Hər gün yemək hazırlayır – 
kirpiyində qor götürüb. 
  
232 
 
Vəfasızlıqdan o yana 
ömur qurtarır – 
sərhəd kimi. 
Özüylə döyüşdə  
ölümcül yaralanıb 
o qızın arzuları... 
  
İÇİMİ SƏRDİM KÜLƏYƏ 
     
Bu qış mənə sitəm olub, 
içimi sərdim küləyə. 
Gözüm islanıb, nəm olub, 
içimi sərdim küləyə. 
  
Çıxarıb asdım bezini, 
günəş qızdırsın üzünü, 
Toparladım mən özümü, 
içimi sərdim küləyə. 
  
Başqa cür yoxdur yozumu, 
çəkdim içimin nazını, 
külək aparsın tozunu, 
içimi sərdim küləyə. 
  
Qoy gözümün qəmi getsin, 
qoy dərdimin dəmi getsin, 
qoy içimin nəmi getsin, 
içimi sərdim küləyə. 
233 
 
GÖZÜNÜ AÇ 
 
Gözünü aç, bir baxım, 
Bir də görüm özümü. 
Baxışın mürgüləyir – 
Vərəqləyim gözümü. 
Gözünü aç, bağlama, 
Yerim hardadı, bilim. 
Qəlbim əsir düşübdü – 
Gedib yolunda ölüm. 
Gözlərini bir aç, bax, 
Gözlərin nə haldadı? 
Həsrət çoxdan çatıbdı – 
Vüsal hələ yoldadı. 
Gözyaşın quruyubmu? 
Havam çatmır, boğuldum. 
Ürəyində öləcəm – 
Gözlərində doğuldum. 
  
 
  
234 
 
HABİL VƏLİYEV 
(1974) 
 
Vəliyev Habil Çərkəz oğlu, 
1974-cü il oktyabr ayının 26-da 
Naxçıvan MR Babək rayon 
Güznüt kəndində anadan olub. 
Orta məktəbi bitirdikdən sonra 
1992-1998-ci illərdə Azərbaycan 
Dövlət Tibb Universitetinin 
müalicə işi fakültəsində təhsil alıb. 2006-ci ildən 
etibarən Fövqəladə Hallar Nazirliyində çalışır.  
Ədəbiyyata uşaqlıq illərindən marağı olub. 
Şeirləri vaxtaşırı dövri mətbuatda çap olunur. İlk 
şeirini hələ üçüncü sinifdə oxuyarkən yazıb.  
“İki duyğu arasında” adlı bir kitab müəllifidir.  
 Ailəlidir. 
   
  
235 
 
BİR QIZ SƏSLƏR 
  
Bir gözyaşı, bir təbəssüm, 
Anlamadı qafil, qafil. 
Sən anlamaz, mənsə susqun, 
Kimdi kamil, kimdi cahil. 
  
Məni gəzdim, səndə azdım, 
Səndən mənə məktub yazdım, 
Ürəyimdə məzar qazdım, 
Eşqim dedi: “qatil, qatil...” 
  
Xəyalımda min bir güman, 
İçim çiskin, çölüm duman, 
Sən bir sonsuz, dərin ümman, 
Mənsə uzaq sahil, sahil. 
  
Dedim, gözyaşlarım yuya, 
Qaranlığı çəkdim suya, 
Hər gecə gəlib yuxuya, 
O qız səslər: “Habil, Habil...” 
  
  
236 
 
ƏFSUS... 
  
Sənə bir adada oba vəd etdim,  
Uzaq diyarlarda şəhərin varmış. 
Ulduzlu gecəyə vurğun bilirdim, 
Demə məndən gizli səhərin varmış. 
  
Dedin, sənin kimi viranam, viran, 
Dedim, özün kimi mənə də inan, 
Sildim gözyaşını, çəkildi duman, 
Gördüm, qəlbində də qəhrin varmış. 
  
Dişlərin sıxıldı, qoymadı dinə, 
Dilin əsarətdə, susurdu yenə, 
Sükutun, gizlicə söylədi mənə, 
Özgə dodaqlara səfərin varmış. 
  
İnam güvənmişdi, şübhə dedi, pus, 
Səbrim pıçıldadı, hələ bir az sus, 
Mən bu gün yaşayaq deyirdim, əfsus, 
Sabaha aparan kəhərin varmış. 
  
  
  
237 
 
QAYITSAN KEÇƏR... 
  
Görmək istəmirsən bəlkə də məni, 
Üzümdə, gözümdə nağılım bitib. 
Cibim cırıq idi, sənə gələndə, 
Yolda tökülübdü, noğulum bitib. 
  
Qəlbmdə qəza var, yəqin ondandır, 
İşığı kəsilib gözlərimin də. 
Qaranlıq yollarda itib, batıbdı, 
Mənası qalmayib sözlərimin də. 
  
Dolub baxışlarım bir bulud kimi, 
Bəlkə də yağışdan qorxdun, gəlmədin 
Dedin, islanaram, dodaqlarıma 
Dilimin ucundan baxdın, gəlmədin. 
  
Yağmayan bu yağış, nə də qaranlıq, 
Nə olsun simama soyuq don biçər. 
Qəlbimdə baş verən qəfil qəzaya, 
Səbəb sənsizlikdir, qayıtsan keçər. 
  
Görmək istəmirsən bəlkə də məni, 
Üzümdə, gözümdə nağılım bitib. 
Cibim cırıq idi, sənə gələndə, 
Yolda tökülübdü, noğulum bitib. 
  
  
238 
 
BU YAĞIŞ 
  
Taleyimə yağmamışdı beləsi, 
Qəfil tutdu, birdən yağır bu yağış. 
Saçlarıma yapışbdı damlası, 
Bəyaz rəngdə, dən-dən yağır bu yağış. 
  
Kəsmək bilmir, düşüb yaman inada, 
Boylandım ki, gileylənim buluda, 
Aman, günəş islanıbdı səmada, 
Yox, deyəsən, yerdən yağır bu yağış. 
  
İçim dolur, daşıb gedir gözümdən, 
Tutub sıxsam su süzülər sözümdən, 
İllər boyu bu dünyadan, özümdən, 
Gizlədiyim sirdən yağır bu yağış. 
  
Sel gətirdi ürəyimə qəm, kədər, 
Cəhd elədim, ya puç oldu, ya hədər, 
Boğularam, yağsa hər gün, bu qədər, 
Nə yaxşı ki, hərdən yağır bu yağış. 
  
  
  
239 
 
AXIR ÇƏRŞƏNBƏ 
  
Bayram axşamıdır, içimdə boşluq, 
Neçə cəhd elədim, dolmadı ana. 
İlaxır çərşənbə… səhər söz verdim 
Dünənə baxmayım, olmadı ana. 
  
Özgə sobaları qızdıran o köz, 
Doğma ocağında sönən mən idim. 
Sirin gülüşlərlə odun üstündən, 
Atlanan o uşaq, dünən mən idim. 
  
Atam buraxmazdı gecələr bizi, 
Deyərdi axtarma dad qapılardan, 
Nədənsə qoz-fındıq istəməmişdim, 
Alma istəmişdim, yad qapılardan. 
  
Yox qapı pusmadım, niyyət tutmadım, 
Evimdə axtardım ümid yerini. 
Hey ulduz sayardım, yuxumda görüm, 
Nənəm söylədiyi həmin pərini. 
  
Köhnə qazanların aç qapağını, 
Rəngli yumurtalar çoxdan bişibdi. 
Ürəyim Tanrıya papaq atmışdı, 
Deyəsən, bu dəfə sevgi düşübdü. 
  
  
240 
 
HEYF... 
  
Tanrı sınağıymış tale də, baxt da, 
Çox yaxın bildiyim qaldı uzaqda, 
Qızıl bir teşt imiş gəzdiyim taxt da, 
Üstündə çəkdiyim hər aha heyif. 
  
Keçən ömür imiş, zaman bilmişəm, 
Gözümü hiss örtüb, duman bilmişəm, 
Özgə qapıları güman bilmişəm, 
Yolumu gözləyən pənaha heyif… 
  
İtirib axtardım, gəzdim “kaş” deyə, 
Yazı yaşamadım görər qış deyə, 
“Bəlkə doğru deyil, ya qarğış?” – deyə, 
Qorxub etmədiyim günaha heyif… 
  
Bu yol başlamamış bitdi, nə isə… 
Can dedim, canımdan etdi, nə isə… 
Dünən yaşamadım getdi, nə isə… 
Barı söyləməyim: “sabaha heyif…” 
  
  
  
241 
 
CÜMLƏM BİTMƏDİ 
  
Kədər qatdım yavanlığa, 
Sığal çəkdim yamanlığa, 
Çıraq tutdum qaranlığa 
Zülmət itmədi, itmədi 
  
Fələk gəlib mərdi dərdi, 
Kimə saxladı namərdi? 
Bir vaxt qonaq bildim dərdi, 
Gəldi, getmədi, getmədi. 
  
Baxdım, hamı xanım, ağa, 
Getmədim ki çox uzağa, 
Bir insanı tanımağa, 
Ömrüm yetmədi, yetmədi. 
  
Əyrini düzə caladım, 
Addımı izə caladım, 
Ha sözü sözə caladım, 
Cümləm bitmədi, bitmədi. 
  
  
  
242 
 
BU QADIN 
  
Yenə ayna tutub ötən günlərə, 
Dərdinin üzünə gülür bu qadın. 
Bu nə cür sevincdir, nə cür təbəssüm? 
Niyə öz-özünə gülür bu qadın? 
  
Sınmış ürəyinin qəlpələrindən, 
Hələ usanmayıb odamı qurur? 
Yaxınlar qəlbini viran qoydular, 
Bu dəfə sarayı yadamı qurur? 
  
İsti yanağında şeh damcıları, 
Külək sığal çəkir nəm saçlarına. 
Uzaq xəyalların titrək əliylə, 
Gör neçə hörülür qəm saçlarına. 
  
Sərib kipriyinə gözyaşlarını, 
Dərdini qurudur yanağı üstə. 
Bu qadın hələ də sevgi gözləyir, 
Gözləri yollarda, qulağı səsdə… 
  
  
  
243 
 
ASDI… 
  
Qar, boran kəsəndə hey yollarını, 
Küləklər apardı xəyallarını, 
Bu adam öldürüb arzularını, 
Bir gün kipriyindən, gözündən asdı. 
  
Heç vaxt bar vermədi əkdiyi zəmi, 
Yavanlıq elədi qüssəni, qəmi, 
Gözyaşı islatdı dərdi, ələmi, 
Həyat da qurudub üzündən asdı. 
  
Dünya kitabında o bir kəlmədi, 
Yükü ağır oldu, yerə gəlmədi, 
Bəxti görəndə ki, yıxa bilmədi, 
Qaldırıb yaranı dizindən asdı. 
  
Baxdı ki bu dünya adi xəyaldı, 
Dünən qələmini əlinə aldı, 
Nöqtəni mismar tək vərəqə çaldı, 
Özün son cümlədə sözündən asdı. 
  
  
  
244 
 
PƏRVİN ABBASLI 
(1987) 
 
Pərvin Abbaslı (Abbasova 
Pərvin Elçin qızı) 26 sentyabr 
1987-ci ildə Ağcabədi şəhərində 
anadan olmuşdur. 2005-ci ildə 
doğma şəhərin 1 saylı orta mək-
təbini bitirmişdir. 2012-ci ildə Od-
lar Yurdu Universitetinin “Müali-
cə işi” fakültəsini bitirərək həkim ixtisasına yiyələn-
mişdir. Hazırda Respublika Narkoloji Mərkəzdə 
həkim-narkoloq rezident kimi çalışır və təhsilini da-
vam etdirir. 
 2007-ci ildə “Aran” qəzetində “Deyiləm”,  “Ne-
cə də bənzəyir gözyaşlarıma”, “Hacıkənd” və s. şeir-
ləri dərc edilmişdir. 
 Gənc həkim-yazarın ilk şeirlər kitabı olan “Rən-
garəng həyat” işıq üzü görmüşdür.  
 Hazırda şeir və esseləri daxil edilmiş yeni kitabı 
çapa hazırlanır.  
  
 
  
245 
 
AĞLAYAN VAR, DOSTUM... 
  
Ağlayan var, dostum, sil gözlərini, 
Yaş üstə yaş gəldi, heç böyümədim. 
“Kimisi” unutdu öz sözlərini, 
Mən isə biganə ola bilmədim. 
  
Ağlayan var, dostum, gəl ağla sən də!- 
Bu “fani dünya”nın fitnələrinə. 
Heç kəsə inam yox bu zəmanədə, 
İnsan şübhə edir bəzən özünə. 
  
Ağlayan var dostum, sus!.. Demə heç nə! 
Heçlikdən boğulub çırpınıram mən. 
Qucaqla boynumu, bərk sıx köksünə, 
Dirilim qəlbinin döyüntüsündən. 
  
Ağlayan var, dostum, bəlkə son dəfə 
Gəl gedək sahilə, gəzək əl-ələ. 
Qoy donsun saatlar, itsin məsafə, – 
Yenidən dost olaq isti günəşlə. 
  
Ağlayan var, dostum, necə gülüm mən, – 
Necə barışım bu yalan dünyayla? 
Əyilib qamətim ağir yüklərdən, 
Necə şux dayanım sınıq qollarla? 
  
 
246 
 
Ağlayan var, dostum, bacar indi din! – 
Qarış həyatıma, dərdi yıx, sürü... 
Axı, buna çatmaz sənin taqətin, – 
Get barışdır görüm Arazı, Kürü. 
  
Ağlayan var, dostum, Laçın, Xocalı... 
Çatırmı əllərin?.. Sil gözyaşını! 
Qanın bahasını qanla almalı, 
Baxma dəli-dəli, çatma qaşını! 
  
 
OLMUSAN 
  
Zaman gəldi keçdi, illər ötüşdü, 
Eşitdim evlənib xoşbəxt olmusan. 
Gözəl-göyçək qızın gəlib dünyaya, 
Nəhayət, sən də bir ata olmusan. 
  
Keçmişə qayıtdım fikirlərimdə, 
Gördüm uduzmuşam, sənsə udmusan. 
Vidalaşmışam mən istəklərimlə,- 
Sən bir başqasına qismət olmusan. 
  
Unuda bilmədim heç zaman səni,- 
Qəlbimdə əbədi bil ki, qalmısan. 
Sözdə axıradək deyirdin məni... 
İndi öz sözündən dönən olmusan! 
  
247 
 
KƏPƏNƏK 
  
Ümid ümman, duyğu dəniz, 
Xatirələr kəpənək. 
Uçan qollar qırılarsa, 
Bu sevdadan sən də əl cək, 
İzsiz kəpənək! 
Hava soyuq,  
Günəş küsüb.... 
Biz isə...yorğun anılarıq. 
Get uzağa bir də gəlmə, 
Bir də sevmə, 
Əsla sevmə, üzgün kəpənək! 
Uzun yollar, qısa ömür,- 
Bəziləri gedər gəlməz, 
Kimiləri dəyər bilməz. 
Yarımçıq qalan sevdalar 
Hərdən də ardınca qaçar, 
Fikir vermə, 
Uç, kəpənək! 
Uzaqlara apar onu,- 
Özlüyünə qaytar onu. 
Azadlığı itirmişsə, 
Məhkumluqdan qurtar onu. 
O, sevdanı mənə qaytar! 
Qaytar, nə olar, kəpənək!.. 
Danış bilim nədır sonu, 
Son dəfə görərdim onu, – 
248 
 
Bunun bir çarəsi yoxmu? 
Ayrılıqdan,  
Hüznlərdən, 
Getmələrdən 
Başqa yolu yoxmu? 
Ya da qal,  
Şahidi ol məzlumluğun. 
Şahidi ol parça-parça  
Darmadağın həyatımın... 
Qal, kəpənək! Son bircə gün 
Bəlkə də birlikdə ölək. 
Əllərimin çatmadığı o adamın 
Xəbər belə tutmadığı 
Bu sevginin kədərini 
Səninlə birlikdə bölək. 
Qal, kəpənək!.. 
  
  
249 
 
TABLO 
Bir rəsm çək,  
Gözlərimi lap xüsusi vurğula.  
Bir rəsm çək, – 
İkimiz olaq orda. 
Sevgimizi dunyaya çatdırarkən 
Qoy donsun zaman da, – 
Saat dayansın. 
Günəş üzümüzdə parıldayarkən 
Dəniz dalğaları baxıb ağlasın,- 
Görsün ki, belə də sevgililər var. 
Əllərim əlində baxaq uzağa, 
Uzaqlar aparsın ötən çağlara. 
Hələ olmamışkən bir-birimizin, 
O çətin qayğılı keçmişimizdə 
Gör nələr gəlibdi bu gənc yaşında 
Bizim başımıza ikimizin də. 
Fərqli ünvanlardan gələn yolların 
Qolları birləşib indi burada. 
Yaxşı ki, belə gec qarşılaşmışıq, – 
Çoxlu səhvlər edib ağıllanmışıq... 
Yəni, biz doğrudan ağıllanmışıq? 
Ağıl nəyə gərək axı, dünyada? – 
Kiminsə həyatı qayğısızdırsa... 
Sən də cox düşünmə, 
Özünü yorma. 
Düşüncə bir yerdə mürgüləyəndə, 
250 
 
Gecikmiş xilaskar 
Biraz səbirli,  
Hərdən qətiyyətsiz bir düsmən olur. 
Gecikdik, deyəsən, biz də bir azca... 
Fərqli ünvanlarda,- 
Fərqli ürəkdə, 
Fərqli insanlarda tapdıq təsəlli. 
Vaxt gəldi elə çox dəyişildik ki... 
Tanıya bilmədik heç özümüz də. 
İndi uzaqları ataq kənara, 
Lap yaxınımdasan.  
Biz, dəniz, ada... 
Bir az da yaxın gəl,  
Tablo dəyişsin. – 
İsti bir yay günü, mavi bir səma, – 
Qarışıq mənzərə zövq verir amma. 
Məni gunahlara sövq edən hislər 
Günah işləməmiş tərk edildilər. 
Bu rəsm elə bir əsər oldu ki, 
Kölgələr uzağa səpələndilər. 
Yaxınlarda indi  
Sən və mən varıq, – 
Getməyə cəsarət tapmayanlarıq. 
Min acı xatirə çığırışarkən, 
Duymuruq, 
Başqa bir dünyalardayıq... 
Əbədi sevginin qucağındayıq... 
  
251 
 
  
SƏNİ KEÇMİŞİMƏ HƏDİYYƏ VERDİM 
  
Artıq sabahlarım sənsiz qalacaq, 
Belə gələcəyi özüm seçmədim. 
Səndən qalan bir tək rəsmindir ancaq,  
Səni keçmişimə hədiyyə verdim. 
  
Görən iki gözüm, şirin xəyalım, 
Mənimlə yaşayan özgə vüsalım! 
Nə olar, gəl küsmə, qadanı alım... 
Səni keçmişimə hədiyyə verdim. 
  
Azadsan, bir quş tək uç uzaqlara, 
Qərq olum əbədi yalqızlıqlara. 
Bağısla, dözmədim haqsızlıqlara, – 
Səni keçmişimə hədiyyə verdim. 
  
Gözlədim, gəlmədin... indi də gecdir, 
Get daha hər şeyi izinlə itir. 
Mənə aid olan sevgini bitir, 
Səni keçmişimə hədiyyə verdim. 
  
Min naxış buraxdın kədər xalçama, 
Bu gün son görüşdür heç acılama. 
Əzib, bürüşdürüb salıb boxçama, – 
Səni keçmişimə hədiyyə verdim. 
  
252 
 
 İÇİNDƏKİLƏR 
 
REDAKTORDAN ..................................................................................................... 3 
İNCİ SAFLIĞI ............................................................................................................ 5 
MİRZƏ ƏLİXAN LƏLİ ......................................................................................... 24 
ƏLİ BƏY HÜSEYNZADƏ ................................................................................... 27 
NƏRİMAN NƏRİMANOV.................................................................................. 30 
ABBAS SƏHHƏT .................................................................................................. 34 
QANTƏMİR............................................................................................................ 36 
TAĞI ŞAHBAZİ SİMURĞ ................................................................................... 39 
MƏHƏMMƏDHÜSEYN ŞƏHRİYAR .............................................................. 44 
HƏKİM QƏNİ ........................................................................................................ 49 
XANIMANA ƏLİBƏYLİ ...................................................................................... 52 
NADİR HƏKİM ..................................................................................................... 54 
YUSIF ƏHMƏDOV................................................................................................60 
RAFİQ TAĞI ........................................................................................................... 64 
SƏRDAR KƏRİMLİ .............................................................................................. 67 
RAMİZ DUYĞUN .................................................................................................. 81 
RAMİZ MÖVSÜM ................................................................................................. 90 
TAMİLLA ŞƏFƏQ ................................................................................................ 96 
FƏXRƏDDİN DAVUD ......................................................................................... 99 
PAŞA QƏLBİNUR .............................................................................................. 105 
SƏDAQƏT RƏŞADQIZI .................................................................................... 115 
TOFİQ NURƏLİ .................................................................................................. 118 
FƏXRƏDDİN ZİYA ............................................................................................ 126 
RAFİQ VƏLİZADƏ (KƏRƏMOĞLU) ........................................................... 138 
ƏFRAHİM ............................................................................................................. 142 
FƏZAİL İSMAYIL ............................................................................................... 152 
MUSA URUD........................................................................................................ 156 
MƏMMƏDYAR MƏMMƏMDYARLI............................................................ 165 
ŞAHİN MUSAOĞLU .......................................................................................... 175 
AZADƏ TALEH ABBAS (HACI AZADƏ TALEH ABBASQIZI) ........... 186 
ELMAN RÜSTƏMOV ........................................................................................ 196 
AFAQ ŞIXLI .......................................................................................................... 201 
NAZİLƏ GÜLTAC ............................................................................................... 212 
QALİB ŞƏFAHƏT............................................................................................... 223 
HABİL VƏLİYEV ................................................................................................ 234 
PƏRVİN ABBASLI ............................................................................................. 244 
  
253 
 
 
 
 
  
254 
 
  
255 
 
  
256 
 
 
 
 
 
 
 
 
 
 
 
 
 
Çapa imzalanıb: 17.05.2016 
Formatı: 70x100 1/16. Ofset çapı 
Həcmi: 16 
Sifariş № 317 
 
Qiymət: 7 manat 
 
