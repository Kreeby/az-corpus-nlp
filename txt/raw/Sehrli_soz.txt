F. Köçərli adına Respublika Uşaq Kitabxanasının Elektron Kitabları 
V. OSEYEVA 
 
 
 
 
 
 
 
 
 
 
 
 
SEHRLİ SÖZ  
 
 
 
 
 
 
 
 
 
 
 
 
Azərbaycan LKGİ MK 
Uşaq və Gənçlər Ədəbiyyatı Nəşriyyətı 
Bakı—1949 
  
F. Köçərli adına Respublika Uşaq Kitabxanasının Elektron Kitabları 
 
 
 
 
 
 
 
 
 
 
 
 
 
 
 
 
 
 
İBTİDAİ MƏKTƏB ŞAGİRDLƏRİ ÜÇÜN
F. Köçərli adına Respublika Uşaq Kitabxanasının Elektron Kitabları 
 
 
 
 
 
 
SEHRLİ SÖZ 
 
Uzun və ağ saqqallı, qısa boylu qoca bir kişi skamya üzərində oturmuşdu. O, əlindəki ağac ilə 
qumun üstündə cürbəcür şəkillər çəkirdi. 
Pavlik ona: 
— Çəkilin o yana, — deyib skamyanın kənarında oturdu. 
Qoca kişi çəkildi. O, oğlanın qızarmış, acıqlı üzünə 
baxdı və dedi: 
— Sənə nə olub? 
Pavlik ona tərs-tərs baxaraq: 
— Nə olub, olub da! Sizə nə? 
— Mənə heç bir şey. Ancaq sən indicə qışqırmış, ağlamış və kiminləsə savaşmısan... 
Oğlan acıqlı-acıqlı dodaqaltı mızıldadı: 
— Əlbəttə, savaşaram! Hələ bu yaxında evdən də tamamilə qaçacağam. 
— Qaçacaqsan? 
Pavlik yumruqlarını sıxaraq: 
— Qaçacağam! Bircə Lenanın əlindən qaçacağam! İndi az qala onu yaxşıca əzişdirəcəkdim! 
Şəkil çəkməyə bir xeyli rəngi vardır, bircəciyini də olsa mənə vermir. 
— Vermir? Daha buna görə də evdən qaçmağa dəyməz ki. 
—Tək elə buna görə deyil. Nənəm məni bir kökə görə 
Mətbəxdən əski ilə qovdu... 
Pavlikin qəlbi sınmış olduğundan doluxsundu. 
Qoca dedi: 
— Fikir vermə! Biri acıqlanar, o biri isə sevər. 
Pavlik qışqıraraq: 
— Heç kim məni sevmir! Qardaşım qayıqla gəzməyə gedir, məni aparmır. Mən də ona 
deyirəm ki, «səndən əl çəkən deyiləm, yaxşısı budur ki, məni də apar, yoxsa avarları oğurlayaram, 
qayığa özüm minərəm!» 
Pavlik yumruğunu skamyaya vurdu və qəflətən susdu. 
— Qardaşın səni nə üçün aparmır? 
— Nə üçün siz bu qədər çox sual verirsiniz? 
Qoca uzun saqqalını sığallayaraq dedi: 
— Sənə kömək etmək istəyirəm. Bir sehrli söz var... 
Pavlik heyrətindən ağzını açdı. 
— Mən o sözü sənə deyəcəyəm. Ancaq yadında saxla ki, o sözü mülayim səslə deməli və 
danışdığın adamın düz gözlərinə baxmalısan. Yadında saxla ha... gözünə baxaraq mülayim səslə... 
— O necə sözdür? 
 
 
F. Köçərli adına Respublika Uşaq Kitabxanasının Elektron Kitabları 
Qoca əyilib oğlanın lap qulağına nə isə pıçıldadı və bərkdən əlavə etdi: 
— Bu söz sehrli sözdür. Ancaq onu deməyin qaydasını yadından çıxarma. 
Pavlik gülümsəyərək: 
— Mən bu saatca təcrübə edərəm. 
O, yerindən sıçrayıb evə yüyürdü. 
Lena mizin dalında oturub şəkil çəkirdi. Onun qabağıında yaşıl, göy, qırmızı rəngli karandaşlar 
var idi. O, Pavliki görcək karandaşları bir yerə yığdı və əli ilə üstünü örtdü. 
Oğlan pərt oldu və öz-özünə belə dedi: 
«Qoca məni aldatdı! Belə bir adam da sehrli söz başa düşərmi?..» 
Pavlik bacısına yanakı yaxınlaşdı və onun paltarının qolundan yapışıb ehmallıca özünə sarı çəkdi. 
Bacısı dönüb ona baxdı. Bu zaman oğlan onun düz gözlərinə baxaraq mülayim səslə dedi: 
— Lena, xahiş edirəm... rəngli karandaşlarından birini mənə ver... 
Heyrətdən Lenanın gözləri böyüdü. Karandaşların üstünü örtən barmaqları boşaldı. O, əlini 
mizin üstündən götürərkən hərəkətindən utanmış bir halda dodaqaltı dedi: 
— Han...sını istəyirsən? • 
Pavlik cəsarətsiz halda: 
— Göyünü, — dedi. 
O, rəngli karandaşı aldı, əlində tutub otaqda o başa, bu başa gəzdi və bacısına qaytardı. Ona 
rəngli karandaş lazım deyildi. O, indi yalnız sehrli söz haqqında düşünürdü. 
«Gedim nənəmin yanına, indi onun xörək hazırlayan vaxtıdır, görüm qovacaq ya yox?» 
Pavlik mətbəxin qapısını açdı. Qarı bişmiş qutabları tavadan çıxardırdı. 
Nəvəsi onun yanına yüyürdü, nənəsinin qızarmış qırışıq üzünü iki əli ilə özünə tərəf çevirdi; 
gözünə baxıb mülayim bir səslə dedi: 
— Nənəcan, xahiş edirəm, mənə bir qutab ver! 
Nənə bükülmüş belini dikəltdi. 
Bu sehrli söz onun üzündəki hər bir qırışıqda və gözlərində bir təbəssüm yaratdı... 
O, ən yaxşı qızarmış bir qutab seçərək dedi: 
— Balamın könlü isti qutab istəyib... ay aman, isti qutab!.. 
Pavlik şadlığından atılıb düşdü və nənəsinin hər iki yanağından öpdü. 
Pavlik qocanı xatırlayaraq «sehrbaz! sehrbaz!» deyə təkrar edirdi. 
Pavlik nahar zamanı sakit oturmuşdu və qardaşının söhbətinin hər kəlməsinə diqqətlə qulaq 
asırdı. Qardaşı qayıqla gəzməyə gedəcəyini söylərkən Pavlik əlini onun çiyninə qoyub mülayim bir 
səslə dedi: 
— Xahiş edirəm... məni də apar! 
Mizin ətrafında əyləşənlərin hamısı birdən susdu. Qardaşı qaşlarını qaldırdı və gülümsündü. 
Birdən bacısı: 
 — Onu da apar, sənə ki, çətin deyil, — dedi. 
— Nə üçün də aparmasın? — deyərək nənəsi gülümsədi, — əlbəttə aparar. 
— Xahiş edirəm, — deyərək Pavlik təkrar etdi. 
Qardaşı bərkdən güldü, oğlanın çiynindən tutub silkələdi və onun saçlarını qarışdıraraq dedi: 
— Ay balaca səyyah! Yaxşı, hazırlaş! 
«Kömək etdi! Yenə də kömək etdi!» deyərək Pavlik yerindən sıçrayıb küçəyə qaçdı. Lakin 
qoca şəhər bağçasında yox idi. Skamya boş idi, yalnız qumun üstündə çəkilmiş anlaşılmaz şəkillər 
qalmışdı.
 
F. Köçərli adına Respublika Uşaq Kitabxanasının Elektron Kitabları 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
F. Köçərli adına Respublika Uşaq Kitabxanasının Elektron Kitabları 
YAŞIL YARPAQLAR 
 
Katyanın yaşıl rəngli iki karandaşı vardı. Lenanın isə heç biri də yox idi. Bir dəfə Lena 
Katyadan karandaş istəyərək dedi: 
— Mənə yaşıl rəngli bir karandaş ver. 
Katya isə dedi: 
— Anamdan soruşum, sonra verərəm. 
Sabahı gün hər iki qız məktəbə gəldi. 
Lena soruşdu: 
— Katya, anan razı oldumu? 
Katya ah çəkərək dedi: 
— Anam razı oldu, qardaşımdan isə soruşmamışam.  
Lena dedi: 
— Eyb etməz, qardaşından da soruş. 
Sabahı gün Lena Katyadan soruşdu: 
— Necə oldu, qardaşın razı oldumu? 
— Qardaşım razı oldu. Amma mən qorxuram ki, sən karandaşı sındırasan. 
Lena dedi: 
— Katya, sən qorxma, mən karandaşı ehtiyyatla işlədərəm. Katya cavabında: 
— Amma bax, Lena, karandaşı yonma, bərk basma, dilinə vurma, həm də çox şəkil çəkmə 
ha!.. 
Lena dedi: 
— Mən ancaq ağacın yarpaqlarını və otu rəngləyəcəyəm.  
Katya qaşlarını çataraq: 
— Bu çoxdur, — dedi və qaşqabağını salladı. 
Lena ona baxdı və kənara çəkilib getdi. Karandaşı götürmədi. 
Katya təəccüb etdi və onun dalınca yüyürdü. 
— Hə, nə oldu sənə? Götür! 
Lena cavabında: 
— Lazım deyil, — dedi. 
Dərs zamanı müəllim Lenadan soruşdu:     
- Lena, nə üçün sən çəkdiyin ağacın yarpaqları göydür? 
— Yaşıl karandaşım yoxdur. 
— Nə üçün sən yoldaşlarından istəmədin? 
Lena dinmədi. Katya qıpqırmızı qızardı və dedi: 
— Mən ona verirdim, o isə almadı. 
Müəllim hər ikisinə baxıb dedi: 
— Elə vermək lazımdır ki, onu ala bilsinlər
 
F. Köçərli adına Respublika Uşaq Kitabxanasının Elektron Kitabları 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
F. Köçərli adına Respublika Uşaq Kitabxanasının Elektron Kitabları 
YAXŞI SAHİBƏ 
 
Biri var idi, biri yox idi, bir qız var idi. Bu qızın da bir xoruzu var idi. Xoruz sübh tezdən oyanıb 
banlayardı: 
— Quq-qulu-qu! Sahibəm, sabahın xeyir olsun! 
Xoruz banladıqdan sonra qızın yanına gələrdi, onun əlindən dən dimdikləyərdi və torpaq qalağı 
üstündə, qızın yanında durardı. Xoruzun əlvan lələkləri, yağ  sürtülübmüş kimi, bərq vururdu. Pipiyi 
isə günəşin işığında qızıl rənginə çalırdı. Bir sözlə, yaxşı xoruz idi! 
Bir dəfə necə oldusa, qız qonşularında bir toyuq gördü. Toyuq onun xoşuna gəldi. 
O, qonşu arvada dedi: 
— Toyuğu mənə ver, mən də öz xoruzumu sənə verim! 
Bunu eşidən xoruz pipiyini əydi, başını salladı, nə edə bilərdi — sahibəsi özü verirdi. 
Qonşu razı oldu. Toyuğu verib xoruzu aldı. 
Qız toyuqla dostlaşmağa başladı. Yumşaq tüklü toyuq hər gün yumurtlayırdı. 
— Qa-qa-qa, sahibəm, yumurtanı nuşicanla yeginən. 
Qız hər gün yumurtanı yeyərdi, toyuğu dizi üstünə qoyub tüklərini sığallayardı, ona su və dən 
verərdi. Bir dəfə qonşu qadın qoltuğunda bir ördəklə qızgilə qonaq gəlmişdi. Ördək qızın xoşuna 
gəldi. O, qonşudan xahiş edərək dedi: 
— Sən öz ördəyini mənə ver, mən də öz toyuğumu sənə verim? 
Toyuq bunu eşidib lələklərini salladı, qəmgin oldu, lakin nə edə bilərdi — sahibəsi özü verirdi. 
Qız ördəklə dostlaşmağa başladı. Onlar birlikdə çaya çimməyə gedirdilər. 
Ördək də qızla bərabər çayda üzürdü. 
Ördək qıza deyirdi: 
— Tas-tas-tas, sahibəm! Uzağa üzüb getmə, çay çox dərindir! 
Qız sahilə çıxanda ördək də onun dalınca çıxırdı. 
Bir gün boynuna xalta bağlanmış bir küçüyü qonşu oğlu çəkə-çəkə gətirirdi. *  
Qız bunu görüb dedi: 
— Ah, nə yaxşı küçükdür! Küçüyü mənə ver, əvəzinə ördəyi sənə verim. 
Ördək bunu eşitdi, qanadlarını bərk şappıldatdı və qışqırdı, ancaq nə edə bilərdi. Qonşu oğlu 
ördəyi qoltuğuna vurub getdi. 
Qız küçüyü sığallayaraq dedi: 
— Mənim bir xoruzum var idi, onu verib bir toyuq aldım, sonra da onu ördəklə dəyişdirdim. 
İndi də ördəyi verib küçüyü aldım. 
Küçük bu sözləri eşidib quyruğunu qısdı və kürsünün altında gizləndi, gecə isə ayağı ilə qapını 
açıb qaçdı. 
«Belə sahibə ilə dost olmaq istəmirəm! O, dostluğun qədrini bilmir!» 
Qız yuxudan ayıldıqda özünü tək və kimsəsiz gördü. 
 
F. Köçərli adına Respublika Uşaq Kitabxanasının Elektron Kitabları 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
F. Köçərli adına Respublika Uşaq Kitabxanasının Elektron Kitabları 
YAXŞI   İŞ 
 
Yurik səhər yuxudan oyandı. Pəncərədən baxdı. Günəş çıxmışdı. Yaxşı gün idi. Oğlan bir yaxşı 
iş görmək arzu etdi. Bu məqsədlə də o oturub belə düşünürdü: 
«Əgər balaca bacım suda boğulsaydı, mən də onu xilas etsəydim, yaxşı iş olardı!» 
Elə bu zaman balaca bacısı onun yanına gəlib dedi: 
— Yura, məni gəzməyə apar! 
— Get buradan, mən fikirləşirəm, mənə mane olma! 
Balaca bacısı incidi və getdi. 
Yura isə düşünürdü: 
«Əgər nənəmə canavarlar hücum etsəydilər, mən isə onları güllə ilə vursaydım, yaxşı iş 
olardı!» 
Elə bu zaman nənəsi onun yanına gəlib dedi: 
— Yuracan, qabları yığışdır. 
— Özünüz yığışdırın, mənim vaxtım yoxdur. 
Nənə başını yırğaladı. Yura isə yenə də düşünürdü. 
«Əgər Toplan kəhrizə düşsəydi, mən də onu oradan çıxarsaydım, yaxşı iş olardı!» 
Elə bu zaman Toplan onun yanına gəldi. 
Heyvan quyruğunu bulayaraq sanki: «Yura, mənə içməyə su ver» deyirdi. 
— İtil buradan! Düşünməyimə mane olma! 
Toplan ağzını yumdu və quyruğunu qısıb qaçdı. 
Yura isə anasının yanına gedib soruşdu: 
— Yaxşı iş görmək üçün nə edim? 
Anası Yuranın başını sığalladı və dedi: 
—Balaca bacını gəzməyə apar, qabları yığışdırmaqda nənənə kömək et, Toplana içməyə su 
ver. 
 
OĞULLAR 
 
İki arvad kəhrizdən su çəkirdi. Üçüncü bir arvad da onların yanına gəldi. Ağ saqqallı bir kişi də 
yorğunluğunu almaq üçün daşın üstündə oturmuşdu. 
Arvadlardan biri o birinə belə dedi: 
—Mənim oğlum həm cəld, həm də qüvvətlidir, heç kim onunla bacarmır. 
O biri arvad öz oğlunu tərifləyərək: 
— Mənimki isə bülbül kimi oxuyur. Onun səsi kimi səs heç kimdə yoxdur,  - dedi: 
Üçüncü arvad isə dinmirdi. Yanındakı arvadlar ondan soruşdular:  
— Bəs sən nə üçün öz oğlun haqqında bir söz demirsən? 
Arvad cavabında dedi: 
— Nə deyim? Onda bir xüsusiyyət yoxdur. 
Arvadlar vedrələrini su ilə doldurub yola düşdülər. Qoca da onların dalınca gedirdi. Arvadların 
vedrələri ağır olduğundan dayana-dayana gedirdilər. Qolları ağrıyır, kürəkləri az qala partlayırdı. 
Birdən qarşıdan üç oğlan çıxdı. 
Biri mayallaq aşır, təkər kimi yuvarlanırdı. Arvadlar ona baxıb fərəhlənirdilər. 
O biri bülbül kimi oxuyurdu, arvadlar onun oxumasına maraqla qulaq asırdılar. 
Üçüncü oğlan isə anasını görcək onun yanına yüyürdü, ağır vedrələri onun əlindən alıb evə 
yollandı. 
Arvadlar qocadan soruşdular: 
— Hə, necədir? Oğlanlarımız xoşuna gəldimi? 
Qoca cavab verdi: 
— Oğlanlarınız haradadırlar? Mən burada yalnız bir oğul görürəm. 
 
 
 
 
F. Köçərli adına Respublika Uşaq Kitabxanasının Elektron Kitabları 
ATANIN GÖDƏKCƏSİ 
 
Gödəkcə qara məxmərdən idi, cibləri dik dururdu. Onun yaxasındaki yumşaq təpçik üzərindəki 
girdə düymələr gümüşə çalırdı. O gödəkcə atanın çiyinlərini möhkəmcə tutur, geniş döşünü kip 
saxlayırdı. 
Lyonka öz qısa pencəyini dartaraq düzəldir və kəkilli başını sığallayaraq həsədlə deyirdi: 
— Atacan, ay atacan! Bu gödəkcəni mənə ver. Qocalmısan. O, sənə yaraşmır. 
— Mən qocayamsa, sən də çox cavansan, — deyərək atası zarafatla cavab verirdi. 
Həqiqətən Lyonka hələ çox cavan idi. O, dördüncü sinifdə oxuyurdu, lakin ailənin böyük uşağı 
o idi. Bundan başqa qonşu oğlu Genka da onun ilə gəzirdi. Genka isə bir il əvvəl məktəbin yeddinci 
sinfini bitirmişdi, indi isə kəndin yanğın dəstəsində işləyirdi. Onun işi növbətçi otağının taxtı 
üstündə tənbəlcəsinə uzanmaq və hər gələndən isə bir yerdə yanğın olub-olmadığını soruşmaqdan 
ibarət idi. Kənddə yanğın yox idi. Çox vaxt hətta bacalardan da tüstü çıxmırdı. Adamlar məhsul 
yığımına tələsirdilər. Orduya taxıl lazım idi. Lyonkanın atası evə gec qayıdırdı, fənər işığında 
həyətdə çox əlləşirdi və oğluna baxaraq qayğı ilə: 
— Əzizim, sən də işə alış. Mən bu gün-sabah cəbhəyə gedəcəyəm. Evin kişisi sən 
olacaqsan, — deyirdi. 
— Evin kişisi! — deyərək Lyonka gülümsədi. — Baş qoşası deyiləm! Təkcə hələ Nikolkanın 
peysərinə dürtmə ilə vuranda o saat anasına şikayətə qaçır. 
— Sən vurma. Ev kişisi baş işlətməlidir, əllərini yox! Mən səni çoxmu döymüşəm? 
 
Atanı yola salan günü komada aləm qarışmışdı. Ana özünü itirmişdi, bu yan, o yana 
vurnuxurdu. O, biş-düş hazırlayır və tələsə-tələsə sandıqcaya bəzi şeylər yığırdı. 
Ata isə haman şeyləri sandıqdan çıxarıb geri qaytararaq deyirdi: 
—Yığışdır bunları. Qonaq getmirəm ki! 
Məxmər gödəkcəni ananın əlində görcək o, Lyonkaya baxdı, gülümsədi və mehribancasına 
dedi: 
— Ev kişisi, al gey! 
Lyonka utandığından qızardı. 
Anası etiraz edərək: 
— Eh! Bu heç ona yaraşırmı? O, hələ balacadır! — dedi. 
Ata inandırıcı bir halda ananın çiynini sığallayaraq: 
— Böyüyüb irilənər. Sənə köməkçi olar! — dedi. 
Ata sandıqcasını səhmanladıqdan sonra geniş otağa nəzər saldı və kürsünün bir kənarında 
oturub dedi: 
— Gəlin, rus xalqının adəti üzrə səfərqabağı oturaq. 
Ana tələsərək uşaqların hamısını oturtdu, özü də onlarla yanaşı oturub üçyaşlı Nyurkanın 
yellənməkdə olan ayaqlarını tutdu. Hamısı susmuşdu. Lyonka atasına baxdı, onun boğazı qurudu. 
O, atasının doğrudan da uzaq səfərə və uzun müddətə getdiyini birdən başa düşərək «Biz tək nə 
edəcəyik?» deyə düşündü. 
Onlar kəndin kənarında vidalaşdılar. Ata Nyurkanı qucağından yerə qoydu və ana ilə 
görüşərkən: 
— Məni bağışla, ola bilsin ki, açığım tutan vaxt səni incitmişəm, —dedi. 
Ana ağlamadan ona təzim edərək: 
— Birlikdə keçirdiyimiz güzəran və yaşadığımız həyata görə sənə təşəkkürlər edirəm, Pavel 
Petroviç! 
Arvadlar onun qolundan tutdular. Elə bu zamanda Lyonka incə bir fəryad və müxtəlif avaz ilə 
ağızaçma və oxşama səsləri eşitdi. 
Atanın üzü titrədi. O, qat salmış yaylığını çıxarıb alnını, yanaqlarını sildi və Lyonkanı yanına 
çağıraraq dedi: 
— Məni Veselovkaya qədər ötür. 
Onlar yolu dinməz gedirdilər. 
Lyonka atasının gödəkcəsini çiyninə salmış, qollarını yellədərək yeriyirdi və atasına baxmaq 
üçün nazik boğazını tez-tez ona sarı çevirirdi. Lakin atası nə isə fikirləşir və arabir dərindən nəfəs 
 
F. Köçərli adına Respublika Uşaq Kitabxanasının Elektron Kitabları 
alırdı. 
— Bura bax... ananın beş uşağı vardır, — deyərək susdu. Oğluna demək istədiyi sadə və ən 
lazımlı sözləri tapa bilmirdi. 
Lyonka atasının qeydinə qalaraq birdən dedi: 
— Sən xahiş et ki, səni pulemyotçu təyin etsinlər, fürsət olan kimi yüzlərlə almanı yerə 
sərərsən. 
Ata fikri dağınıq halda cavab verdi: 
— Hara təyin etmək lazım olduğunu orada bilirlər. 
Lyonka qorxmuş bir halda onun girdə, rəhmli və mehriban üzünə baxdı. 
— Yox, əgər süngü davasına getsən... — deyə pıçıldadı və bərəlmiş gözlərilə atasının üzünə 
baxaraq donub qaldı. 
Ata nəvazişlə gülümsədi, — sonra... sonra, — dedi. 
Lyonka onun boynuna sarılaraq: 
— Atacan, qayıt! Sağ-salamat qayıt! 
Ata hərarətli əllərilə oğlunun başını öz sinəsindən ayırdı və onun gözlərinə baxdı: 
— Anandan muğayat ol, — dedi. 
Xırda yaşıl  damcıları, yuyulub pozulmuş olan meşə yoluna səpələnirdi. Yolun kənarlarında 
çılpaq payız kolları dikəlirdi. Yarpaqlar bulanlıq gölməçəyə düşüb islanırdı. 
 Ata oğlunun əlini bərk-bərk tutmuşdu. 
— Samanı çöldə qoymayın, yağış isladar... qışa odun hazırlayın... 
Atası dayandı, balaca, sərt əli bərk-bərk sıxaraq: 
— Eşit, Lyonka! 
— Eşidirəm, atacan! 
—  
Yaşayış yeni qayda ilə gedirdi. Ailə üzvlərindən biri getdi, daxma yetim qaldı. Masa başında 
yer boş qaldı, atanın ağır addımları altında cırıldayan daxma döşəməsindən artıq səs çıxmırdı. 
Həyətdən sahibin səsi kəsildi. Ana xeyli qocalmış və ordu-ordundan keçmişdi, ata getdikdən sonra 
pəncərələrin bəzəkli pərdələrini və masa süfrələrini yığışdırmışdı. 
O, atanın dərdini çəkir və kiçik uşaqlara yorğun-yorğun qışqırardı. Bəzən də kürsü üstündə 
oturub yırğalanaraq yavaşdan öz-özünü oxşardı: 
— Əzizim əlimdən getdi, sirdaşsız qaldım... uf, nə könlüm doydu, nə də gözüm... 
Lyonka gəlib anasının yanında oturar və onu sakitləşdirməyə çalışardı, onun boynunu 
qucaqlayaraq deyərdi: 
— Anacan, dərd çəkmə... Hansı işi istəyirsən de, işləyim, təki sən sakit ol. İstəyirsən su 
gətirim, istəyirsən odun yarım. Anacan, de görüm, mən nə edim! 
Lyonka atasının gödəkcəsini geymirdi. Onu səliqə ilə büküb anasına vermiş və atası dediyi 
kimi: 
—Yığışdırın bunu, qonaqlıqda deyiləm ki, — demişdi. 
Lyonkanın işi çoxaldı. Səhər tələsərək məktəbə gedərkən o, həyətə bir sahibkar gözü ilə nəzər 
yetirərdi. 
«Samanı daldaya çəkin, yoxsa yağış isladar» deyə atası tapşırıq vermişdi. 
Saman hələ də çöldə idi. Heyvanlar samanı həyətə yaymış və palçıqla tapdalamışdılar. 
— Nikolka! — deyə Lyonka balaca qardaşını səslədi, 
— samandan xırda-xırda o daldaya çək, mən məktəbdən gələndən sonra qalanını da özüm 
daşıyıb qurtararam, — dedi. 
Nikolka peysərini tənbəl-tənbəl qaşıdı. 
Lyonka çəpər qapısını çırparaq qışqırdı. 
— Mən kimə deyirəm?! 
O, məktəbdə dərsə qulaq asmırdı və dərsin bitməsini səbrsizliklə gözləyirdi. Yağış pəncərə 
şüşələrini döyəclədikcə, təsərrüfatın qeydinə qalaraq onun fikri dağılmışdı. 
«Çardağa çıxıb baxmaq lazımdır, daman yeri varmı?..» 
Tatyana Petrovna onu yazı taxtasına çağırdı. Lyonka alnını sildi; keçmiş dərsi xatırlaya 
bilmədi. 
Müəllimə: 
 
F. Köçərli adına Respublika Uşaq Kitabxanasının Elektron Kitabları 
— Dərsini öyrənmisənmi?—deyə mülayim səslə soruşdu. 
Lyonka: 
— Öyrənmişdim, görünür yadımdan çıxıbdır, — deyə kədərlə cavab verdi. 
Dərsdən sonra Lyonka axşama qədər həyətdə əlləşdi: samanı içəri daşıdı, çardağa çıxıb oradan 
gurultu ilə taxtaları aşağı atdı və baltanı götürərək ambarın damına çıxdı. 
Səs-küyə anası daxmadan çölə çıxdı. 
— Sən orada nə edirsən? Ambarda arakəsmə düzəldirsən nədir? Səndən sonra oranı kim təmir 
edəcək? 
— Özüm təmir edərəm! Taxtalar çürüyübdür, təzələrilə əvəz etmək lazımdır, — deyə deyindi. 
— Düş deyirəm sənə! Şalvarını cırıb dağıdacaqsan, xeyirdən çox zərərin olar. 
Lyonka inciyərək baltanı yerə tulladı, taxtaları yığışdırdı və daxmaya girdi. 
— Atama, yəqin ki, belə çığırmazdın... 
Anası ona bacarmadığı işdən yapışdığını dedikdə və donuz balaları çıxa bilməsinlər deyə 
ambarın deşiklərini bərkitməyə onu vadar etmək mümkün olmadığını xatırlatdıqda Lyonka 
yavaşcadan donquldanırdı. 
— Sən, anacan, donuz balalarını düşünürsən, həyət-bacanın dağılmasının bəs zərəri yoxdur? 
Dərslər pis gedirdi. Evin təsərrüfat işlərindən yorulmuş Lyonka axşam, başını açıq kitabın 
üstünə qoyarkən bərk yuxuya getdi. Yuxuda təzələnmiş və rənglənmiş darvazası olan səhmanlı bir 
həyətdə özünün, ev kişisi Lyonkanın, atasını qarşıladığını gördü. Məktəbdə isə Tatyana Petrovna 
onun dəftərini qarşısına qoymuş, qara qalın qaşlarını çataraq onun gözləri içinə sualverici bir nəzərlə 
baxıb deyirdi: 
— Sən tənbəllikmi edirsən? Sənə ayıb deyilmi, Lyonya? 
Şirin və donmuş üvəz meyvəsi adamın dişi altında xırtıldayırdı. Donmuş torpaq bərkimişdi, 
çılpaq kollar ağappaq ağarmış və ətrafa uzanmışdılar. Gecə qar yağmışdı. Kəndin hər tərəfi düm-ağ 
olduğundan gözqamaşdırıcı və təntənəli idi. 
Lyonkanın da qəlbində bayram idi. 
O, hələ açılmamış məktubu qoynunda gizlədərək poçtdan gəlirdi. Bu —atasından gələn birinci 
məktub idi, Lyonka da evə tələsirdi ki, məktubu anası ilə birlikdə oxusun. 
Qonşu oğlu Genka ilə döngədə qarşılaşdı. O, ətəkləri altından, kisəyə sarınmış uzun bir şey 
çıxardaraq; 
— Tüfəng tapmışam. Dovşan ovuna gedəcəyəm, — deyə gizlicə xəbər verdi. 
Lyonka gülümsəyərək dedi: 
— Dovşan ovuna? İndi dovşan olmaz ki. 
Genka cavabında: 
— Olmaz? — deyə sual etdi və əyilərək Lyonkanın qulağına pıçıldadı: 
— Hara baxsan dovşandır. 
Lyonka təəccüblə: 
— Onlar sənin nəyinə lazımdır? — deyə soruşdu. 
— Necə yəni nəyinə lazımdır? Ətini yeyərik, dərisindən də papaq tikərik! 
Lyonka papaq sözünü eşitdikdə atasının da papaq tikmək üçün dovşan ovuna getmək istədiyini 
yadına salaraq təkrar soruşdu: 
— Papaq tikərsiniz? 
Genka: 
— Əlbəttə papaq! Neçə dovşan vursaq, bir o qədər papaq tikərik! Gedərsənmi? 
— Eh, sən də... mənim başqa işim yoxdurmu? Bax, atamdan məktub gəlib! — deyərək qururla 
qapalı məktubu göstərdi.  
Atasından gələn məktubda Lyonka «ev kişisi» adlandırılır və ona yaşlı bir adam kimi müraciət 
edilirdi. Lyonka məktubu oxuduqca başını aşağı endirir və «yaxşı» sözünü əlavə edirdi. Atası ona 
inandığı və ümüd olduğu üçün o, qürurlanırdı. Atasının iştirak etmiş olduğu ilk döyüşün təsviri isə 
Lyonkanın qürurunu artırırdı. Atası məktubda yazırdı: «Düşməni axırıncı əsgərinə kimi məhv edəcə 
yik»; Lyonka isə «mütləq!» deyərək yumruğunu sıxıb ona cavab verirdi. 
Ana uşaqlarını yanına yığıb məktuba qulaq asırdı. Məktubda ata uşaqları bir-bir soruşurdu və 
Nyurkaya Anna Pavlovna deyə işarə edirdi. Anna Pavlovnanın üç yaşı var idi. O, qalın dodaqlarını 
 
F. Köçərli adına Respublika Uşaq Kitabxanasının Elektron Kitabları 
marçıldadır, anasının tumanına sürtünərək onun üzünə baxırdı. Əkiz olan iki qızı evdə Manka-Tanka 
çağırardılar. 
Fındıqburun, ağ qızcığazlar bir-birinin əlindən tutaraq hər yerə bir yerdə gedərdilər, xörəyi bir 
qabdan yeyərdilər, geniş çarpayı dalında oynayaraq bir-birilə nə haqda isə məsləhət edərdilər. 
Birlikdə gülüb birlikdə də ağlardılar.  Biri burnunu çəkərək hıçqırmağa başlayınca o birisi gözlərini 
bərəldərək qara-qışqırıqla ağlayardı. 
Əkizlər bir-birinə, baxaraq saatlarla ağlayıb daxmanı başlarına götürə bilərdilər. 
İndi də gözlərini analarından çəkmir, onun göz yaşlarına öz hönkürtülərilə səs vermək üçün 
işarə gözləyirmiş kimi baxırdılar. Lyonkadan sonra evdə böyük uşaq olan səkkiz yaşlı Nikolka öz 
adını eşitdikdə saçlarının dibinə qədər qızardı. O, utandığından sıxılır və taqsırkar adam kimi göy 
gözlərilə ətrafına baxırdı. 
Lyonka nifrətlə ona dedi: 
— Yenə də hıqqıldamağa başladın. Ağlamaqdan başqa əlindən bir şey gəlmir. 
O, təsərrüfat işində Nikolkanın ona az kömək etməsindən və tapşırıqları tənbəlcəsinə icra 
etməsindən narazı idi. Məktubu dinləyərkən ana ağlamsındı. Əkiz qızlar da ona baxıb hıçqırıqla 
ağladılar. Lyonka məktubu oxumağı kəsdi, hər iki bacısını dizləri üstündə oturtdu və ayaqlarını yerə 
vuraraq koma dolusu qışqırdı:  
Du-du-du! Qatar gəlir! 
Əkizlər atıldıqca alınları toqquşurdu. Ağlamağa artıq vaxt qalmamışdı. Lyonka onları bir az 
oynatdıqdan sonra yerə qoyub məktubu oxumağa davam etdi. Bundan sonra o görəcəyi işlərin 
hamısını ətraflı düşünərək ev kişisi və təsərrüfatçı olduğunu gecikmədən, elə bu saat göstərmək 
zərurətini hiss edib komada xeyli müddət vargəl etdi. 
Oğlunun otaqda gəzməsindən anası hirslənərək: 
— Saat kəfkiri kimi nə o yan-bu yana gedib gəlirsən? 
— «Saat kəfkiri, saat kəfkiri!...» — deyə Lyonka deyindi, skamyanın altından keçən ildən 
qalma, toz basmış keçə ayaqqabılar olan köhnə bir qutunu dartıb çıxartdı. 
— Qış qapını almışdır, bildinmi?! 
— Çox yaxşı bilirəm ki, qışdır, — deyə anası əzilmiş köhnə ayaqqabıları Lyonka ilə birlikdə 
yoxlayaraq ah çəkib əlavə etdi: 
— Bunları atan məgər çoxdanmı alıb? Sizə şey alıb yetirmək olmur! 
Lyonka mumlanmış sap çıxarıb çürüməkdə olan keçəni bacarıqsız əllərilə yamamağa başladı. 
Anası qüssə ilə düşünərək: 
— Nikolkanın papağı yoxdur... keçən ilki cırılıbdır. Bilmirəm ki, bu il başına nə qoyacaqdır? 
— dedi. 
— Taparıq! — deyə Lyonka qaşlarını çatdı və sobanın üstünə qalxaraq nazik dizlərini uzun 
müddət qucaqlayıb oturdu. «Hər dovşan dərisindən bir papaq çıxır» deyən Genkanın sözləri onun 
yadına düşdü. O, ağır kirpiklərini yumaraq «getmək lazımdır» deyə qət etdi. 
 
Axırıncı dərsdə Tatyana Petrovna Lyonkaya yaxınlaşaraq dedi: 
— Nahardan sonra evimizə, mənim yanıma gəl. 
Lyonka müəlliməsinin evinə getmək istəmirdi. Hələ keçən həftə o, çardaq altındaki köhnə 
arabanı çox zəhmətlə çəkib çıxartmışdı ki, onu mütləq yaza qədər təmir etsin. Bunun səbəbi isə 
atasının məktubu olmuşdu, o yazırdı ki: 
«Müharibə qurtaracaq. Hamı öz evinə dönəcək. Mən də səninlə bərabər arabada oturub 
darvazanı geniş açarıq və çölə, əkin yerinə gedərik!» 
«Necə gedəcəyik...» deyə Lyonka qayğı ilə fikirləşmiş və arabaya baxmağa çıxmışdı. İndi də 
neçə gündür ki, araba həyətin ortasında qabaq oxu ilə yerə dirənib dururdu. Milləri sınmış, təkərlər 
də arabanın yanında atılıb qalmışdı, anası da bu əl-ayaq altına atılmış arabaya ilişdiyi üçün 
Lyonkaya açığı tutdu. 
— Ağılsız! Nə heyvan keçə bilir, nə insan! Avaraçılıqdan özünə iş axtarır! Sənin ucbatından 
bizə rahatlıq yoxdur! 
Lyonka cavab vermədi, təslim də olmadı. Məsləhət almaq üçün dəmirçinin yanına gedirdi, 
əlindəki balta və mıxla ora-bura dırmanıb həyəti yonğar ilə zibilləyirdi. Bu gün o, işdən ayrılmaq 
istəmirdi. Həm də dərslərindən zəif olduğunu özü də bildiyi üçün Tatyana Petrovnanın yanına 
getməyə qorxurdu. Lakin əlac yox idi. 
 
F. Köçərli adına Respublika Uşaq Kitabxanasının Elektron Kitabları 
Müəllimənin otağında keçmişdən tanıdığı alçaq divanda oturmuş Lyonka sıxıcı bir narahatlıq 
hiss edirdi. Masanın üstündə dağ kimi yığılmış şagird dəftərləri onda üzürlü bir qüssə yaradırdı. 
Girdə divar güzgüsündə o, özünü görüb diksindi, əlinə tüpürərək cıqqalı saçlarını sığalladı, 
gödəkcəsini düzəltdi və başını çevirərək mətbəxdə anasilə danışan Tatyana Petrovnanın səsinə qulaq 
asmağa başladı. Gələn səs diribaş və səmimi idi. Müəllimənin Lyonkanı mehriban qarşılaması da 
xoşa gəlməyən bir hadisənin baş verməyəcəyinə əlamət idi. Müəllimə Lyonkaya müraciət edərək 
dedi: 
— Salam, Lyonya. Bir dəqiqə otur, məni gözlə. 
Buna baxmayaraq narahatlıq Lyonkanı xırpalayırdı. O, özünə əmin deyildi, papağını dizləri 
arasında tutaraq ağır nəfəs alırdı. 
Keçən il həmin bu otaqda Lyonka atasilə birlikdə çay içmişdilər. Atası fincanı yavaşca 
nəlbəkiyə qoyur və Tatyana Petrovna Lyonkanı təriflədiyi zaman özünü ciddi tuturdu. Nədənsə 
Lyonkanın gülməyi gəlirdi. O, çoxlu güldanlar yığılmış yaşıl pilləli küncə baxırdı. Əgər o, Lyonka, 
qəflətən büdrəyərək güldanların hamısını vurub salarsa və ya da parıldayan rəngli döşəmədə 
sürüşüb sandalyanın yanına yıxılarsa nə ola biləcəyini düşünürdü... 
İndi isə Lyonka heç bir şey haqda düşünmürdü. O, tək oturmuşdu. Hətta təriflənəcək bir iş 
yiyəsi olmadığı üçün atasının yanında olmadığına da sevinirdi. 
Tatyana Petrovna yaş əllərini dəsmalla sildi, divanda oturaraq nəvazişlə dedi: 
— Hə, indi danış görüm, necə dolanırsınız! İşiniz atansız necə keçir? 
Onun üzünün sakit bir ifadəsi var idi. Yanağındakı girdə batıq açığı tutduğu zaman yox olur, 
surətində dözümsüzlük, səsində isə qırıqlıq əmələ gəlirdi. 
Müəllimə sözün həqiqətini adamın gözlərindən bildiyinə uşaqlar inanırdılar, odur ki, ona yalan 
deməkdən qorxardılar. Uşaqlardan biri düzünü deməyib çaşbaş vurduqda Tatyana Petrovna özündən 
çıxaraq: 
— Sonra, sonra necə oldu? — deyə acıqla sual edərdi. 
Doğru danışmaqdan başqa çarə qalmırdı. Lyonka bunu yaxşı bilirdi, müqəssir olduğunu hiss 
edərək özünü təmizə çıxarmaq fikrində deyildi. Lakin müəllimənin verdiyi sual onu cürətləndirdi. O, 
Tatysna Petrovnanın yanağındaki sakit və dərin batığa baxıb uyaraq atasının məktubundan, özünün 
ev işlərindən danışmağa başladı. 
Tatyana Petrovna bir və ya iki dəfə ucadan güldü, sonra nəyə isə təəccüb etdi və onun sözünü 
kəsərək dedi: 
— Dayan, dayan... mən nə isə anlamadım. Deməli, sən arabanı təmir edirsən? Hansı arabanı? 
— Köhnə arabanı... 
— Köhnənimi? — deyə Tatyana Petrovna qaşlarını çatdı. — Anan isə razı deyil? Nə üçün razı 
deyil? 
Lyonka qızardı, burnunu çəkdi. 
— Kim bilir... 
Tatyana Petrovna birdən çox ciddi və gözlənilmədən dedi: 
— Bunun hamısı yaxşı işdir. Təsərrüfatın qeydinə qalmaq lazımdır... 
O, Lyonkanın sınıq, qara dırnaqlı əlini ovcuna aldı. 
— Dırnaqları da təmizləmək lazımdır. Ən lazımlısı isə, Lyonya, dərsləri başlı-başına 
buraxmamaqdır. Oxumaqdır... 
Lyonka cəld əllərini gizlətdi. Dağ kimi yığılmış şagird dəftərlərinə darıxmış halda baxdı və 
başını aşağı salıb gözlərini qıydı. Lakin müəllimə oturduğu yerdən durmadı, o, başıbəlalı dəftərlərə 
doğru getmədi, topa ilə yı- ğılmış dəftərlərin içindən üstündə «Leonid Çistyakov» yazılmış dəftəri 
çıxartmadı. Müəllimə heç də Lyonkanın düşündüyü kimi danışmırdı. Onu danlamırdı, hirslənmirdi, 
sakitcə danışırdı. O, Lyonkanın onu başa düşəcəyinə ümüd edirdi. Odur ki, mülayim səslə dedi: 
— Dərsin birini pis öyrəndin, ikincisini... Beləliklə, öyrənmədiyin dərslər üst-üstə yığılıb, çox 
olub. Dərslərdə nəyə isə qulaq asmadın, nəyə isə alayarımçıq fikir verdin. İndi onların hamısını 
öyrənib yetirmək çətindir və özünə də xoş deyildir... Hər gün bir qədər «dama-dama göl olarsa»... 
Mən, Lyonya, öz başıma gəldiyi üçün bunu yaxşı bilirəm. 
Lyonka hıqqıldayır və razılaşırdı. Onun danışmağa sözü yox idi. Düzdür, onun başlı-başına 
buraxılmış dərsləri çox idi. Buna görə də əzab çəkirdi. Buraxılan dərsləri hazırlayıb çatdırmaq 
mümkün deyildi. Müəllimənin dediklərinin hamısı doğru idi. 
— Tatyana Petrovna, mən sizə pioner sözü verirəm, dərslərin öhdəsindən gələcəyəm, hamısını 
 
F. Köçərli adına Respublika Uşaq Kitabxanasının Elektron Kitabları 
öyrənəcəyəm, — deyərək Lyonka elə buradaca dərslərdən hansını unutduğunu və yaxud da sadəcə 
olaraq öyrənmədiyini xatırlamağa başladı. 
Sonra balaca, isti mətbəxdə çay içdilər. Qarlı külək pəncərələri deyəcləyirdi. Qarpızı 
samavarın isti buğu adama xoş gəlirdi. Tatyana Petrovnanın anası Lyonkaya «nəvəciyim» deyirdi və 
təsərrüfat işləri haqqında onunla məsləhətləşirdi. Bir gündə 2-3 kub metr odun yarmaq Lyonka üçün 
asan olduğu haqda nənəni inandırmağa çalışırdı. Tatyana Petrovna gülürdü. 
Axşam Lyonka kitablarının hamısını çıxarıb qabağına düzdü. Onun kəkilli başının masa 
üstündə dikəldiyini Pelageya uzun müddət görmüşdü. Yatmağa gedərkən şad idi. İndiyə qədər 
yığılıb qalmış borclar çox da qorxulu deyildi!. 
Səhər kim isə pəncərəni yavaşca tıqqıldatdı. 
Lyonka Genkanın pəncərə şüşəsinə yapışaraq yastılanmış enli burnunu görcək evin artırmasına 
çıxdı. Genka sirrli bir tərzdə pıçıldadı: 
— Meşə kənarında iz var! 
Lyonka başı ilə razılıq. İşarəsi verib geyinməyə yüyürdü. 
 
Şiddətli külək meşədən əsirdi, kəskin qar danələrini cavan küknar ağacına çırpır və 
bataqlıqlardakı buzun boz səthini açaraq vıyıltı ilə düzəndə çapırdı. 
Genka başında qulaqlı papaq, ayağında uzunboğaz çəkmə, əynində beli ensiz qayışla çəkilmiş 
kürk, qoltuğunda da tüfəng tutduğu halda əyilərək düzəndə addımlayırdı. O, hər kolun dibinə 
diqqətlə baxırdı. Lyonka çox çətinliklə onun ardınca gedirdi. Cırıq keçə ayaqqabıları qar ilə 
dolmuşdu. Lyonka boynuna doladığı atasının şərfini külək yelləyirdi. 
O, yoldaşından səbrsiz bir pıçıltı ilə: 
— Varmı? — deyə soruşdu. 
Genka dikələrək və addımlarını sürətləndirərək cavab verdi: 
— Görünür ki, onlar bataqlığın o üzündəki təpənin dalındadırlar. 
Lyonka məktəbə getmədi. O, qət etmişdi ki, vurulmuş dovşanları belindən asaraq ovdan birbaş 
Tatyana Petrovnanın yanına gəlsin və dərsə gəlməməyinin səbəbini ona izah etsin. 
Onlar qapılarından çıxdıqları zaman səhər təzəcə işıqlanırdı. Gündüzün göyümtül, ağ havası 
kəndin üzərində dalğalandığı zaman dostlar hələ də əbəs axtarışla düzənlikdə gəzirdilər. Lyonka 
şiddətli küləkdən üzünü turşudaraq və əlcəklərilə üzünü örtərək çox çətinliklə yoldaşının dalınca 
gedirdi. Kəsəklərin arasında, keçən ildən qalan pıtraq ilə örtülmüş nazik buzun altında bulanıq su var 
idi. Genkanın çəkmələri altında buz sındı və bulanıq su buz parçacıqlarilə birlikdə yuxarı qalxdı. 
Lyonka bir kəsəkdən o birisinə tullanarkən ayağı dolaşdı və Genkanın izinə düşdü. Buzlu su onun 
keçə ayaqqabılarından içəri süzüldü və barmaqlarını əhatə etdi, dizləri ağrıdan qırılırdı. 
Lyonka ayağını keçə ayaqqabıdan çıxartdı. Yaş corablarını siyirib çəkdi və ətrafına ümüdsüz 
bir nəzər saldı; «Kaş evdə sobanın üstündə olaydım» deyə arzu etdi. Barmaqları soyuqdan 
sızıldayırdı. Lyonka təşvişlə düşündü: «Bəlkə Genka yalan deyir?» 
Lakin Genka yalan demirdi. Birdən bulaşıq ağ rəngli, yumşaq tüklü, yumru bir şey kolun 
dibinə tullandı. Lyonka şək qalxmış qulaqları gördü və hər şeyi unudaraq Genkanın qolundan dartdı. 
Genka səndələyib şappıltı ilə bataqlığa yıxıldı. Dovşan sıçrayaraq bir anda yox oldu. 
Lyonkanın gözü ala-bula çalmağa başladı. 
— Atsana! — deyə o, hiddətlə çığırdı. 
— Nəyə? — deyə Genka təəssüflə ətrafa tüpürdü. 
— Getdi, lənətə gəlmiş... 
Onlar evə məktəbin yanından gedirdilər. Lyonka susur və ayaqlarını zorla çəkirdi. Dovşanın 
əldən çıxmasına baxmayaraq Genka çox şad idi: 
— Sənə dedim dovşan var! Tutarıq! 
Genkanın xeyli vaxtı var idi. Yanğın dəstəsində əvvəlki kimi yenə də iş yox idi. 
— Bu gün olmasın, sabah olsun! Dovşanların hamısı bizimkidir. 
Qonurgözlü, qırmızıyanaq bir oğlan qoltuğunda çanta məktəbdən çıxıb Lyonkanın yanına 
yüyürdü: 
— Tatyana Petrovna səni soruşurdu... Sən haradaydın? 
 
F. Köçərli adına Respublika Uşaq Kitabxanasının Elektron Kitabları 
Lyonka göyərmiş dodaqlarını zorla tərpədərək: 
— Olduğum yerdə indi yoxam. Qorxma, soba üstündə oturmamışdım... Genka lovğalanaraq 
tüfəngini havada fırlatdı. 
Eqorka fit çaldı, alt dodağını büzərək başını tərpətdi və heyfsilənirmiş kimi dedi: 
—Veyllənirsiniz! 
Lyonka hirslənərək: 
—Sənsən veyllənən! Mənim boynumda ailə vardır! 
Eqorka maraqla ona baxdı və cavab əvəzində: 
— Sən donmusan, — deyərək üzünü çevirib başqa tərəfə getdi. 
Lyonka daxmalarının qapısında anası ilə üz-üzə gəldi. 
— Eh, avaranın biri! Ağappaq ağarıbdır! Boynundaki şərf də ağaca dönübdür! 
Lyonka anasını itələyərək: 
— Əl çək məndən! — deyə ona kobud cavab verdi. 
Daxmadan təzə bişmiş çörək iyi gəlirdi. İsti sobanın üstündə kürkü başına çəkərək uzanmış 
Lyonka anasının Nikolkaya acı-acı şikayətinə qulaq asırdı: 
— Atanızın yanında hamınız uşaqsınız. Atasız hamınız ağa. Bir sözün qabağına iki söz 
deyirsiniz, iki sözə iyirmi cavab verirsiniz. 
Lyonkanın ayaqları göynəyirdi. Barmaqları şişmiş və qızarmışdı. O, atasının keçən il çovğun 
və boranda keçə çəkmələr gətirmək üçün qonşu kəndə necə getdiyini xatırladı. Onlar atanı axşama 
gözləyirdilər. O, isə evə səhərə yaxın qayıtmışdı. Evə çatan kimi torbanı skamyanın üstünə atdı, 
uzun müddət ayaqlarını yerə döyəclədi, donmuş yanaqlarını qarla ovuşdurdu. 
— Azmışdım... Çovğun məni azdırmışdı, — dedi və sonra da: — O torbada keçə ayaqqabılar 
vardır, bir ona baxın! — deyə əlavə etdi. «Hər halda tapıb gətirmişdi. Eh, dovşan da qaçdı! Bir də 
gedimmi?» deyə Lyonka düşündü. Başı ağırlaşdı və yastığın üstünə düşdü. Yuxulu gözünə donmuş 
geniş bir düzənlik görünürdü... Onu xatırlamaq insanı üşüdür və dəhşətləndirirdi. 
 
Ertəsi günü Lyonka səhər tezdən durdu və dərsə qədər Tatyana Petrovnanı görüb ona hər şeyi 
izah etmək üçün məktəbə yüyürdü. O, müəlliməni səbrsizliklə gözləyirdi. Lakin Tatyana Petrovna 
zəng vurulduğu zaman gəldi. Ona görə də Lyonka fikirləşdiyi kimi müəllimə ilə ətraflı danışa 
bilmədi. 
Müəllimə Lyonkanın partası önündə durub soruşdu: 
— Nə üçün dünən dərsə gəlməmişdin? 
Lyonka danışmaq üçün ağzını açdı. Lakin uşaqların yanında demək istəmədi!. Taqsırkar və 
yalvarıcı bir nəzərlə Tatyana Petrovnaya baxdı və yavaşcadan pıçıldadı: 
— Mən sonra... 
Müəllimənin üzü gözlənilməz dərəcədə ciddiləşdi, qaşları çatıldı, yanağındaki batıqlar da yox 
oldu. Lyonka bu haldan qorxaraq ürək sıxıntısilə, özü belə istəmədən, ağzına gələni dedi: 
— Balaca bir iş vardı... Uşaqlar üçün... 
Tatyana Petrovna mərhəmətlə soruşdu: 
— Xəstənizmi var? 
— Xəstələnən yoxdur. Amma... — deyərək Lyonka tutuldu. Sonra o, müəlliməyə təklikdə 
demək istədiklərini tələsərək xatırlayıb dodağaltı danışdı: 
— Xəstə yoxdur, hava isə... bayır qışdır... 
Tatyana Petrovna qaşlarını çataraq ona təəccüblə baxdı. Lyonka müəllimənin inanmadığını 
hiss etdiyi üçün özünü tamamən itirdi. 
— Onlar bataqlıqda... dovşan... 
Kim isə bərkdən güldü. Tatyana Petrovna qəzəbli üzünü şagirdlərə çevirdi. Uşaqlar əllərilə 
ağızlarını tıxadılar. Səsləri çıxmırsa da, bərk güldüklərinə görə tərpəşirdilər. Tatyana Petrovna 
səmimiyyətlə: 
—Lyonka! Sənə nə olduğunu başa düşmürəm. Məni yaxşı başa sal, —dedi. ; 
Lyonka qızararaq onun qabağında dayanmışdı. O, gözaltı tərs və qəzəbli nəzərlə uşaqlara 
baxırdı. Dodaqlarını bərk yummuş və susmuşdu. Tatyana Petrovna ondan cavab gözləyirdi. Sinifdə 
sakitlik idi. Birdən Eqorka qalxdı. Onun girdə üzündə özünü itirmiş yoldaşına qarşı həm təəssüf, 
həm də hüsn-rəğbət hiss olunurdu. O, başını dostcasına tərpədərək: 
— Düzünü söylə, — dedi. 
 
F. Köçərli adına Respublika Uşaq Kitabxanasının Elektron Kitabları 
Lyonka partadan ayrıldı. O, ağır nəfəs alaraq qışqırdı: 
— Mən yalan danışmıram! 
Eqorka yavaşca xəbər aldı: 
— Yalan danışmırsan? Bəs yanğın dəstəsində işləyən Genka ilə harada veyllənirdiniz? 
Lyonkanın rəngi qaçdı. Onun yanaqlarında sarı ləkəli çillər göründü. Lyonka Eqorkaya: 
—Bəs... sən bura bax! Veyllənirsən! — deyərək qışqırdı və hücum etmək istədi. 
Tatyana Petrovna əlini onun çiyninə qoydu: 
— Bəsdir! — dedi: 
Lyonka diksinmiş halda onun gözlərinə baxdı. Müəllimə Lyonkaya: 
— Mən indiyə qədər sənə inanırdım, — dedi və əlini onun çiynindən çəkərək uzaqlaşdı. 
Lyonka həyəcan içində müllimənin ardınca qaçıb onu dayandırmaq istədi, lakin ayağı yerdən 
tərpənmədi. Tatyana Petrovna masanın yanına çatdıqda o şiddətlə qışqırdı: 
— Dovşan vurmağa getmişdim, — dedi. 
Birdən gülüşmə qopub sinfin sükutunu pozdu. Mənasız və yararsız bir iş baş verdiyini başa 
düşmüş Lyonka qüssə ilə yerində oturdu. O, artıq özünü müdafiə etmək istəmirdi. Fərq etməz, ona 
indi heç kim inanmayacaqdır. Lyonka partanın arxasında dirsəklənərək oturmuş, suçəkən kağızı 
mürəkkəbə batırıb dırnaqlarına sürtürdü. Uşaqlar gizlicə gülüşərək bir-birinə baxırdılar. Lakin 
Tatyana Petrovna Lyonkaya fikir vermir və onun nə etdiyilə maraqlanmırdı. O, özu adi, yumşaq və 
sakit səsilə dərsi izah edirdi. 
 
Axşam ananın yanına qonşu arvad Paşa ayaqüstü söhbətə gəlmişdi. O, baş örtüyünün uclarını 
dartaraq naqqallığa başladı: 
 — İstəsən inci, istəsən incimə. Mən sənə düzünü deyəcəyəm, Polya! Sənin oğlun cığırından 
çıxıb, xarab olub. Lyonkanın müəllimə qarşısında biabır olduğunu oğlum bu gün məktəbdən gəlib 
mənə danışdı. 
Pelageya bu xəbərdən diksindi və başını əlləri üstünə qoyub ağladı: 
— Dədəm vay! Təklik nə ağırdır... kömək edən heç bir kəsim də yoxdur. 
Paşa tez onun sözünü təsdiq edərək: 
— Kimsəsizsən, kimsəsiz! Elə lap üzünə deyirəm. Sənin oğlun sənə köməkçi deyil. 
Ana ağlamış və yorğun gözlərilə qarşısına baxaraq sakit-sakit şikayətlənmişdi: 
— Gecəm-gündüzüm yoxdur, qəlbim sıxılır... 
Paşa sevinirmiş kimi əlavə etdi: 
—Sıxılar, sıxılar, atasına görə də sıxılar, balasına görə də sıxılar. 
Anasının ağlamaq səsini Lyonka hələ qapının o biri üzündən eşitmişdi. Ona görə də keçə 
ayaqqabılarındaki qarı silkələyib təmizləmədən daxmaya soxularaq: 
— Ana! — dedi: 
O, sualedici nəzərlə Paşaya baxdı. 
Paşa iki barmağilə dodaqlarını sildi. 
— Özündən soruş... — dedi və ah çəkərək dönüb qapıdan çıxdı. Lyonka anasına yaxınlaşdı. 
O, anasına məktəbdə başına gəlmiş hadisələrin hamısını nağıl etmək, yoldaşlarından, Eqorkadan 
şikayət etmək istəyirdi. Lakin anası ondan üz çevirib yavaşdan ağlayırdı. O, Paşanın sözlərində bir 
taqsırlandırma hiss etdi və xəbər almağa cürət etmədi. Anasına acıdığından ancaq qorxa-qorxa 
təkrar edirdi: 
 
 
F. Köçərli adına Respublika Uşaq Kitabxanasının Elektron Kitabları 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
F. Köçərli adına Respublika Uşaq Kitabxanasının Elektron Kitabları 
— Ana... ana... 
Anası birdən dedi:  
—Dayan... sənin də divanın çatar! Bu işlərinin hamısını atana yazacağam. 
 
Lyonka sobanın üstündə qısılaraq atasına məktub yazacağı haqda düşünürdü. Ağlına gələn 
sözlərin hamısı qəmli idi: «Atacan, hamısı mənim üstümə düşüb, mən isə çalışırdım ki, işlər yaxşı 
olsun...» 
Lyonka dəftərdən bir vərəq ağ kağız çıxarıb masanın yanında oturdu, dirsəklənərək anasının 
yuxuda nəfəs almasına, bacılarının fısıldamasına və Nikolkanın xoruldamasına qulaq asırdı. Gecə 
yarısına doğru hadisələrin hamısı onun beynində bir-birinə qarışmışdı. Hətta ona nə olduğunu özü 
belə dərk edə bilmirdi. Nədənsə Tatyana Petrovnagildə səliqəli masa arxasında çay içdiyi onun 
yadına düşür, donmuş uzun bataqlığı, dovşanın şəklənmiş qulaqlarını xa- tırlayırdı. Bunların da 
üzərində atasının qayğıçəkən, mehriban üzü və iri, isti, mərd əllərini təsəvvür edirdi. 
«Atacan, mən ev kişisi ola bilmirəm. Sən də mənə arxayın olma...» Lyonka ovcu ilə gözlərini 
sildi və qələmini yerə qoydu. Atam məktubu alacaq. Qazma soyuq. Dəhşət! Hər tərəf düşmən. 
Oğlundan aldığı məktub da ürəksıxıcıdır. Lyonka ev kişisi olacağına söz verdi və aldatdı. Orada, 
meşədə, söz verdi və aldatdı! 
Lyonka təcili surətdə qələmini mürəkkəbə batırdı və yazdıqlarını qalın xətt ilə üç dəfə pozdu. 
«Atacan! Bacardığım qədər çalışıram. Sən məndən arxayın ol. Mən hər şeyə dözərəm...» 
Lyonka yazdığı bu sətirləri oxudu, təzədən onları da qaraladı və təzə vərəq götürüb başqa cür 
yazdı: 
«Şükür olsun, yaxşı yaşayırıq». Qələmini atıb sobanın üstünə çıxdı. Qolu ilə üzünü örtüb acı-
acı ağladı. 
«Bir kəs də yoxdur ki, dərdini deyəsən, şikayətini edəsən...» 
Lyonka məktəbə getmirdi. Səhərdən çantasını götürüb Genkanın yanına yüyürürdü. Evdə də 
o, heç bir iş görmürdü. Anası kolxoza gedən zaman isə otaqda boş-boşuna dolanır, Nyurka ilə 
əylənirdi. Avaraçılıqdan əkizlərə təlim vermək fikrinə düşdü. Bu təlim həmişə otaq dolusu səs-
küylə bitərdi. 
— Sən Manyasan, sən də Tanya. İkinizin bir ad daşımanız mənasızdır. Oturun! Biriniz xəttlər 
çəkin, o biriniz də şəkil rəngləyin. 
Əkizlər qorxduqlarından bir-birindən yapışırdılar. Nikolka onları müdafiə edarək: 
— Onları ayırma, qoy birlikdə dolansınlar! 
— Get buradan! Məgər onlar ömürlərinin axırına qədər bir-birinin əlindən tutub gəzəcəklər? 
Get buradan, yaxşısı budur, mane olma! 
Nikolka anasına şikayət edərdi, anası da Lyonkanı töhmətləyərdi: 
— Utanmaz, uşaqların hamısını çaxnaşdırmısan! Özünə oyun tapmısan! 
Lyonka incidiyindən qapını çırparaq gedərdi. 
«Yaxşı, elə olsun! Atam özü məni onlara başçı qoyubdur! Gələr, hamısını deyərəm!» 
Ailədə qayda yox idi. Lyonka çox vaxt axşam qaranlıqlaşana qədər gəzərdi. Gəzməkdən 
qayıdarkən Tatyana Petrovnaya rast gəlməkdən çəkindiyi üçün qorxaraq o yan-bu yana baxa-baxa 
öz həyətlərinə daxil olardı. 
Doğrudan da Tatyana Petrovna Pelageyanın yanına gəlmişdi. Pelageya Lyonkanın məktəbə 
getmədiyini müəllimədən eşitdiyi zaman bu gözlənilməz işdən özünü itirdi, qızardı və cavablarını 
dolaşdıraraq oğlunu müdafiə edib dedi: 
— O, mənə kömək edir... uşaqlar balacadırlar... Mən tək onların öhdəsindən gələ bilmirəm! 
Müəllimə başını tərpədərək dedi: 
— Pelageya, sən haqlı deyilsən, hamının uşağı var... Lakin hamısı oxuyur. 
Müəllimə getdikdən sonra anası Lyonkanı töhmətləndirib ağladı, o isə cavab verməyib susur 
və öz həyatı haqda acı-acı düşünürdü: bəlaların hamısı birdən onun üstünə enmişdi. Artıq heç bir işi 
düzəltmək olmayacaqdı. Hər yerdə o, sıxılır və utanırdı, özü də hamıdan incik olduğu üçün acıqlı 
gəzirdi. Belə yaşayışdan o, daima ağlamaq istəyirdi. O, öz işinin hər üzünü düşünürdü. 
Lyonka öldürülmüş dovşanları götürüb Tatyana Petrovnanın yanına getmək və beləliklə də 
özünün o zaman sinifdə yalan demədiyini və əbəs yerə veyllənmədiyini ona sübut etməkdən başqa 
çıxış yolu görmürdü. Bu dovşanlarla da o, anası ilə münasibətini yaxşılaşdırmağı və özünün 
 
F. Köçərli adına Respublika Uşaq Kitabxanasının Elektron Kitabları 
gərəksiz və yaramaz adam olmayıb da ev kişisi, ailə başçısı kimi ailə üçün çalışdığını anasına 
göstərməyi düşünürdü. 
Genka ilə birlikdə cələ qurmaq üçün meşəyə gedir, qar yığınlarına dırmaşır, çox əziyyətlər 
çəkirdi. Lakin dovşana rast gəlmirdilər. 
Genka onu inandırmağa çalışaraq deyirdi: 
— Dovşan ovuna axşam çağı getmək lazımdır. 
 
Bazar günü Pelageya meşədən çırpı gətirməyə hazırlaşırdı. 
— Lyonya, bala, bərabər gedək, yoxsa çırpını üzü yuxarı çəkməyə tək gücüm çatmaz. 
Lyonka cavabında: 
— Nikolkanı apar, — dedi: 
Bu gün də dovşan ovuna getmək üçün Lyonka Genka ilə sözləşmişdilər. Genkanın tüfəngi iri 
qırma ilə doldurulmuşdu. Onun dediyinə görə meşənin hər yerində çoxlu dovşan izi var idi. 
— Hansı tərəfə baxırsan dovşandır! Dovşan ovunun vaxtı elə indidir! 
Pelageya özü ilə Nikolkanı aparmadı. O, kiçik uşaqlarla qaldı. Anası Lyonkaya artıq etibar edə 
bilmirdi. 
Pelageya başına şal bağlayıb uzun bir kirşəyə qoşuldu və həyətdən çıxdı. 
Axşama yaxın Lyonka ilə Genka qar ilə dolu dərin çuxurları dırmaşıb çıxmaqdan yorulmuş, ac 
və əsəbi halda evə dönürdülər. Gecə şiddətli şaxta torpağı bərk dondurmuşdu. Yol üzü yuxarı idi. 
Kirşənin hamarlanmış olan abı izi dik, başı yuxarı qalxmış və meşədə yox olmuşdu. 
Onlar yolu susaraq gedirdilər. Genka taqsırkar olduğunu hiss edirdi, lakin təslim olmur, o yan-
bu yana baxır və qarda olan hər bir balaca çuxur haqqında deyirdi: 
— Burada dovşan oturubmuş... onun izidir! 
Genka qəflətən qoca bir palıd ağacının gövdəsində böyük bir koğuş gördü, sevinərək dedi: 
— Bax, elə burada gizlənib, güdmək lazımdır! Gedəkmi ora? 
Cavab gözləmədən qar yığınının  içinə girdi, Lyonka da, keçə ayaqqabılarına qar dola-dola 
onun dalınca getdi. Koğuş geniş idi, divarları kömürə dönmüş və tüstü iyi verirdi. Koğuşa olan 
girişdə kim isə çırpı yığıb qoymuşdu. Oğlanlar onun üstündə oturdular. 
— Burada kim isə canavardan gizlənibmiş. Bütün gecəni ocaq yandırıbdır, — deyə Genka 
xəbər verdi. 
Lyonka şübhə ilə gülümsünərək: 
— Hamısını yalan deyirsən, gah canavardan, gah da dovşandan danışırsan... 
O birdən diqqətlə qulaq asdı. Yolda qar xırıldayırdı. 
Genka boylanıb baxdı və balaca bir fit çalaraq geri çəkildi. 
— Gizlən! Gizlən! Anan gəlir! 
Lyonka yola baxdı. Pelageya kəndirləri döşünə çəkərək bütün bədəni ilə qabağa əyilib çırpı ilə 
dolu kirşəni üzü yuxarı yavaş-yavaş çəkirdi. Onun ayağı sürüşürdü, başına örtdüyü şal boynuna 
düşmüşdü. Nəmləşmiş saçlarını qırov örtmüşdü. O, tez-tez dayanır və çətinliklə nəfəs alırdı. 
Lyonka ixtiyarsız olaraq anasına doğru qaçdı, lakin Genka onun qolundan bərk-bərk tutaraq 
buraxmırdı: 
— Ay axmaq! Axı sənə acıqlanacaq! Yəqin ki, indi o çox acıqlıdır. Onlar, analar... Hamısı 
belədirlər. Bir az əziyyətə düşdülərmi, acıqları tutur... bizə hücum edirlər... Mənim də anam 
belədir... 
Lyonka başını aşağı saldı və uzaqlaşmaqda olan kirşənin cırıltısına qulaq asırdı. Cırıltı sabit 
deyildi. Gah yavaşıyır, gah da kəskinləşirdi. 
Lyonka sanki anasının çətin nəfəs almasını eşidirdi. Həyəcandan onun özü də ağır və dərin 
nəfəs alırdı. 
«O zəifdir... evə çatdıra bilməz» fikri onun başında hərlənirdi. Lakin qolları yanına düşmüş, 
keyləşmiş ayaqları hərəkətə gəlmirdi. Ancaq anasının bədəni alaqaranlıqda qara nöqtəyə dönərək 
yox olduqdan sonra o, başını qaldırıb Genkaya çevirdi: 
—Dovşanların da başına dəysin, sən də!.. Bu — mənim səninlə axırıncı veyllənməyim olsun! 
Bir neçə gün keçdi. Lyonkanın sinifdəki yeri hələ də boş idi. Tatyana Petrovna sinfə daxil olan 
kimi bu boş yer onun gözünə görünürdü. Şagirdinin dərsə gəlməməsi onu əsəbiləşdirir və təşvişə 
 
F. Köçərli adına Respublika Uşaq Kitabxanasının Elektron Kitabları 
salırdı. 
O, Lyonka ilə özünün evdəki söhbətini, sonra da Lyonkanın sinifdəki xoşa gəlməyən izahatını 
xatırladı. Biri o biri ilə düz gəlmirdi, odur ki, Tatyana Petrovna anlaşılmazlıq əlaməti olaraq 
çiyinlərini atdı və özü-özünə qüssə ilə: «Anlamıram» dedi. Lyonkanın onunla görüşdən qorxması və 
çəkinməsi yəqin idi. 
O, Lyonka haqqında uşaqlardan bir şey öyrənməyə çalışdı, lakin hərə bir söz deyirdi: 
— Anasına kömək edir... 
— Genka ilə veyllənir... 
Tatyana Petrovna Eqorkanı yanına çağırdı. Eqorka Lyonka haqqında heç bir şey bilmirdi. O, 
axırıncı dəfə Lyonkanı müvəffəqiyyətsiz ovdan qayıdarkən görmüş olduğundan ancaq bu haqda da 
nağıl etdi və sadəqəlbliklə əlavə etdi: 
— Nə üçün veyllənir? Başım çıxmır... Tamam donmuşdu..». 
«Ailəm, — deyir, — böyükdür», amma özü Genka ilə dovşan ovuna gedir. 
— Dovşan ovuna? 
— Bəli! Tüfənglə gedir. Uşaqların hamısı onları görüblər. 
Tatyana Petrovna fikirli halda Eqorkaya baxdı. 
— Bunların hamısını öyrənməliyəm. 
Eqorka qaşlarını çataraq: 
— Mən onun yanına gedə bilmərəm. O vaxt onun haqqında danışdığım üçün mənə acığı 
tutmuşdur. 
Tatyana Petrovna ah çəkərək divanda oturdu. Eqorka sandalyanın bir kənarında oturdu və girdə 
qonur gözlərilə müəlliməyə baxdı. 
— Axı o, dərsə gəlmir! — deyə Tatyana Petrovna, demək olar ki, qışqırdı və yanağında 
qırmızı ləkələr göründü. 
Eqorka cəld ayağa durdu. O, müəllimənin yanağında əmələ gələn bu qırmızı ləkələrə görə 
Lyonkadan bir yaxşı hayıf almaq qərarına gəldi. 
O, öz-özlüyündə «Mən ona göstərərəm!» deyə düşündü. 
— Siz narahat olmayın, Tatyana Petrovna! Narahat olmayın... 
Tatyana Petrovnanın acığı tutdu: 
— Nə üçün sən mənə «Narahat olmayın» deyə təkrar edirsən? Mən sənə deyirəm ki, sinifdə 
yoldaşın oturan yer boşdur! Sən isə mənə «narahat olmayın, narahat olmayın» deyə təkrar edirsən! 
Eqorka ağzını açdı, lakin Tatyana Petrovna sözünə davam etdi: 
— Əgər ailənizdə masa arxasında sənin yanında oturmalı olan balaca bacın və ya qardaşının 
yeri boş qalsa, sən narahat olmazsanmı? 
Eqorka qorxaq bir səslə: 
— O ki, sağdır... xəstə deyil, eşitmişəm... 
Tatyana Petrovnanın acığı tutdu. 
— «Eşitmişəm», daha nə eşitmisən? 
Eqorka başını aşağı salıb dedi: 
— Mən onunla dostluq etmirəm. 
Tatyana Petrovna səsini uzadaraq: 
— Dostluq etmirsən? Onda əlbəttə... Sənin üçün fərqi yoxdur... Qoy xəstələnsin, qoy ölsün, 
qoy nadan olsun... 
Eqorka dinmirdi. 
- Siz dörd il bir məktəbdə, bir yerdə oturmusunuz. Demək, səncə bunun heç bir mənası yoxdur. 
Mən sizə adamlığı nə vaxt öyrədə biləcəyəm? 
Eqorka papağını üsulluca götürdü. 
Tatyana Petrovna onu yola salarkən dedi: 
— Uşaqlardan özünlə apar! Onların təsərrüfat işlərinə kömək edin. Bəlkə də o, işin 
öhdəsindən tək gələ bilmir. Demə ki, səni mən göndərmişəm. 
 
Lyonka arıqlamışdı. Yanağının sümükləri görünürdü, çənəsinin ucu nazikləşmişdi. Boynunu 
içinə çəkərək həyətdə gəzdikdə və ya dirsəklənərək masanın arxasında oturduğu zaman Nikolka 
anasından soruşardı: «Ona nə olub, belə sakitdir?» 
Lyonka anasına meşədə rast gəldikdən sonra evdən qaçmağı tərgitdi. O, səhər tezdən durardı, 
 
F. Köçərli adına Respublika Uşaq Kitabxanasının Elektron Kitabları 
vedrələrlə gurultu salaraq çəlləyi su ilə doldurardı və anasının hər addımına diqqət yetirərdi. Onun 
etdiyi hər bir işə fikir verir və indiyə qədər onun nə qədər işi olduğunu görmədiyinə təəccüb edirdi. 
Tez-tez anası əlini belinə qoyaraq zorla belini düzəltdikdə o, anasının yanına yüyürər və diksinmiş 
halda deyərdi: 
— Otur! Otur! 
O isə şikayət etmək əvəzinə mütəəssir olaraq: 
— Yox, əzizim, yorulmamışam!.. Heç bir damcı da yorulmamışam, — deyə cavab verir və 
işdən sərtləşmiş əli ilə Lyonkanın yanaqlarını sığallayardı. 
Gecələr ana ağır qüssə ilə ah çəkirdi. Lyonkanın məktəbdən ayrılması onu çox narahat edirdi. 
O, bu haqda danışmaq istəyirdi, lakin Lyonka susur və hirslənirdi. Odur ki, bəzən anası ona hiylə ilə 
təsir etmək istəyirdi. Səhər gözucu oğluna baxaraq: 
— Ay aman! Vaxt nə qaçır! Saat doqquza işləyir, gəl... — deyərdi və içində kitabları olan 
çantanı da oğlunun qarşısına qoyardı. 
Lyonka pəncərəyə yaxınlaşar və hər şeyi unudar, gözləri yol çəkərək küçəyə baxardı. Bütün 
həyətlərdən məktəblilər çıxırdı. Lyonka barmaqlarilə pəncərəni tıqqıldadır, qaşlarını çatır, öz-özünə 
nə isə fikirləşirdi, amma məktəbə getmirdi. 
— Oğul, — deyə anası onu çağırardı. 
Qəflətən çağırıldığına görə Lyonka diksinərdi. 
— Oğulcan, getsənə Tatyana Petrovnanın yanına, yaxşılıqla ürəyini ona açıb üzr istəsənə! 
— Üzr istəyəsi taqsırım yoxdur, — deyə, Lyonka sərt cavab verər və danışıq kəsilsin deyə, 
daxmadan çıxıb gedərdi. 
Eqorka qonşu oğlanları Styopa və Mitroşa ilə küçədə addımlayarkən «O, məni qovacaqdır» 
deyə həyəcanla düşünürdü. 
Mitroşa uca boylu və sağlam bədənli olduğundan o, öz gücü ilə tanınmışdı. Styopa isə arıq və 
uzun idi. Onlar ayrılmaz dost idilər. Hər vaxt və hər yerdə birgə olardılar. Hər ikisi də qızıl əsgər 
ailəsinə kömək etməkdən boyun qaçırmazdılar. 
Lyonka evdə idi. O, masa arxasında oturmuşdu, anası isə sobanın yanında durub oda baxaraq 
atanın son məktubunu xatırlayırdı. Son məktub başqasının əlilə yazılmış və hansı hərbi 
xəstəxanadandırsa göndərilmişdi. Ata heç bir şeydən şikayət etmir və ancaq kiçik bir qeyd ilə 
özünün müvəqqəti olaraq sıradan çıxdığını və hərbi xəstəxanada yatdığını xəbər verirdi. 
Birdən qapı bərkdən şappıldadı və daxmaya üç oğlan daxil oldu. Lyonka başını qaldırıb 
Eqorkanı gördü. 
Eqorka papağını çıxartdı və ətrafa nəzər saldı. O, belindəki baltanı düzəltdi və gülümsəyərək 
dedi: 
—Polya xala, biz sizin qulluğunuza gəlmişik. Uşaqlar işsizlikdən darıxıblar. Bəlkə xırda-xuruş 
işlərinizə kömək edək? Özünü itirmiş Lyonkaya çevrilib əlavə etdi: 
— Salam, ay ev yiyəsi! 
Pelageya sobaya qab qoymaq və çıxartmaq üçün olan tutqacı yerə qoydu və təşvişə düşdü: 
— Əcəb... hələ de görüm, sizi bura kim göndərib? 
Eqorka şad bir halda cavab verdi: 
— Biz özümüz gəlmişik! 
Başını qapı çərçivəsinin yuxarısına dayamış Mitroşa burunaltı söyləndi: 
— Biz özümüz düşüncəliyik! 
Nazik burunlu, uzun Styopa cib dəftərçəsini çıxarıb əda ilə dedi: 
— Deyin görək, nəyə ehtiyacınız var? Söylə, Polya xala! Mən sənin adından ərizə yaza 
bilərəm! Rayona da özüm apararam! 
Pelageya əllərini silkələyərək dedi: 
— Yox, yox, sən nə danışırsan! Nə üçün nahaq yerə adamları narahat edək? Müharibə 
vaxtıdır. Bircə biz deyilik ki! 
Mitroşa özünü doğruldaraq təkbarmaq əlcəyilə burnunu sildi: 
— İşə başlamaq lazımdır! Eqorka, soruş! 
— Nə soruşum? Əvvəl damın qarını kürəyək, sonra da ambara baxarıq. 
Eqorka əlini Lyonkanın çiyninə vurdu və dostluqla ona göz elədi. 
 
F. Köçərli adına Respublika Uşaq Kitabxanasının Elektron Kitabları 
— Gedək həyətə! Kürəkləri ver! 
Pelageya tələsərək qeyd etdi: 
— Hə, hə ambara, ambara bir əl gəzdirmək... 
Lyonka anasına acıqla baxdı, kürkünü geyib daxmadan çıxdı. O, anasından, uşaqlardan və 
Eqorkadan incimişdi. Hamıdan artıq özünü heç bir şey olmamış kimi idarə edən Eqorkaya qarşı 
acığı tuturdu. O, bilmirdi ki, Eqorka Tatyana Petrovnanın mürəkkəb tapşırığını yerinə yetirərkən 
özünü qətiyyətsiz hiss edir və bu qətiyyətsizliyini gizləməyə çalışırdı. Hər ikisi bir-birinə gözaltı 
baxırdılar. Lyonka Eqorkanın hərəkətlərinə qərəzlə baxırdı. Eqorka şadlıqla fit çalaraq ambara 
yaxınlaşdı və divardakı yekə bir dəliyə Pelageya tıxadığı əski parçalarını çıxardıb oradan marıtlayan 
çoşqanın burnuna şappıltı ilə vuraraq dedi: 
— Çoşqanız yəqin həyətin hər tərəfini dolaşıb kor qoyur? 
Pelageya təsdiq edərək: 
— Sıçrayıb çıxır, bala, sıçrayıb çıxır.  
Eqorka ambardan bir taxta çıxartdı. O yan-bu yanına baxdı, ölçdü və yonmağa başladı. 
—Mismarınız varmı? 
Lyonka kiçik ambara girdi. Dəmir dam Mitroşanın çəkmələri altında səslənirdi. Styopanın 
uzun gövdəsi həyətdə vurnuxurdu, ambardan şən fit səsi və baltanın taqqıltısı eşidilirdi. Bunların 
hamısını heç bir əziyyət çəkmədən Lyonkanın özü təkcə icra edə bildiyi halda onun həyətində 
çağırılmamış qonaqların başçılıq etdiklərindən Lyonkanın qəlbi hirs və həyadan sıxılırdı. 
O, mismar qutusunda xeyli eşələnərək acı-acı təkrar edirdi: 
— Atam gələr, hamısını danışaram! 
Mitroşa qarın altında qalıb buz bağlamış tiri dartıb çıxartdı. O, tirin çürümüş gövdəsinə balta 
ilə vuraraq Lyonkaya dedi: 
— Bu, təmirdə işlətmək üçün yaramaz. Gəl bunu yandırmaq üçün doğrayaq. 
Lyonka dişlərini qıcıyaraq baltanı ürəklə qamarladı və tirə sancdı. Mitroşa bir söz demədən 
baltanı tirdən çıxartdı və səkiyə atdı. 
— Mişar ver. 
Oğlanlar işlərini qurtardılar. Keçə ayaqqabılarında və kürklərində olan qarı uzun müddət 
silkələyib təmizlədilər. 
Eqorka Lyonkaya baxaraq sözləri uzada-uzada dedi: 
— Hə, sənin üçün çətindir... Belə ailə zarafat deyil. 
Acığından Lyonkanın boğazı qurudu və sözləri tıxanıb boğazında qaldı. O, xırıltilə deyindi: 
— Ailə mənimdir! Heç kəsə də dəxli yoxdur! Mənəm evin kişisi! Məni atam özü təyin 
etmişdir. Mən də öhdəsindən gələrəm! — təngnəfəs halda uşaqları nəzərdən keçirdi. 
Mitroşa islanmış əlcəklərini bir-birinə vuraraq etinasızlıqla dedi: 
— Öhdəsindən gələrsən gəl də!.. gedəkmi, uşaqlar? 
Styopa Lyonkaya gözucu baxdı, incik halda burnunu çəkdi, dəftərçəsini cibinə qoydu və 
Mitroşanın dalınca addımladı. | 
Lyonka onların arxasınca: 
— Etdiyiniz köməyə görə isə çox sağ olun! — dedi. 
Eqorka eyvanın surahısına dirsəkləndi: 
— Siz gedin! Mən sonra gələrəm, — deyərək başı ilə yoldaşlarına işarə etdi. 
Lyonka meydan oxuyan bir nəzərlə ona baxdı. 
Eqorka gözlənmədən ona dedi: 
— Sənin bu hərəkətin düzgündür. 
Lyonka təəccüblə: 
— Nə dedin? 
Eqorka onun sualına cavab vermədən fikirli halda dedi: 
— Mənim özümə də kömək edəndə xoşuma gəlmir .— O, başını bulayaraq gözlərini qıydı. 
— Ölüm qədər xoşa gəlməzdir! — deyə əlavə etdi. 
— Bəs mənim yanıma niyə gəldin? — deyə Lyonka onu məzəmmətləyərək soruşdu. 
Eqorka tutuldu, söz tapmadı və Lyonkaya baxdı: 
— Mən gəlmişəm... Sən həmişə... ova gedirsən, — dedi: 
— Ova? — deyə Lyonka soruşdu və əllərini cibinə soxaraq yoldaşını başdan-ayağa süzdü. 
 
F. Köçərli adına Respublika Uşaq Kitabxanasının Elektron Kitabları 
— Dovşan üçün gedirəm! Sənə nə var? 
Öz-özlüyündə «izləmək istəyir» deyə düşündü. 
Eqorka söhbəti düzgün başlamadığını və lazımi qayda ilə aparmadığını hiss edərək yavaşca 
və tərəddüdlə sual etdi: 
— Dovşan da ki, heç ələ keçir? 
Lyonka öyünərək: 
— Eybi yoxdur! — dedi və söhbətə qızışaraq sərgüzəşti haqqında danışmağa başladı. Az 
qala əli ilə tuta biləcəyi dovşan qulaqları haqqında və dovşan düşmüş cələlər haqqında nağıl etdi. 
Eqorka ağ qara baxaraq gözlərini qıyır və onun söhbətini təbəssümlə dinləyirdi. O, Tatyana 
Petrovna haqqında düşünürdü. «Müəlliməyə nə deyəsən? Lyonka da nahaq yerə veyllənir...» 
Onun Lyonkaya yazığı gəlməyə başladı. 
O, Lyonkanın sözünü səbrsizliklə kəsərək soruşdu: 
— Yaxşı, dovşan sənin nəyinə gərəkdir? Nəyinə? 
Lyonka çaşıb qaldı: 
— Necə nəyinə gərəkdir? Mənim axı ailəm var! Hər dovşan bir papaqdır. — Lyonka 
özündən bixəbər, şikayətlənməyə başladı. — Keçən dəfə ayağım donmuşdu, elə bildim ki, 
həmişəlik məhv oldum. Bataqlıq... küləyin vıyıltısı... — deyərək o, büzüşdü. — Atamın da başına 
belə hadisələr gəlirdi... 
Eqorka məktəb darvazasının yanında göyərmiş və donmuş Lyonkanı necə qarşıladığını 
xatırladı. O, təşvişə düşdü. 
— Burax sən bu... dovşanlarını. Onlar sənə xeyir verməyəcəklər! Sən axı məktəbə getmirsən! 
Lyonka qətiyyətlə dedi: 
— Mən məktəbə getməyəcəyəm də. 
Eqorka təəccüb edərək: 
— Nə üçün? — deyə soruşdu. 
Lyonka gözlənilmədən acıqla dedi: 
— Sənə görə getməyəcəyəm, uşaqlara görə getməyəcəyəm. Tatyana Petrovnaya görə 
getməyəcəyəm! 
Eqorka ona qorxmuş nəzərlə baxırdı. 
— Tatyana Petrovna mənə inanmır. Elə bilir ki, mən gəzirəm, veyllənirəm... — Lyonkanın 
səsi titrədi. — Heç kəs mənim yaşayışımı bilmir! 
Eqorka yoldaşının qolundan tutdu və müəllimənin tapşırığını unudaraq cəld dedi: 
— Məni bura Tatyana Petrovna özü göndəribdir... Onun sənə heyfi gəlir. Səndən nigarandır... 
Mən özüm özbaşıma gəlməmişəm... 
Lyonka qolunu dartdı və çevrildi. 
Eqorka onun çiyninə toxunaraq: 
— Sənin mənə acığın tutmasın... Mən o vaxt sinifdə dostyana... 
Lyonka göz yaşlarını udaraq susurdu. 
Eqorka həyəcan içində Tatyana Petrovnanın yanına gəldi. Onun dolaşıq danışığından məlum 
oldu ki, Lyonka tənbəlləşdiyi üçün deyil, Tatyana Petrovnanın artıq ona inanmadığı üçün məktəbə 
getməyirdi. Dovşan ovuna isə uşaqlara papaq lazım olduğu üçün getmişdir. Lakin dovşanı da tuta 
bilməmişdi, Lyonkaya təkcə əziyyət qaldı. 
— «Məktəbə getməyəcəyəm».. dedi və ağladı. 
Eqorka susdu və ağır nəfəs alaraq əlavə etdi: 
— Onun yaşayışını heç kim bilmir... 
Tatyana Petrovna onun saf və qəmli üzünə baxıb yerindən qalxdı. 
— Yaxşı, get. Sağ ol! — dedi: 
Eqorka gözlərini geniş açaraq yerindən belə qalxmadı. 
— Bəs... Lyonka necə olsun? 
O, daha nə isə demək istəyirdi, lakin Tatyana Petrovna əli ilə işarə edərək: 
— Get! Get! — dedi. 
O, bulut kimi tutqun və danlaqlı bir nəzərlə müəlliməyə baxdı və öz-özünə: 
«Dörd il ona dərs deyib... Bir hadisə üz verən kimi...» deyə fikirləşdi və yoldaşına görə 
 
F. Köçərli adına Respublika Uşaq Kitabxanasının Elektron Kitabları 
şiddətlə incimiş bir hiss ilə qapıdan çıxdı. «Eyb etməz, Lyonka, özümüz bir yol taparıq!» deyə öz-
özlüyündə qət etdi. 
Tatyana Petrovna kürkünü geydi, şalını götürdü və dayandı. 
Birdən sinifdə Lyonkaya «Lyonka, mən indiyə qədər sənə inanırdım» deməsi yadına düşdü. O 
saat onun qarşısında Lyonkanın qorxmuş və yalvarıcı sifəti canlandı, sinif şagirdlərinin gülmələrinə 
səbəb olan «Dovşan ovuna get- mişdim!» deyə qorxulu qışqırtı yadına düşdü. 
Müəllimənin artıq ona inanmadığından o, qorxmuşdu. 
Tatyana Petrovna buraxdığı səhvi indi başa düşdü: «Mən onunla təklikdə qalıb ondan bir 
əhval öyrənmədim, təkidlə soruşmadım... Mən heç bir iş etmədim!» 
Tatyana Petrovna başını bağlaya-bağlaya uzun kənd küçəsi ilə, demək olar ki, yüyürürdü. 
Daxmada isə ağır bir izahat gedirdi. 
Ağlamaqdan gözləri şişmiş və kefi pozulmuş Lyonka anasına həyəcanla qışqırırdı: 
— Onları mən özüm təmir edərdim! Mən ki, rədd etməmişdim! Mən məktəbə də sizə görə 
getmirəm! 
Tatyana Petrovna eyvanda durub qulaq asırdı. 
— Sizə görə! Sizə görə! Ayaqlarımı dondurmuşam! Tatyana Petrovnanın qarşısında yalançı 
olmuşam... Onun da mənə açığı tutur... Heç olmazsa dovşan vursaydım, o, görüb inanardı... 
Tatyana Petrovna qapını açdı. Lyonka başını masanın kənarına qoyub şikayətedici bir səslə 
bərkdən ağlayırdı. Pelageya onun başı üstündə qorxmuş və dinməz halda əllərini sallayaraq 
durmuşdu. 
—Ağlama... ağlama... Mənim sənə acığım tutmayıb. Mən sənə inanıram... 
Lyonka göz yaşları ilə islanmış üzünü qaldırıb nə isə demək üçün səy etdi, lakin qəfildən gələn 
qışqırtı onun sözünü ağzında qoydu. 
Əkizlər başlarını bir-birinin çiyninə qoyaraq cingiltili səslə bərkdən ağlayırdılar. Tatyana 
Petrovna diksinərək soruşdu: 
— Bu nədir? 
Lyonka gülümsədi, göz yaşlarından hələ qurumamış yanaqlarını barmaqlarilə silərək dedi: 
— Bunlar... Manka-Tankadırlar. 
May ayının günəşi Lyonkagilin daxmasına düşmüşdü. O, divardaki yarıqlardan içəri soxulur, 
rənglənmiş döşəmədə parıltı ilə sanki axıb gedir, əkizlərin sarışın saçlarında oynaşır, ananın 
üzündəki dərdli qırışıqları oxşayırdı. Atadan bir xəbər yox idi. Lyonkanın hərbi xəstəxanaya atasının 
adına göndərdiyi axırıncı məktub geri qayıtmışdı. Məktubun üstündə «Buradan getmişdir» sözləri 
qeyd olunmuşdu. Lyonka qayıtmış məktubu anasına göstərməmişdi. Tatyana Petrovna ilə birlikdə 
onlar atasının polkuna yazıb sorğu göndərmişdilər. 
Vaxt keçib gedirdi. Lyonkanın həyatında az dəyişikliklər olmuşdu, lakin əsas məsələ olan 
oxumaq işi qaydaya düşmüşdü, ailədə də asayiş əmələ gəlmiş, yaşayış düzəlməkdə idi. Ancaq atanı 
xatırlamaq ağır idi. Onun haqqında az danışmağa səy edirdilər. 
Bayramın birinci günü idi. Kolxoz Pelageyanın uşaqları üçün bayramqabağı bəxşiş 
göndərmişdi. Əkizlər rəngli paltar geyinmiş, bir cüt çəhrayı gül kimi pəncərənin içində oturub tüklü 
başlarını küçəyə uzatmışdılar. Nyurka təzə ayaqqabılarını cırıldadaraq daxmada o yan-bu yana 
qaçırdı. Nikolka köynəyinin qollarını çırmalayıb qırmızı qulaqlarını sabunlayırdı. Lyonka bəzənmiş 
uşaqlara baxdıqda könlü şad olurdu. O, anasilə birlikdə sandığı qurdalayırdı. Qışda geyib 
köhnəltmiş olduğu köynək onun təzə tikilmiş zol-zol şalvarına uyğun gəlmirdi. Eqorka bəzənmiş və 
şad halda daxmaya yüyürdü. Onun əynində yaşıl köynək var idi, cibindəki karandaşın ucu 
görünürdü, köynəyinin sərt boynu Eqorkanın çənəsinin altında qırmızı iz salmışdı. 
— Bu gün Veselovkada kino var, gedək ora! Uşaqlar bizi gözləyirlər. 
Lyonka köynəyinin qolundaki yamağa baxaraq sıxıldı. Anası susaraq atasının gödəkçəsini 
sandıqdan çıxarıb oğluna verdi. Lyonka diksindi və başını buladı, ona qəflətən elə göründü ki, əgər 
o, atasının gödəkçəsini geysə, bu o deməkdir ki, atası yoxdur, bir daha qayıtmayacaqdır... Bir daha 
o, bu gödəkçəni atasının əynində görməyəcəkdir... Odur ki, hər iki əli ilə onu itələyərək təkrar etdi: 
— Götür, apar... götür! Qoy atama qalsın! 
Anası mülayim səslə dedi: , - 
— Nə üçün adamlardan pis olasan? 
 
F. Köçərli adına Respublika Uşaq Kitabxanasının Elektron Kitabları 
Eqorka qışqıraraq: 
— Gey! Gey! — dedi. 
Eqorkanın yoldaşları səs-küylə daxmaya doluşdular. 
— Gedək də! 
Lyonka gödəkçəni geydi. Qolları uzun, çiyinləri isə enli idi. 
— Mənim əynimə deyil.. 
Anası dedi: 
— Qollarını qatlamaq olar, sonra tikərəm. Sonra anası sandığı eşələyib köhnə bir portmanet 
çıxartdı. O, arıq barmaqlarilə portmaneti xeyli qurdaladı və nəhayət təzəcə birşahılıq tapıb oğluna 
verərək dedi: 
— Ala, oğlum... bəlkə orada kvas içdin, ya da özünçün pryanik aldın. 
Lyonka şahılığı alıb başını aşağı saldı və daxmadan çıxdı. Pula çoxdan ehtiyac vardı. Anasının 
belə nəvazişi onun ürəyini sıxdı. 
Veselovka yolunda uşaqlar hərbi hadisələrdən, kənddəki yeniliklərdən söhbət edirdilər. Eqorka 
həmişə Lyonkanı ruhlandırırdı, lakin indi isə Lyonka onun söhbətini dalğın halda dinləyirdi. Onlar 
meşə kənarında Lyonkanın atasının köhnə dostu qoca Paxomıça rast gəldilər, Qoca, körpüdə 
işləyirdi. O, Lyonkaya yaxınlaşdı. 
— Hə... oğlan, sən böyümüsən, böyümüsən... Bax, atanın gödəkcəsi də sənə yarayır, — 
dedi və əli ilə gödəkcənin məxmər qolunu tumarlayaraq başını tərpətdi. 
— Bu məxməri bir yerdə almışdıq. Görünür, qismət deyilmiş, — dedi. 
Lyonka sıxıldı, deyəcək cavab tapmayaraq durduğu yerdə qurcalandı. ,• 
 Eh! Mən nə haqda danışıram, — deyərək Paxomıç əhval soruşdu: — Anan necədir? 
Uşaqlar necədir? Necə yaşayırsınız? Yəqin çətinlik çəkirsiniz, hə? 
— Pis yaşamırıq, babat yaşayırıq, — deyə Lyonka səsini uzadaraq cavab verdi və irəlidə 
gedən yoldaşlarının arxasınca baxdı. 
— Babat, babat! — deyərək Paxomıç tez-tez təkrar etdi. — Nə lazım olarsa mənim 
yanıma gəl! İş də həmişə tapılar! 
— Mən oxuyuram... 
— Sən istirahət günləri gəl! İndi iş fəslidir. Birinci gəmini gözləyirik. Çoxlu yük olacaqdır. 
— O, Lyonkanı çiynindən tutub silkələdi. — Mən səni işə tez düzəldərəm! Gələcəksənmi? 
Lyonka sevinərək dedi: 
— Gələrəm. 
O, Paxomıçla salamatlaşdı və yoldaşlarına çatmaq üçün yüyürdü. Uşaqlar xeyli 
getmişdilər. Lyonka meşədə yavaşıdı və fikrə getmiş olduğundan yolu hiss etmədi, yavaşca öz-
özünə: 
«Hər istirahət günü işləyəsiyəm! Çuvalları yığmaq və ya da bir şey daşımaq... nə iş olsa 
mənə yarayar» deyə şad oldu. 
Meşənin o biri tərəfindən Eqorkanın gurultulu çağırış səsi gəldi. 
— E-ey, Lyonka! Gecikirik! 
«Eyb etməz, çataram!» O, anasının boş portmanetini yadına saldı və cibindəki beş qəpikliyi 
əlləşdirərək «Bunu da xərcləməyəcəyəm... Özüm qazanacağım pulların üstünə qoyaram... Onda 
anama verməyə pulum çox olar...» deyə düşündü. 
O qazanacağı pulları anasına necə verəcəyini təsəvvür edirdi. Anasının təəccübedici simasını 
xəyalına gətirdi və bərkdən güldü, lakin o saat da susdu. Bu gülüş onun qəlbini parçaladı və o 
dərdli-dərdli: 
— Atacan!.. — deyə pıçıldadı. 
Bayramdan sonra Lyonka səhər tezdgn yüyürə-yüyürə Tatyana Petrovnagilə getdi. Onlar 
məktəbə bir yerdə gedirdilər. Paxomıçın onu körpüdə işə düzəldəcəyinə söz verdiyini Lyonka yolda 
müəlliməyə tələsə-tələsə danışdı. 
Tatyana Petrovna onun qeydinə qalaraq soruşdu: 
— Dayan! Dayan! O, hansı Paxomıçdır? 
— Qoca Paxomıç... 
— Mən səndən soruşuram ki, sən onu haradan tanıyırsan? 
 
F. Köçərli adına Respublika Uşaq Kitabxanasının Elektron Kitabları 
Lyonkanın atası ilə Paxomıçın dost olduğunu Tatyana Petrovna bildikdən sonra etiraz etmədi. 
Axşam Lyonka anasının yanında oturaraq söhbətə başladı: 
— Bilirsən nə var? Mən Paxomıçın yanına gedəcəyəm. İstirahət günləri onun yanında 
işləyəcəyəm. Bəlkə də bütün yayı onun yanında işlədim. 
Anası ağladı. Lyonka onun boynunu qucaqlayaraq ciddi bir nəvazişlə dedi: 
« — Anacan... ağlama... Mən buraya lap yaxın bir yerdə olacağam. 
Elə birinci istirahət günü Lyonka körpüyə getmək üçün yola düşdü və qəsdən Tatyana 
Petrovnanın açıq pəncərələrinin qabağından keçdi. O, özünü böyük yaşlı işçi hesab edirdi. Atasının 
gödəkcəsini çiyninə salmışdı. Nikolka onu kəndin ayağına kimi ötürdü. 
— Gedirəm, Tatyana Petrovna! İşə gedirəm! — deyərək müəllimənin açıq pəncərəsinə tərəf 
qışqırdı. 
Müəllimə pəncərədən baxdı və başını tərpədərək razılıq verdi. 
Lyonka yolu sevinclə addımlayır və onu ötürən qardaşına nəsihət edirdi: 
— Anaya fikir ver. O, zəifdir. Onun sözündən çıxma! 
Lyonka iki ay idi ki, körpüdə işləyirdi. Onun vəzifəsi gəmidən qəbul edilmiş yükü siyahıya 
almaqdan ibarət idi. İş yüngül idi, Lyonka başqa yeniyetmələrlə bərabər gündə bir neçə dəfə çayda 
çimməyə də vaxt tapırdı. Bu gəmi ilə gələcək gəmi arasındakı vaxtda da təhvil vermək məntəqəsinin 
işinə kömək edirdi. O, heç bir işdən çəkinmirdi: ambar təmizləyir, cırılmış çuvalları yamayır, 
hamballar üçün çörək almağa gedirdi. Hər şənbə günü isə Lyonka təmiz yuyunur, saçını isladıb farıq 
ayırır, məxmər gödəkcəsini geyinib evə gedirdi. Kiçik uşaqlar onu qarşılamağa yüyürürdülər. O, 
uşaqlara bal ilə bişirilmiş qara qoğal paylayar, balaca Nyurkanı qucağına alıb hər dəqiqə geridə 
qalan əkizləri tez-tez getmələri üçün qovlayar və Nikolkadan yeniliklər haqda sorğu-sual edərək 
kəndin içi ilə təntənə ilə gedərdi. Daxmada anasilə ehtiramla salamlaşdıqdan sonra həftəlik 
qazancını masanın üstünə qoyardı. 
Pelageya çox mütəəssir olardı və pulu qoymağa yer tapmayaraq uzun müddət ovcunda 
saxlayardı. Sonra da bütün həftə boyu oğlunu gözləyərək Pelageya qonşulara deyərdi: 
— Mənim balam... ev kişisidir, hər qəpiyini evə gətirir! 
İsti iyul günləri idi. Körpüdə adamlar vurnuxurdular, sahilə bağlanmış qayıqlar suda 
cırıldayırdı, duzla yüklənmiş ağır vaqonetkalar gurultu salırdı. 
Sərnişinlər talvar altında düyünçələrin üstündə oturmuşdular, ayaqyalın uşaqlar əl-ayağa 
dolaşırdılar. Gəmini gözləyirdilər. 
Sarışın, gündə yanmış və yay müddətində boy atmış Lyonka körpü üstə Paxomıçın yanında 
durmuşdu. 
Uzaqdan uzun fit səsi gəldi. Qara tüstü sütunu yavaş-yavaş mavi buluda yüksəlirdi. Yenicə 
ağardılmış yanlarını yırğalayaraq və burnu ilə suyu yararaq gələn gəmi göründü. Sərnişinlər 
həyəcana gəldilər. Gəmidən körpüyə çıxmaq üçün matroslar əl körpüsünü hazırladılar. Gəmi lap 
körpüyə yanaşdı. Kəndirin ağır və yaş ilməkləri şappıltilə çuqun dayaqların üstünə atılıb körpü ilə 
gəmi arasında dartındılar və yavaşca cırıldadılar. Körpü ilə gəmi arasında əmələ gələn bulanıq sulu 
dərin aralıq get-gedə yox olurdu. Gəmi titrəyərək dayandı. Göyərtədə adamlar vurnuxmağa 
başladılar. Matroslar əl körpüsünü saldılar. 
— Ehtiyatla! Ehtiyatla! 
Lyonka döşünü çuvallara dayayaraq dururdu. Sərnişinlər onun yanından keçib dəstə ilə itələşə-
itələşə çıxışa doğru gedirdilər. 
Birdən Lyonkanın dodaqları titrədi, gözləri bir nöqtəyə dikildi, o, özünü camaatın içinə ataraq 
orada yox oldu, əlləri və başı ilə yol açaraq hərəkət edirdi. Paxomıç onun köynəyindən tutdu: 
— Dayan, dayan! Ağlını itirdin nədir? 
Lyonka camaatın arasından üzə çıxaraq dəlicəsinə qışqırdı: 
— Atacan! Ata! 
Adamlar məhəccərə tərəf çəkildilər və şinelli kişiyə yol verdilər. Onun bir əli qabağa, 
Lyonkaya doğru uzanmışdı, şinelinin o biri qolu isə boş sallanmışdı. 
Lyonka atasının boynunu qucaqladı və bu boş qoldan gözünü çəkməyərək dili dolaşa-dolaşa və 
ağlaya-ağlaya təkrar edirdi: 
— Atacan! Gəldinmi... gəldinmi, atacan! 
Meşə yolunda köhnə palıd ağacları səs salmışdılar. Sıx, yaşıl kollar arasında quşlar cəh-cəh 
 
F. Köçərli adına Respublika Uşaq Kitabxanasının Elektron Kitabları 
vururdu. Günəşdən isinmiş tünd yarpaqlar sallanıb çiyinlərə toxunurdu. Dum-duru gölməçələrdə 
olan yaşıl otlar zümrüd kimi parlayırdı. 
Oğlu atasının əlindən bərk-bərk tutaraq durmadan, tələsə-tələsə öz həyatından danışırdı. Onun 
səsi bəzən pıçıltıya çevrilir və küləyin səsi ilə quşların cəh-cəhi arasında itirdi, bəzən də keçirdiyi acı 
xatirələr yadına düşdüyündən ağlayır və dayanaraq deyirdi: 
— Eşidirsənmi? Atacan. . 
Ata oğlunun balaca və arıq əlini sıxaraq: 
— Eşidirəm, oğlum... — deyə cavab verirdi. 
Qarşıdan əsən axşam küləyi boz şinelin ətəklərini yellədir və Lyonkanın çiynindən atanın 
məxmər gödəkcəsini atırdı. 
 
 
 
 
 
 
 
 
 
 
 
 
 
 
 
 
 
 
 
 
Tərcümə edəni: X. Hasilova Redaktoru; M. S. Tahirli 
Texredaktoru: X. Əzizbəyov 
Çapa imzalanmış 4/IV-1949. Çap listi 3,5. Bir çap listindəa getmiş mətbəə hürufatı 42900. Nəşriyyat listi 3,75. 
FQ 13521. Sifariş 150. Tirajı 15000. 
Azərbaycan SSR NS yanında Poliqrafiya və Nəşriyyat işləri İdarəsi „Qızıl Şərq" mətbəəsi, Bakı, Həzi Aslanov küç. 80. 
