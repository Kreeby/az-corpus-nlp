Qubad İbad oğlu (Bayramov)
Özəlləşdirmə: 
Dünya təcrübəsi və Azərbaycanın timsalında 
Özəlləşdirmənin nəzəri-metodoloji Problemləri və  retrospektiv iqtisadi  təhlil
Bakı - "Elm və həyat" nəşriyyatı-2001
www.ekspert.go.to
Elmi redaktor:
Azərbaycan Dövlət İqtisad Universitetinin "İqtisadi təhlil" kafedrasının professoru, i.e.d. 
R.B.ƏLİYEV
Rəyçilər:
Professor, T.Ə.QULİYEV
Azərbaycan Dövlət İqtisad Universiteti 
* * *
İçindəkilər 
Giriş
 I fəsil.Özəlləşdirmənin nəzəri və metodoloji məsələləri
1.1 Özəlləşdirmə nəzəriyyələri
1.2. Mülkiyyət hüquqları  və korporativ idarəetmə
II fəsil. Ayrı-ayrı ölkələrin özəlləşdirmə təcrübəsi və onun xüsusiyyətləri
2.1. İnkişaf etmiş ölkələrdə özəlləşdirmə
2.2. Latın Amerikası ölkələrində özəlləşdirmə
2.3. Asiyanın yeni sənaye dövlətlərində özəlləşdirmə
2.4. Türkiyədə özəlləşdirmə
III fəsil. Kütləvi özəlləşdirmə proqramlarının müqayisəli təhlili
3.1. Kütləvi özəlləşdirmə modelləri           
3.2. Kütləvi özələlşdirmə  proqramlarında təklif
və tələb aspektləri
3.3. Kütləvi özəlləşdirmə proqramlarında mübadilə mexanizmləri
IV fəsil. Postsosialist ölkələrində özəlləşdirmə problemləri və onun nəticələri 
4.1. Şərqi və Mərkəzi Avropa ölkələrində
özəlləşdirmənin nəticələri və onun dərsləri
4.2. Rusiya və digər MDB dövlətlərində
özəlləşdirmənin nəticələri və onun dərsləri
4.3. Çin və Monqolustanda özəlləşdirmənin
nəticələri və onun dərsləri
V fəsil. Azərbaycanda mülkiyyətin dövlətsizləşdirilməsi və müəssisələrin özəlləşdirilməsinin 
səmərəli  təşkili problemləri
5.1. Azərbaycanda özəlləşdirmə modelinin
konseptual və hüquqi normativ  əsasları
5.2. Özəlləşdirmənin ilkin dövlət proqramı üzrə
yekunlarının sosial-iqtisadi konteksdə
qiymətləndirilməsi və retrospektiv təhlili
5.3. Özəlləşdirmənin  inkişaf meylləri və onun perspektiv təhlili 
Nəticə
Ədəbiyyat 
PRIVATIZATION IN THE WORLD AND AZERBAIJAN
The Theoretıcal-Methodıcal  Problems Of Prıvatızatıon And Retrospectıve Economıc Analysıs
Contents
Introduction
Chapter 1.Theoretical and methodological issues of       Privatisation
1.1 .Theroretical issues of provatization
1.2 .Ownership rights and corporative management
Chapter 2. Privatization experience in various countries and its peculiarities
2.1. Privatization process in developed countries 
2..2 Privatization in Latin American countries
2.3. Privatization in new industrial countries of Asia
2.4..Privatization in Turkey 
Chapter 3. Comparative analysis of the mass privatization programs
3.1. Mass privatization models
3.2. Supply and demand aspects in mass privatization programs
3.3. Interchange the mechanism in mass privatization programs
Chapter 4. The results of privatization in the post Soviet countries and its outcomes
4.1.The results of privatization in the Western and Central European countries and its outcomes
4.2. The results or privatization in Russia an in the other CIS countries and its outcomes
4.3.The results or privatization in South - Western Asia and its outcomes
Chapter 5. Privatization of the state property in Azerbaijan and issues on effective management of 
privatization of enterprises
5.1. Conceptual basis of privatization models in Azerbaijan and survey of the juridical-normative 
base 
5.2. Evaluation of the first State Privatization Program's results in social-economic dimension and 
retsocpective analysis
5.3. Development and prospective analysis of privatization process
* * *
Giriş
Son dövrlər sürətlə qloballaşan dünya iqtisadiyyatında mülkiyyətin dövlətsizləşdirilməsi və
müəssisələrin özəlləşdirilməsi istiqamətində həyata keçirilən struktur islahatları, onun səmərəli 
təşkili məsələləri müxtəlif səviyyəli elmi-praktiki müzakirələrdə nəinki tədqiqatçıları, hətta 
praktikləri belə cəlb edən və düşündürən mövzulardan ən aktualı hesab olunur. Özəlləşdirmə XX 
əsrin sonralarında da, XXI əsrin əvvəllərində də, ümumiyyətlə tarixən də nəinki bazar 
iqtisadiyyatına keçid dövründə sistem dəyişiklərini yaşayan, hətta sənayecə inkişaf etmiş, sarsılmaz 
bazar münasibətləri ilə seçilən dövlətlərin  də iqtisadi siyasət gündəliyində olmuşdur. Bu 
kontekstdə  aktuallığı  ilə  həmişə fərqlənən iqtisadiyyatın tənzimlənməsində dövlətin rolu, onun 
reallaşdırılması mexanizmləri, mülkiyyət hüquqlarının bölgüsü, yenidən bölgüsü, korporativ  
idarəetmə  məsələlərinin hələ bir çox müzakirələrin aparıcı mövzusuna çevriləcəyi şübhə
doğurmur. Belə olan halda, leytmotivini dövlət müəssisələrinin özəlləşdirilməsi təşkil edən 
mülkiyyətdə struktur islahatları ilə bağlı təhlil və tədqiqatların genişləndiyi bir  şəraitdə  yeni fikir 
və  ideyaların meydana çıxması və onun praktiki  tətbiqi nəticəsində optimal hərəkət 
mexanizmlərinin doğru-düzgün müəyyənləş-dirilməsi-mövcud gerçəkliklərin 
qiymətləndirilməsindən, qərar-laşan tendensiyaların  vaxtında səciyyələndirilməsindən daha çox 
asılıdır.
Bu məqsədlə hər bir dövlətin iqtisadi sistemində bazis rolunu oynayan mülkiyyət münasibətlərinə, 
onun səmərəli təşkili məsələlərinə, idarəetmə formalarına, müxtəlif mülkiyyət növləri arasındakı 
optimal nisbət problemlərinə və bütün bu proseslərin hərəkətverici qüvvəsinə çevrilən özəlləşdirmə
siyasətinə kompleks halda baxış müasir dövrün zəruri tələbatından irəli gəlir. Bu baxımdan 
özəlləşdirmə sadəcə olaraq mülkiyyətin  dəyişməsini şərtləndirən adi bir tədbir kimi deyil, dövlət 
müəssisələrinin satışından başlayaraq onun sağlamlaşdırıl-masına qədər olan dövrü əhatə  edən və
eyni sistem daxilində həyata keçirilən iqtisadi siyasət olaraq qəbul edilməli və
qiymətləndirilməlidir. Artıq bu gün "mülkiyyətçinin kim olması vacib deyil, onsuz da bazar özü 
əvvəl-axır bacarıqlı sahibkarı axtarıb tapacaq" kimi bir vaxtlar iqtisadi ədəbiyyatlarda məşhur olan 
və hətta müəllifini Nobel mükafatı almaq səviyyəsinə qədər yüksəldən Kouz ideyası praktiki 
gerçəklikdə öz iqtisadi əhəmiyyətini itirməkdədir.*
Hazırki dövrdə bu ideyaya söykənən "indi özəlləşdirək, sonra tənzimləyərik" prinsipi əsasında 
aparılan struktur islahatları çərçivəsində dövlətsizləşdirmə siyasətinin real həyatdakı uğurları  da 
çox sönük görsənir. Bu meydanda "xüsusi mülkiyyət və rəqabət" adlı "Siam əkiz"lərinin fəaliyyət 
dairəsi getdikcə genişlənməkdədir. Lakin "Siam əkizləri"ni özəlləşdirmə vasitəsilə iqtisadi və
təsərrüfat müstəvisinə gətirmək istəyənlərin fikirləri  də hələ ki, birmənalı qəbul olunmur. Bu 
iqtisadi fəaliyyətin nəzəri məsələlərinin elmi araşdırılması ilə məşğul olanlar arasında 
özəlləşdirməni, hətta "dövlətin qarətedici əlində yumşaq əlcəyə" bənzədənlər də tapılmışdı. 
Bununla yanaşı  dünyanın iki nəhəng ölkəsinin təqribən oxşar start vəziyyətindən başlayaraq son 10 
ildəki makroiqtisadi yekunlarını müqayisə edib tutarlı arqumentlər söyləyənlər də əldə etdikləri 
təzadlı nəticələri ilə bu istiqamətli fikir və ideyaların təsir gücünü bir az da artırırdılar. Məşhur 
iqtisadçı C.Stiqlits beynəlxalq konfransda "Bu islahatlar hara aparır?" mövzusunda çıxış edərkən, 
Çinin və Rusiyanın iqtisadi göstəricilərindən yalnız birini müqayisəli şəkildə iştirakçıların nəzərinə
çatdırmaqla, bəlaların səbəbini dövlət mülkiyyətində, sosialist quruluşunda, onun dərmanlarını isə
xüsusi mülkiyyətçilikdə, bazar iqtisadi sistemində görənlərin cavabını belə vermişdir: necə olur ki, 
özəlləşdirmə vasitəsilə mülkiyyətin dövlətsizləşdirilməsinə hələ də tələsməyən Çində ümumi milli 
məhsulun (ÜMM) həcmi son 10 ildə 2 dəfə artdığı halda, sürətli  kütləvi özəlləşdirmə taktikası ilə
seçilən Rusiyada müvafiq göstərici eyni dövrdə bir o qədər də azalmışdır? Deməli, bütün iqtisadi 
problemlərin açarını özəlləşdirmədə axtarmaq yanlış fikirlərin məhsuludur. Məşhur iqtisadçı 
C.Stiqlitsin qənaəti belədir.
Gəlin unutmayaq ki, indi dövlət mülkiyyətinin üstünlük-lərindən bəhs edən bəzi Qərb iqtisadçıları 
ötən əsrin 70-ci illərində bu məsələyə münasibətdə fərqli mövqe nümayiş etdirirdilər. Onlar bir 
vaxtlar xüsusi müəssisələrlə müqayisədə dövlət müəssisələrinin qeyri-effektiv fəaliyyət 
göstəricilərini əsaslandıraraq, özəlləşdirmə adlı yeni islahat dalğasının Qərbdən start götürülməsi 
üçün kifayət qədər elmi və ideloji baza hazırlamışdılar. Məhz iqtisadçıların tədqiqatlarının 
nəticəsinə arxalanan siyasətçilər aramsız səylər göstərərək özəlləşdirmənin coğrafiyasını Qərb 
dövlətlərinin arxasınca  inkişaf etməkdə olan Latın  Amerikası ölkələrinə, ordan da  Asiyanın yeni 
sənaye dövlətlərinə və çox keçmədən postsosialist ölkələrinədək genişləndirərək iqtisadiyyatda 
alternativi olmayan  və sistem dəyişikliyinə rəvac verən  tədbir kimi diqqətə çəkmişlər.
Son illər leksikonumuza, iqtisadi və hüquqi ədəbiyyata surətlə daxil olan "privatizasiya"  sözü 
(latınca- xüsusi, məxsusi, ş?xsi...deməkdir) azərbaycan dilinə "özəlləşdirmə" kimi  tərcümə
olunmuşdur. Özəlləşdirmə dedikdə məhdud mənada dövlətin aktivlərini satması başa düşülür.
"Özəlləşdirmə" sözünün mənşəyi cavan, tarixi  yeni olsa da, onun coğrafiyasının və əhatə dairəsinin 
genişliyi, bu istiqamətdə əldə olunmuş təcrübələrin zənginliyindən xəbər verir. Ölkəmizin də bu 
sahədə islahatlara başlaması müvafiq istiqamətdə elmi tədqiqatların, həm nəzəri və həm də praktiki 
əhəmiyyətini xeyli artırır. Hazırda özəlləşdirməyə həm elmi və həm də praktiki müstəvidə baxışlar 
daha geniş  spekteri əhatə edir. Son  dövrlər xüsusi mülkiyyətçilərlə menecerlər arasında 
formalaşan yeni münasibətlər, onların hər birinin ayrıca fəaliyyət sferasına keçməsi, korporativ 
idarətmə modellərinin formalaşması özəlləşdirmə islahatlarının yeni mərhələyə qədəm 
qoymasından  xəbər verir və bütün bu proseslər son nəticədə onun səmərəli təşkili üçün möhkəm 
zəmin yaradır. Artıq özəlləşdirmə mərhələsini arxada qoyan dövlətlərin postözəlləşdirmə
dövründəki iqtisadi siyasəti fərqli tənzimləmə üsullarının meydana çıxması zərurətini artırır. Bu 
mərhələdə mülkiyyət hüquqlarının yenidən bölgüsü, təkrar emisiya perspektivləri, qiymətli kağızlar 
bazarının daha mürəkkəb mexanizmlərlə idarə olunması və onun inkişaf istiqamətlərinin 
özəlləşdirmə müstəvisində təhlili aktuallığı ilə seçilir.
Azərbaycanda islahatların tempinin tələbat səviyyəsindən aşağı olması bu istiqamətli problemlərin 
gələcəkdə meydana çıxması şansını daha da artırsa da, hazırki mərhələdə qarşıda   duran vəzifələrin 
perspektiv inkişaf modelləri ilə əlaqəli şəkildə həlli itirilmiş "qızıl vaxt"ın bir hissəsinin 
kompensasiyasına kömək edə bilər. Bunun üçün dünya dövlətlərinin müxtəlif  dövrlərdəki zəngin 
özəlləşdirmə təcrübələri, onun üstünlükləri və çatışmazlıqları ilə bağlı yekun nəticələr, eləcə də
mövcud iqtisadi gerçəkliklər, qərarlaşan iqtisadi siyasət və bu kontekstdə formalaşan tendensiyalar 
dolğun baza rolunda çıxış edə bilər. Bu da unudulmamalıdır ki, milli təfəkkür tərzini, 
psixologiyanı, mövcud  sosial-iqtisadi və siyasi-ictimai situasiyaları nəzərə almadan xarici 
dövlətlərin təcrübələrinin ölkəmizdə gedən özəlləşdirmə prosesinə kor-koranə tətbiqi də ziyanlı 
nəticələrə gətirib çıxara bilər. Bu mənada Azərbaycanda özəlləşdirmə prosesinin xarici ölkə
təcrübələri ilə müqayisəli təhlili, dərindən tədqiqi və araşdırılması hazırki mərhələdə həm elmi və
həm də praktiki baxımdan dövrün tələblərinə cavab verir. Ölkəmizdə özəlləşdirmə prosesinin gec 
start götürməsi bir tərəfdən bu islahatın səmərəsini  azaltsa da, digər tərəfdən  bizimlə eyni start 
vəziyyətində olub və bu prosesə bizdən tez başlayan keçid iqtisadiyyatlı dövlətlərdə buraxılmış 
səhvlərin və ondan çıxarılmış nəticələrin Azərbaycanda nəzərə alınması imkanlarını genişləndirir.
Azərbaycan Respublikasında özəlləşdirmə islahatlarının sistem dəyişikliklərində, yeni 
mülkiyyətçilər sinfinin yaranmasın-da, cəmiyyətin demokratik əsaslarının formalaşmasında və
təməl prinsiplərinin təşəkkülündə və nəhayət müəssisələrin fəaliyyət-inin səmərəliliyinin 
artırılmasında, rəqabət mühitinin inkişafında rolunu və yerini nəzərə alanda, belə taleyüklü  
məsələlərlə bağlı elmi araşdırmaların və bu əsasda praktiki qərarların məsuliyyəti, vacibliyi  və
əhəmiyyəti heç kəsdə şübhə doğurmur.
Bütün bunları nəzərə alaraq müəllif Y.Myanovski adına Elmin Mükafatlandırılması Fondunun 
təqaüdçüsü olaraq Şərqi, Mərkəzi Avropa ölkələrinin, bir sözlə Azərbaycan praktikasına tətbiq 
edilmə imkanları (həm start vəziyyəti, həm özəlləşdirmənin məqsəd və vəzifələri baxımından və s.) 
daha yüksək olan postsosialist dövlətlərinin özəlləşdirmə təcrübəsini öyrənmiş,  bu mövzuda elmi 
monoqrafiyanı işləyərkən Polşa  Respublikasının Varşava Ali İqtisad Məktəbində "Müəssisələrin 
fəaliyyətinin təhlili" kafedrasının müdiri, i.e.d., professor Stanislav Kaşiyeviçdən  doktorluq 
proqramı üzrə elmi məsləhətlər almış, özəlləşdirmə sahəsində tanınmış mütəxəssislərlə, o cümlədən 
Polşanın birinci özəlləşdirmə naziri, hazırda Seymin deputatı Yanuş Levandovski və Sosial İqtisadi 
Araşdırmalar Mərkəzinin (CASE) aparıcı mütəxəssisi, postsovet məkanında özəlləşdirməyə dair 
çoxsaylı tədqiqatların müəllifi Pyotr  Kozarjevski ilə elmi fikir mübadiləsi və müzakirələr 
aparmışdır. Müəllif bu imkanın əldə edilməsində  mənəvi dəstəyi olan Polşa-Çexiya-Slovakiya 
Həmrəylik Fondunun proqram rəhbəri  Katarzina Krayevskayaya və Şərqi Avropada Demokratiya 
İnstitutunun Varşava direktoru Malqojota Naimskayaya dərin minnətdarlığını bildirir.   
Monoqrafiyada təqdim olunmuş materiallar, elmi araşdırmalar bu istiqamətdəki tədqiqatların 
nəticəsində ərsəyə çıxmışdır. Monoqrafiyada xarici dövlətlərin özəlləşdirmə təcrübəsinin 
Azərbaycanla müqayisəli təhlili ilə yanaşı, özəlləşdirmədən sonrakı dövrdə mülkiyyət hüquqlarının 
yenidən bölgüsü, korporativ idarəetmə və nəzarət modelləri, növbəti mərhələdə  özəlləşdirmə
prosesinin inkişaf dinamikası və dövlət tənzimlənməsi konsepsiyası da tədqiqat obyektinə daxil 
edilib.
Müəllif xarici ölkə təcrübələri ilə (inkişaf etmiş və etməkdə olan ölkələrin, demək olar ki, hamısı 
ilə) tanış olduqdan sonra, həmin ölkələrdə özəlləşdirmənin başlıca xüsusiyyətlərini 
fərqləndirməklə, onların əldə etdikləri müvəffəqiyyətlərin Azərbaycanda özəlləşdirmə prosesinə
tətbiqi imkanlarını araşdırarkən səhv nəticələrə gətirib çıxaran qərarları da diqqət mərkəzinə
çəkərək, onların ölkəmizdə reallaşmasının qarşısını qabaqcadan almaq məqsədilə bu istiqamətli 
fikir və mülahizələrini də oxucularla bölüşdürür. 
Monoqrafiyada yalnız xarici ölkə təcrübələrinin təhlili məsələlərinə deyil, həm də Azərbaycanda  
mövcud özəlləşdirmə təcrübəsinin tənqidi təhlilinə də yer ayrılır. Bu məqsədlə 1995-1998-ci illərdə
ölkəmizdə aparılmış  özəlləşdirmə siyasətinin nəticələri həm kəmiyyət və həm də keyfiyyət 
müstəvisində qiymətləndirilir, yeni mərhələdə "böyük" özəlləşdirmə ərəfəsi situasiyada konseptual 
müzakirə mövzularına münasibət bildirilir. Mövcud qanunvericilik və normativ - hüquqi bazanın 
ekspertizası verilir, bu əsasda yeni özəlləşdirmə mərhələsində nəzərə alınması məqsədəuyğun hesab 
edilən təklif və tövsiyələr işlənilir.
Müəllif özəlləşdirmənin dünya təcrübəsinin  coğrafiyası və  xronologiyasını nəzərə alaraq, ilk 
növbədə İngiltərənin timsalında inkişaf etmiş sənaye dövlətlərini, sonra Latın Amerikası və Cənub 
Şərqi Asiyanın yeni sənaye dövlətlərinin timsalında inkişaf etməkdə olan ölkələri, nəhayət 
postsosialist ölkələrini və o sıradan Azərbaycanı  tədqiqat prosesinə cəlb etməyə üstünlük 
vermişdir. Milli, mədəni, psixoloji və regional yaxınlıq əsas götürülməklə Türkiyə
Cümuhiriyyətinin də özəlləşdirmə təcrübəsinə diqqət yetirilmişdir.Ölkəmizdə özəlləşdirmənin hələ
də davam etdiyini və hər fəsil  üzrə çıxarılan nəticələrin bizdə gedən  proseslərlə əlaqələndirildiyini 
nəzərə alaraq, tədqiqatın sonunda yalnız bir  fəsilin  Azərbaycana ayrılması məqsədəuyğun hesab 
edilmişdir.
* * *
Fəsil 1. Özəlləşdirmənin nəzəri və metodoloji əsasları
1.1.Özəlləşdirmə nəzəriyyələri
Qərb iqtisadi ədəbiyyatında özəlləşdirmə probleminə meto-doloji yanaşma bir çox hallarda keçid 
iqtisadiyyatı şəraitində mülkiyyət münasibətləri və dövlət tənzimlənməsi konsepsiyaları ilə bağlı 
olmuşdur. Hər şeydən əvvəl söhbət iqtisadiyyatda məşhur "yeni iqtisadi institutsionalizm" və ya 
"transaksion iqtisadiyyat" məktəbinə bağlı olan mülkiyyət hüququ nəzəriyyələrindən (A.Alçyan, 
O.Vilyamson, Q.Demsets, R.Kouz, D.Nort, A.Onore, S.Peyoviç, R.Pozner, C.Uollis və başqaları) 
gedir. İqtisadi nəzəriyyənin bu istiqamətinin başlıca vəzifəsi bir qayda olaraq iqtisadi agentlərin 
fərdi davranışları ilə reallaşdırılan  iqtisadi və hüquqi sisteimin qarşılıqlı fəaliyyətinin təhlili ilə
bağlıdır. Burda başlıca məqsəd agentləri fəaliyyətlərinin nəticələrinə görə elə haqlarla və
mükafatlarla qiymətləndirməkdən ibarətdir ki, mülkiyyətin yenidən restruktrizasiyası  iqtisadi 
stimullar sistemini hərəkətə gətirib çıxara bilsin. Bu hərəkətlərə reaksiya iqtisadi agentlərin 
davranışının dəyişməsi ilə nəticələnir. Mikroiqtisadi səviyyədə mülkiyyət hüququnun 
bölüşdürülməsi firmanın modifikasiyasının və menecerin davranışının dəyişilməsini  şərtləndirır.*
Təzadlı olsa da keçid iqtisadiyyatı şəraitində bütövlükdə iqtisadi nəzəriyyənin perspektivdə
inkişafının əsasını mülkiyyət hüququnun xususiləşdirilmiş sistemi  təşkil edir. Məsələ burasın-dadır 
ki, transaksion nəzəriyyənin təsviri və bu istiqamətli tədqiqat üçün vacib şərt sabit və dayanıqlı 
cəmiyyətdə mülkiyyət hüququ sistemi hesab olunur. Lakin iqtisadi sistemi transformasiya 
proseslərini yaşayan cəmiyyətlər üçün  qeyri-sabitlik, özəlləşdirmənin ilk və sonrakı mərhələsində
mülkiyyət hüquqlarının yenidən bölgüsü dövründə mülkiyyət münasibətlərində dinamik qeyri-
müəyyənlik hökm sürür. Bu mülkiyyət hüququnun ümumi strukturuna, eləcə də onun hər bir 
elementinin mahiyyətinə aid edilir.
Mülkiyyət huququ nəzəriyyəsi kontraktlar və bazarlar probleminə əsaslansa da, başlıca olaraq 
mülkiyyətin hüquqi interpretasiyası və iqtisadi inkişafını şərtləndirən bir çox aspektlərlə əhatə
olunmur. Buna baxmayaraq özəlləşdirmənin gedişində mülkiyyətin alternativ sistemi və
transaksion xərclərin təhlili xususilə  maraqlı tədqiqat sahəsi kimi mühüm əhəmiyyət kəsb edir. 
"Prinsipal (sahib)-agent" nəzəriyyəsində əsas diqqət resursların sahibinin imkanlarının aşkara 
çıxarılmasına yönəldilir. Prinsipal və agent qeyri-müəyyənlik və risk şəraitində  fəaliyyət 
göstərdiyindən prinsipal agentin xidmətinin keyfiyyəti haqqında tam informasiya əldə edə bilmir. 
Bu isə riskin agentlə böluşdürülməsindən irəli gələn müdafiə elementlərinin effektini  aşağı salır.
Situasiyaya uyğun olaraq prinsipal özünün maksimum məqsədlərini təmin etmək üçün ilk növbədə
agentin stimullaşdırılmasına çalışır. Bu zaman özəl (özəl-korporativ)  mülkiyyətdə olan firmaların 
(səhmdarların) və dövlət bolməsində fəaliyyət göstərən müvafiq nazirliklərin (departamentlərin) 
menecerləri agent keyfiyyətində təqdim edilir.*
Özəlləşdirmə öz növbəsində həm prinsipalın vəzifəsindən və həm də agent-menecerin iqtisadi 
motivləşdirilməsindən (stimullaşdırılmasından) asılı olaraq dəyişikliklərə məruz qalır. Bu 
nəzəriyyənin tərəfdarları (E.Bodman, Y.Vulf, R.Milvord, R.Prayk, K.Xartli, C.Yarrou və başqaları) 
hesab edirlər ki, menecerin fəaliyyətinin stimullaşdırılması səviyyəsi müəssisədə iqtisadi cəhətdən 
yenidənqurmadan, o cümlədən mülkiyyət mənsubiy-yətindən, rəqabət dərəcəsindən asılıdır. Bu 
baxımdan özəlləşdirmə bu cür əlavə təsirlər nəzərə alınmadan səmərəli təşkil oluna bilməz. 
Özəlləşdirmənin zəruriliyinin əsaslandırılmasına gəlincə, bunu səciyyələndirən arqumentləri üç 
istiqamətdə qruplaşdırmaq olar:
birincisi, dövlət müəssisələrinin effektivlik göstəricilərinin özəl şirkətlərlə müqayisəsi; 
ikincisi, agentlərin fəaliyyətində getdikcə kəskinləşən problemlərin mövcudluğu səbəbindən 
dövlətin prinsipal (sahibkar) kimi dayanıqsızlığı;
üçüncüsü, dövlət müəssisələrində çalışan agent-menecerlər üçün zəif  stimulların  tətbiq olunması.
Korporasiya səviyyəsində də özəlləşdirmənin zəruriliyinin əsaslandırılması nöqteyi nəzərdən, hər 
üç arqument üzrə  tədqiqat üçün faydalı hesab olunan rasional elementləri inkişaf etdirmək 
mümkündür. Yeri gəlmişkən, belə yanaşma bəzi iqtisadi ədəbiyyatlarda özəlləşdirmənin 
mikroiqtisadi nəzəriyyəsi kimi də xarakterizə olunur.*
İctimai seçim nəzəriyyəsində (C.Byukenen, T.Borçerdinq, A.Breton, R.Kao-Qarsia, D.Miller və
başqaları)  özəlləşdirməyə makroiqtisadi səviyyəli problem  kimi yanaşılır. Bu kontekstdə
özəlləşdirmənin subyektlər üzrə problemləri 4 qrupda təsnifləşdirilir: bütövlükdə ictimai, seçilmiş 
siyasilər, seçilməmiş bürokratlar (məmurlar), dövlət firmasına mənsub olan menecerlər. Hər bir 
qrup özünəməxsus faydalı funksiyalar və digərindən fərqli xüsusyyətlərə malikdir.
Keçid iqtisadiyyatlı dövlətlərdə özəlləşdirmənin təhlili metodologiyası nöqteyi-nəzərdən maraqlı 
yanaşma mülkiyyət hüququ və ictimai seçim nəzəriyyələrinin kombinələşdirilmiş variantı olan və
iqtisadi ədəbiyyatlarda "siyasətsizləşdirmə" (yaradıcıları A.Şleyfer, M.Boyko, R.Vişni və başqaları 
hesab olunur) adını alan nəzəriyyədir. Bu nəzəriyyəyə görə, keçid iqtisadiyyatında özəlləşdirmə
dedikdə iki mərhələli dəyişiklik nəzərdə tutulur: 
- birinci mərhələdə, korporasiyalaşdırma deyilən üsulla səhmlərə nəzarət siyasətçilərdən 
menecerlərə keçir,
- ikinci mərhələdə isə dövlət mülkiyyəti menecerlərin, kənar səhmdarların xeyrinə ixtisar  olunur.  *
Bir çox empirik tədqiqatların nəticəsi olaraq özəlləşdirmənin zəruriliyini önə çəkən və bunu dövlət 
və özəl müəssisələrin effektivliyinin komparativ (müqayisəli) təhlilinə əsaslanmaqla əks etdirən 
"dövlətin dayanıqsızlığı" konsepsiyası bu təmayüllü nəzəriyyələrin aparıcı xəttini təşkil edir. 
Bununla yanaşı dövlətin (dövlət korporasiyalarının) dayanıqsızlıq dərəcəsi müxtəlif cür 
ölçüldüyündən bu istiqamətdə özəlləşdirmənin "ləğvetmə", "kommersiyalaşdırılma" nəzəriyyələri 
də meydana çıxmışdir. Ləğvetmənin tərəfdarları dövlət müəssisəsinin dayanıqsızlığını, 
kommersiyalaşdırmanın tərəfdarları isə idarəetmə heyətinin qeyri-effektivliyini əsas gətirirlər. 
Birincilər özəlləşdirmənin ləğvetmə üsuluna, ikincilər isə yalnız idarəetmə prinsiplərinin 
dəyişdirilməsinə üstünlük verirlər. *
Dövlət müəssisələrinin  özəl müəssisələrlə müqaysədə nəyə görə qeyri-effektiv olması ilə bağlı 
müxtəlif yanaşmalar mövcuddur. Onları aşağıdakı kimi qruplaşdırmaq olar.
Sosial yanaşma. Şapiro və Villinq (Shapiro, Willig, 1990) dövlət müəssisələrinə sosial marjinal 
qiymətlər nəzərə alınmaqla yeridilən tarif siyasətinin köməyi ilə bazarın "xəstəlik"lərinın müalicə
mexanizmi kimi baxırlar. Yeri gəlmişkən qeyd edək ki,  keçmiş sosialist ölkələrində ictimai 
əmtəələrin buraxılışında və xidmətlərin göstərilməsində dövlət müəssisələri əhəmiyyətli rol 
oynamış və  istehsalçı keyfiyyətində mümkün sosial sifarişləri yerinə yetirmişdir. Belə sifarişlər 
əsasən qeyri-rəqabət şəraitində inhisarçı timsalında yerinə yetirildiyindən son nəticədə dövlət 
müəssisələrinin fəaliyyətinin effektivliyinə mənfi təsir göstərmişdir.
Bu məsələyə münasibətdə əks arqumentlər də söyləmək mümkündür. Belə ki, heç kimə sirr deyil 
ki, keçmiş sosialist ölkələrində əmək haqqı gəlirləri sərt məhdudlaşdırılmış və həddindən artıq zəif 
differensiallaşdırılmışdır. Bu şəraitdə məhz əlavə  sosial funksiyalar və xidmətlər daha effektli 
əməyin stimullaşdırılması rolunda çıxış etmişdir. Keçid iqtisadiyyatlı ölkələrdə bu funksiya və
xidmətlər hətta ödənişli olsa da onun stimullaşdırıcı xarakteri sosial sferaya məxsus müəssisərin  
işçiləri üçün  saxlanıla bilər.
Siyasi yanaşma. Dövlət müəssisələri ilə müqayisədə özəl müəssisələr siyasi müdaxilələrə az məruz 
qalırlar.  Şleyfer və Vişneyə (Shleifer, Vishne, 1994) görə, firmaların fəaliyyətinə siyasi 
müdaxilələr idarəetmə keyfiyyətinin aşağı düşməsinə, investisiyaların çatışmazlığına, məhsulların 
çeşidinin uğursuz  seçiminə və bölüşdürülməsinə, bir sözlə izafi xərclərin və məhsuldarlığın 
yaranmasına gətirib çıxarır. Dövlət müəssisələri maraqlı  siyasi qruplar tərəifndən təzyiqlərə daha 
tez reaksiya verir. Bu zaman həmin qrupların üstunlük verdikləri fəal elektoratın ömrü qısa 
müddətli və etibarsız olur. Bu məsələyə münasibətdə əks arqumentlər Nellis (Nellis, 1999) 
tərəifndən irəli sürülmüşdür. Onun baxışlarına görə institutsional boşluqda özəl  mülkiyyətçilər 
uzunmüddətli dövrdə  müəssisənin aktivlərini müdafiə etməyə maraq nümayiş etdirmirlər. Onların 
maraqları qısamüddətli və spekulyativ xarakter daşıyır. Bu zaman siyasi müdaxilələr daha 
uzunmüddətli olur və əsasən müəssisənin fəaliyyətini yaxşılaşdırmağa yönəlir.
Stimullaşdırıcı yanaşma. Vikes və Yarrou (Vickers, Yarrow, 1988) sübut edir ki, özəlləşdirmə
idarəetmədə ən yaxşı stimullara gətirib çıxarır. Onların fikrincə, dövlət müəssisələrinin menecerləri 
güclü stimullara və  ciddi nəzarət mexanizminə  malik olmurlar. Hökumətin nəzarəti bürokratik 
olmaqla yanaşı, həm də çevik deyildir (Nellis, 1999). İctimai mülkiyyət zamanı dövlət firmanın 
aktivlərindən istifadə üzərində nəzarətini saxlayır. Bu insayderləri firmada renta axtarışına 
həvəsləndirir. Dövlət siyasi təzyiqlər vasitəsilə təyin olunmuş əmək haqqlarının və məşğulluğun 
sabit və yüksək səviyyədə  qalmasında maraqlı olduğundan, bu son nəticədə stimulların itirilməsinə
gətirib çıxarır (Perotti, Guney 1993). Özəl müəssisələrin səhmdarları və menecerləri dövlətin təyin 
etdiyi menecerlərdən fərqli olaraq mənfəətin maksimumlaşdırılmasında daha güclü stimullara 
malikdirlər (Barberis et al.., 1993)
Əks  arqumentlər Deventer və Malatesta tərəfindən  agentlər nəzəriyyəsi və "biletsizlər" 
prlobleminə əsaslanmaqla irəli  sürülmüşdür. Onların fikrincə, özəl firmanın səpələnmiş 
səhmdarlarının öz menecerlərinin  fəaliyyətinə nəzarət imkanları dövlət myəssisələrinin 
menecerlərinin imkanları ilə müqayisədə aşağıdır. (Dewenter, Malatesta, 1998). Bu arqumenti 
mülkiyyət formasının dəyişdirilməsi zamanı müəssisənin menecerinin həmin prosesdən kənarda 
qalması təcrübəsi daha çox gücləndirir.
İnsan kapitalı  baxımından  yanaşma. Özəl müəssisənin sahibkarları firmanın idarəetmə sisteminin 
səmərəli təşkili məqsədilə ən yaxşı meneceri seçməkdə maraqlıdır. Dövlət müəssisələrinin 
sahibkarı timsalında çıxış edən hökumət isə daha çox təmsil olunduğu siyasi dairənin maraqlarını 
təmin edən, siyasi proseslərdə iştirakçıya çevrilən, müəssisənin lobbiçilik fəaliyyətindən 
bəhrələnmək imkanları yüksək olan menecerləri təyin edir. Özəl firmalar isə yüksək  idarəetmə
qabliyyətinə və təcrübəsinə  malik  menecerlərə üstünlük verirlər (Barberis et al.., 1993).
Əks  arqumentlərə görə, əgər yeni mülkiyyətçilər müəssisə-nin effektivliyinin yüksəldilməsində
deyil, özlərinin şəxsi imkanlarının genişləndirilməsində maraqlıdırlarsa, onda onlar istəklərinə
müvafiq menecerlər seçirlər.
Rəqabətli yanaşma. Özəlləşdirmə müəssisənin işinin effektivliyinin yüksəldilməsində mühüm 
əhəmiyyət kəsb edən rəqabətin gücləndirilməsinə gətirib çıxarır. Kikeri və  başqalarının qeyd 
etdiklərinə görə, kifayət qədər geniş yayılmış və səmərəsiz işləyən dövlət müəssisələrinin 
mövcudluğu özəl bölmənin və rəqabətin inkişafını ləngidir (Kikeri et al., 1994).  Hökumət dövlət 
müəssisələri ilə rəqabət aparan özəl bölmənin fəaliyyətini tez-tez  blokadaya alır.Kapital tutumlu 
dövlət müəssisələrinə hökumət kreditlərinin verilməsi özəl firmaların kredit bazarından sıxış-
dırılmasına gətirib çıxarır. Bankirlər kredit əməkdaşlığında tərəfdaş seçərkən dövlət 
müəssisələrində hökumət təminatının mövcudluğunu nəzərə alaraq, onlara üstünlük verir ki, bu da 
özəl bölmənin durumuna pis təsir göstərir. Beləliklə də, resurslarla təchizat səviyyəsi aşağı olan və
zəif idarəetmə mexanizmlərinə malik dövlət müəssisələri özəl firmaların xərclərini artıraraq, 
onların potensialının genişləndirilməsini məhdudlaşdırır. Özəl firmalar dövlət müəssisələri ilə
müqayisədə maliyyə bazarlarının təsirlərinə daha tez məruz qalırlar, çünki dövlət müəssisələri 
Kornainin məlum "yumşaq büdcə məhdudiyyətində" işləyirlər (Barberis et  al., 1996). Onlar tez-tez 
dövlətdən subsudiya və bazar dəyərindən aşağı faizlə kapital alırlar.  
Beləliklə də nəzəri yanaşmalardan çıxan nəticələrə görə, müəssisələrin işinin effektivlik 
səviyyəsinin yüksəldilməsində mülkiyyət formaları xüsusi rola malikdir.
Özəlləşdirmənin effektini yoxlamaq üçün sənaye cəhətdən inkişaf etmiş və inkişaf ətməkdə olan 
ölkələr üzrə bir sıra tədqiqatlar aparılmışdır. Bazar strukturlarının fəaliyyəti baxımından aparılmış 
tədqiqatların nəticəsində sənayecə inkişaf etmiş ölkələrdə özəl bölmənin digər mülkiyyət 
formalarına nisbətən yüksək səmərəliliyi, inkişaf etməkdə olan ölkələrdə isə dövlət və özəl 
müəssisələr arasında çox da əhəmiyyətli olmayan fərqlər aşkara çıxarılmışdır (Kikeri et al., 1994).
Bu iki əsas mülkiyyət formalarının komparativ əsasda emprik üsullarla təhlil obyektinə cəlbi 
çoxsaylı tədqiqatların predmetinə  çevrilmişdir. Bu istiqamətdə Qalal və başqaları (Galal et al., 
1994) Britaniyada, Çilidə, Malayziyada və Meksikada, Meqqinson, Neşa və Van Rendenburq 
(Megginson, Nash, van Randenborgh, 1994) Avstriya, Kanada, Fransa, Almaniya, Çili  və digər 13 
dövlətdə, La Porta, Lopes-de- Silanes (La Porta, Lopez-de- Silanes) Meksikada tədqiqat apararaq 
göstərmişdilər ki, dövlət müəssisələrinin özəlləşdirilməsi əhəmiyyətli dərəcədə yüksək fayda əldə
etməyə imkan verir. Deventer və Malatesta (Dewenter, Malatesta, 1998) 32 ölkədən seçmə
əsasında müəyyənləşdirdiyi 500 şirkətdə  emprik üsulla apardığı tədqiqat nəticəsində belə qənaətə
gəlmişdir ki, dövlət müəssisələri özəl firmalara nisbətən az effektlidir. Eyni zamanda onların 
arasından seçilmiş 63 özəlləşdirilmiş müəssisədə tədqiqatların nəticələri onu da təsdiq etmişdir ki, 
onların heç birində özəlləşdirmə özü-özünə fəaliyyəti yaxşılaşdırmamışdır.
Qərb iqtisadçılarının praktiki gerçəklikdə müşahidə etdiyi mənzərə dövlət və xüsusi müəssisələrin 
effektliyinin müqayisəli təhlili istiqamətində aparılan tədqiqatları yekunlaşdırmağı tələb edirdi. Bu 
dövrdə mülkiyyət hüquqları, resurs-agentlər, siyasətsizləşdirmə haqqında nəzəriyyələr və "dövlətin 
dayanıqsızlığı" konsepsiyası bu istiqamətli tədqiqatların aparıcı elmi-nəzəri xəttini təşkil edirdi.*
Britaniya alimləri C.Xaskel və S.Stsimanski dövlət müəssisələri və özəl şirkətlər üzrə müqayisəli
şəkildə apardıqları tədqiqatların nəticəsində belə qənatə gəlmişdilər ki, onların idarəetmə sferası və  
marketinq fəaliyyəti arasında böyük fərqlər mövcud deyildir. Prinsipal fərq istehsalat-təsərrüfat 
fəaliyyətinin məqsədlərində və həmçinin idarəetmə heyətinin maddi maraqlarında müşahidə olunur. 
Özəl firmanın başlıca məqsədi maksimum yüksək mənfəət əldə etməkdən ibarətdir. Dövlət 
müəssisələri üçün isə bu məqsəd başlıca deyil, əsas məqsədlərdən biri hesab olunur. Belə
müəssisələr bir çox hallarda sosial məsələlərə, yuxarı təşkilatın maraqlarının təmininə, regional və
digər  problemlərin həllinə üstünlük verirlər. Eyni zamanda dövlət müəssisələri hakimiyyət 
orqanlarının daimi himayəsindən istifadə etdiklərinə görə, rəqabətdən az əziyyət çəkirlər. Lakin, 
özəl firmaların işçiləri (baxmayaraq ki, onlar iqtisadi tənəzzül və böhran dövründə işdən qovulma 
təhlükəsi ilə daha tez üzləşirlər) istehsalın yüksək səviyyədə təşkilində  daha çox maraqlıdırlar.*
Özlərinin işlədikləri modeldən istifadə edən müəlliflər  özəlləşdirilmiş 17  Britaniya firmasının 
məlumatları əsasında onların maliyyə-təsərrüfat fəaliyyətinin yekunları üzrə təhlil aparmışdılar. Bu 
tədqiqat zamanı başlıca məqsəd firmaların  özəlləşdirmədən əvvəl (1979-1982-ci illərdə) və
özəlləşdirmədən sonra (1982-1989-cu illərdə) maliyyə-təsərrüfat fəaliyyətini xarakterizə edən 
başlıca göstəricilərinin  müqayisəsi əsasında inkişaf dinamikasını  və tendensiyasını 
müəyyənləşdirməkdən ibarət olmuşdur. Aparılan hesablamaların nəticəsi göstərmişdir ki, firmalar 
dövlət mülkiyyətində olanda nisbətən çox məhsul istehsal etmiş və xidmət göstərmiş və bunun 
müqabilində  də izafi sayda  işçilərə malik olmuş,  eləcə də həmkarlar təşkilatının təzyiqi və sosial 
proqramların yerinə yetirilməsi məqsədilə işçilərə daha çox vəsait ödəmişdir. Özəl bölməni təmsil 
edən firmalar isə kommersiya məqsədini əsas götürərək, adətən məhdud həcmdə məhsul istehsal 
etmiş, xidmət göstərmiş (əgər onların rəqabət qabiliyyətində əhəmiyyətli artım, yeni satış bazarı və
ya əlverişli perspektiv yoxdursa), az sayda işçi və əmək haqqı xərcləri müqabilində daha yüksək 
mənfəət və  rentabellik göstəricilərinə nail olmuş, nəticədə burda dövlət bölməsi ilə müqayisədə
məhsulların rəqabət qabiliyyəti də yüksəlmişdir. Aparılmış  tədqiqatlar nəticəsində o da aşkar 
olunmuşdur ki,  17 iri firmanını özəlləşdirilməsi prosesi Britaniyanın əmək bazarında əhəmiyyətli 
dəyişikliyə gətirib çıxarmamışdır.
Digər Qərb iqtisadçıları A.M.Mansoor və R.Xemminq qeyd edir ki, praktiki olaraq eyni mənbədən 
təhlil aparan başqa ingilis mütəxəssisləri R.Millourd və C. Yarou dövlət və xüsusi bölmənin 
effektliyinin müqayisəsi zamanı zidiyyətli və əks nəticələr  çıxarmışdır.*
 Bu sırada aparılmış emprik tədqiqatlara sonradan postsosialist ölkələri də cəlb edilmişdir. Fridman 
və başqaları (Frydman  et al., 1997) qeyd edir ki, postkommunist ölkələrində  keçid "şokları" və
qeyri-bərabər şərait korporativ davranışda mülkiyyətin rolu haqqında fərziyələrin yoxlanılması 
üçün unikal əsaslar yaratmışdır. 
Qrosfeld və Nivet tərəfindən Polşada aparılmış tədqiqatlar (Grosfeld, Nivet, 1997) onu göstərir ki, 
özəlləşdirilmiş müəssisələr daha çox investisiya qoyur və bunun müqabilində də məhsul 
buraxılışının yüksək artımını təmin edir. Fridmen və başqaları  (Frydman et al., 1997) Çexiya 
Respublikası, Polşa və Macarıstanda apardığı tədqiqatlar nəticəsində onu aşkar etmişdir ki, özəl 
mülkiyyət korporasiya gəlirlərini artırsa da, xərclərin aşağı salınmasına ciddi təsir göstərmir.
Anderson və başqaları tərəfindən Sloveniya, Slovak Respublikası, Polşa, Macarıstan, Çexiya 
Respublikası və Bolqarıstanın 6000-dən çox sənaye müəssisələrində özəlləşdirmə və
restrukturizasiya üzrə aparılmış hərtərəfli tədqiqatlar (Anderson et al., 1997) göstərmişdir ki, 
özəlləşdirilmiş müəssisələr dövlət firmaları ilə müqayisədə bütün istehsalat faktorları üzrə daha 
yüksək effektivliyə və əmək məhsuldarlığına nail olmuşlar. Eyni zamanda Anderson və
başqalarından fərqli olaraq Koninqs (Konings, 1997) təsdiq etmişdir ki, Sloveniya, Rumıniya və
Macarıstanda özəlləşdirilmiş və dövlət müəssisələri arasında ya ümumiyyətlə,  ya da çox az fərq 
olmuşdur. 
Erl və Estrin (Earle, Estrin, 1996) tədqiqat nəticəsində aşkar etmişdir ki, özəlləşdirmənin Rusiyada 
budcə məhdudiyyətlərinin sərtləşdirilməsinə, bazar strukturlarının səmərəli fəaliyyətinə və
iqtisadiyyatın effektivliyinin artırılmasına təsiri zəif olmuşdur. 
Moskvalı və Sankt-Peterburqlu ekspertlər tərəfindən 2000-dən çox dövlət və özəlləşdirilmiş 
müəssisədə onların fəaliyyətinin iqtisadi nəticələri üzrə  aparılmış müqayisəli təhlil göstərmişdir ki, 
özəl firmalar dövlət müəssisələrini əsas göstəricilər üzrə üstələmiş və bu fərq istehsalın 
effektivliyində yüksək, maliyyə nəticlərində isə nisbətən aşağı olmuşdur (Kox i dr., 1997 q.).
Perevalov və başqalarının (Perevalov i dr., 1998 q.) keçmiş Sverdlovsk (indiki Ekaterinburq) 
vilayətinin sənaye müəssisəsi üzrə apardığı təhlilin nəticələrinə görə, özəlləşdirmə müəssisələrin 
təsərrüfat fəaliyyətinə müsbət təsir göstərmiş, lakin buna baxmayaraq keçid prosesində gizli surətdə
mənfi istiqamət də müşahidə olunmuşdur.
Eyni zamanda Dünya Bankının Rusiyanın özəlləşdirilmiş müəssisələrinin başlıca göstəriciləri üzrə
apardığı iri həcmli tədqiqat proqramının yekununda göstərilir ki, mülkiyyət formasının 
dəyişdirilməsi satışın həcmi, əmək haqqı və məşğulluq da daxil olmaqla əksər göstəricilərlə sıx 
bağlı olmamışdır (Commander et al., 1996). Nəhayət, Nellis uzunmüddətli tədqiqatların nəticəsi 
olaraq bu qənaətə  gəlmişdir ki, (Nellis, 1999) özəlləşdirmənin istiqamətini Şərqə doğru nə qədər 
dəyişirsənsə,  onun bir o qədər də yaxşı nəticələri ilə rastlaşırsan və bu nəticə Rusiya 
özəlləşdirilməsinın timsalında daha asan sübut olunur. 
Beləliklə,  yuxarıdı təqdim olunmuş tədqiqatla tanışlıq  bu qənaətə gəlməyə əsas verir ki, nəticələr 
kifayət qədər  müxtəlif və ziddiyyətlidir. Bu emprik tədqiqatlar zamanı subyektiv seçimlərlə izah 
oluna bilər. Belə ki, bu məsələyə münasibətdə Meqqinson və başqaları (Megginson, et al., 1994), 
Deventer və Malatesta (Dewenter, Mlatesta, 1998) qeyd edirdilər ki, dövlət və özəl firmaların 
müqayisəsinə həsr olunmuş çoxlu emprik tədqiqatlarda azsaylı və spesifik müəssisələrdən istifadə
olunmuşdur. Doğurdan da Keyvz və Kristensen yalnız Kanadanın dəmir yollarını (Caves, 
Christensen, 1980), Atkinson və Xalvorsen kommunal elektrik müəssisələrini (Atkinson, 
Halvorsen, 1986), Ekel, Ekel, və Sinqal Britaniyanın hava yollarını tədqiqat predmetinə cəlb 
etmişdilər (Eckel, Eckel, Singal, 1997).  Martin və Parker  tərəfindən təqdim olunmuş müqayisəli 
təhlil 11 firmanı (Martin, Parker, 1995), Koul və Malxerin tərəfindən 5 müəssisəni (Kole, 
Mulherin, 1997), Perevalov və başqaları tərəfindən 24 müəssisəni əhatə etmişdir (Perevalov i dr., 
1998 q.).
Nəhayət, özəlləşdirmənin nəzəri və metodoloji əsasları ilə bağlı əsasən Qərb tədqiqatçılarına 
məxsus fikirləri yekunlaşdırarkən, müxtəlif yanaşmaları iki qrupda təsnifləşdirə bilərik: "sinxron" 
və "tarixi".
"Sinxron" yanaşma dövlət və özəl firmaların fəaliyyətinin müqayisəsinə əsaslanır. Belə
yanaşmadan Bordmen və Vininq (Boardman, Vining, 1989), La Porta və Lopez-de- Silanes (La 
Porta, Lopez-de-Silanes, 1997), Dünya Bankı (Commander et al., 1996), Moskva və Sankt -
Peterburqlu ekspertlər (Kox i dr., 1997 q.), Anderson və başqaları (Anderson et al., 1997), 
Perevalov və başqaları (Perevalov i dr., 1998 q.), Erl və Estrin (Earle, Estrin, 1997), Deventer və
Malatesta (Dewenter, Malatesta, 1998)  həmçinin bir çox başqaları istifadə etmişdir.
"Sinxron" yanaşmada mülkiyyət mənsubiyyətindən asılı olmayaraq müəssisələrin fəaliyyəti eyni 
bazar şəraitində və oxşar xarici mühitdə işlədiyi əsas götürülərək müqayisə olunur. Lakin praktiki 
olaraq, tamamilə identik olan iki müəssisə tapmaq mümkün deyildir. Məsələn, metallurgiya 
sahəsində biri özəlləşdirilmiş, digəri isə dövlət müəssisəsi olan iki eyni müəssisə tapmaq. Onların 
həmişə ya istehsal guclərində, ya  avadanlıq, texnologiya təminatında, ya da digər istiqamətlərində
fərqlər mövcuddur.Eyni zamanda hər bir müəssisənin özünün  əhatə olunduğu fərqli iqtisadi, siyasi 
və sosial mühit vardır.
Bu baxımdan "Tarixi" yanaşmanı daha üstün hesab etmək mümkündür.Çünki, belə yanaşmada 
müqayisənin əsasını müəssisənin özəlləşdirmədən əvvəlki və sonrakı dövrdəki fəaliyyəti təşkil edir. 
Bu yanaşmaya  Meqqinson və  başqalarının (Megginson et al., 1994), Erl və Estrinin (Earle, Estrin, 
1997),  Perevalov və başqalarının (Perevalov i dr., 1998 q.), Deventor və  Malatestanın (Dewenter, 
Malatesta, 1998) və digər tədqiqat-çıların əsərlərində rast gəlmək mümkündür.   
Təəssüflər olsun ki, bu yanaşmanın da özünəməxsus çatışmazlığı vardır. Belə ki, bu yanaşma 
həddindən çox düzxətlidir. Bu yanaşma ilə müəssisənin işinin özəlləşdirmədən sonra necə
dəyişdiyini qiymətləndirmək mümkün olsa da bu zaman digər faktorların özəlləşdirməyə təsirinin 
ayrıca effektini aşkara çıxarmaq çətinlik törədir.
Nəticə
Fikrimizcə, müəssisələrin effektivliyindən danışılarkən bir sıra hallarda dövlət və özəl bölmənin 
müqayisəsi qeyri korrrekt nəticələrə gətirib çıxara bilər. Qeyd olunan hallara aşağıdakıları aid 
etmək olar.
Birincisi, bir çox ölkələrdə dövlət müəssisələri ictimai əmtəə və xidmətlər üzrə ixtisaslaşmış 
tələbatları ödəməyə, sosial və o cümlədən ümumtəsərrüfat öhdəliklərini reallaşdırmağa xidmət 
etdiyindən, onların azgəlirli və qeyri-rentabelli olması təbii qəbul olunmalıdır. Axı, cəmiyyətin 
təlabatın ödəmək üçün zəruri olan elə sahələr var ki, (məsələn, kollektiv istifadədə olan məhsul və
xidmətlər, konkret olaraq yollar, onların işıqlandırılması, svetofor, mayak, təhsil, səhiyyə və s.) 
bunlarda yaxşı qazanc üçün stimullar mövcud deyildir.  
İkincisi, dövlət müəssisələri bir çox ölkələrdə, xüsusilə də inkişaf etmiş sənaye dövlətlərində
inhisarçı təşkilatlar sayılır. Təbii ki, rəqabətin mövcud olmaması şəraitində hökumətin maliyyə
dəstəyi ilə haqsız rəqabət mühitində fəaliyyət göstərən dövlət təşkilatlarında  bürokratiya, qeyri-
effektiv fəaliyyət dairəsi labüddür. 
Üçüncü bir tərəfdən, dövlət müəssisələrində idarəetmə heyətinin əmək haqlarının özəl bölmə ilə
müqayisədə aşağı olması, sözsüz ki, bacarıqlı menecerlərin bu sahədəki fəaliyyətinə stimul 
yaratmadığından, onlar daha çox xüsusi bölmədə yüksək əmək haqqı təminatı ilə çalışmağa 
üstünlük verirlər.
Yekun olaraq onu qeyd etmək istərdim ki, bazar münasibətləri şəraitində yalnız xüsusi 
mülkiyyətçilik  şəraitində bütün insanlara məxsus olan resursları tənzimləmək, tələbatları isə
ödəmək mümkün deyildir. Digər bir tərəfdən, tədqiqatın subyektində müəssisələrin hansı şəraitdə, 
xüsusilə də özəlləşdirilmədən əvvəl və sonra səmərəli fəaliyyəti dursa da nəticələri  milli 
iqtisadiyyatın bütün bölmələrinə şamil etmək də düzgün mənzərə yaratmır. Ola bilər ki, elə sahələr 
var ki, onlar dövlətin milli, siyasi və iqtisadi təhlükəsizlik məsələləri ilə əlaqəlidir və yaxud  da 
başqa bir fəaliyyət cahəsində gəlirin  çox olmasını şərtləndirən amillərin mövcudluğu dövləti yalnız 
özünəməxsus müəssisələrin bu fəaliyyətlə məşğul olmağa icazə verməyə sövq edir. Bu hər bir 
ölkənin prioritet istiqamətlərinə də şamil oluna bilər.
Bütün  bu  müzakirələrin nəticələrinə görə  özəlləşdirmənin  məhz ideoloji motivlərlə diktə
olunması barədə iqtisadi ədəbiyyatlarda özünə yer tapmış fikirlər öz xeyrinə  arqument qazansa da, 
bizim fikrimizcə, özəlləşdirmənin zəruriliyini istinasız olaraq belə əsaslandırmaq düzgün deyildir. 
Özəlləşdirmə hər  şeydən əvvəl makro və mikroiqtisadi  səviyyələrdə ortalığa çıxmış praqmatik 
düşüncələrlə bağlı surətdə  real həyata vəsiqə alıb. Birinci halda özəlləşdirmə iqtisadiyyatda bazar 
mexanizmlərinin tətbiqini genişləndirmək və möhkəmləndirmək, mərkəzsizləşdirməyə, 
inhisarsızlaş-dırmaya şərait yaratmaq, bütün təsərrüfat sistemlərində effektliyi artırmaq üçün 
dövlətin sahibkarlıq fəaliyyətinin miqyaslarını azaltmaq məqsədi güdür. Mikroiqtisadi səviyyədə
isə müəssisələrin fəaliyyətini  xarakterizə edən texniki-iqtisadi göstəriciləri yaxşılaşdırmağa, onlara 
əlavə vəsait qoyuluşunu müxtəlif vasitələrlə genişləndirməyə, izafi xərclərini ixtisara  salmağa 
xidmət edir.
1.2. Mülkiyyət hüquqları və korporativ idarəetmə
 Ötən əsrin 80-cı illərində Qərb dünyasını bürüyən özəlləşdirmə dalğası, sonradan inkişaf etməkdə
olan ölkələrdə də geniş yayıldı. Çox keçmədən özəlləşdirmə keçid iqtisadiyyatlı dövlətlərin 
iqtisadiyyatında iqtisadi dəyişikliklərin ayrılmaz elementinə çevrildi. Bu prosesin nəticələri 
birmənalı olmadığı kimi, onun nəzəri və metodoloji əsasldarına münasibətdə də müxtəlif prizmadan 
yanaşmalar üstünlük təşkil edir. Bir çox hallarda bəzi tədqiqatçılar bu iqtisadi fonomeni yalnız 
dövlət tənzimlənməsində rəsmi kurs dəyişikliyi kimi izah etməyə çalışırlar ki, burdan da dövlət 
bölməsinin qeyri-effektiv fəaliyyətinin lehinə və əlehinə olan müxtəlif  konsepsiyalar meydana  
çıxır. Lakin belə yanaşma əlavə tədqiqat və təhlilə ehtiyac yaradır. Belə ki, dünya təcrübəsinin 
kifayət qədər öyrənilməsi özəlləşdirməyə münasibətdə ziddiyyətli nəticələrin aşkara çıxarılmasına 
şərait yaradır. Belə ziddiyyətləri mülkiyyət münasibətlərinin nəzəri əsaslarına münasibətdə də
müşahidə etmək mümkündür.
Hələ qədim Misir cəmiyyətində hökmran mövqedə olan dövlət mülkiyyətinin əksinə olaraq 
mülkiyyətə sahiblik və ondan şəxsi istifadə ənənəsi mövcud idi. Belə ki, dövlət aparatında xidmət 
göstərən misirlilər öz funksiyasına uyğun olaraq rəhbərlik etdikləri əmlakdan şəxsi mülkiyyət kimi 
istifadə edirdilər. Bu zaman tədqiqatçılar dövlət mülkiyyət formasının mərkəzi hakimiyyətin 
zəifləməsindən (güclənməsindən) asılı olaraq şəxsi mülkiyyətin xeyrinə ixtisarının (artımının) 
labüdlüyünü sübut etməyə çalışırdılar.*
Adam Smit iki əsr bundan əvvəl dövlət torpaqlarının özəlləşdirilməsinin üstünlüyünü təhlil edərək 
yazmışdır: Avropada hər bir böyük monarxiya onlara məxsus torpaq ərazilərinin satışından 
əhəmiyyətli dərəcədə vəsait qazana bilər. Bu satışdan daxil olan vəsait girov əməliyyatları ilə
müqayisədə daha çox olar və dövlətin borclarının örtülməsində mühüm rol oynaya bilər. Nə vaxt 
ki, bu torpaqlar özəl mülkiyyətin obyektinə çevrilə biləcək, onda bir neçə il ərzində orda 
məhsuldarlıq artacaq və həmin ərazilərdə əkinlər daha yaxşı becəriləcəkdir"*.
Müasir Qərb iqtisadi ədəbiyyatında mülkiyyət münasibətlərinə baxışlardakı fikir ayrılığı özünü 
daha çox mülkiyyət hüququna yanaşmada büruzə verir. İqtisadi nəzəriyyə çərçivəsində mülkiyyət 
hüquqları dedikdə sahibkara məxsus olan mülkiyətə münasibətdə ondan istifadə və onun üzərində
sərəncam vermək məqsədilə insanlar və əmlak arasında baş verən qarşılıqlı fəaliyyət nəzərdə
tutulur. Mülkiyət hüququ ilə bağlı nisbətən mükəmməl tərif məşhur iqtisadçı A.Onore tərəifndən 
təklif olunmuşdur. Onun təqdimatında mülkiyyət hüququ 11 elementdən ibarət olsa da, Qərbin 
əksər iqtisadçıları onu daha da təkmilləşdirmək məqsədilə məhdudlaşdıraraq aşağıdakı 4 formada 
təklif edirlər:
1) Əmlakdan istifadə hüququ;
 2)Əldə edilən səmərədən bəhrələnməq hüququ;
3) Onun forma və substansiyasnını dəyişmək hüququ ;
4) Qarşılıqlı surətdə razılaşdırılmış qiymətlə onu başqa şəxslərə vermək hüququ2.
Yeri gəlmişkən qeyd edək ki, mülkiyyət münasibətlərinə  belə yanaşma daha çox hüquqi xarakter 
daşıyır və iqtisadi təqdimat üçün metodoloji əsas ola bilməz. Qərb iqtisadçıları çıxış müddəalarının 
təhlilinə əsaslanmaqla adətən özəl mülkiyyət rejiminə müraciət edirlər. Özəl mülkiyyət hüququ bu 
baxımdan səlahiyyətlərin arifmetrik məbləği kimi deyil, bir-biri ilə qarşılıqlı əlaqədə olan ayrı-ayrı 
komponentlərdən təşkil olunmuş mürəkkəb struktur olaraq çıxış edir. Bunu aşağıdakı sxemdən 
daha aylın görmək mümkündür.
MÜLKIYYƏTIN ƏLDƏ OLUNMASI > İSTIFADƏ HÜQUQU VƏ SƏRƏNCAM HÜQUQU
MÜLKIYYƏT HÜQUQU > SAHIBLIK HÜQUQU VƏ SƏRƏNCAM HÜQUQUNUN 
MƏHDUDLAŞDIRILMASI
Sxem 1.1. Mülkiyyət münasibətlərinin qarşılıqlı şərtləndirilməsi və fərqləndirilməsi
İqtisadi ədəbiyyatlarda geniş yayılmış yanaşmalardan biri də mülkiyyətə yiyələnmə və
özgəninkiləşdirmə vasitəsilə tərif verilməsidir. Rus iqtisadçısı S.İ.Sdobnovun fikrincə, mülkiyyət 
öz-özlüyündə maddi nemətlərə yiyələnməyin konkret tarixi formasını ifadə edən ictimai-iqtisadi 
münasibətlər sistemidir. Yiyələnmə prosesi təkrar istehsalın bütün fazalarında çıxış edir  və bu 
prosesin sonunda mülkiyyətin özgəninkiləşdirilməsi baş verir, beləliklə də istehlak bazasında 
istehsal olunmuş məhsul özgə malına çevrilir*.
Nəhayət, qeyd olunan baxışları yekunlaşdıraraq, bu nəticəyə  gəlmək mümkündür ki, hazırda 
mülkiyyət hüquqi kateqoriya hesab olunmaqla, iqtisadi mahiyyətinə görə özündə sahiblik, 
sərəncam vermə və istifadə hüququnu birləşdirməklə bazarın sərbəst və müstəqil subyektinə
çevrilir. 
Hazırda müasir dünya iqtisadiyyatında korporativ idarəetmə modeli əsasında mülkiyyət 
hüquqlarının bölgüsü və yenidən bölgüsü məsələləri aktuallaşmaqdadır. Bu prosesin mərkəzində
mülkiyyət sahibləri ilə menecerlərin qarşırıqlı əlaqələri və bu əsasda onların korporativ idarəetmə
və nəzarət mexanizminə əsaslanan münasibətlər sistemi durur. Bu münasibətlərin 
transformasiyasının sadə sxemi aşağıdakı kimidir.
SƏHMDAR (səhmdar mülkiyyəti) > KORPORASIYA (korporativ mülkiyyət)  > MÜLKIYƏT 
OBYEKTI
Sxem1.2. Mülkiyyət hüquqlarının transformasiyası 
Nəzəri alətlərin tətbiqindən asılı olmayaraq korporativ idarəetmənin başlıca məsələsi korporativ 
münasibətlərin məlum iştirakçılar dairəsinin muzdlu menecerlərin potensial özbaşınalığından 
(qeyri-effektiv fəaliyyətindən) qorumaqdan ibarətdir. Bu məsələyə münasibətdə fikir ayrılığı 
korporativ  münasibətlər sferasına bu və ya digər kateqoriyada potensial iştirakçıların cəlb edilmə
dərəcəsində ola bilər. Məhdud mənada korporativ idarəetmə sahibkar-səhmdarların müəssisənin 
idarə edilməsi üzrə maraqlarının menecerlərin fəaliyyəti vasitəsilə təmin edilməsidir.
Bəzi tədqiqatçılar korporativ idarəetməyə xarici investorların qoyduqları sərmayələrdən 
götürəcəkləri gəlirlərə menecerlər vasitəsilə təminat əldə edilməsi kimi də yanaşırlar. Nəhayət ki, 
daha geniş mənada korporativ idarəetmə maliyyə və qeyri-maliyyə investorlarının korporasiyaların 
fəaliyyətinə yönəltdikləri qoyuluşlarına görə maraqlarının uçotu və müdafiəsi sistemi deməkdir. 
Qeyri-maliyyə investorlara xidmətçiləri (korporasiya üçün xüsusi vərdişə malik olanları), 
malgöndərənləri (korporasiyanı spesifik avadanlıqla təmin edənləri), yerli hakimiyyəti (vergi və
infrastrukturlarla bağlı nümayəndələri) aid  edirlər*.
Hazırda korporativ idarəetmənin əsas problemlərindən biri səhmdar autsayderlərlə menecerlər 
arasındakı münasibətlərin "prinsipal-agent" münasibətləri çərçivəsində kəskin xarakter almasıdır. 
Səhmdarlar tərəfindən menecerlərin monitorinq probleminin həlli də çətinləşməkdədir. Emitentin 
şəffaflığı yalnız potensial investorlar üçün deyil, həm də de-fakto xarici səhmdarlar üçün də
problem olaraq qalmaqdadır*.
Korporativ idarəetmənin daha vacib məsələsi ilk növbədə autsayderlər və insayderlər, ikincisi, 
sahibkarlar və muzdlu menecerlər arasında qarşılıqlı münasibətlərin tənzimlənməsidir.2
Müəssisənin fəaliyyətini xarakterizə edən göstəricilər haqqında informasiyaya çıxışın səviyyəsinə
görə korporasiyanı idarəedənlər iki qrupa ayrılır: autsayderlər və insayderlər. Onların imkanlarını 
bərabərləşdirmək üçün səhmdarların ümumi yığıncağından vasitə kimi istifadə olunur. Bu vasitənin 
köməyi ilə autsayderlər korporasiyanın fəaliyyətinin birbaşa monitorinqini aparmaq imkanları əldə
etməklə yanaşı, həmçinin korporasiyanın gələcək planlarının, bir sözlə taleyinə daxil olan bütün 
məsələlərin müzakirəsində və idarəetmə qərarlarının qəbulunda iştirak edirlər.
Hazırda Azərbaycanda autsayderlərlə insayderlər arasında idarəetmə hüququ və nəzarətinin yenidən 
bölgüsündə ikincinin xeyrinə üstünlüklər mövcuddur. Bu müəssisənin idarə edilməsinin 
mülkiyyətin idarə edilməsi ilə sıx əlaqəsindən irəli gəlir. Bir sözlə, Azərbaycanda kim sahibdirsə, o 
da idarə edir.
Korporativ idarəetmənin qərb modelində bu problem müxtəlif cür həll edilir. Ümumiyyətlə, qərbdə
korporativ idarəetmə sahəsində iki aparıcı model vardır. Onlara aşağıdakılar aid edilir.*
Alman Modeli
IDARƏ HEYYƏTI  <  MÜŞAHIDƏ ŞURASI  (müzdlu işçilər) <  ÜMUMI YIĞIMCAĞI  <  
SƏHMDARLAR 
Amerika Modeli 
İDARƏ HEYYƏTI >BOARD (Outside directors and Inside derectors) > 
MÜFƏTTİŞ KOMİTƏSİ    
MÜKAFATLANDIRMA ÜZRƏ KOMİTƏ  
KASSASİYA KOMİTƏSİ
Sxem 1.3. Korporativ idarəetmə modelləri
Sxemdən göründüyü kimi, alman modeli əhəmiyyətli dərəcədə anqlosakson modeldən fərqlənir. 
Almaniyada Müşahidə Şurası və İdarə Heyəti bir-birindən ciddi surətdə ayrılmışdır. Bu modeldə
İdarə Heyəti cari işlərlə məşğul olur və Müşahidə Şurası onların fəaliyyətinə nəzarət edir. Müşahidə
Şurası rübdə bir dəfə iclas keçirməklə nəzarətedici və ya uçot və hesabat şöbələrindən informasiya 
alır. Anqlosakson sistemdə isə menecer və onların nəzarətçiləri eyni Board`da otururlar. Onlar 
Alman modelindən fərqli olaraq tez-tez iclas keçirir və altkomitələr nəzarətçiləri informasiyalarla 
təmin edirlər. Bu sistemin başlıca çatışmazlığı onunla izah olunur ki, bir çox anqlosakson 
şirkətlərdə konsernin rəhbəri (GEO) və baş nəzarətçi (Chairman) eyni şəxs olur. Bir sıra 
üstünlüklərə baxmayaraq, müasir qərb şirkətləri alman modelinə üstünlük verirlər. Bunun başlıca 
səbəbi Müşahidə Şurasında muzdlu işçilərin iştirak hüququ ilə izah olunur. Son dövrlər müstəqil və
informasiya ilə daha yaxşı təmin olunmuş Müşahidə Şurasının hüquq və öhdəliklərinin 
artırılmasımeyli müşahidə olunmaqdadır*.
Hər iki modeldə səhmdarlar haqqında qanuna müvafiq olaraq sahibkarların qarşılıqlı münasibət 
problemi onların hər birinin ümumi yığıncaqda iştirak etmədən də səsvermə hüququ təmin olunaraq 
(onlara əvvəlcədən gündəliklə bağlı zəruri informasiyalarla, illik hesabatlarla tanış olmaq, hətta 
səsvermək imkanları yaradılır) həll edilir.
Özəlləşdirmə prosesinin tədqiqatı dövlətsizləşdirmə və kommersiyalaşdırma proseslərinin təhlili ilə
birgə aparılır. Bu aşağıdakılarla əsaslandırılır:
Birincisi, belə olan halda iqtisadiyyatın bazara keçidi zamanı həyata keçirilən sistem 
dəyişikliklərində onun yeri və rolu təyin  edilir;
İkincisi, bu zaman həmin bu anlayışların sərhədlərinin fərqli və oxşar xüsusiyyətləri 
müəyyənləşdirilir.
Qeyd etmək lazımdır ki, özəlləşdirmə dövlətsizləşdirmə sahəsində kompleks tədbirlər siyahısına 
daxildir. Bu fikrə münasibətdə bir neçə yanaşma mövcuddur. Belə ki, tanınmış rus iqtisadçısı 
E.Q.Yasin dövlətsizləşdirmə dedikdə çoxukladlı iqtisadiyyata keçiddə özündə idaretmənin 
mərkəzsizləşdirilməsini, mülkiyyət münasibətlərində və formalarında dəyişikliyi əks etdirən ümumi 
prosesləri nəzərdə tutur. Özəlləşdirmə sahəsində tədqiqatları ilə digər rus tədqiqatçısı, i.e.d., 
professor B.Akbaşevın fikrincə, dövlətsizləşdirmə aşağıdakı tədbirləri əhatə edən transformasiya  
prosesidir:
- xalq təsərrüfatında inzibati-idarəçilik və direktiv planlaşdırmanın iqtisadi metodlara əsaslanan 
dövlət tənzimlənməsi ilə əvəz olunması;
-  qiymətlərin liberallaşdırılması, istehsalın inhisarsızlaşdırılması məqsədilə antiinhisar siyasətinin 
həyata keçirilməsi;
-  mərkəzləşdirilmiş təsərrüfat əlaqələrinin təşkilindən imtina edərək qarşılıqlı faydalı əsasda 
müqavilə sisteminə keçilməsi ;
- əmtəə və fond birjalarının, bazar infrastrukturlarının yaradılması və s*.
Bununla belə, B.Akbaşev onu da qeyd edir ki, bütün bu proseslər mülkiyyət formasının dəyişilməsi 
ilə müşayiət olunmaya da bilər. Onunla digər rus iqtisadçıları A.Nikifirov və T.Kuznetsova 
razılaşmır və onlar belə hesab edirlər ki, dövlətsizləşdirməni mülkiyyət formasını dəyişmədən 
aparmaq mümkün deyildir. Onlar dövlətsizləşdirmənin mahiyyətini belə müəyyənləşdirirlər: 
"...cəmiyyətin hər bir üzvünün  sosial-mədəni  və mənəvi inkişafı  əsasında ictimai həyatın bütün 
sferalarında dövlət inhisarlarının aradan qaldırılması ..."*.
Dövlətsizləşdirmənin nəzəri məsələlərinə münasibətdə bir sıra fərqlərin mövcud olmasına 
baxmayaraq, ona müxtəlif müəlliflər tərəfindən yanaşmada üst-üstə düşən və oxşar cəhətlər də
vardır. Bu dövlətsizləşdirməni dövlətin iqtisadi münasibətlərinin subyekti olaraq rolunun 
dəyişilməsinə gətirib çıxaran, xalq təsərrüfatı səviyyəsində sahibkarlıq fəaliyyətinin ixtisarını 
şərtləndirən iqtisadi proses kimi xarakterizə etməyə imkan verir. 
Bəzi müəlliflər hesab edir ki, dövlətsizləşdirmə prosesinə onun müxtəlif ölkələrdə qarşıya qoyduğu 
məqsədlər və həyata keçirdiyi funksiyalar nöqteyi-nəzərdən yanaşmaq lazımdır. Belə ki, inkişaf 
etmiş bazar iqtisadiyyatlı ölkələrdə dövlətsizləşdirmə dövlətin sahibkarlıq fəaliyyətində iştirak 
dərəcəsini azaltmaq, müəssisələrin fəaliyyətinin effektivliyini təmin etmək üçün mexanizmlərin 
motivini dəyişdirmək məqsədi güdür. Postsosialist ölkələrində isə dövlətsizləşdirməyə yalnız 
istehsal, mübadilə və bölgü sferası deyil, həm də bütünlüklə cəmiyyətin iqtisadi sistemi məruz 
qalır.*
Kommersiyalaşdırma - anlayışına gəlincə, bu məhdud  mənada mənfəətin əldə olunmasına 
istiqamətlənmiş fəaliyyəti 
əhatə edir.*
Beləliklə də, dövlətsizləşdirmə kommersiyalaşdırma və özəlləşdirmə ilə müqayisədə daha geniş 
anlayış hesab olunur.
Dövlətsizləşdirmə və kommersiyalaşdırma proseslərinin mahiyyəti ilə tanış olduqdan sonra 
özəlləşdirmənin nəzəri genezisinə nəzər yetirək.
"Privatizaüiə" və "privatizirovatğ" sözlərinə iqtisadi ədəbiyyatda ilk dəfə olaraq 1983-cü ildə  
Vebster Universitetinin nəşr etdiyi lüğətin doqquzuncu buraxılışında rast gəlirik. Bundan əvvəl  
1969-cu ildə Piter  F.Draker "Uzun sürməyən dövr " adlı əsərində "reprivatizaüiə" sözündən  
istifadə  etmiş, Robert V.Pul İr isə onu bir az da qısaldaraq, 1976-cı ildən etibarən "privatizaüiə" 
ifadəsini Rizon Fondunun məktub-xəbərlər buraxılışına daxil etmişdir.3
Özəlləşdirməyə yanaşmada müxtəlif mövqeləri iki formada qruplaşdırmaq olar. Onun lehinə
olanlar "dövlət artıq çiynimizdən düşsün və əlini cibimizdən çıxarsin" şüarıı ilə bu prosesin 
sürətləndirilməsinin tərəfdarları kimi çıxış edirdilər.*
İkincilər isə əsasən əmək kollektivinin, direktorlar korpusunun və həmkarlar təşkilatlarının 
üzvlərindən təşkil olunmaqla özəlləşdirmənin əlehinə gedir və onu "dövlətin qarəedici əlində
yumşaq əlcəyə" bənzədirdilər.*
Nəticə
Mülkiyyət hüququnun genezisi onunla bağlı  münasibətlərin mənşəyi qədər qədimdir. Bu 
münasibətlərin təşəkkülü primitiv formada  olsada cəmiyyətin yaranması ilə eyni vaxta təsadüf 
etmiş və tarixən təkmilləşməyə məruz qalmışdır. Müasir   dövrdə belə münasibətlər daha çox 
hüquqi xarakter daşıyır və iqtisadi anlamda 2 elementden  (yiyələnmə və özgəninkiləşdirmə) təşkil 
olunmuş sistemi ifadə edir. Hazırda Qərb dünyasında mülkiyyət hüquqnun daha sivil formada 
bölgüsü nəticəsində korporativ idarəetmə modeli geniş tətbiq imkanlarına malikdir. Bu məqsədlə
menecerlərin mülkiyyət hüququnun bölüşdürülməsi sferasına cəlbi onların stimullaşdırılması 
forması kimi təqdim olunur.
* * *
1. Коуz R. «The Firm, the market and the law» kitabındakı elmi fikir və  ideyalarına görə 
1991-ci ildə iqtisadiyyat üzrə Nobel mükafatı laureatı adına layiq   görülmüşdür.
2.
3. Стиглиц Дж.Куда ведут реформы? К десятилетию начала  в переходных  эконмике. 
Вопросы экономики №8, 1999 г., 
4. Капелющников Р. Экономическая теория прав собетвенности (Методология, 
основные понятия круг проблеми) // отв. Ред.В.И.Кузнецов А.Н. ССР ,Инст., МЭМО., 
Москва Изд. МЭМО 1990. 90стр.
5. Радыгин А., К теории приватизации в переходной экономике // Вопросы  Экономики 
1995 №12 с 55
6. Клинова М., Приватизация государственного сектора экономики  в Западной Европе, 
Вопросы Экономики 1991 №4 стр.,87-97
7. Boyko M., Sheifer A., Vishny R. A Theory of privatization. HEIR. Discussion Paper  1689. 
Cambridge MA, 1994    
8. Садовски З. Политика  по отношению  к государственным  предприятиям  в процессе  
системных  преобразований // Вопросы экономики, 1994 №8,  с.  80
9. Andic F. Privatization  Theory  and Policy.-Vienna:UNIDO, 1992; Priewe J. Privatization 
of the industrial Sector. Cambridge Journal of  Economics.1993, vol.17. p. 333-348; 
Wijnbergen S. Enterprise  Reform in Eastern Europe. Economics  of Transition. 1993, vol 
1. p. 21-38; Yarrow G. Privatization in Theory and Practice. Economic  Policy. Cambridge 
Universiitety Press. 1986, april, p.324-356. 
10. International Monetary  Trend Occasional Paper, 1998 № 56. p. 4
11. Абалкин  Л.  Экономическая теория на пути к новой парадигме // Вопросы экономики 
1993 №1 с 4 .
12.
13. Всемирная история экономической мысли. Т.1. М. 1987. с. 47-48
14. Yarrow G. Privatisation in Theory and Practice Economic Policy. Cambridge University 
Press, 1986, April p.324
15. Капелющников Р. Экономическая теория прав собственности (Методология, 
основные понятия круг проблеми) // отв. Ред.В.И.Кузнецов АН. СССР, Инст МЭМО., 
Москва  Изд. МЭМО 1990. 90стр.
16. Сдобнов С.М. Собственность и коммунизм, Москва Дело 1968 70 с.
17. Hart O.D. Corporate Covernance: Some Theoty and Implications. The Economic Journal, 
1995, 105, 140, 430, may p 678-689
18. Радыгин А. Внешние механизмы корпоративного управления и их особенности в 
России. ВАН 1999. стр. 80
19. «İnsayder» və «autsayder» anlayışlarına iqtisadi ədəbiyyatlarda çoxsaylı yanaşmalar 
mövcuddur və onlar aşağıdakı kimi fərqləndirilirlər.
a) korporasiyanın daxili (işçiləri, menecerləri) və xarici (banklar, fondlar və digər 
korporasiyalar) investorları kimi; b) sahiblik hüququnun səpələnmə dərəcəsi nöqteyi-
nəzərdən (insayderlər, iri nəzarətedici səhmdarlar kimi, autsayderlər isə xırda portfel 
səhmdarı kimi çıxış edir); v) korporativ səhm sahibləri arasında mövcud olan sistemə cəlb 
edilməsinə görə; q) «unitar» və ya «ikipalatalı» idarəetmə orqanının tərkibində «müstəqil» 
direktorlar və «daxili icraçılar» kimi. Bəzi tədqiqatçılar insayderlərə Direktorlar Şurasının 
İdarə Heyətinin üzvlərini aid edirlər. Belə yanaşma iri səhmdarların idarəetmə qərarlarının 
qəbulundakı rolu ilə əsaslandırılır.
20. www.corgov.de  Веб-сайт комиссии «Corporate Governance», 
www.ovs.de/corporate_governance.htm, Доклад комиссии «Corporate Governance».
21. Jean Tiroll, Corparate Governance, Econometrica vol. 69, N:1 (January 2001), 1-35
22. Акбашев Б. Теоретическое подходы и практические требования к приватизационнуму 
процессу //Российский Экономический журнал 1993, №7 70-79с.
23.
24. Никифиров Л.,Кузнецова Т. Концептуальные основы разгосударствления и 
приватизации. Вопросы Экономики 1991, №2 40-52с.
25. Акбашев Б. Теоретическое подходы и практические требования к приватизационнуму 
процессу //РЭЖ  1993, №7 70-79 с.
26. Приватизация: чему учит мировой опыт /  Под редакция Б.М. Болотина. Москва. МО 
1993,  280 с.
27. Савас Е.С.  «Приватизация  ключ к рынку». Москва, Дело 1992, 411 стр.
28. Савас Е.С.  «Приватизация  ключ к рынку». Москва, Дело 1992, 411 стр
29. Дж. Стиглиц «Грабяшая рука» государство  «мягкая перчатка»  приватизации / 
Вопросы Экономики 1999 №7 стр. 30 
Fəsil II. Ayri-Ayri Ölkələrdə Özəlləşdirmə Təcrübələri və Onun Xüsusiyyətləri
2.1. İnkişaf etmiş ölkələrdə özəlləşdirmə
Özəlləşdirmə ötən əsrin 70-90-cı illərinin ümumbəşəri hadisəsi hesab olunur. Bu dövr ərzində
inkişaf etmiş Qərb dövlətləri ilə  yanaşı  Latın  Amerikası dövlətləri və Cənub-Şərqi Asiya ölkələri 
də daxil olmaqla dünyanın 100-dək ölkəsi dövlət  bölməsinin ixtisarı  proqramını qəbul etmişdir.
İnkişaf etməkdə olan, eləcə də inkişaf etmiş sənaye ölkələrində, xüsusilə Qərbi və Şərqi Avropa 
ölkələrində gedən bu prosesin təhlili, həmin ölkələr üzrə toplanmış zəngin özəlləşdirmə  
təcrübəsindən Azərbaycanda  da istifadəyə imkan  yaradır ki, bu da buraxılmış səhvlərin 
təkrarlanmasının qarşısını almaq şansını artırır. Eyni zamanda, xarici ölkələrin mövcud təcrübəsinin 
geniş təhlili və tədqiqi, onun bizim ölkəmizdə hazırda qərarlaşmış gerçək tendensiyaları, yerli, 
regional müstəvidə pisixoloji, sosioloji və siyasi-iqtisadi reallıqları nəzərə almadan şablon 
formasında avtomatik surətdə tətbiqi məsələlərinə imkan vermir. Qərbi Avropa ölkələrinin 
təcrübəsi bizə necə  örnək ola bilər və biz ondan necə istifadə etməliyik ki, qarşımızda duran 
taleyüklü özəlləşdirmə islahatlarında uğur qazana bilək.
Sosial və mədəni sferalarda, siyasi və iqtisadi müstəvidə  start şəraitimizin müxtəlifliyinə
baxmayaraq, Azərbaycana münasibətdə Qərb dövlətlərinin özəlləşdirmədə təcrübəsində bəzi 
ümumi  cəhətləri  aşkarlamaq mümkündür. Belə ki, onların da bu istiqamətdə fəaliyyətinin məqsədi 
bazarı inhisarsızlaşdırmadan, normal iqtisadi şəraitdə müxtəlif təsərrüfat subyektlərinə bərabər 
rəqabət imkanları yaratmaqdan, dövləti izafi xərclərdən azad etməkdən və istehsalçının deyil, 
istehlakçının diktəsi ilə formalaşan bazar münasibətlərinin inkişafına nail olmaqdan ibarətdir.
Beləliklə, özəlləşdirmə siyasəti inzibati məhdudiyyətlər və reqlamentasiyalar əsasında deyil, 
istehsalın daha effektiv kommersiyalaşdırılması, bazar qanunlarına uyğun olaraq təsərrüfat 
həyatının sərbəst və  müstəqil surətdə təşkili ideyasına söykənir. Bu zaman bazara sosial iqtisadi 
tərəqqinin mənbəyi və "bərabər imkanlar, lakin müxtəlif nəticələr" prinsipi ilə əhalinin daha geniş 
təbəqəsi üçün maddi istehsalı və səmərəli xidməti təmin edən rəqabəti stimullaşdırmaq vasitəsi 
olaraq baxılır. Ötən əsrin sonlarında bir çox inkişafda olan ölkələrin ardıcıl surətdə bazar 
mexanizmlərinə müraciət etmələrinin başlıca səbəblərindən biri Qərbdə "dövlət rifahında" yaranmış 
böhranı digər vasitələrlə dəf etmək cəhdinin mümkünsüzlüyü ilə izah olunur.*
Şübhəsiz ki, Azərbaycanında təmsil olunduğu postsosialist məkanında özəlləşdirmənin vacibliyini 
şərtləndirən başlıca amillərindən biri də dövlətin dominant rol oynadığı uzunmüddətli durğunluq 
dövründə təsərrüfat subyektlərinin məruz qaldığı böhranlı vəziyyətdən çıxış yollarının ənənəvi 
müstəvidə köhnə üsullarla deyil, yeni şəraitdə mütərəqqi vasitələrlə dəf etmək istəyi ilə
əsaslandırılır. Bu baxımdan Qərbdə özəlləşdirmənin start götürdüyü dövrdəki sosial-iqtisadi, bəzən 
isə siyasi şəraitin oxşar cizgiləri ilə 15 il sonra Şərqdəki - Azərbaycandakı mövcud vəziyyət 
arasında bəzi  paralellər aparmaq mümkünüdür. 1974-75-ci illərdə dünyada qlobal enerji 
böhranının yaratdığı problemlər, iqtisadi həyata daxil etdiyi maliyyə çətinlikləri, inflyasiya 
elementlərinin impuls verdiyi kəskin tənəzzül görüntüləri, nəinki inkişaf etməkdə olan və hətta 
inkişaf etmiş sənaye dövlətlərində də xüsusilə ciddi sosial gərginliklər yaratmışdı. ABŞ və
Yaponiya kimi qüdrətli sənaye dövlətlərini tətillər, nümayişlər bürümüş, əmək münaqişələri 
nəticəsində iş vaxtının kütləvi itkisi ənənəvi hal almışdır. Belə ki, 1974-cü ildə müşahidə olunmuş 
tətil və nümayişlərin növbəti dalğasından Yaponiya 9663 min adam - gün, ABŞ 47991 min adam -
gün, Britaniya 14750 min adam - gün itirmişdir.* 
Təəssüflə qeyd etməliyik ki, "neft böhranın"dan ötən 5-7 il ərzində inkişaf etmiş sənaye 
dövlətlərinin əksəriyyəti dövlət müəssisələrindəki böhranı dəf etmək məqsədilə Keyns modelinə
söykənən iqtisadi kursu əsas götürməklə, qlobal tələbi müdafiə edərək vəziyyəti xeyli 
gərginləşdirmişdilər.*
İqtisadi kursun yeni oriyentasiyası böhrandan sonra dövlətin iqtisadiyyatın idarə edilməsində
rolunu artırdığından məhsuldar qüvvələrin inkişafında baş verən keyfiyyət dəyişikliyi ilə
müqayisədə onun təsərrüfat funksiyası üzrə yükü çoxalmış, inkişaf  sürəti isə azalmışdır. Praktiki 
olaraq bütün təsərrüfat sahələrində istehsalat prosesinin təşkilində yeniləşmə zərurəti, mürəkkəb 
texniki-iqtisadi və sosial - iqtisadi struktur çərçivəsində isə aktiv idarəetmə qabiliyyəti tələb 
olunurdu. "Büdcə məkanında" dövlətin iqtisadi funksiyalarının genişlənməsi maliyyə sferasında 
valyuta-kredit məhdudiyyətlərini şərtləndirirdi. Nəticədə, dövlət tənzimlənməsinin məqsədləri ilə
onun metodları arasında ziddiyyət yaranmış, dövlətin milli gəlirin bölüşdürülməsində iştirakı 
iqtisadiyyatın azad inkişafına əngəl törətməyə başlamışdı. Bütün bunlar hökumətdən dövlət 
mülkiyyətinin yerinə və roluna yenidən baxmağı tələb edir və mövcud vəziyyətdən təxirəsalınmaz 
çıxış yolları axtarmaq üçün iqtisadi siyasətindəki kursu dəyişmək zərurətini artırırdı.
Bu dövr dövlət müəssisələrinin iqtisadi və maliyyə vəziyyətini xarakterizə edən ayrı-ayrı 
göstəricilərin xüsusi bölmənin uyğun parametrləri ilə müqayiəsi ilə zəngindir. 1974-1986-cı illərdə
yalnız Portuqaliyada sənayedə dövlət bölməsinin zərərinin məbləği bir il ərzində ölkədə istehsal 
olunmuş ümumi milli məhsulun (ÜMM) 1/3 -nə bərabər idi. 80-cı illərin ortalarında İspaniyada 
dövlət müəssisələrinin fəaliyyətində yaranmış illik zərər 1 mlrd. dolları ötmüş, İtaliyada təkcə
1984-cü ildə iri dövlət holdinqi olan İRİ-nin itkisi 500 min nəfər işçinin hər birinə orta hesabla 4,5 
milyon lirə təşkil edirdi. Məsələn, Böyük Britaniyada kütləvi özəlləşdirmə ərəfəsində dövlət 
bölməsində  sahibkarlıq elə vəziyyətə düşmüşdü ki, milliləşdirilmiş sahələrin məcmuu mənfəəti 
sıfıra yaxınlaşmış, özünü maliyyələşdirmə səviyyəsi cəmisi 10 faizi təşkil etmiş, istehsal olunmuş 
məhsulun maya dəyərindəki əmək haqqı xərcləri isə orta ölkə səviyyəsindən  və əmək 
məhsuldarlığından üstün surətlə artmağa başlamışdır.*
 Bu dövr  ərzində dövlət bölməsiin ÜMM-də yüksək xüsusi çəkisi, dövlət bölməsində çalışanların 
sayının çoxluğu Avstriya, Fransa, İtaliya və Böyük Britaniya üçün xarakterik idi. Aşağıdakı cədvəl 
məlumatları ilə tanışlıq yuxarıda deyilənləri əyani surətdə təsdiq edə bilər.
ÜMM-də dövlət bölməsinin payı, faizlə (1979-1982)
Fransa - 28%
İtaliya - 20%
Britaniya - 11%
AFR - 10.4%
İspaniya - 6.4%
Ötən əsrin 70-80-ci illərdə Britaniya milli gəlirin və sənaye məhsulunun artım tempi üzrə aparıcı 
sənaye dövlətlərilə müqayisədə axırıncı  yeri tuturdu. 
Britaniyada geniş miqyaslı özəlləşdirmə proqramının həyata keçirilməsinə xidmət edən tutarlı 
arqument dövlət müəssisələrinin yüksək kapitaltutumlu, aşağı əmək məhsuldarlıqlı, az gəlirli, artıq 
xərcli, hökumətin isə belə müəssisələrə yönəltdiyi dotasiyalarının artımı ilə bağlı göstəricilər  
olmuşdur. Təbii ki, dövlət mülkiyyətinin ixtisarını şərtləndirən və öz dövründə kifayət qədər riskli 
qərarın verilməsində qatı neokonservativ orientasiyalı M.Tetçerin siyasi iradəsi də mühüm rol 
oynamışdır. Böyük Britaniyada özəlləşdirmənin necə və hansı üsullarla  aparılması geniş 
müzakirələrə səbəb olmuşdur. İlk əvvəl S.Britten və M.Fridmenin təqdimatında özəlləşdirmənin 
əvəzsiz üsulla aparılması konsepsiyası ortalığa çıxmış və onlar öz fikirlərini belə
arqumentləşdirmişdi:  "dövlət müəssisələrinin mülkiyyətçiləri vətəndaşlar olduğundan onların hər 
birinə potensial səhmdar kimi baxılmalıdır".  Leytmotivini  bu istiqamətli fikirlər təşkil edən 
əvəzsiz özəlləşdirmə konsepsiyası  hətta 1968-ci ildə "Tayms" qəzetinin baş məqaləsinə də çevrilə
bilmişdi. Lakin, son nəticədə onların təklifləri baş nazir tərəfindən qəbul edilməmiş və əks mövqe 
belə əsaslandırılmışdır ki, mülkiyyəti qiymətləndirib başa çatdırmaq kifayət qədər mürəkkəb 
proseduradır.
Böyük Britaniyada daha bir müzakirə obyekti təbii inhisarlarla bağlı yaranmışdır. Bu müzakirələrin 
əsasını  inhisarçı sahələrin dövlətsizləşdirilməsinin texnoloji baxımdan özünü doğrult-mayacağı 
təşkil edirdi. Bu fikir onunla arqumentləşdirilirdi ki, onların arasında rəqabət istənilən halda istisna 
olunacaq. Çünki, onların özəlləşdirilməsi, həmin sahələrlə bağlı istehsalın hələ də  təbii inhisar 
sferasından çıxması demək deyildir. Bütün bu müzakirələr Böyük Britaniyada özəlləşdirmə
prosesinə start verilməsini əngəlləyə bilmədi. Məhz "dəmir ledi" M.Tetçerin möhkəm siyasi iradəsi 
1979-cu ildə geniş miqyaslı özəlləş-dirməyə start verilməsində  əhəmiyyətli rol oynadı və çox 
keçmədən dövlət mülkiyyətinin ixtisarı proqramı sürətlə qitənin digər ölkələrinə  də yayıldı.
Britaniya "möcüzəsi" çoxlarını heyrətə gətirirdi. Böyük Britaniyanın ardınca  AFR, Fransa, İtaliya, 
Belçika, Niderland, Avstraliya, İspaniyada da "yeni bazar dinamikası" proqramının simvolu 
özəlləşdirmə oldu. Beləliklə də Qərbi Avropada  yeni  iqtisadi siyasət- özəlləşdirmə geniş vüsət 
aldı.
Qərb ölkələrində tətbiq olunan özəlləşdirmə siyasətinin fəlsəfəsini dövlətin sahibkarlıq 
fəaliyyətində iştirak dairəsini daraltmaq və iqtisadi mühitdə bərabər rəqabət şəraiti 
formalaşdırmaqla müəssisələrin fəaliyyətinin effektliyini artırmaq təşkil edirdi.
Beləliklə, Böyük Britaniya Qərbdə ilk dəfə kütləvi özəlləşdirməyə başlayaraq, əhəmiyyətli 
nəticələri əldə etdi. Bununla əlaqədar olaraq qərb iqtisadçıları Q.Kinsçli və R.Strayk ingilis 
özəlləşdirmə modelinin "klassik model", İngiltərəni isə ən iri və aparıcı özəlləşdirmə laboratoriyası  
adlandırmışdılar.* 
Gəlin görək, ingilis özəlləşdirilməsi nəyi təqdim edir və hansı xüsusiyyətləri ilə fərqlənir? Böyük 
Britaniyada geniş miqyaslı özəlləşdirmənin başlanma ərəfəsində, mühafizəkarların  hakimiyyəti 
dövründə, konkret olaraq  1979-cu ildə iqtisadiyyatda dövlət bölməsinin payı 18,7 faiz təşkil 
edirdi.Bu zaman hökumət özəlləşdirmə vasitəsilə dövlət bölməsinin xüsusi çəkisini 6,5 faizə qədər 
ixtisar etmək vəzifəsini qarşıya qoymuşdur. Hesablamalara görə, həmin tədbirlər ölkədə 600 in 
nəfərin iş yerləri ilə vidalaşması ilə nəticələnmişdir.*
Böyük Britaniyada özəlləşdirməni  üç əsas mərhələyə bölürlər. 1979-cu ildən 1984-cü ilə qədər 
olan dövrü əhatə edən birinci mərhələdə rəqabətli sahələrdə müəssisələrin özəlləş-dirilməsinə
üstünlük verilməklə, dövlət bölməsinin borclarının azaldılması məqsədi güdülürdü.Bu mərhələni 
"kiçik özəlləş-dirmə" mərhələsi də adlandırmaq olar, çünki, həmin dövr çox da böyük olmayan  
həcmdə müəssisələrin özəl bölməyə verilməsi ilə xarakterikdir. Bu mərhələdə özəlləşdirmə üç 
formada həyata keçirilirdi: səhmlərin fond birjalarında satışı, birbaşa satış, özəlləşdirilən 
müəssisənin müdiriyyətə və öz işçilərinə satışı. Həmin dövrdə sonradan özəlləş-dirilməsi 
planlaşdırılan dövlət müəssisələrinin korporasiyalaşdırılması və ya səhmdar cəmiyyət forma-sında 
yenidən qurulması prosesi də reallaş-dırıl-mışdır. İkinci mərhələ, 1984-cü ilin yayından  başlayaraq 
1987-ci ilin payızınadək olan dövrü xarakterizə edir.  Bu mərhələdə özəlləşdirmə prosesi səhm 
sahiblərinin fəaliyyət  dairəsini genişləndirmək məqsədi güdürdü. Buna misal olaraq  Britaniya 
Telefon Şəbəkəsinin ("Britiş telekom") və Britaniya Qaz Korporasiyasının ("Britiş QK") 
özəlləşdirilməsi formasını göstər-mək olar. Hökumət onların inhisar quruluşunu saxlamaqla 
səhmlərinin  bütövlükdə satışına  üstünlük verirdi. Bu mərhələ həm də öz mahiyyətinə görə
rəqabətli bazar təmayülünə malik  olmayan müəssisələrin satışı ilə də xarakterizə olunur.
1987-ci ildən etibarən isə ölkədə  ictimai təlabat sahələrinin aktiv satış prosesi start götürmüşdür. 
Böyük Britaniyada özəlləşdirmənin gedişini aşağıdakı cədvəl əyani surətdə nümayiş etdirir.
Cədvəl 2.3.
Böyük Britaniyada özəlləşdirmənin gedişi
İllər Kompaniyalar Satış 
forması
(A-açıq, 
ictimai;
Q-qapalı, 
xüsusi)
Satılmış 
payın 
həcmi
(faizlə)
Əldə 
olunmuş 
gəlirin 
məbləği 
(mln.funt
stertinq)
1 2 3 4 5
1979 «İnternəşnl 
kompyuters»
Q 25* 37
1980 «Britiş petroleum»
«Festri xoldinqs»
    «Ferranti»
A
Q
Q
5*
100*
50*
276
22
54
1981 Britaniya aeroekosmik 
şirkəti
«Britiş şuqar korp.»
«Keybl end uayrless»
A
Q
A
51,6
24*
49,4
43
44
182
1982 «Emeriem interneşnl»
Yük daşıyıcıları üzrə 
milli şirkət
«Redpas Dorman 
Lonq»
«Britoyl»
A
Alqı**
Q
Tender***
100
100
100
51*
64
5
5
549
1983 Birləşmiş Britaniya 
limanı
«İnterneşnl aeradio»
«Britiş reyl»in 23 
mehmanxanası
«Britiş petroleum»
«Keybl end uayrless»
Tender
Q
Q
A
Tender
51,5*
100
100
7
22
22
60
51
543
262
1984 «Skott Lisqou»
Birləşmiş Britaniya 
limanı
«Uitq farm»
«Enterprayz oyl»
«Simink»
«İnmos»
«Qaquar»
«Britiş telekom»
Q
Tender
Q
Tender
Q
Q
A
A
100
48*
50*
100
100
76*
100
51
12
51
82
380
66
95
297
3900
1985 Britaniya aerokosmik 
şirkəti
«Yarrou impbilders»
«Britoyl»
«Vasper Tornikfort»
«Keybl end uayrless»
A
Q
A
Alqı
A
48*
100
49*
100
23*
346
34
426
15
580
1986 «Svan xanter impilder»
«Viskers impbildinq 
end incinerinq»
«Royal ordenene»-
Lidsdə tank zavodu
Milli avtobus şirkəti
«Britiş aerospeys 
xelikopters»
«Britiş qaz»
Alqı
Q
A
Alqı
Q
A
100
100
100
100
100
100
5
60
11
250
14
5600
1987 «Yunipart»
«Leylond bas»
«Britiş eyrieyz»
«Royal ordens»
«Rolls-Roys»
«Di-Ey-Bi»
«İstel»
«Britaniya aeroport 
idarəsi»
«Britiş petroleum»
Alqı
Alqı
A
Q
A
Alqı
Alqı
A
A
100
100
100
100
100
100
100
100
36,8
30
4
900
190
1363
7
26
1225
7200
1988 «Rover qrup»
«Britiş stil»
Q
A
100
100
150
2500
1989 Milli cirobank
Su təchizatının 10 
şirkəti
Q
A
100
100
112
5110
1990 Elektrik enerjisini
paylaşdıran 12 şirkət
A 100 8000
1991 «Neşnl  pauer»
«Pauer cen»
Skottiş pauer»
«Skottiş haudroelktrik»
«Britiş telekom»
A
A
A
A
A
-
-
-
-
48,9
-
-
-
2000
53501
* Dövlt mxsus olan  shmlrin tam satışı
** Alqı-qapalı (xüsusi)  satış formalarından biri 
*** Tender-açıq (ictimai) satış formalarından biri
                                                
Cədvəldən də göründüyü kimi, Britaniyada özəlləşdirmə ilk dəfə olaraq geniş miqyasda deyil, fərdi qaydada 
Liberalların hakimiyyəti dövründə start götürmüşdür. Həmin dövrdə, hətta dünyanın məşhur və aparıcı neft 
şirkətlərindən olan və bu gün Xəzərin Azərbaycan hövzəsində  konsorsium çərçivəsində neft hasilatı ilə məşğul olan 
"Britiş petroleum"un  5 faizlik səhmləri 276 milyon funt sterliniqə, təxminən 450 milyon ABŞ dollarına satılmışdır. 
Ümumiyyətlə, yalnız 80-cı illərdə Böyük Britaniyanın 51 iri dövlət şirkətindən 16-sı özəlləşdirilmiş, bunun nəticəsi 
olaraq dövlət bölməsində  çalışanların  sayı 1,3 milyon nəfər azalaraq, cəmi  məşğul əhalinin 2,8 faizini  təşkil etmiş və
ən başlıcası ötən əsrin 90-cı ilinin əvvəlinə özəlləşdirmədən əldə edilən gəlir 33 milyard funt sterlinqindən çox 
olmuşdur.*
1987-ci ildən son dövrlərə qədər Britaniyada kommunal təsərrüfat müəssisələrinin satışı davam 
etmiş və  burda da başlıca məqsəd həmin bölmədə rəqabət şəraiti yaratmaq və onu  getdikcə
möhkəmləndirməkdən ibarət olmuşdur. Böyük Britaniyada dövlət müəssisələrinin əsasən iki 
formada: açıq (ictimai) və  qapalı (xüsusi) özəlləşdirildiyi cədvəldən də aydın görsənir.  Bu zaman 
özəlləşdirmə metodlarının  seçilməsi müəssisənin miqyasından və onun digər xarakteristikasından
asılı idi.  Açıq metodla özəlləşdirmə zamanı məcburi tələblərdən biri də  müəssisənin  açıq tipli 
səhmdar cəmiyyətlər çevrilməsi idi. Bu zaman hüquqi şəxs statusu dəyişdirilmədən də onun  
səhmlərinin satışına icazə verilirdi. Qapalı şəkildə satış zamanı dövlətin 1975-1981-ci illərdə
holdinq şəklində formalaşdırdığı qapalı tipli səhmdar cəmiyyətlər satışa  çıxarılırdı. Bu zaman 
satışa çıxarılan əmlakın qiyməti danışıqların gedişində və ya rəqabətin miqyası üzrə məhdudiyyət 
nəticəsində müəyyənləş-dirilirdi. Açıq tipli satış isə fiksə edilmiş (sabit) və ya müsabiqə qiyməti  
ilə həyata keçirilirdi.
Fiksə edilmiş qiymət inzibati planda sadə görünsə də,  dövlət onun təyin  olunmasında  maliyyə
məsləhətçilərinin köməyindən istifadə edərək, müəssisənin əmlakının dəyərini əsas götürürdü. 
Lakin bir çox hallarda əmlakın dəyərinin inzibati qaydada qiymətləndirilməsi səhv nəticələrə
gətirib çıxarırdı. Belə ki, müəssisənin dəyəri aşağı qiymətləndiriləndə onun bazara birdən -birə  
buraxılmış səhmlərinin məzənnəsi kəskin artırdı. Bu hadisə bir neçə dəfə, xüsusilə də 1984-cü ildə
təkrar olunmuşdu. Bəzi hərraclar zamanı səhmlər gözqamaşdırıcı qiymətlərə satılmışdı və bu 
qiymətə səhmləri yalnız iri investorlar deyil, həm də xırda payçılar almışdı. Yeri gəlmişkən qeyd 
edək ki, Britaniyada iri müəssisələrin səhmlərinin əsas alıcıları maliyyə institutları olmuş, fərdi 
investorların aldığı səhmlərin ümumi yekunda xüsusi çəkisi 21,3% təşkil etmişdir. Böyük 
Britaniyada daha çox sayda mülkiyyətçilərin yaranması və özəlləşdirmənin sürətləndirilməsi 
məqsədilə xırda payçılara və xüsusilə də müəssisənin işçilərinə güzəştlər praktikası da mövcud 
olmuşdur. Səhmlərin hissə-hissə ödənilməklə satılması xırda, eləcə də varlı olmayan payçılara iri 
mülkiyyət əldə etməyə imkan yaradırdı. Səhmlərə yazılış zamanı  onun dəyərinin üzvlük haqqı 
formasında hissə-hissə ödənilməsinə 2 aydan 10 aya qədər müddət ayrılırdı. Bütün açıq (ictimai) 
satış formalarında müəssisənin işçilərinə müəyyən miqdarda səhmləri, haqqını ödəmədən əldə
etmək hüququ verildi.
Belə ki, "Britiş Qaz"ın satışı zamanı işçilər və pensiyaçılar üçün səhmlərin 5 faizi ehtiyatda 
saxlanılırdı. Hər bir işçiyə 52 pulsuz səhm verilirdi, eyni zamanda əlavə olaraq hər bir əlavə alınmış 
səhmə, pulsuz səhmlərin maksimum miqdarının 111-i ötməməsi şərti ilə daha 2 pulsuz səhm 
verilirdi. Bununla yanaşı müəssisənin işçisi və yaxud pensiyaçı 1481 səhmi fiksə edilmiş satış 
qiymətindən 10 faiz güzəştlə və daha 20 minədək səhmi növbədənkənar olaraq güzəştsiz ala bilərdi. 
12 elektrik təchizatı şirkətinin özəlləşdirilməsi zamanı müəssisənin işçilərinə və penisiyaçılara 10% 
səhm pulsuz verilmişdi. Ötən əsrin 80-cı illərində Britaniyada bütövlükdə özəlləşdirilmiş 
müəssisələrin 500 minədək işçisi öz şirkətlərinin səhmlərini əldə etmişdilər.*
Beləliklə də İngiltərə özəlləşdirilməsi sosial funksiyasını -"xalq kapitalizmi" nin qurulmasını da 
uğurla reallaşdırmışdı.
Özəlləşdirmənin gedişində müəssisənin menecerlər və öz işçiləri  tərəfindən alınması xeyli geniş 
yayılmışdı. 1982-1989-cu illərdə 119 belə alqı həyata keçirilmişdir. Bütün satışlar 4 əsas qrupa 
bölünürdü: birinci qrupa, müəssisənin bütövlükdə satışı, ikinciyə,  parçalanaraq satışı,  üçüncüyə, 
yardımçı istehsalat strukturlarının və bölmələrinin satışı, nəhayət, dördüncü qrupa, yerli orqanlara 
məxsus müəssisələrin satışı daxil idi. 1990-cı ildə 14 alış belə formada həyata keçirilmişdi.*
 Müəssisələrin, xüsusilə də rəqabətli sahələrə məxsus şirkətlərin özəl bölməyə verilməsi, onların 
işində prinsipial dəyişikliklərə gətirib çıxarırdı. 1990-cı ildə "Yunayted riçers" məsləhət - tədqiqat 
firmasının Londonun məşhur biznes məktəbi ilə birlikdə 46 özəlləşdirilmiş müəssisənin icraçı 
direktorları arasında apardıqları anket sorğusunun nəticələrinə görə,   müəssisələrin 75 faizi 
özələşdirmədən sonra idarəetmə strukturunda  dəyişiklik etmişdilər. Onlardan 15-nin idarəetmə
aparatı bütövlükdə ləğv edilmiş və yenidən təşkil olunmuşdur.* 
İngiltərə özəlləşdirilməsinin digər xüsusiyyəti yüksək dərəcəli təbii inhisar sahələrinin-kommunal 
təsərrüfatların satışa çıxarılması hesab oluna bilər. Burda inhisarçı xüsusiyyətli müəssisələrin 
əvvəlcə bütövlükdə, sonra isə hissələrə parçalanaraq satılması müşahidə olunmuşdur. Bəzi 
müəssisələrin özəlləşdirilməsi üçün xüsusi idarələr və komissiyalar da yaradılırdı. Məsələn, telefon 
rabitəsi, qaz, su və enerji  təchizatı müəssisələrinə nəzarət etmək üçün xüsusi idarələr təşkil 
olunmuşdu. Həmçinin, ölkədə inhisarçılar üzrə komissiya və ədalətli ticarət idarəsi də əlavə nəzarət 
hüququnu həyata keçirirdi. Bu nəzarətin əsas forması qiymətlərin tənzimlənməsinə yönəldilmişdi. 
Beləliklə də, İngiltərədə özəlləşdirmə proqramını qiymətləndirərək, qarşıya qoyulan məqsədlərə  
nail olma dərəcəsindən çıxış edərək, onu bütövlükdə uğurlu hesab  etmək mümkündür. Belə ki, 
müxtəlif  illər üzrə özəlləşdirmədən daxil olan vəsait dövlət bölməsinin kəsirinin 60 faizini örtmüş, 
dövlətin iqtisadiyyata müdaxiləsi azalmış, həmkarlar təşkilatının gücü zəifləmiş, səhmdarların 
dairəsi  genişlənmiş, səhmdar-işçilərin sayı xeyli artmışdır.
İngiltərə  özəlləşdirilməsinin əsas xüsusiyyətlərindən biri də onun uzun müddətli dövrü əhatə
etməsidir. Bu ilk dövrlərdə özəlləşdirmənin tənəzzülün və işsizliyin qarşısını almaq məqsədilə
hökumətin həyata keçirdiyi sərt maliyyə və kredit siyasəti ilə paralel aparılması ilə izah oluna bilər.
Britaniyada özəlləşdirmə modelinin ənənəvi meyarlar baxımından müvəffəqiyyəti qonşu Fransada 
təkrar oluna bilmədi. Lakin buna baxmayaraq Qərbin özəlləşdirmə təcrübəsi üzrə diqqət yetirilməsi 
vacib hesab olunan ölkələrdən biri də Fransadır. Fransada  özəlləşdirmə proqramı 5 ilə hesablanmış 
və 65 iri şirkəti əhatə etmişdir. *
Bu istiqamətdə ilk addım 1986-cı ildə J.Şirak hakimiyyəti  dövründə atılmışdı. Sonradan 1984-cü 
ildə sosialistlərin hakimiyyətə gəlməsi bu istiqamətli tədbirlərin yarımçıq  saxlanılmasına səbəb 
oldu. Lakin ötən 14 ay ərzində - sosialistlərin hakimiyyətinə qədər olan müddətdə - Fransada artıq 
15 iri şirkətin özəlləşdirilməsi həyata keçirilmişdi. Qısa vaxt çərçivəsində belə sürətli 
özəlləşdirməyə nail olmağın başlıca səbəbi, proses başlamamışdan onu ləngitmək imkanına malik 
olan müəssisə rəhbərliyinin bütün heyətlə daha mütərəqqi idarəetmə qabiliyyətinə malik 
menecerlərlə əvəz olunması ilə izah oluna bilər.
Fransız özəlləşdirilməsinin başlıca mexanizmi bazar vasitələri ilə mərkəzləşdirilmiş 
tənzimlənmənin əlaqələndirilməsi əsasında qurulmuşdur. Özəlləşdirmənin aparılması ilə əlaqədar 
bütün səlahiyyətlər maliyyə, iqtisadiyyat və özəlləşdirmə nazirinin (MİÖN) əlində cəmləşmişdir. 
Mərkəzləşdirilmiş tənzimlənmənin operativliyini artırmaq və MİÖN-ə qərar qəbul etmək üçün 
hüquqi status  vermək məqsədilə özəlləşdirmənin başlanğıcında  özəlləşdiriləcək müəssisələrin 
siyahısı təsdiq olunmuşdu. Bundan sonrakı mərhələdə nazir yalnız həmin siyahı üzrə
özəlləşdirməyə çıxarılacaq müəssisələrin özəlləşdirmə üsulunu və müddətini müəyyənləşdirmək 
hüququnu  reallaşdıra bilərdi.  Fransız özəlləşdirilməsinin gedişi zamanı Britaniyanın hər bir 
özəlləşdirmə layihəsi üzrə ayrıca qanun qəbulu ilə əlaqədar mənfi  təcrübəsi nəzərə alındığından 
proses ərzində  hüquqi bazanın formalaşdırılması istiqamətində ciddi çətinliklər ortalığa 
çıxmamışdı. Fransada özəlləşdirmədən əldə olunan vəsaitlər əsasən dövlət borcunun ödənilməsinə
və digər şirkətlərə maliyyə subsidiyalarına istifadə olunurdu.
Fransız özəlləşdirməsi praktikasında dövlət mülkiyyətinin satışı prosesində səhmlərin aşağıdakı 
struktur üzrə bölgüsü nəzərdə tutulmuşdu:
-20%-xarici alıcılara;
-15-30%-daimi səhmdarlara;
-10%- müəssisənin işçilərinə.
-yerdə qalan səhmlər isə fond bazarında satış üçün təklif olunurdu.
Fransız özəlləşdirilməsinin sınaqdan keçirilmiş və uğur qazanmış, təcrübə baxımından maraq 
doğuran  üsullarından biri də müəssisənin öz işçiləri tərəfindən alınması hesab olunur. Fransada bu 
təcrübənin  yayılması müəyyən dərəcədə ingilis-amerikan praktikası-Leveraqed Buy-Out (LBO)-
əsasında formalaşmışdı. Tipik LBO dövlət müəssisələrinin və ya onun  filialının işçilərdən və
rəhbərlikdən təşkil olunmuş heç də böyük olmayan qrup və yaxud da qrupdan kənar işçilər 
tərəfindən alınmasını nəzərdə tuturdu. Başqa alış formalarından fərqli olaraq bu əməliyyat 
müəssisəsinin maliyyə vəziyyətindən asılı olaraq borc vəsaitlərindən istifadə hesabına həyata 
keçirilirdi.*
 LBO-nun leveraqed Manaqement Buy-Out (LMBO) adlı  xüsusi variantı  əsasında müəssisə onun 
işçilərinə və ya öz üzərinə müəssisəyə rəhbərlik etmək öhdəliyi götürən üçüncü şəxslərə satılırdı. 
Bir çox hallarda iqtisadi ədəbiyyatlarda bu variantı müəssisənin rəhbər kadrları tərəfindən  kredit 
götürmək vasitəsi ilə alışı  da adlandırırlar.
Fransada müəssisələrin "Rachat dune enterprise pat ses salaries" (RES) variatında da satışı  həyata  
keçirilirdi. RES mexanizminə görə müəssisəni səhmdar cəmiyyət şəklində holdinq kompaniya əldə
edə bilərdi. Belə şirkətlərin nizamnamə kapitalının formalaşmasında müəssisənin rəhbərləri ilə
yanaşı onun işçiləri, həmçinin bu əməliyyatın həyata keçirilməsində maraqlı olan digər investorlar 
da iştirak edirdi.* 
Müəssisənin hissə-hissə və ya tam alışı "vasitə effekti" adı ilə əsaslandırılıdı. "Vasitə effekti" 
əməliyyatı isə belə izah olunurdu ki, əgər müəssisənin rentabelliyi ssudalar üzrə faiz dərəcəsindən 
yüksəkdirsə, onda cəlb edilmiş borc kapitalı onun xüsusi vəsaitlərinin  rentabelliyini kəskin surətdə
azaldırdı.
Holdinq şirkəti "vasitə effektinə" nail olmaq üçün 1 ssudanın zəruri həcmini müəyyən edir və
investisiya edilmiş kapitalın rentabelliyinin ssuda üzrə faiz dərəcəsindən yüksək olmasına çalışırdı. 
Belə hallar vergi qanunvericiliyində də nəzərdə tutulurdu. Mövcud vergi qanunvericiliyinə görə,  
fiziki şəxslərin vergiyə cəlb edilən gəlirləri onların müəssisədən aldığı səhmlərin dəyəri qədər 
azaldılırdı. Belə üsul özünü daha  çox ağır maliyyə şəraitində olan müəssisələrin özəlləşdirilməsi 
zamanı doğruldurdu. Bu halda müəssisənin səhmlərinin çox hissəsinin  işçilərə güzəştli satışı yalnız 
kiçik və ya orta şirkətlərdə tətbiq olunurdu. Bu zaman müəssisənin işçiləri aşağıdakı güzəştlərdən 
istifadə edə bilərdi:
- səhmlərin sahibində 2 il ərzində saxlanması şərti ilə onun dəyərinin 20 faizinə qədər güzəşt;
- səhmlərin dəyərinin tam ödənilməsinədək sahibində saxlanması şərti ilə 3 il ərzində ödəməyə
möhlət;
- alınmış səhmlərin sahibində 1 il ərzində saxlanılması şərti ilə  sosial  təminat sisteminin aylıq 
limiti çərçivəsində hər bir alınmış səhmə əlavə 1  səhm pulsuz verilirdi.
Fikrimizcə, bu əsasda fransız özəlləşdirilməsindən Azərbaycan üçün örnək ola biləcək bəzi 
nəticələr çıxarmaq məqsədəuyğundur. Belə  ki, yuxarıda qeyd olunan əməliyyatların əsas məqsədi 
daimi səhmdarların "möhkəm nüvəsini" formalaşdırmağa yönəldilirdi. Bu "nüvəyə" özəlləşdirilmiş 
şirkətlərin 0,5-5% kapitalına sahib olan işçilər daxil edilirdi. Bütövlükdə bu qrupun sərəncamında  
sahibi ən azı 2 il ərzində dəyişilməyən 15-30%-lik səhm paketi olurdu və onlar özəlləşdirilmiş 
müəssisələrin "möhkəm nüvəsi"ni təşkil edirdilər. "Möhkəm nüvə" idarəetmə üzərində sabit nəzarət 
və arzuolunmaz investorlardan müdafiə elementlərinə malik idi.
"Möhkəm nüvə"də təmsil olunan səhmdarlar müəyyən olunmuş müddət ərzində  (adətən qaydaya 
görə 2 il) səhmlərini  satmamaq öhdəliyini üzərlərinə götürür,  sonrakı 3 ildə isə onu satmaq 
istəyini  şirkətin inzibati şurasının  icazəsi ilə həyata keçirir və bu istiqamətdə tam məsuliyyəti 
daşıyırdı. Bu proses kapitalın   sabitliyinə və müəssisə üzərində maliyyə nəzarətinə təminat verirdi. 
Bundan başqa, ölkədə "möhkəm nüvə"yə təkrar nəzarət mexanizmi yaradılaraq, "sabit səhmdarlar 
bloku"nun fəaliyyəti daha da möhkəmləndirilmişdi.  Bu metodun üstünlüyü bir də onunla izah 
olunurdu ki, hər bir yeni özəlləşdirmə əməliyyatı özündən əvvəlkiləri möhkəmləndirir və öz 
növbəsində özü də güclənirdi.
Azərbaycanda özəlləşdirmənin ikinci mərhələsinin yeni başlandığını nəzərə alsaq belə təcrübənin 
bir neçə istiqamətdə tətbiqi səmərə verə bilər. Əvvəla, RES modeli üzrə özəlləşdirmə müəssisələrə
menecerlərin cəlbi üçün münbit şərait yaradır. Azərbaycanın dövlət müəssisələrində idarəetmə
heyətinin əsasən "qırmızı direktorlar" korpusundan ibarət olan köhnəlmiş strukturunu nəzərə alsaq, 
fikrimizcə, bu təcrübəyə diqqət yetirməyə və onun ölkəmizdə tətbiqi barədə  fikirləşməyə dəyər.
Digər bir tərəfdən, Fransa özəlləşdirilməsinin başlıca xüsusiyyətlərindən biri onun məhdud maliyyə
bazarı, kapital çatışmazlığı şəraitində aparılmasıdır. Bu problem Azərbaycana, o cümlədən digər 
inkişaf etməkdə olan dövlətlərə, xüsusilə də postsosialist ölkələrinə də xarakterikdir. Fransa bu 
problemi  potensial alıcılara təklif olunan səhmlərin qiymətini onun gələcək bazar məzənnəsindən 
10-15% aşağı təyin etməklə həll etdi.
Mütəxəssislərin fikrincə, məhz belə siyasət Fransa özəlləşdirilməsinin fərqləndirici xüsusiyyətini 
təşkil etməklə, onun müvəffəqiyyətinin əsas səbəblərindən biri sayıla bilər. Bununla dövlət 
gəlirinin bir hissəsini itirsə də, strateji planda çox şey qazanmışdır. Belə ki, özəlləşdirilmiş 
müəssisələrin səhmlərinin fiksə edilmiş qiymətlə təklifi zamanı tələb təklifi bir neçə dəfə  
üstələmişdir. Məsələn "Sen Qoben" şirkətinin səhmlərinin özəlləşdirilməsinə start verilən kimi 
tələb təklifi 14 dəfə ötmüşdür.* 
Fransada müəssisələrin özəlləşdirilməsi zamanı "sabit səhmdarlar blokunun" yaranması xırda 
səhmdarların hüquq və mənafeyinin qorunması baxımından da təqdirəlayiqdir. Azərbaycanda 
səhmdarların hüquqlarının pozulmasının tipik nümunələrinə xırda səhmdarların nizamnamə
fondunun yenidən qiymətləndirilməsi vasitəsilə ümumi yekundakı xüsusi çəkisinin aşağı salınması, 
dividendlərinin ləngidilməsi, idarəetmə  ilə bağlı qərarların qəbulundan  müxtəlif bəhanələrlə
sıxışdırılması və son nəticədə onların yeni yaranmış səhmdar kimi mülkiyyətçilər sinfinin 
təcrübəsiz nümayəndəsi olaraq sıradan çıxarılması daxildir. Belə neqativ hallar Azərbaycanda 
özəlləşdirmə nəticəsində səhmdar cəmiyyətə çevrilmiş müəssisələrin əksəriyyəti üçün 
xarakterikdir.
Tədqiqatlar göstərir ki,  fransız özəlləşdirilməsi xarici kapitalın cəlb edilməsi baxımından  da 
digərlərindən üstün cəhətləri ilə fərqlənir. Fransız firmalarının özəlləşdirmə məqsədilə hərraclara 
çıxarılmış  səhmlərinə  Amerikanın pensiya fondlarının, payçı banklarının marağı  xüsusilə yüksək 
olmuşdur. Lakin, xaricdən kapital  axını nə qədər çox olsa da belə Fransa hökumətinin yeritdiyi 
düzgün və məqsədyönlü siyasətinin nəticəsi olaraq özəlləşdirilmiş müəssisələrin heç birinin 
bütövlükdə xaricilərin sahibliyinə keçməsi faktı qeydə alınmamışdır. Çünki, buna özəlləşdirmə
haqqında Qanunla xarici agentlərin səhmdar kapitaldakı payının 20 faizdən çox ola bilməməsi 
məhdudiyyəti imkan vermirdi. Fransız özəlləşdirilməsinin zəngin təcrübəsi bir daha sübut etdi ki, 
hökumətin özəlləşdirmə siyasətindəki  hüquqi baza ilə möhkəmləndirilmiş sərt tədbirləri tez bir 
zamanda böyük müvəffəqiyyətə təminat verir.
Lakin, Britaniya və Fransanın özəlləşdirmə sahəsindəki müvəffəqiyyətləri fonunda Avropa 
Birliyinin digər üzv ölkələrində, o cümlədən Avstriya, AFR, İtaliyada dövlət bölməsinin payının 
yüksək olmasına  baxmayaraq, onların heç birində geniş miqyası  özəlləşdirmə  kursu start 
götürmədi.
Əgər Böyük  Britaniyada  yalnız 1988-ci ilin əvvəlinə qədər dəyəri 20 milyard funt sterlinqdən çox 
olan, ümumi yekunda xüsusi çəkisi 40 faizə bərabər dövlət əmlakı özəlləşdirilmişdisə, eləcə də
Fransada qısa müddət ərzində, cəmi 14 aya qarşıya qoyulan plan üzrə özəlləşdirmənin üçdə biri 
həyata keçirilmiş və ondan 71 milyard  frank  gəlir əldə edilmişdirsə, İtaliya hökuməti  1980-1987-
ci illər ərzində ildə orta hesabla 4-5 dövlət müəssisəsini və başqa sözlə desək 100 min iş yerini özəl 
bölməyə güzəştə getmiş və nəticədə bütün dövr üzrə bu fəaliyyətdən 7 trilyon italyan lirəsi vəsait 
qazanmışdır. AFR-də isə 1984-1987-ci  illər ərzində  dəyəri 5 mlrd. markadan çox olan 50-dən 
artıq dövlət müəssisəsinin səhmləri bütövlükdə və ya qismən satılmışdır. 1986-cı ilin sonuna qədər 
özəlləşdirməyə start veriləndən ötən 10 il ərzində İspaniyada 245-dən çox şirkət yenidən qurulmuş 
və özəlləşdirilmişdir.
Hətta Hollandiyada çox da iri olmayan,  hamısının birlikdə aktivlərinin dəyəri 60 mln dollar təşkil 
edən 36 dövlət şirkəti və dövlətin KLM-dəki (Avropanın aparıcı aviaşirkətlərindən biri)  307 mln. 
dollar dəyərində 23 faizlik səhm payı özəlləşdirilmişdir.*
Dövlət bölməsinin qarışıq iqtisadiyyatda rolu və onun qiymətləndirilməsi üsulları hələ də dərin  
elmi araşdırmaların tədqiqat obyektindən düşmür. Bu istiqamətdə müxtəlif araşdırmalar aparmış 
Fransanın sosial tədqiqatlar  və proqnozlar mərkəzi dövlət bölməsinin təsirindən asılı olaraq, 
iqtisadiyyatda dövlətin ənənəvi  müdaxiləsinə məruz qalan  sahələri 4 qrupda təsnifləşdirmişdir: 
energetika, nəqliyyat,  rabitə və emaledici sənaye. Bu mərkəz tərəfindən aparılmış digər tədqiqatlar 
əsasında dünyanın bir çox ölkələri  üzrə əhalinin məşğulluğu və məcmu satışın həcminin ortaçəkili 
kəmiyyətinin nisbəti bazasında dövlətin iqtisadiyyata təsir indeksi müəyyənləşdirilmişdir. Ötən 
əsrin 80-ci illərinin əvvəlinə, özəlləşdirmə siyasətinin aparılmasınadək olan dövrdə bu göstəricinin  
inkişaf etmiş dövlətlər  üzrə  ardıcıllıqla  belə dəyişirdi: Böyük Britaniya-84, İtaliya-83, Fransa-80, 
İsveç-72, Niderland-66, İsveçrə-65, İspaniya-60, AFR-59, Belçika-50, Avstraliya-52, Yaponiya-30, 
ABŞ-15. Bu göstəricilər tam korrektəsiz olmasa da, həmin dövr üzrə dövlətin təsərrüfatçı rolunu 
qiymətləndirmək  üçün kifayət  qədər mənzərə formalaşdırmağa imkan verirdi.* 
Fransada dövlət müəssisələrinə məxsus olan 70 "törəmə" şirkətinin 1986-cı ildən sonra 
özəlləşdirilməsi zamanı əksəriyyətinin alıcısı xarici investorlar olmuşdur. Qərbin  inkişaf etmiş 
sənaye dövlətlərində özəlləşdirməyə baxışın birmənalı olmaması, İngiltərə və Fransada dövlət 
mülkiyyətinin geniş miqyasda ixtisarı, AFR, İtaliya və digər dövlətlərdə isə bu tip qərarların 
məhdud çərçivədə qəbulu fonunda Yaponiyada özəlləşdirmənin startı bir çoxları üçün gözlənilməz 
olmuşdur. Yapon təcrübəsindən danışarkən, burda ilk baxışdan özəlləşdirmənin 70-ci illərin 
sonunda deyil, 80-ci illərin ortalarında uzun müddətli müzakirələrdən sonra başlaması diqqəti cəlb 
edir. Prosesin gedişi ərzində özəlləşdirməyə hökumət səviyyəsində yüksək nəzarət mexanizminin  
tətbiqi yaponların  bu prosesə ehtiyatlı münasibətinin  başlıca göstəricisi hesab oluna bilər.
Avropa dövlətləri ilə müqayisədə yapon özəlləşdirməsi start vəziyyətinə görə də fərqlənir. Əgər 
Britaniya, Fransa, AFR, İtaliya və digər dövlətlərdə özəlləşdirmə ərəfəsində sənaye məhsulunun, 
milli gəlirin artım tempinin azalması müşahidə olunurdursa, Yaponiyada əksinə olaraq həmin 
dövlətlərlə müqayisədə üstün artım tempi qeydə alınmışdı (bax.cədvəl 2.1.).
Yapon özəlləşdirilməsində bilavasitə baş nazirə tabe olan xüsusi məsləhət orqanları, o cümlədən 
İnzibati işlər üzrə Müvəqqəti Komissiya (1981-1983-cü illər), İnzibati islahatların aparılması üzrə
Yeni Şura (1987-1990-cı illər) və digərləri özünəməxsus surətdə aparıcı rol oynamışdır. Bu 
orqanlara məşhur alimlər, yüksək ixtisaslı, təcrübəli menecerlər də daxil idilər. Onların başlıca 
fəaliyyəti özəlləşdirməni mərhələlərlə həyata keçirmək məqsədilə konkret planlar işləyib 
hazırlamağa yönəlmişdi.
Yapon özəlləşdirilməsinin özünəməxsus xüsusiyyətləri arasında  inzibati islahatların  bu  struktur 
islahatına paralel olaraq həyata keçirilməsi daha qabarıq surətdə seçilir. Burda özəlləşdirmənin 
makroiqtisadi səviyyədə fiksal məqsədləri ilə yanaşı inzibati strukturun dəyişildirilməsi də qarşıda 
duran vəzifələr siyahısına  daxil edilmişdi. Təbii ki,  sənayecə inkişaf etmiş digər dövlətlərdə
olduğu kimi Yaponiyada da inhisarçı müəssisələrin işinin effektliyinin rəqabət əsasında 
yüksəldilməsi, onların idarəetmə sistemində islahatların aparılması, korporativ idarəetmə sisteminin 
tətbiq imkanlarının artırılması qarşıda duran başlıca məqsədlərə aid edilirdi. Yaponiya və digər   
inkişaf etmiş ölkələrdə özəlləşdirmə təcrübəsini yekunlaşdırarkən  ABŞ-da  bu istiqamətdə
aparılmış tədbirlərə  qısaca  olsa da toxunmağı vacib hesab edirik.
ABŞ özəlləşdirilməsinin başlıca məqsədlərinə dövlət və bələdiyyə müəssisələrinin təklif etdikləri 
əmtəə və xidmətlərin dəyərinin aşağı salınması, istehsalın effektliyinin yaxşılaşdırması daxildir. 
Okeanın o tayında özəlləşdirmənin gedişi geniş miqyaslı olmasa da, dövlət müəssisələrinin kontrakt 
əsasında icarəyə və idarəetməyə verilməsi ABŞ özəlləşdirilməsinin başlıca xüsusiyyəti  hesab oluna 
bilər.
Nəticə
İnkişaf etmiş sənaye dövlətlərinin özəlləşdirmə təcrübəsi onu göstərdi ki, bu ölkələrin timsalında 
mülkiyyətin dövlətsizləşdirilməsi əsasən üç üsulla həyata keçirilmişdir. Onların arasında ən geniş 
yayılanı fond birjası vasitəsi ilə müəssisələrin səhmlərinin bütün arzu edənlər arasında satışınının 
təşkilidir. İkinci üsul - şirkətin kapital payının özəl şəxslərə satışıdır. Bu üsul daha çox ağır maliyyə
vəziyyətindən çətinlik çəkən müəssisələrdə  tətbiq olunmuşdur. Burda başlıca məqsəd təklif olunan 
kapitalla payçının maraqlandırılmasına yönəlmişdir. Belə üsulla özəlləşdirməyə misal kimi "Britiş 
reylin" mehmanxana şəbəkəsini göstərmək olar. Nəhayət, üçüncü üsulla özəlləşdirmə səhmlərin 
məhdud şəxslər dairəsinə - müəssisənin işçilərinə və ya menecerlərə - satılması hesab edilir. Qərbdə
özəlləşdirmənin gedişi zamanı ən çox tətbiq olunan özəlləşdirmə forması baş idarəyə  məxsus olan 
və əsas istehsal fəaliyyətinə münasibətdə  periferik (zahiri) rol oynayan "törəmə" müəssisələrinin 
satışı hesab olunur. Bu forma daha çox İtaliya və İspaniyaya xarakterik olsa da, sonradan Böyük 
Britaniya və Fransada da tətbiq edilmişdir.
Bələliklə də inkişaf etmiş dövlətlərdə özəlləşdirmə təcrübəsinə yekun vuraraq, onu qeyd etmək 
mümkündür ki, bu proses ayrı-ayrı ölkələrdə dövlət bölməsinin fərqli şəkildə ixtisarı ilə nəticələnsə
də ÜDM-də dövlət xərclərinin ciddi azalması ilə müşahidə olunmamış, hətta bəzi ölkələrdə artım 
qeydə alınmışdır. 
Cədvəl məlumatlarına əsasən demək olar ki, inkişaf etmiş ölkələr üzrə dövlət xərclərinin ÜDM-də
payının  orta gostəricisi 1980-ci ildə 42 faizə  qarşı  artaraq 1996-cı ildə 47,3 faiz təşkil etmişdir. 
Bu tendensiya  Niderland, Böyük Britaniya və İrlandiya istisna  olmaqla  bütün ölkələrdə müşahidə
edilmişdir.Adı çəkilən ölkələrdə isə təhlil olunan  dövr ərzində dövlət xərclərinin ÜDM-də xüsusi 
çəkisi azalmışdır. Fikrimizcə, bu azalma tendensiya-sında özəlləşdirmənin rolu yüksək olmüşdur, 
digər ölkələrə gəlincə, orda dövlət xərclərinin artımına doğru gedən prosesləri bazar 
iqtisadiyyatının getdikcə vüsət alan sosial orientasiyası ilə izah edilə bilər.
 Bu qlobal, ümumbəşəri xarakter almış, geniş coğrafiyaya malik prosesin  sənayecə inkişaf  etmiş 
dövlətlərdəki roluna və tarixinə qısaca ekskurs etdikdən sonra,  həmin təcrübədən çıxış edərək 
Azərbaycanda  özəlləşdirmə prosesinin perspektivinə mövcud iqtisadi reallıqlar çərçivəsində
müsbət təsir göstərmək imkanına malik olan xüsusiyyətlərə diqqət yetirilməsini vacib hesab edirik.
Nəzərə almaq lazımdır ki, Avropa qitəsinin Qərb hissəsində özəlləşdirmə ilə bağlı kifayət qədər 
təcrübə toplansa da, onun Azərbaycan praktikasında olduğu kimi tətbiqi ziyanlı nəticələr verə bilər.
Əvvəla, Azərbaycanda həmin dövlətlərdə olduğu kimi səhmlərin real məzənnəsini müəyyənləşdirən 
nə fond birjaları, nə də ki, ona tələbin formalaşmasında mühüm rol oynaya biləcək sərbəst kapital  
bazarı yoxdur.
İkincisi, özəlləşdirmənin gedişində xüsusi rol oynamaq imkanına malik  investisiya mühiti və ona 
təminat  məsələləri bizim ölkəmizdə külli miqdarda maliyyə vəsaitlərinin səfərbərliyə alınmasını 
tələb  edir və onun həcmi ilə nəticənin səmərəliliyi arasındakı mütənasiblik xüsusi əhəmiyyət kəsb 
edir.
Qərb dövlətlərinin özəlləşdirmə təcrübəsi onu da sübut etdi ki, müəssisələrin fəaliyyətinin iqtisadi 
effektliyi mülkiyyət hüquqlarından çox rəqabətdən asılıdır. Çünki, özəlləşdirmə heç də  birdən-birə,  
proses başa çatan kimi avtomatik surətdə ictimai istehsalda xərclərin aşağı düşməsi mexanizmi 
yarada  bilməzdi. Belə olan halda da nəticədə bu prosesdən qısa müddət ərzində daha çox ölkə
vətəndaşının uda bilməsi şübhəli görünür. Bu məqsədə tez nail olmaq dərəcəsi özəlləşdirmədən 
sonrakı dövrdə mülkiyyət hüquqlarının yenidən bölgüsü, investisiya mühitinin əlverişli əsaslarla 
qərarlaşması və bu istiqamətli çoxsaylı amilərdən asılıdır.
2.1.Latın Amerikası ölkələrində özəlləşdirmə  
Latın Amerikası ölkələrində özəlləşdirmə təcrübəsi həddindən artıq rəngarəngdir. Bu qitədə
özəlləşdirmə ilə bağlı situasiyalar yalnız ayrıca dövlətlər üzrə deyil, həm də ölkə daxilində müxtəlif 
mərhələlər çərçivəsində fərqlənir. Özəlləşdirmə ərəfəsində Latın Amerikası dövlətlərindəki şərait 
müxtəlifliyi, onun gedişi zamanı tətbiq olunan  forma və üsulların özünəməxsusluğu son nəticədə
regionun hər bir dövlətinin bu  istiqamətdəki fəaliyyətdən fərqli nəticələr əldə etməsini 
şərtləndirmişdir. Lakin buna baxmayaraq regionun özəl xüsusiyyətləri və oxşar problemləri ayrı-
ayrı özəlləşdirmə təcrübəsi üzrə də paralellər aparmağa və  yekunları  eyni meyarlar əsasında   
qiymətləndirib, nəticələr çıxarmağa şərait yaratmışdır. Latın Amerikası ölkələrində bütövlükdə
özəlləşdirmə siyasəti 2 başlıca məqsəd güdmüşdür. Onlardan biri milli iqtisadiyyatın rəqabət 
qabiliyyətini artırmaq, ikincisi isə daxili və xarici borcları azaltmaqdan ibarət olmuşdur. Çili istisna 
olmaqla, regionun digər dövlətlərində özəlləşdirmə proqramının  işlənməsi zərurəti sosial-iqtisadi 
şəraitin pisləşməsi nəticəsində ortalığa çıxmışdır. Çilidə özəlləşdirmənin motivi daha çox ideoloji 
xarakterlə ifadə edilmişdir. Region ölkələrinin dövlət müəssisələrinə, bəzi istisnalarla, aşağı 
effektlilik, zərərlə fəaliyyət, köhnə idarəetmə və istehsalat strukturu xarakterik idi. Daimi büdcə
subsudiyaları, hökumətin maliyyə dəstəyi fonunda zərərlə işləyən dövlət  müəssisələrinin təklif 
etdikləri məhsul nə xidmətlərinə keyfiyyət və nə də qiymət rəqabətində özünü doğrultmaması bir 
çox hallarda ölkə büdcəsinin qeyri-balans vəziyyətində kəsirinin getdikcə çoxalmasını və dövlətin 
borclarının artımını səciyyələndirmişdir. Statistik məlumatlara görə, ötən əsrin  80-ci  illərində
dövlət müəssisələrinin zərəri Argentinada 7%, Braziliyada isə 14 faiz təşkil edirdi. Həmin onilliyin  
sonuna olan digər məlumata görə, Argentinada dövlət büdcəsinin kəsirinin 80 faizini dövlət 
bölməsinə məxsus olan və zərərlə işləyən müəssisələrin subsidiyalar hesabına maliyyələşdirilməsi 
şərtləndirmişdir. Bütün bu proseslər son nəticədə dövlətin xarici borclarının kəskin artımına gətirib 
çıxartmışdı. Belə ki, 90-cı illərin əvvəlinə Argentinanın 13 aparıcı dövlət şirkətinin xarici borcu 
ölkənin bütün xarici borclarının 1\4-nə bərabər  səviyyəyə çatmışdı. Latın Amerikası və
ümumiyyətlə "üçüncü dünya" dövlətləri arasında əhatə dairəsnə görə seçilən və müvəffəqiyyəti 
çoxluq tərəfindən etiraf olunan mülkiyyətin dövlətsizləşdirilməsi proqramı Çilidə həyata 
keçirilmişdir.
Tədqiqatçıların fikrincə, region ölkələri arasında sərt özəlləşdirmə variantı özünü Çilidə və
Argentinada biruzə vermişdir. Latın Amerikasında özəlləşdirmə təcrübəsi ilə daha yaxından tanış 
olmaq məqsədilə ayrı-ayrı ölkələrin timsalında özəlləşdirmə praktikasına  təfsilatlı şəkildə nəzər 
yetirək.
Çilini birinci özəlləşdirmə dalğası 1973-cü ildə hərbi hökumətin hakimiyyətə gəlməsindən sonra öz 
ağuşuna aldı. Özəlləşdirmə ərəfəsində Çili iqtisadiyyatında dövlət bölməsi hökmran mövqeyə
malik idi. Yeni hakimiyyət öz ideoloji düşüncələrinin təsiri altında belə bir qərara rəvac  verdi. Belə
ki, həmin dövrdə maliyyə bölməsinin və hasilat sənayesinin 85 faizindən çoxu, əkinə yararlı  
torpaqların isə 60 faizinə qədəri dövlət bölməsinin payına düşürdü.
Çili hazırda özəlləşdirmənin bir neçə dalğasını arxada qoymuşdur. Bu ölkədə özəlləşdirmənin 
birinci dalğası 1969-1973-cü illərdə müsadirə edilən mülkiyyətin, əsasən də mərkəzi bank istisna 
olmaqla digər bankların əvvəlki sahiblərinə qaytarılmasını əhatə etmişdir. Bu proses 1974-1975-ci 
illərdə həyata keçirilmişdir. Özəlləşdirmənin gedişi zamanı hərrac üsuluna üstünlük verilmişdir. 
Birinci mərhələdə hərrac üsulu ilə özəlləşdirmə nəticəsində 500-dən çox dövlət müəssisəsindən 
yalnız 19-u özəlləşdirilməmiş, yerdə qalanları isə özəl bölmənin mülkiyyətinə verilmişdir. Bu dövr 
həm də müsadirə edilmiş torpaqların xeyli hissəsinin əvvəlki sahiblərinə qaytarılması, bir hissəsinin 
isə hərrac vasitəsilə satılması ilə də xarakterikdir. Bu zaman özəlləşdirmənin obyektinə meşələr, su 
resursları, kənd təsərüfatının istehsalat alətləri, şəkər sənayesi müəssisələri və digər bu tipli 
təsərrüfat subyektləri daxil idi.
İkinci dalğa 1975-83-cü illəri əhatə etməklə, daha çox bankların və müəssisələrin özəlləşdirilməsi 
ilə fərqlənir.
1985-1986-cı illəri əhatə edən üçüncü özəlləşdirmə dalğasının təsiri ilə Çilidə "xalq kapitalizmi" 
formalaşdırılmışdır. Bu dövrdə hasilat və poladtökmə sənayesinin, kommunal xidmət sferasının iri 
müəssisələri özəlləşdirilmişdir.
Çili özəlləşdirilməsinin dördüncü dalğası 1986-cı ildən sonrakı dövrü əhatə edir və 40-dək daha 
yüksək effektivlik və rentabellik göstəricisinə malik müəssisə və sahələrin bütövlükdə
özəlləşdirilməsi ilə seçilir. Ötən əsrin  90-cı illərinin əvvəlində bu siyahıya hətta ölkənin aparıcı 
telekommunikasiya və avia şirkətlərinin də adı daxil edilmişdi.
İkinci özəlləşdirmə dalğasının gedişi zamanı baş vermiş qanun pozuntuları bir sıra maliyyə
sövdələşmələrinin təşkilinə gətirib çıxardığından, 80-ci illərin əvvəlində ölkə dərin iqtisadi tənəzzül 
və kütləvi işsizlik problemləri ilə üzləşmişdi. Belə ki, 1983-cü ildə Çilidə işsizliyin səviyyəsi 31 
faizə çatmışdı.
İri şirkətlərin və bankların səhmlərinin güzəştli şərtlərlə, süni surətdə aşağı salınmış qiymətlərlə
satışı iri banklar və sənaye korporasiyalarının maliyyə fırıldaqlarında birgə iştirakına imkan 
yaratmışdır. Demək olar ki, ölkənin bütün iri şirkətləri banklarla birləşmiş, məqsədli şəkildə  ucuz 
qiymətə satılan səhmlər sonradan eyni bank tərəfindən alınmış və bu əməliyyatlar külli miqdarda 
mənfəətin dövriyyədən kənarlaşdırılmasında ciddi rol oynamışdır.
İlk əvvəllər xarici kapitalın ölkəyə portfel investisiyalar şəklində misli görünməmiş axını iqtisadi 
aktivliyi xeyli canlandırsada, aciotac nəticəsində formalaşmış bu prosesin  sonradan tez bir zaman  
ərzində fasilə verməsi müşahidə olunmuşdu. Prosesin ilkin nəticələri üzrə gözlənilən uğurların 
özünü doğrultmadığını  hiss edən  hökumət vəziyyətdən çıxış üçün ilk dövrlər faktiki  olaraq 
nəzarətdən kənarda qalmış və iflasa istiqamətlənən  özəlləşdirmə siyasətindən geri çəkilərək 
iqtisadiyyatın idarəedilməsində dövlətin rolunu yenidən gücləndirməyə  üstünlük vermişdir. Bu 
məqsədlə 1983-cü  ildə 8 aparıcı bankın üzərində dövlət  nəzarəti yenidən  bərpa olunmuş və  bir 
neçə bank ləğv edilmişdir. Ölkənin Mərkəzi Bankı xarici investorlar  qarşısında bir neçə
kommersiya bankının  borclarını ödəmək  barədə öhdəlik götürmüşdür. Bütün bunlardan   sonra, 
özəlləşdirmə üzərində   formalaşmış güclü nəzarət mexanizmi və bu prosesə  hökumət tərəfindən   
daimi  diqqət yetirilməsi  problemin həllində  mühüm rol oynaya bilmişdir.
Yalnız situasiyanını sabitləşməsindən  sonra dövlət yenidən sürətli özəlləşdirməyə start vermişdir. 
Lakin bu dəfə özəlləşdirmənin gedişinə kifayət qədər ehtiyatlı və diqqətli formada yanaşma və  
onun prinsipcə yeni modelinə üstünlük verilməsi sonrakı müvəffəqiyyətə əhəmiyyətli dərəcədə
müsbət təsir göstərmişdi.  Leytmotivini  "xalq kapitalizmi" şüarı təşkil edən  yeni modelin həyata 
keçirilməsində pensiya fondları xeyli aktivlik nümayiş etdirirdilər. Bu dövrdə fond birjasının 
fəaliyyətində  müşahidə olunan sabitlik, birinci və ikinci qiymətli kağızlar bazarının formalaşması 
tələb olunan zəruri maliyyə və kapital bazarının yaranmasında kifayət qədər ciddi rol oynamışdır. 
Yeni modelin həyata keçirilməsi funksiyası  pensiya fondlarının müdiriyyətinə həvalə olunmuşdu. 
Bundan sonra  pensiya fondları özəlləşdirilən müəssisələrin səhmlərini daha sürətlə almağa 
başladılar ki,  nəticədə onların hesabına səhm alan işçilər də səhmdarlara çevrilirə bildilər. Bununla 
yanaşı Çilidə əmək haqqının 10-20% -i  həcmində  "qocalığa görə məcburi vergi"də tətbiq 
olunmağa başladı. Mövcud qanunvericiliyə görə, həmin vergi işçinin istəyindən asılı olaraq 14 özəl 
pensiya fondlarından istənilən birinə ödənilə bilərdi. Külli miqdarda maliyyə resursları  toplayan və
aktiv investisiya fəaliyyəti ilə məşğul olan fondlar isə öz növbəsində payçılarına müəyyən faizlər  
ödəməyə başlamışdılar. Qocalığa görə məcburi vergi bütün əmək fəaliyyəti dövrünə şamil 
olunurdu.
Çilidə kişilər üçün pensiya yaşı 65, qadınlar üçün isə 60 təyin olunmuşdur. Təyin olunmuş yaşdan 
əvvəl pensiyaya çıxanlara şəxsi yığımlarını  sərbəst surətdə ya tam şəkildə, ya da ki, qismən 
götürmək hüququ verilirdi. Sonradan bu sistem  könüllü  xarakter daşımağa  başladı. Statistik 
məlumatlara görə,  Çilidə həyata keçirilmiş özəlləşdirmə siyasəti nəticəsində pensiya fondlarının  
payçılarının sayı 1981-1990-cı illərdə 2,6 dəfə artmış və göstərilən dövrün sonuna məcmu iş 
qüvvəsinin 78 faizini əhatə etmişdi.*
 Pensiya fondlarının  payçıları arasında çoxsaylı firmalar və şirkətlər də  var idi ki, onların da  
nümayəndələri fondun idarə heyətində təmsil olunurdular. Çilidə pensiya fondları kapital bazarının 
formalaşmasında da aktiv rol oynamış, institutsional  investor kimi onların qoyduqları sərmayə  
ölkə üzrə  məcmu investisiyaların 70%-ni təşkil etmişdir.
Özəlləşdirmənin 2-ci modeli çərçivəsində yalnız pensiya fondları  deyil, həmçinin sığorta şirkətləri 
və  müştərək fondlar  dövlət müəssisələrinin səhmləşdirilməsi prosesində  fəal iştirak edirdilər.
İnstitutsional investorların fəaliyyətində hökumətin də rolu aktiv  olduğundan  bütün pensiya 
fondlarının səhm portfelinin 40 faizindən çoxu dövlətin nəzarətində olmuşdur.
Çili özəlləşdirilməsinin xüsusiyyətlərini nəzərə almaqla, institutsional investorlardan istifadə
mexanizmi və  səhmləşdirmə yolu ilə həyata keçirilən "yumşaq"  özəlləşdirmədən çıxan nəticələri 4 
qrupda təsnifləşdirmək mümkündür.
Əvvala, dövlətin prosesdə başlıca payçılardan biri olaraq aktiv iştirakı və tətbiq etdiyi səmərəli 
nəzarət mexanizmi müflisləşmə şəraitində səhmdarların vəsaitlərinin geri qaytarılmasına təminat 
verirdi.
İkincisi, struktur islahatları çərçivəsində həyata keçirilən investisiya strategiyasına uyğun olaraq 
fərdi vəsaitlərin bir neçə mərkəzə toplanması, yalnız şəxsi yığımların səfərbər olunması problemini 
deyil, həm də investisiyaların qarşılıqlı surətdə əvəzlənməsini şərtləndirirdi. Çünki, investisiya 
resurslarının bir mərkəzdə məhdudlaşdırılması dəqiq seçilmiş istiqamətlər üzrə təsərrüfat 
fəaliyyətinin təmərküzləşməsinə gətirib çıxarırdı.
Üçüncüsü, investisiyalar mövcud, eləcə də yeni istehsalatın modernləşdirilməsi  və
təkmilləşdirilməsi istiqamətinə yönəlirdi. Bu zaman konkret investisiya  layihələri iqtisadiyyatın 
daha perspektivli sahələrinə istiqamətlənirdi.
 Dördüncüsü,  səhmləşdirmə  prosesinin şəxsi yığımların  məcburi qaydada bir yerə toplanması 
vasitəsilə həyata keçirilməsi istehlak bazarına pul kütləsinin mənfi yöndə təsir imkanlarını 
azaldaraq inflyasiya ilə mübarizəyə kömək edirdi.
Yeri gəlmişkən qeyd edək ki, Çili özəlləşdirilməsinin müvəffəqiyyəti  dövlət və özəl bölmənin, 
mikro və makroiqtisadi proseslərin düzgün koordinasiyası  bazasında formalaşmışdır. Eyni 
zamanda özəlləşdirmədə iştirak edən sosial təbəqələrin  fəallığı və aktiv xarici maliyə köməyi də bu 
prosesin  müvəffəqiyyətində əhəmiyyətli rol oynamışdır. Özəlləşdirmə  ilə paralel surətdə
kommersiyalaşdırmanın aparılması, dövlət müəssisələrinin fəaliyyətində rasionallaşdırmanın 
həyata keçirilməsi və ilk növbədə  bu tədbirlərin xarici kapitalın iştirakı ilə  yaradılmış müştərək  
müəssisələrin formalaşmasına gətirib çıxarması müvəffəqiyyətə  aparan yolları  bir az da 
qısaltmışdır.
Latın Amerikası ölkələri arasında Meksikada da özəlləşdirmə vüsətli aparılmışdır. 1991-1992-ci 
illərdə kommersiya banklarının  dövlətə məxsus səhmlərinin satışından əldə edilən vəsaitlə  daxili 
borcun ÜMM-də xüsusi çəkisi  25 faizdən 19 faizədək aşağı salınmışdı. Bu vəsaitlərə qənaət  
edilməsi nəticəsində sosial cəhətdən  zəruri olan təlabatların ödənilməsi sahəsində də müsbət 
nəticələr əldə olunmuşdu.
Belə ki,  hökumətin "həmrəylik" proqramının yerinə yetirilməsi   zəif inkişaf etmiş regionlarda 
elektrik, rabitə, su təchizatı sisteminin qaydaya salınmasında xüsusi rol oynamışdı. Özəlləşdirmə
zamanı borcların dövlətsizləşdirilən  müəssisələrin səhmlərinə dəyişidirilməsi xarici borcları 8 
milyard  dollar qədər azaltmağa imkan vermişdi.
Region  ölkələri arasında Meksika özəlləşdirmə zamanı xarici kapitalın iştirakına ehtiyatlı 
münasibətilə də fərqlənir. Meksika hökumətinin xarici investorlara münasibətindəki bu cür 
mövqeyi nəticəsində özəlləşdirilən müəssisələrin səhmlərinin 98 faizi yerli şirkətlərin sahibliyinə
keçmiş, xarici kapitalın bank sistemindəki payı 1 faizdən çox olmamışdır. Bu nəticələri şərtləndirən 
başlıca səbəblərdən biri xarici kapitalın  özəlləşdirmə  prosessində iştirakı ilə bağlı 
məhdudiyyətlərin çoxluğu idi.
Bütün bunlara baxmayaraq, Meksika özəlləşdirilməsini  məqsədlərə çatmaq baxımından, eləcə də
əldə olunmuş vəsaitlərin həcmi nöqteyi nəzərindən müvəffəqiyyətli adlandırmaq mümkündür. 
Lakin, Meksika özəlləşdirilməsi Çili özəlləşdirilməsindən fərqli olaraq reallaşdırılma tempinə görə
sürətli hesab oluna bilməz.
Meksika hökuməti 1983-1987-ci illərdə özəlləşdirmə sahəsində ilkin dövrdə təcrübə yığmağa və
bəzi mexanizmləri sınaqdan çıxarmağa çox vaxt ayırdığına görə onun reallaşdırılma tempi aşağı 
olsa da, 90-cı illərdən başlayaraq əhatə dairəsi genişlənməklə yanaşı sürəti də yüksəlmişdir. Belə ki, 
əgər 1983-1990-cı illər çox da böyük olmayan və strateji əhəmiyyət kəsb  etməyən şirkətlərin 
özəlləşdirilməsi ilə xarakterik idisə,  sonradan iri müəssisələr - 1990-cı ildə telefon şəbəkəsi, 1991-
ci  ildə qara metallurgiya sənayesi, 1992-ci ildə şosse magistral yolları, 1993-cü ildə limanlar və
aeroportlar dövlətsizləşdirilmişdir.* 
 Meksikanın özəlləşdirmə tərcübəsində diqqəti cəlb edən mühüm cəhətlərdən biri də  vaxtıilə
milliləşdirilmiş  müəssisələrin əvvəlki sahiblərinə qaytarılması, yəni dekorporasiyalaşdırılması 
hesab oluna bilər.  Bu tədbir 200-dən çox müəssisəni əhatə etmiş və həmin proses çərçivəsində
onlar əvvəlki sahiblərinin xüsusi mülkiyyətinə verilmişdi. Bu proseslə paralel surətdə həmin dövr 
ərzində həm də 500-dən çox müəssisə özəlləşdirilmişdir.* 
Latın Amerikasının digər ölkələrində özəlləşdirmənin start götürməsi uzunmüddətli  müzakirələrin  
nəticəsində mümkün olmuşdur. Hələ ötən  əsrin 60-70-ci illərində bu regionda özəlləşdirmə  nadir 
hadisə hesab olunurdu. Yalnız istisna olaraq  Argentinada 60-cı illərdə bələdiyyə nəqliyyatı özəl 
mülkiyyətə verilmişdir. Latın Amerikası ölkələrində sabit və ardıcıl özəlləşdirmə siyasəti 80-ci 
illərdən  başlamışdır. Braziliyada da  özəlləşdirmə yalnız 80-cı illərin sonunda Federal Şuranın  
qərarından sonra geniş  vüsət almışdı. 1991- 92-ci illərdə bu ölkədə iri metallurgiya firmaları, 
dəmiryol nəqliyyatı, avto və aviaşirkətlər özəlləşdirilmişdir.  Bu dövr ərzində 100-dən çox kiçik 
dövlət müəssisələrinin   tam və  ya qismən özəl bölməyə verilməsi də müşahidə olunmuşdu. 
Sonradan özəlləşdirmə dalğası neftkimya və mineral gürbələr istehsalı obyektlərini  də əhatə
etmişdir.
Argentinada özəlləşdirmənin sürəti 1989-cu  ildən sonra  Menemın prezidentlik hakimiyyəti 
dövründə "Dövlət idarəetməsində islahatlar haqqında" Qanunun qəbulundan sonra yüksəlməyə
başladı. Bu Qanunla hökumətə  dövlət müəssisələrinin  fəaliyyətinə  müdaxilə edərək, zəruri 
hallarda  maliyyə yükünü öz boynuna  götürmək hüququnun  verilməsi də özəlləşdirmənin  
genişlənməsində əhəmiyyətli rol oynadı. Müəssisələrin özəlləşdirilməsində milli şirkətlərə üstünlük 
verilməsinin Qanunla rəsmiləşdirilməsi xarici kapitalın region ölkələrindəki aktivliyi fonunda 
yaranmış iqtisadi  asılılıq  məsələləri ilə izah olunsa da bu ölkə xarici investorlara münasibətdə
nisbətən liberal mövqeyi ilə seçilir.
Argentinada özəlləşdirilən müəssisələrin  siyahısına ilkin olaraq zərərli  fəaliyyətlərinə görə  ildə 5 
milyard dollarlıq maliyyə yardımı tələb edən 40 qeyri rentabelli dövlət müəssisəsi daxil edilmişdir. 
Ölkədə ilk müvəffəqiyyətli və iri  özəlləşdirmə əməliyyatı ENTEL  telekommunikasiya şirkətini 
əhatə etmişdir. Növbəti belə tədbirin nəticəsində "Aerolinas Arxentinas" aviaşirkəti  və Dövlət Neft 
Şirkəti özəlləşdirilməyə çıxarılmışdır. Bu şirkətlərin səhmlərinin bir hissəsi, (konkret olaraq 
ENTEL-in 60 faizi, "Aerolinas Arxentinas"ın 85 faizi) beynəlxalq  hərraclarda satışa 
çıxarıldığından onların başlıca alıcıları ABŞ, İtaliya, Fransa və İspaniya korporasiyaları olmuşdur. 
1991-ci ildə özəlləşdirmənin növbəti mərhələsini  əhatə edən proqramın qəbulu nəticəsində
mülkiyyətin dövlətsizləşdirilməsi islahatları  dəmiryol nəqliyyatını, gəmiçilik şirkətlərini,  
poladtökmə   və neftkimya sənayesi müəssisələrini əhatə etmişdir. Nəhayət, 1993-1995-ci illəri 
əhatə edən üç illik proqrama uyğun olaraq Argentinada özəlləşdirilən  müəssisələrin səhmləri ilkin 
olaraq Nyu-York, London və Buenos-Ayres birjalarında satışa çıxarılmağa başladı.  Bu hərraclarda 
satılmayan səhmlərin taleyi isə mərkəzi hakimiyyət orqanlarına tapşırılırdı.
Region ölkələri arasında özəlləşirməyə gec başlayanlardan biri də Peru idi. Peruya xarici 
investorlar 1992-ci ildən sonra - ölkədə aktiv özəlləşdirmə start götürəndə - gəlməyə başlasalarda, 
sonrakı proseslərdə onlar daha yaxından iştirak etdilər. Belə ki, Perunun dağ-mədən, energetika, 
telekommunikasiya sahələri üzrə dövlət şirkətlərinin özəlləşdirilməsində ABŞ, Çin, İspaniya, Çili, 
Meksika, Panamanın aparıcı şirkətlərinin aktiv iştirakı bu ölkəyə xarici  kapitalın güclü axınını  
şərtləndirmişdir.
Latın Amerikası ölkələrində strateji təyinatlı iri dövlət şirkətlərinin geniş miqyasda özəlləşdirilməsi 
ilk növbədə kütləvi işsizliyi səciyyələndirsə də (dövlət müəsisələrində 45-55% işçi ixtisara 
salinmişdı), sonradan bəzi ölkələrin iqtisadiyyatında sabitləşmə meylləri bu  problemi qismən də
olsa  həll  etdi. İlk dövrlər geniş miqyaslı ixtisarlar hesabına kütləvi işsizliyin baş verməsi bəzi 
müəssisələri xeyli miqdarda  kompensasiya ödəməyə məcbur etsə də bu prosesin qarşısını almaq 
mümkün  olmadı.
Latın Amerikası  ölkələrində özəlləşdirmədən əldə edilən gəlirlərin həcmi xarici investorların  bu 
prosesdə aktiv iştirakı hesabına  gözlənildiyindən də xeyli çox olmuşdur. Belə ki, 1990-93-cü 
illərdə Argentinada dövlətin özəlləşdirmədən qazancı 9 milyard ABŞ dollarına, Venesuelada yalnız 
1991-ci  ildə 2,2  milyard ABŞ dollarına  bərabər olmuşdur ki, bu da Venesuelaya dövlət 
büdcəsində  müsbət  saldo əldə etməyə imkan verirdi.
Ayrı-ayrı şirkətlər  üzrə belə  göstəricilər əhəmiyyətli çəkisi ilə  fərqlənir. Məsələn, 1990-cı ildə
"Telmeks"in 20,4 faizlik səhmi  1,76 milyard  dollara, 1992-ci ildə isə cəmisi 4,7 faizlik səhmi 4 
milyard dollara satılmışdı. Bu şirkətin bir səhminin qiyməti 1991-ci ildə 27 dollardan 1992-ci ildə
56 dollaradək bahalaşmışdı.
Nəticə
Fikrimizi yekunlaşdıraraq, Latın Amerikası ölkələrində özəlləşdirmə prosesinin əsas 
xüsusiyyətlərini digər özəlləşdirmə təcrübələri ilə müqayisədə fərqləndirməyi məqsədəuyğun hesab 
edirik. Əvvəla, digər inkişaf etmiş ölkələrlə müqayisədə bu regionda özəlləşdirmə daha çox  xarici 
kapitalın müşaiyəti ilə həyata keçirilmişdir ki, bu da öz növbəsində region ölkələrində tez bir 
zamanda  kapital bazarının inkişafını, birja fəaliyyətinin genişləndirilməsini şərtləndirirdi. 
Özəlləşdirmə başlamamışdan  Latın Amerikası ölkələrinə məxsus heç bir  səhm paketinin Nyu-
York birjasına  çıxarılmadığını nəzərə alsaq, məhz özəlləşdirmə nəticəsində yalnız Nyu-York 
birjasının  listinqinə Meksikadan, Argentinadan, Braziliyadan, Venesueladan  34 firma daxil 
edilmişdi.
Latın Amerikası özəlləşdirməsinin başqa bir xüsusiyyəti özəlləşdiriləcək obyektlərin ölkə
iqtisadiyyatı üzrə əhəmiyyətlilik dərəcəsindən, miqyasından asılı olaraq sahələr üzrə
təsnifləşdirilməsi və müvafiq surətdə dövlətsizləşdirməyə məruz qalacaq müəssisələrin 
özəlləşdirmə qrafikinin qabaqcadan işlənilməsidir.
Digər bir maraqlı xüsusiyyət xarici borcların məhz özəlləşdirmədə tətbiq olunan xüsusi 
mexanizmlərlə azaldılması  ilə  xarakterizə oluna bilər. Belə ki, Çilidə özəlləşdirmədən əldə edilən 
vəsaitlərdən  xarici borcların örtülməsində   aktiv surətdə istifadə olunmuşdur. Eyni zamanda borc 
öhdəliklərinin özəlləşdirilən müəssisələrin səhmlərinə dəyişdirilməsi hesabına ötən əsrin  80-ci 
illərinin ikinci yarısında ölkənin xarici borcları  60 faiz azalmışdır ki, onun da 1/3-i məhz qeyd 
olunan əməliyyat  sayəsində baş vermişdir. Bununla yanaşı həmin əməliyyatlar  hesabına ayrı-ayrı 
ölkələrdə dövlətin daxili borcları da əhəmiyyətli dərəcədə azalmışdır.
Latın  Amerikasının  özəlləşdirmə təcrübəsi təsdiq etdi  ki, mülkiyyətin dövlətsizləşdirilməsi 
prosesində üstünlük sərt "deyil",  "yumşaq" və  mərhələli özəlləşdirmənin tərəfindədir.  Məhz 
Çilidə birinci mərhələdə  tətbiq olunmuş özəlləşdirmə mexanizmi dərindən və dəqiq düşünülməmiş  
və hüquqi   cəhətdən əsaslandırılmamış şəraitdə  həyata keçirildiyindən çoxsaylı müəssisələri iflas 
həddinə, ölkə iqtisadiyyatını isə tənəzzül səviyyəsinə gətirib çıxarmışdır. Bu baxımdan  Çilinin 
təcrübəsi Meksikanı  aramla həyata  keçirilən "yumşaq" və mərhələli özəlləşdirmə variatına  
üstünlük verməyə məcbur etdi. Mərhələli özəlləşdirmənin  üstünlükləri "Telemeks"in səhmlərinin 
satışı misalında  da  aydın görünür. Belə  ki, bir il ərzində onun səhmlərinin  qiyməti 2 dəfədən çox 
bahalaşmışdı. Bu proses region ölkələrinin bəzilərində də  iri şirkətlərinin özəlləşdirilməsi 
prosesində müşahidə olunmuş, bir müddət ötəndən sonra səhmlərin birja qiyməti onun ilkin 
qiymətindən  dəfələrlə baha olmuşdur. Bütün bunlarla yanaşı  Latın Amerikası  ölkələrinin 
özəlləşdirmə təcrübəsinin mənfi cəhətlərini də diqqətdən qaçırmaq olmaz. Buna misal olaraq, daxili 
və xarici borc öhdəliklərindən  səhmlərin mübadilə  prosesində istifadə olunmasını və bu 
əməliyyatlara görə dövlət büdcəsinin əhəmiyyətli dərəcədə vəsaitdən məhrum edilməsini 
göstərmək olar.
Latın   Amerikasındakı  zəngin  özəlləşdirmə təcrübəsindən Azərbaycan üçün xarakterik olan ilkin    
nəticə Çili variantında  birinci  mərhələnin səhvlərinin ölkəmizdə  də uyğun  təkrarlanmasıdır. 
Digər cəhətlərə gəlincə,  xarici investisiyaların cəlbi baxımından, institutsional  investorların  
fəaliyyətinin stimullaşdırılması  nöqteyi-nəzərindən Latın Amerikasının region ölkələrinin təcrübəsi 
Azərbaycan üçün də  maraqlı görünə bilər. Bu barədə Azərbaycanda  özəlləşdirmə prosesinin 
gedişinə və perspektivinə qiymət verərkən  təfsilatlı şərh nəzərdə tutulduğundan Latın Amerikası  
"şokunun" nəticələrinin təsviri və təhlilini yekunlaşdırırıq.
2.3. Asiyanın yeni sənaye dövlətlərində özəlləşdirmə
Ötən əsrin 70-80-cı illərində özəlləşdirmə dalğası yalnız Qərb  dövlətlərini və Latın Amerikası  
ölkələrini  deyil, həm də Şərq  yarımkürəsinin Asiya qitəsinin Cənub - Şərqində yeni sənaye 
dövlətlərini (YSD), Cənubunda Hindistanı, Pakistanı,  Qərbində isə Türkiyəni də bürümüşdü.
Bu islahat hətta "üçüncü dünyanın" aşağı eşelonlu ölkələrinin də iqtisadi həyatında  özünə yer 
tapmış, Əlcəzairdə, Mərakeşdə, Malidə, Tanzaniyada, Qərbi Nigeriyada və digər Afrika 
dövlətlərində də "sınaqdan" keçirilmişdir.
Bununla belə, bu qrup  ölkələrdə həyata keçirilən  mülkiyyətin dövlətsizləşdirilməsi, müəssisələrin 
özəlləşdirilməsi siyasətinin nəticələri heç də həmişə birmənalı qəbul olunmur. Bu ölkələr  arasında 
nisbətən müvəffəqiyyətli  nəticələr Asiyanın YSD - də və Cənubi Koreyada əldə olunduğundan 
özəlləşdirmənin xarici təcrübəsi silsiləsi üzrə tədqiqatımızın növbəti mərhələsində həmin ölkələrdə
həyata keçirilmiş və bəzilərində bu gün də davam edən mülkiyyətdə struktur  islahatlarına yer 
ayırmağı  daha məqsədəuyğun  hesab edirik. Eyni zamanda  bu mövzunun davamı  olaraq milli, 
psixoloji, tarixi və regional xüsusiyyətlərinə görə bizə yaxın və doğma olan Türkiyənin 15 illik 
özəlləşdirmə təcrübəsinin  də bəzi cəhətləri  ilə bağlı fikir və mülahizələrimizi oxucularla 
bölüşməyi vacib bilirik.
Asiyanın YSD-də və Cənubi Koreyada özəlləşdirmə təcrübəsi qərb və rus tədqiqatçılarının  da çox 
müraciət etdiyi elmi-tədqiqat mövzularından biridir. Bu mövzunun  cəlbedici  cəhətlərindən ən  
başlıcası həmin ölkələrdəki inkişaf modelinin xaricdən görünən cəhətləri ilə  keçmiş sosialist 
məkanlı   dövlətlər arasında paralellər aparmağın mümkünlüyü  ilə izah olunur. Həqiqətən də
Asiyanın yeni sənaye dövlətlərinə xas olan inkişaf modelinin bəzi cəhətləri, o sıradan iqtisadiyyatın 
idarəedilməsində dövlətin güclü  rolu, totalitar- diktator  rejimi (əsasən də Cənubi Koreyada), 
sosial-siyasi və təsərrüfat  həyatının yüksək dərəcədə  militarizasiyası (hərbiləşdirilməsi) uzun illər 
postsosialist ölkələrində hakim olmuş proseslərlə üst-üstə düşür. Eyni zamanda maraqlı cəhətlərdən 
biri də həmin sistem daxilində deklarasiya xarakterli dəyişikliklərin, konkret olaraq iqtisadi həyatın 
liberallaşdırılması, cəmiyyətin demokratikləşdirilməsi tezislərinin biri - birinə oxşarlığıdır. Lakin 
bizim fikrimizcə, bu modellərin xarici görünüşü oxşar olsa da, daxili siyasətdəki kəskin fərqləri də
nəzərdən qaçırmaq düzgün olmazdı. Unutmayaq ki, YSD-də diktatura rejimi əsasən kommunist 
ideologiyasına, fəhlə sinfinə qarşı yönəlmişdir. Bu ölkələrdə iqtisadi həyatda dövlət müəssisələrini 
"yoldaş əmr" deyil, "əlahəzrət mənfəət" idarə etmiş, sosial siyasət mifik "bərabər bölgü və ədalət" 
formulunun deyil, "qızıl orta təbəqənin"  formalaşdırılmasına istiqamətlənmişdi. Bu baxımdan 
keçmiş sosialist dövlətlərində mövcud olmuş "sərt mərkəzi hakimiyyət" prinsipinin YSD-dəki 
müvəffəqiyyətlərin əsası kimi təqdim olunması yanlış nəticələrə gətirib çıxara və demaqoq xarakter  
daşıya bilər. Bu müstəvidə  keçmişdə "bizdə olanla onlarda  olanlar" arasında  paralel cizgilər 
axtarmaq və ümumi "resept"  müəyyənləşdirmək düzgün deyildir.  Ən azı ona görə ki, YSD 
özəlləşdirmə məqsədlərinə  görə, həm inkişaf etmiş dövlətlərdən və həm də postsosialist 
ölkələrindəki proseslərdən xeyli dərəcədə fərqlənir. Belə ki, əgər inkişaf etmiş dövlətlərdə bazar 
iqtisadiyyatının hökmranlığı və xüsusi mülkiyyətin dominatlığı şəraitində həyata keçirilən 
özəlləşdirmənin məqsədi dövlət müəssisələrinin işinin effektivliyinin yüksəldilməsinə
yönəlmişdirsə, inkişaf etməkdə olan ölkələrdə,  o cümlədən də YSD -də özəlləşdirmə yalnız dövlət 
mülkiyyətinin  əvəzinə xüsusi mülkiyyət formasının  yaradılması məqsədini deyil,  həm də bazar  
münasibətlərinin əhatə dairəsinin genişləndirilməsini, bu prosesə əhali məskunlaşmayan rayonların 
da cəlb edilməsini güdürdü. Keçmiş sosialist dövlətlərində   aparılan özəlləşdirmə islahatlarının 
məqsədi  isə kəskin fərqli proseslərə, başlıca olaraq  sistem və siyasi dəyişikliklərə, bazar 
münasibətlərinin təşəkkül tapmasına, təsərrüfat subyektlərinin restrukturizasiyasına 
istiqamətlənmişdir. Eyni zamanda postsosialist  ölkələrində özəlləşdirmənin qarşısında duran təbii 
inhisar  müəssisələrin  təsərrüfat hüquqlarının bölünməsi vəzifəsi  YSD-də mövcud problemlər və
onun həlli yolları ilə bağlı siyahıya daxil deyildi. Müqayisə bazasını genişləndirmək və YSD-dəki 
özəlləşdirmənin xüsusiyyətləri ilə daha yaxından tanış olmaq üçün bu məkana daxil olan ölkələrin  
özəlləşdirmə təcrübəsinə  ayrı-ayrılıqda nəzər yetirməmişdən əvvəl regional və iqtisadi inkişaf 
baxımından həmin dövlətlərlə oxşar cəhətlərinin çoxluğuna görə seçilən Cənubi Koreyada 
özəlləşdirmənin xüsusiyyətləri ilə tanış olmaq məqsədəuyğun hesab edilə bilər.
Cənubi Koreya Respublikasında dövlət müəssisələri milli iqtisadiyyatın inkişafında  həmişə
mühüm  rol oynamış, xüsusilə də ötən əsrin 60-70-ci illərində bu fəaliyyət dairəsində aktivlik 
səviyyəsi  daha da yüksəlmişdir. Həmin illərdə müxtəlif mənbələr üzrə iqtisadiyyatın ayrı-ayrı 
sahələrinə kapital  qoyuluşunun ümumi həcmində dövlət bölməsinin payı 90 faizə çatırdı. Bu 
proses  əsasən dövlət bankları vasitəsilə həyata keçirilirdi. Dövlət bölməsinin sənaye məhsulunun 
buraxılışının ümumi həcmində xüsusi çəkisi 33 faiz, müvafiq surətdə nəqliyyat xadmətində 20 faiz 
təşkil edirdi. Dövlət nəzarəti hər şeydən əvvəl strateji istiqamətli  öncül sahələrdə, o cümlədən   
polad və kimyəvi gübrələr istehsalında saxlanılırdı.
Cənubi Koreyada dövlət müəssisələrinin inkişafı 4 mərhələyə bölünür. Birinci iki mərhələ
milliləşdirmə və yenilərin yaradılması dövrünü, axırıncı iki mərhələ isə özəlləşdirmə
tendensiyalarının  başlanğıc  və inkişaf  dövrünü əhatə edir.
 Birinci mərhələ (1910-1945-ci illər) sülalə hakimiyyəti ilə yapon işğalından  azad olma arasındakı 
dövrü xarakterizə edir. Bu mərhələdə müstəqillik uğrunda mübarizədən sonrakı illərdə
müəssisələrin bir çoxu milliləşdirilmiş, digərləri isə yenidən qurulmuş və bu proses  əsasən 
dəmiryol nəqliyyatını, teleqraf və telefon rabitəsini,  həmçinin tütün sənayesini əhatə etmişdir.
İkinci mərhələ yapon hökmranlığına son qoyulmasından və 1961-ci il may inqilabının başa 
çatmasından sonra start götürdü. Bu dövrdə vaxtıilə yaponlara məxsus olan müəssisələrin 
əksəriyyəti milliləşdirildi. Belələrinə Koreya Milli Bankını, Sənaye Bankını, Sikkəxananı, Kömür 
Çıxarma şirkətlərini və başqalarını aid etmək olar.
Üçüncü mərhələ geniş miqyaslı özəlləşdirmənin başlaması  dövrünü (1968-1984-cü illər) əhatə
edir. Bu dövr özəl bölmənin möhkəmləndirilməsi  məqsədilə vaxtilə milliləşdirilmiş müəssisələrin 
dövlətsizləşdirilməsi ilə  xarakterizə  olunur. Bu proses nəticəsində 16 iri dövlət müəssisəsi tam 
özəlləşdirilmişdir. Özəlləşdirmə əsasən səhmlərin xüsusi şirkətlərə və banklara  birbaşa satışı 
formalarında aparılırdı. Bundan başqa, həmin dövrdə bir çox dövlət müəssisələrinin birləşdirmə və
təmərküzləşdirilmə yolu ilə yenidən  qurulması prosesi də həyata keçirilirdi.
1984-cü ildə "Dövlət müəssisələrinin idarə edilməsi haqqında" Qanunun  qəbulundan sonra start 
götürmüş dördüncü mərhələ hələ indi də davam edir: bu dövr cəmiyyətin aşağı və orta təbəqəsinin 
aktiv iştirakı ilə həyata keçirilən geniş miqyaslı  özəlləşdirmə prosesinin başlanması ilə
xarakterikdir.Koreyada 1961-ci ildən 1983-cü ilə qədər olan dövrdə dövlət müəssisələrinin 
özəlləşdirilməsinin gedişi belə olmuşdur:1968-ci ildə - Koreya Maşınqayırma Şirkəti, Koreya 
Yeraltı Nəqliyyat Şirkəti, Koreya Dəniz Nəqliyyatı şirkəti, Koreya Gəmiqayırma korporasiyası, 
Koreya Aerokorporasiyası (KAL), Koreya Metalçıxarma şirkəti, "İnçen" Dəzgahqayırma  
korporasiyası, 1971-ci ildə - Koreya Faydalı qazıntıların işlənməsi korporasiyası, Duz istehsalı üzrə
Koreya korporasiyası, 1972-ci ildə - Koreya kommersiya Bankı, 1973-cü ildə - Koreya Suvarma 
korporasiyası, 1978-ci ildə - Koreya Sığorta Şirkəti, 1981-ci ildə - Suların təmizlənməsi üzrə
Koreya korporasiyası, "Xanil" bank, Neft məhsullarının yenidən emalı üzrə  Koreya korporasiyası, 
1982 -ci ildə  Seul kredit Bankı, "Tseil" Bank" və 1983-cü ildə "Coxun" bank.
Bu mərhələdə özəlləşdirmə dövlət bölməsinin xeyli ixtisarına gətirib çıxarmışdı. Belə ki, 1988-ci 
ildə ölkədə fəaliyyət göstərən  dövlət müəssisələrinin sayı 102-ə çatırdı ki, onun da 3-ü birbaşa 
hökumətin nəzarəti altında olmuş,  26-da dövlətin payı 50 faizdən yuxarı, 6-sında əksinə, 50 
faizdən aşağı qeydə alınmış, yerdə qalan 67-si isə "törəmə" dövlət müəssisəsi  statusu ilə fəaliyyət 
göstərmişdi ki, onlarında  "baş" müəssisəsində dövlətin payı 50 faizdən yuxarı xüsusi çəkini ifadə
edirdi.
Cənubi Koreyada maliyyə bölməsinə məxsus dövlət müəssisələrinin özəlləşdirilməsi prosesi də
aktiv həyata keçirilirdi. Belə ki, bu proses nəticəsində  7 kommersiya bankının özəlləşdirilməsi  ilə
yanaşı  2-si qarışıq mülkiyyət formasında  yenidən yaradılmış, həmçinin  43 əmanət kassaları və  
qısamüddətli   ssudalar üzrə ixtisaslaşan 10 maliyyə şirkəti dövlətsizləşdirilmişdir.
Özəlləşdirmə prosesinin  hüquqi bazasını təşkil  edən qanunvericilik və normativ aktların təhlili 
göstərir ki, Koreyada bu tədbirin qarşısında başlıca olaraq  aşağıdakı məqsədlər durmuşdur:
- müəssisələrin onların fəaliyyət dairəsinin  rəqabət şəraitinə  keçirilməsi yolu ilə  işinin 
effektivliyinin  yüksəldilməsi, istehsalçıların  təsərrüfat və texnoloji sərbəstliyının təmini;
-  səhm bazarı vasitəsilə əlavə özəl investisiyaların  cəlb edilməsi;
-  dövlətin  maliyyə öhdəliklərinin onun səhm payının satılması yolu ilə yüngülləşdirilməsi;
- müvəffəqiyyətlə fəaliyyət göstərən müəssisələrin mülkiyyətinin vətəndaşlara verilməsi hesabına 
cəmiyyətin  ağrılı sosial problemlərinin həlli.
Özəlləşdirmə planına müvafiq olaraq Cənubi Koreyada  müəssisələrin  dövlətləşdirilməsi 4 əsas 
üsulla aparılmışdır.
1) Səhmlərin xüsusi şəxslərə  birbaşa  və tam  satışı. Bu zaman  xüsusi şəxslər rolunda  maliyyə, 
sığorta şirkətləri və banklar çıxış edirdi. Bu üsulla Fond  Birjası, Koreya nəzarət - təftiş idarəsi 
özəlləşdirilmişdir.
2) Səhmlərin hissə-hissə, qismən satışı. Bu üsul müəssisədə struktur dəyişikliklərinə əlavə vaxt 
qazanmaq məqsədi ilə həyata keçirilirdi. Bu zaman dövlət ilkin mərhələdə nəzarət səhm paketini öz 
əlində saxlayır  və  yerdə qalan səhmləri hissə-hissə satışa çıxarırdı. Belə üsulla Koreya Xalq 
Bankı, bir sıra orta həcmli banklar və kiçik müəssisələr özəlləşdirilmişdir.
3) Dövlət müəssisəsinin tam satışı. Hökumət rəqabəti aktivləşdirmək və menecerlərin fəallığını 
yüksəltmək məqsədilə dövlət müəssisəsinin bütün səhmlərini  özəl  bölmədə reallaşdırırdı. Bu üsul 
Milli Dərslik Ədəbiyyatı nəşriyyatının, Koreya Texnoloji şirkətinin,  Koreya Valyuta Bankının 
özəlləşdirilməsində tətbiq olunmuşdur.
4) Dövlət müəssisəsinin qismən satışı. Bu üsulla özəlləşdirmə zamanı dövlət iqtisadiyyatın hakim 
mövqeli  sahələrində nəzarətini saxlamaq məqsədilə müəyyən miqdarda paya sahib dururdu. Belə
üsuldan Koreya Elektron  Şirkətinin, Koreya Teleqraf və Telefon şirkətinin, İnhisarçı tütün 
kombinatının, "Pxoxan" Dəzgahqayırma şirkətinin özəlləşdirilməsində istifadə edilmişdir.
1988-ci ildən etibarən Koreyada özəlləşdirmənin yeni modeli tətbiq olunmağa başlandı. Belə ki, 2 
dekabr  1987-ci ildən sonra  hökumətin təsdiq etdiyi plana görə, yüksək inkişaf göstəricisinə malik 
olan dövlət müəssisələrinin aktivlərinin  cəmiyyətin geniş təbəqəsi arasında bölüşdürülməsinə start 
verildi. Burda məqsəd  cəmiyyətin aşağı və orta  təbəqələrini  özəl mülkiyətin formalaşmasına cəlb 
etməklə, siyasi və iqtisadi sabitliyin təminatçısı olan orta sinfin yaranmasına   yardım etməkdən 
ibarət idi. Bu zaman dövlət müəssisələri arasından  səhmlərinin dəyəri 5 milyard vonqdan çox olan 
7 aparıcı  şirkət seçilmişdir ki,  onların da  bu formada özəlləşdirilməsi  1988-ci ilin yayından 
başlayaraq 1992-ci ilə qədər davam  etmişdir. "Xalq  səhmləşdirilməsi" adlandırılan bu tədbirin  
həyata  keçirilməsi zamanı  dövlət vətəndaşlar, o cümlədən də işçilər və menecerlər arasında 
bölüşdürdüyü səhmlərin satışına üç il müddətində qadağa qoymuşdu. Burda da məqsəd Fransada 
olduğu kimi səhmdarların sabit blokunu yaratmaqdan ibarət idi. Fikrimizcə, "xalq 
səhmləşdirilməsi"nin tətbiqinin Cənubi Koreya üçün bir sıra müsbət nəticələrindən  Azərbaycanın  
özəlləşdirmə praktikası üçün bəzi nümunələri götürmək mümkündür.
Əvvəla, bu prosesə məhz yüksək iqtisadi  göstəricilərə malik, rentabelli və perspektivli, eləcə də
gəlirli müəssisələrin  cəlb olunması xalq arasında səhmləşdirmə əməliyyatını xeyli 
populyarlaşdıraraq, geniş əhali kütləsinin özəlləşdirmədə  fəal iştirakında  mühüm rol oynamışdır.
İkincisi, bu son nəticədə müəssisələrin fəaliyyətinə də  müsbət təsir göstərmiş ən azı üç il ərzində
səhmdar olmaq imkanından bəhrələnmək istəyi müəssisələrin işini maksimum effektli təmin etmək 
məqsədilə  bacarıqlı menecerlərin bu prosesə  dəvət olunmasına şərait yaratmaqla yanşı sonradan 
onların fəaliyyəti üzərində nəzarətin möhkəmləndirilməsinə də səbəb olmuşdur.
Üçüncüsü, cəmiyyətdə orta təbəqənin  formalaşdırılması istiqamətində yeni mülkiyyətçilər  sinfinin 
yaranması ölkədə bir tərəfdən sabitliyin və demokratikləşmənin inkişafına təkan verirdisə, digər 
tərəfdən də  dövlətin bir sıra  sosial problemlərinin həllini  sürətləndirdi. Cənubi Koreya ilə yanaşı 
bu region üzrə özəlləşdirmə təcrübəsi sahəsində digər YSD-nin, Malaziya, Sinqapur, Filippin, 
Tailand və İndoneziyanın təcrübəsi də maraq doğurur.
Malayziya digər qitə ölkələri ilə müqayisədə  inkişafın sosial aspektlərinə daha çox diqqət yetirir. 
Bunun nəticəsində bu ölkədə  dövlət bölməsinin iqtisadiyyatdakı xüsusi çəkisi, Cənubi-Şərqi 
Asiyanın başqa  ölkələri ilə müqayisədə  yüksəkdir. Burda hökumət çoxsaylı dövlət təşkilatlarını, 
sosial infrastruktura obyektlərini, telekommunikasiyanı, limanları nəzarət altında saxlayır. Ölkədə
ixracatın strukturunda dünya bazarının konyukturasından asılı olaraq, neft, qalay, təbii kauçuk və
palma yağı üstünlük təşkil etdiyindən Malayziya da bu sahələr əsasən dövlət inhisarında saxlanılır. 
2001-ci ilin 1 yanvar tarixinə olan məlumata görə, Malayziyada özəl bölmənin Ümumi Daxili 
Məhsulda xüsusi çəkisi 56 faiz təşkil etmişdir. Həmin dövrdə ölkədə işsizliyin səviyyəsi 3,1 faiz, 
inflyasiya səviyyəsi ilə 1,3 faiz olmuşdur. Malayziya əhalisinin 49,9 faizi xidmət sferasında çalışır 
ki, bu sahədədə özəl bölmənin payı digərləri ilə müqayisədə daha yüksəkdir. Ümumi daxili 
məhsulun qeyd olunan dövrə həcmi 340,7 milyard dollar Rinqitt və ya 85 mlrd. ABŞ dollarına 
bərabərdir. Onun 47,6 faizi xidmət, 34,3 faizi sənaye, 8,6 faizi kənd təsərrüfatı və 4,1 faizi tikinti 
bölməsində yaradılır. Əhalinin sayı 23,3 milyon nəfər olan Malayziyada adambaşına düşən Ümumi 
Daxili Məhsul 4000 ABŞ dollarına çatmışdır.
Malayziya ölkə iqtisadiyyatında investisiyaların və əmanətlərin əhəmiyyətli rolu ilə də bəzi region
dövlətlərindən müsbət mənada seçilir. Belə ki, bu ölkə də həmin tarixə investisiyaların ümumi milli 
məhsulda (ÜMM) xüsusi çəkisi 40,1 faizə, əmanətlərin payı isə 33,6 faizə çatmışdır. Xarici 
investisiyaların ən çox cəlb edilən sahələr elektronika sənayesi və mehmanxana şəbəkəsidir. 
Malayziya iqtisadiyyatına ən çox investisiya qoyan ölkələrin siyahısına ardıcıl olaraq ABŞ, 
Yaponiya, Sinqapur daxildir. 2000-ci il ərzində qoyulmuş investisiyaların həcmi 20 mlrd. Rinqitt 
və ya 4,3 milyard ABŞ dolları olmuşdur. Malayziyada həyata keçirilən özəlləşdirmə siyasəti 
sənayeləşdirmə kursu ilə sıx bağlıdır ki, onun başlıca mərhələləri aşağıdakılardan ibarətdir.
1)1957-70-ci illər ərzində ölkədə müstəqillik əldə olunandan sonra  idxalın əvəzedici sahələrinin 
yaradılması üzrə sənaye siyasəti start götürmüşdür.
2)1970-80-cı illər ərzində ixrac yönümlü sənaye siyasəti kursuna başlanılmışdır.
3)1980-99-cu illərdə isə ixrac yönümlü sənaye siyasəti dərinləşmiş və mal mövqeləri üzrə ixracın 
strukturunda periferik (xammal) sahələrinin azaldılmasına nail olunmuşdur.
Malayziya iqtisadiyyatın dövlət planları vasitəsilə idarəedilməsinə üstünlük verir. Bu ölkədə
özəlləşdirmə  proqramı 1985-ci ildə qəbul edilmişdir. Onun işlənilməsi və həyata keçirilməsi ingilis 
iqtisadçıları və maliyyə ekspertlərinin aktiv iştirakı ilə aparılmışdır. Ötən əsrin 90-cı illərinin 
əvvəlində artıq ölkədə 900 qeyri-maliyyə korporasiyasının özəlləşdirilməsinə start  verilmişdir.
1983-cü ildə  ölkədə televiziya kanallarından biri, 1985-ci ildə Lotoreya şirkəti, Milli Aviaşirkətdə
dövlətin aktivlərinin 30 faizi, sonradan 1988-ci ildə isə daha 40 faizi özəlləşdirilmişdir.
Hazırda ölkədə özəl bölmənin ÜDM-də xüsusi çəkisi 56 faiz təşkil edir.
Malaziyada islahatların fərqləndirici cəhəti ondan ibarət idi ki, bu ölkədə sərbəst şəkildə inkişaf 
edən özəl bölməyə paralel surətdə yeni dövlət müəssisələri yaradılır. Özəlləşdirmənin başlıca 
xüsusiyyəti isə Baş Planda 5 il ərzində həyata keçiriləcək və bu prosesdə iştirakçı olacaq hər bir 
firmanın özəlləşdirilməsi  qrafikinin müəyyənləşdirilməsidir. Bu ölkənin iqtisadiyyatının  strukturu 
özəlləşdirmə  siyasətinə  ehtiyatlı yanaşmanı  zəruri edirdi. Belə ki, Malaziyada dövlət bölməsinin 
işçiləri, özəl bölmə ilə müqayisədə  sosial cəhətdən daha çox müdafiə olunduğundan, özəlləşdirmə
tədbirləri nəticəsində əhaliyə müxtəlif güzəştlər verilməsinə diqqət artırılırdı. Elə bu məqsədlə də
özəlləşdirilən hər bir müəssisənin 5 faizlik səhmləri əvvəlcə "bronlaşdırılır" və sonradan da  
güzəştli şərtlərlə işçilərə satılırdı. Malayziya da özəlləşdirmə indi də davam edir. Hazırda hökumət 
genişləndirilmiş özəlləşdirmə siyasətinə üstünlük verir.
2.1. Malayziyada 1983-2000-ci illər üzrə özəlləşdirilmiş layihələrin sektorlar üzrə bölgüsü (ümumi 
yekunda xüsuüsi çəkisi faizlə)
Kənd təsərrüfatı - 6,8%
Dağ mədən sənayesi - 4,4%
Sənaye - 14,7%
Tikinti - 14%
Elektrik, qaz və su - 7,7%
Nəqliyyat, saxlanma və rabitə - 12,2%
Ticarət, mehmanxana və restoran - 12, 2% 
Maliyyə, daşınmaz biznes xidmətləri - 12 % 
Sinqapur YSD arasında yüksək inkişaf səviyyəsinə görə seçilir. Son məlumatlara görə, Sinqapurda 
adambaşına düşən ÜDM-in həcmi 25 min ABŞ dollarını ötmüşdür. Son illər ölkədə iqtisadi artım 
müşahidə olunmasa da Sinqapur regionun iqtisadi cəhətdən ən güclü və inkişaf etmiş dövləti hesab 
olunur. Fond bazarının inkişafı baxımından da Sinqapur region ölkələri arasında fərqlənir. Burda da 
vaxtı ilə  iqtisadiyyatın idarəedilməsində dövlətin rolu böyük olmuşdur. Hazırda hökumət 
tərəfindən ölkənin ÜMM-nin 25 faizinə  qədərini  istehsal edən 450 şirkət üzərində  dövlət nəzarəti 
həyata keçirilir. Sinqapurun digər Asiya dövlətlərindən fərqləndirici xüsusiyyətlərindən biri  bu 
ölkədə  büdcə kəsirinin olmaması və dövlət tərəfindən ÜMM-in 40 faizi səviyyəsində yüksək yığım 
normasının dəstəklənməsidir. Bu qədər yığım əsasən işçilərə maliyyə köməyi funksiyasını yerinə
yetirən müxtəlif sosial fondlar  vasitəsilə formalaşdırılır. Sinqapurda özəlləşdirmə istiqamətində ilk 
addım 1984-cü ildə "Temosek" iri dövlət investisiya  şirkətinin səhmlərinin 45 faizinin satışa
çıxarılması ilə  atılmışdır.  Həmin il hökumət qiymətli kağızlar bazarında   "Mistsubisi Sinqapur 
xevi  indastriz"  yapon-sinqapur şirkətində də dövlətin payını reallaşdırmışdır. Bütün bu  proseslər 
"Dövlət bölməsinin bölünməsi üzrə hökumət komissiyası"nın  rəhbərliyi altında  həyata 
keçirilmişdir.  Bu komissiyada  dövlətin iqtisadiyyatda rolunun məhdudlaşdırılmasının  tərəfdarları 
olan  praqmatik düşüncəli  şəxslərin rəhbərlik  etməsi özəlləşdirmənin digər sahələrə də sirayət 
etməsinə şərait yaratmışdır. Sinqapurda  özəlləşdirmənin başlıca  məqsədi dövlət tərəfindən  
dəstəklənən haqsız rəqabət mühitində  və bərbad idarəetmə aparatında keyfiyyət dəyişikliklərinə  
gətirib çıxaran  yenidənqurma  işlərini həyata keçirməkdən,  bütün təsərrüfat subyektləri üçün 
bərabər  rəqabət şəraiti formalaşdırmaqdan  ibarət olmuşdur.
Filippində özəlləşdirmə "dövlət biznes fəaliyyətinə mümkün  qədər az müdaxilə  etməlidir" şüarı 
altında başlayaraq, ölkəni əsasən Markosun hakimiyyəti dövründə məruz qaldığı ağır iqtisadi 
vəziyyətdən çıxarmağa  istiqamətlənmişdir.  Bu məqsədlə ötən əsrin 80-cı illərində maliyyə
nazirinin rəhbərliyi altında özəlləşdirmə komitəsi yaradılmış və aktiv islahatlara start verilmişdir. 
İlk dövrlər özəlləşdirmə islahatları ilə  paralel surətdə ticarətin liberallaşdırılması, o cümlədən   
qeyri-tarif baryerlərinin aradan qaldırılması, gətirilən   mallara qoyulan gömrük rüsumunun aşağı 
salınması istiqamətində də   addımlar atılmışdır.  Bu məqsədlə 110 dövlət müəssisəsi  "özəl əllərə" 
verilmişdi. Lakin bu ölkədə özəlləşdirmə islahatları həmkarlar təşkilatlarının ciddi müqaviməti 
altında həyata keçirildiyindən uğur qazana bilməmişdir. Özəl sahibkara  inamasızlığın kütləvi 
şəkildə təşkil olunmuş etiraz aksiyaları ilə  bildirilməsi fonunda tez-tez baş verən nümayiş və
tətillər özəlləşdirmənin  gedişinə mənfi təsir göstərmişdir. Hazırda  Filippin YDS arasında işsizlik 
səviyyəsi ən yüksək olan ölkədir. 2000-ci ilin yekunları üzrə, Filippində bu göstərici 11,2 faiz təşkil 
etmişdir. Lakin, bu ölkədə iqtisadi artım səviyyəsi region dövlətləri arasında ən yüksək göstərici 
hesab olunur. Qeyd olunan dövr üzrə, region dövlətlərinin 5,4 faizlik orta artım tempinə qarşı, 
Filippində real ÜDM -in artımı 9,89 faiz qeydə alınmışdır. YSD-ləri arasında Filippində
adambaşına ÜDM göstəricisi Sinqapur və Malayziyadan sonra üçüncü olaraq, 990 dollar təşkil 
etmişdir. Ölkədə inflyasiya səviyyəsi region üzrə orta göstəricidən yüksək olaraq 4,4 faizə
bərabərdir. 1980-1999-cu illər ərzində Fillipinin iqtisadiyyatına qoyulmuş birbaşa xarici 
investisiyaların həcmi 11,2 milyard dollar olmuşdur.
Özəlləşdirmə ərəfəsində Tailanda region ölkələrinə  xas olan  dövlət mülkiyyətinin dominantlığı 
hökm sürürdü. Hərbi  sənaye  müəssisələri,  rabitə, energetika, dəmiryol və şəhər nəqliyyatı, dəniz  
limanları  və bir neçə iri  tikinti şirkətinin özəlləşdirilməsi bu istiqamətdə  dövlətin inhisarını 
azaltsa da, bu ölkə üçün ötən əsrin 60-cı illərinin sonundan başlayan və Milli  İqtisadi və Sosial  
İnkişaf Planı ilə tənzimlənən  özəlləşdirmə  çox aşağı sürəti ilə xarakterikdir. Ötən əsrin  80-cı 
illərinin  əvvəlində  baş nazirin  rəhbərliyi altında  yaradılan Dövlət və Özəl İqtisadiyyat Komitəsi 
özəlləşdirmə tədbirlərinin təşəbbüsçüsü  rolunda  çox ehtiyatlı  çıxış  edərək, götürülmüş kursu indi 
də  davam etdirir. Özəlləşdirilməyə çıxarılan dövlət  müəssisələrinin əksəriyyətinin  zərərlə
işləməsi  (80-cı illərdə mövcud olan 70 dövlət müəssisəsinin  xərclərinin ödənilməsinə ÜMM 3,5% 
həcmində  vəsait ayrılırdı) sahibkarlarda bu prosesə marağın xeyli azalmasına gətirib  çıxarmışdır. 
Onların əksəriyyəti  həm mövcud bürokratik  proseduraları,  həm də ki, təsərrüfat riskinin  
çoxluğunu  əsas  götürərək özəlləşdirmə islahatlarına  laqeyd münasibət göstərdiyindən Tailanda da 
mülkiyyətin dövlətsizləşdirilməsi siyasəti ciddi uğur qazana bilməmişdir.  Beləliklə də, bu ölkədə
özəlləşdirmənin qarşısında qoyulan başlıca məqsədlərinə nail olunmamışdır.
Hazırda Tailand iqtisadiyyatı yüksəliş dövrünü yaşayır, 2000-ci ilin yekunları üzrə ölkədə işsizliyin 
səviyyəsi 3,2 faiz, inflyasiyanın artım tempi 1,56 faiz olmuşdur. Həmin dövrə ÜDM-in real artımı 
4,31 faiz qeydə alınmışdır. Bu ölkədə adambaşına düşən ÜDM göstərici YSD-nin orta 
səviyyəsindən üstün olmaqla, 1121 ABŞ dollarına qarşı 1986 ABŞ dollraı təşkil etmişdir. 1980-99-
cu illər ərzində Tailand iqtisadiyyatına yönəldilmiş xarici investisiyaların həcmində də artım 
müşahidə olunmuşdur. Belə ki, 1980-ci ildə cəmi 1 milyard dollar xarici investisiya yatırılan  
Tailand iqtisadiyyatına 1999-cu ildə ondan 26,5 dəfə çox xarici sərmayə qoyulmuşdur.
Hazırda  Taylandda iqtisadiyyatında özəl bölmənin rolunun xeyli genişləndirilməsi kursu 
götürülmüşdür. 1996-cı ilin 23 yanvarında təsdiq olunmuş özəlləşdirmə planına görə, hökumət 
dövlət  müəssisələrinin korporosiyalaşdırılması məqsədilə tənzimləyici qurumların yaradılması 
istiqamətində fəaliyyət göstərir. Bu plana görə, yaxın gələcəkdə  Tayland hökuməti ictimai əmtəə
və xidmətlərin buraxılışı ilə məşğul olan dövlət müəssisələrinin özəlləşdirilməsi və
restrukturizasiyası ilə məşğul olacaqdır. Bunun üçün artıq dövlət siyasəti səviyyəsində tədbirlər 
hazırlanmışdır. Belə ki, həmin plan üzrə, 18 dövlət müəssisənin 2003-cu  ilədək özəlləşdirilməsinə
start  verilib. Bunlar əsasən strateji  əhəmiyyətli, ictimai əmtəə və xidmət tələbatı üzrə ixtisaslaşmış 
müəssisələrdir. Onların siyahısında enerji sferasının paylaşdırıcı, satış şəbəkələri, hasilat sənayesi, 
qaz və neft qurumları, telekommunikasiya və nəqliyyat xidmətləri, su təchizatı  müəssisələri, 
aeroportlar, limanlar,  yollar da  vardır.
Bütün bu obyektlərin korporasiyalaşdırılması və özəlləşdirilməsi onların göstərdiyi ictimai 
xidmətlərin qiymətini aşağı salmağa, rəqabət qabiliyyətini artırmağa yönələcək.
Nəticə
YSD-nin təcrübəsi özəlləşdirməyə keçidin müxtəlif formalarına görə fərqləndirici xüsusiyyəti ilə  
daha qabarıq surətdə seçilir. Bu istiqamətdə müxtəlif  ölkələrdə fərqli  üsullar tətbiq olunsada onları 
aşağıdakı 5 qrupda təsnifləşdirmək mümkündür.
Birincisi, müəssisə hökumət  tərəfindən yaradılır və yaxud da yenidən qurulur, mülkiyyət hüququ 
dövlətdə saxlanılmaq  şərti ilə, onun işinə rəhbərlik özəl bölməyə həvalə olunur. Belə fəaliyyət o 
hallarda  məqsədəuyğun hesab edilir ki, özəl sahibkar riskdən qorxur və müvəffəqiyyətə təminat 
görmür.
İkincisi, dövlət müəssisəsinin səhmləri hissə-hissə özəl əllərə verilir. Əgər lazım gələrsə və  dövlət 
buna  ehtiyac duyarsa,  o özəl sahibkarın xeyrinə  nəzarət səhm paketindən bütövlükdə  imtina edə
bilər. Belə variant  qiymətli kağızlar  bazarının  kifayət qədər inkişaf  etdiyi və yaxud dövlətin 
strateji sahələrdə nəzarəti əldən verməmək şərtilə effektivliyi yüksəltməyə çalışdığı hallarda tətbiq 
olunur.
Üçüncüsü, müəssisə və ya onun bir hissəsi  bir və yaxud bir neçə hüquqi şəxsə hərrac yolu ilə
satılır.
Dördüncüsü, inhisarçı sahələrdə dövlət müəssisəsi ləğv edilir və özəl firmanın  həmin sahəyə
girişinə imkan yaradılır. Bu da dövlət və özəl bölmə  arasında rəqabətin  formalaşmasında 
əhəmiyyətli rol oynayır.
Nəhayət, beşinci variant "vasitəli özəlləşdirmə" adlanır. Məsələn,  dövlət müsabiqə əsasında seçdiyi 
özəl müəssisəyə onun fəaliyyət göstərdiyi sahədə qiymətlərin   aşağı salınması və inhisarçılığın 
aradan  qaldırılması məqsədilə  vergi və kredit güzəştləri verməyi öhdəsinə götürür. Eyni zamanda 
özəl şirkət dövlət müəssisəsində kontrakt əsasında istehsalat, bölüşdürmə, satış  funksiyasını həyata 
keçirmək hüququ qazanır. Sonradan dövlət müəssisəsinin istisnasız olaraq  həmin şirkətə satışı 
həyata keçirilir.*
Bu və ya digər variantların üstünlüyü konkret hallardan asılı olmaqla, dəqiq və ixtisaslı  seçim tələb 
edir.
YSD-də özəlləşirmə  proqramının reallaşması bu prosesin həyata keçirilməsi istiqamətində xeyli 
çətinliklərin mövcudluğunu aşkara çıxardı. Siyasi mövqelərindən asılı olaraq müxtəlif  dövlət 
məmurlarının bu prosesə qarşı aktiv fəaliyyəti demək olar ki, əksər YSD ölkələrinə xarakterik cəhət 
hesab oluna bilər. Bu ölkələrdə özəlləşdirmənin tərəfdarları sırasında praqmatik düşüncəli, 
mütərəqqi fikirli  dövlət və hökumət  liderləri  ilə yanaşı, bir də bəzi səlahiyyətlərinə görə "əlini 
qızdırmaq" imkanına malik olan müxtəlif səviyyəli  dövlət məmurlarını da görmək mümkündür. 
YSD-də başqa bir problem  nəzarət səhm paketi dövlətin əlində saxlanılan kapital tutumu  yüksək 
olan sahələrə özəl bölmənin həvəssiz münasibəti fonunda yaranmışdır. Dövlətin  starteji  əhəmiyyət 
kəsb   edən sahələri  "özgə əllərin" ixtiyarına verməmək istəyi ilə özəl sahibkarın  maraqları 
arasındakı uyğunsuzluq YSD-nin bəzilərində özəlləşdirmənin sürətinə mənfi təsir göstərmişdi. Eyni 
zamanda zərərlə işləyən müəssisələrin  ilk növbədə  özələşdirməyə  çıxarılması da  bu yöndə
yaranmış "soyuq" münasibətləri  daha da  kəskinləşdirmişdir.
Bu ölkələrin iqtisadi siyasətində sosial müdafiə elementlərinin xüsusi yer tutması həmkarlar 
təşkilatlarının özəlləşdirməyə qarşı təzyiqini xeyli gücləndirmişdir.
Özəllədirmənin gedişinə həm də inkişaf etmiş kapital bazarının olmaması  mənfi təsir göstərmişdir. 
YSD-dən yalnız Sinqapur və Honqkonq inkişaf etmiş qiymətli kağızlar   bazarına malikdir. Bu 
istiqamətli digər problem zəif kreditləşdirmə  maliyyə sisteminin mövcudluğu və xarici 
investisiyaların cəlb edilmə sürətinin  aşağı olması səbəbindən yaranmışdır. Özəlləşdirmənin 
hüquqi təminatının  mürəkkəbliyi  və onun  dəyişdirilməsi prosedurlarının  subyektiv səbəblər 
ucbatından  çətinliyi də  problemlərin  həlli yolunda maneyə çevrilmişdir.
YSD  mövcud olan çoxsaylı problemlərin məngənəsində  həyata keçirilən özəlləşdirmənin 
qarşılaşdığı çətinliklərin   bəziləri  bizim ölkəmiz üçün də xarakterik  olduğundan, prosesin  
gedişində onların nəzərə alınması və diqqət mərkəzində   saxlanılması nəticələrin müvəffəqiyyəti 
baxımında əhəmiyyətli hesab oluna bilər.
3.4. Türkiyədə özəlləşdirmə
Türkiyə özəlləşdirilməsinin xüsusiyyətlərindən  bəhs edərkən, əvvəlcə bu ölkədə dövlət 
müəssisələrinin formalaşması istiqamətlərilə və özəlləşdirmə  ərəfəsindəki  situasiyalarla tanış 
olmağa zərurət yaranır.  Bu ölkə bazar münasibətləri əsasında fəaliyyət göstərən azad 
sahibkarlarının  və sərbəst təsərrüfat  subyektlərinin sayına, iqtisadi təşəbbüskarlığa və onun   
reallaşdırılması üçün  mövcud olan  əlverişli iqtisadi   mühitinə və azadlığa görə  həmişə müsbət 
yöndə fərqləndirilir.*
 İnkişaf etmiş ölkələrdə dövlət bölməsinin üstün çəkisi   ictimai əmtəə buraxılışı və xidmət  
sferasına, hasilat sənayesinə xarakterik olsa da, Türkiyədə bank sisteminin 72 faizi, sənayenin  50 
faizə qədəri dövlətin  inhisarındadır. Bu ölkədə  fəaliyyət göstərən və "kamular" adlanan dövlət 
müəssisələri milliləşdirmə nəticəsində deyil, hökumətin təşəbbüsü ilə müxtəlif vaxtlarda 
yaradılmışdır. 1989-cu ildə belə müəssisələrdə ÜMM-in 11 faizinə qədəri istehsal olunurdu. 
Onların əksəriyyəti emaledici sənaye sahələrində cəmləşmişdir. 1990-cı ildə bu sahədə mövcud 
olan 500 iri müəssisədən 1-i dövlət mülkiyyətin saxlanılırdı.     
  Türkiyədə özəlləşdirmə ideyası 1983-cü ildə Ana Vətən Partiyasının hakimiyyəti dövründə
praktiki tətbiq imkanı qazanmışdır. Bu zaman özəlləşdirməyə özəl biznesin iqtisadi həyatda rolunu 
artırmaq, rəqabət qabliyyətini yüksəltmək və cəmiyyətdə ədalətli bölgü prosesini reallaşdırmaq 
vasitəsi kimi baxılırdı.*
Türkiyə hökumətinin bu sahədə təcrübəsizliyi nəzərə alınaraq özəlləşdirmə planının işlənilməsinə
xarici mütəxəssislər dəvət edilmişdir. Belə ki, bildiyimiz kimi Malayziyanın özəlləşdirmə
proqramını ingilislər hazırladığı halda, burda  müvafiq sənədin işlənilməsinə amerikalı ekspertlər 
rəhbərlik etmişlər. Nəhayət, onların təklif etdiyi Özəlləşdirmə Planı 1986-cı ilin mayında Türkiyə
Hökumətinə təqdim olunmuş və bu plan "kamu"ların yenidən qurulması və sağlamlaşdırılması 
üsulları ilə yanaşı konkret tədbirlər paketini də özündə cəmləşdirmişdir.
1985-ci ildən başlayaraq 2000-ci ilə qədər Türkiyədə 211 şirkətin  özəlləşdirilməsi nəzərdə tutulsa 
da onlardan 22-si müxtəlif  səbəblərdən bu siyahıdan  çıxarılmışdır. Son 10 ildə özəlləşdirmə
aşağıdakı sahələri əhatə etmişdir:
-ərzaq  sənayesinin 30, süd sənayesinin 38 fabriki bütövlükdə özəlləşdirilmiş və beləliklə də
dövlətin bu sahələrdəki mülkiyyət payı satılıb qurtarmışdır;
-analoji olaraq, sement sənayesinin 30 zavodunun özəlləşdirilməsi  ilə dövlət  bu sahəyə də
nəzarətini tamamilə itirmişdir;
-bankların özəlləşdirilməsi Sumerbankdan başlayaraq, Etibanki, Denizbank, Anadolu Banki əhatə
etmişdir. 1998-ci ilin mayında isə Is Bankda dövlətin 12,3%-lik payı beynəlxalq və yerli  hərraclara  
çıxarılmışdır;
-həmin  üsulla Netas və Tofas müəssisələrində də  dövlətin payı  xarici  investorlara  satılmışdır;
-turizm  sferası, toxuculuq, ət emalı və meşə sənayesi müəssisələrində dövlətin payının 50 faizə
qədəri özəlləşdirilmişdir.*
1999-cu ilə olan son məlumata görə, yaxın gələcəkdə özəlləşdirilməsi  nəzərdə tutulan 74 şirkətin 
32-də dövlətin payı 50 faizdən çoxdur. Onların  siyahısına  neft emalı, təchizatı, mis, polad, neft-
kimya, meşə materialları, ət emalı sənayesi müəssisələri ilə yanaşı, "Türk  hava yolları" 
aviaşirkətində dövlətin 30 faizlik  payı da  daxil edilmişdir.
2.5. Türkiyədə özəlləşdirmədən daxil olmuş vəsait mln. USD (1985-1998-ci illər)*
1985-88 - 50
1990 - 500
1991 - 200
1993 - 550
1994 - 400
1995 - 500
1997 - 430
1996 - 300
1997 - 420
1998 - 1000
Türkiyədə özələşdirmənin hüquqi bazasına təşkil edən 4 akt fəaliyyətdədir. Onlar aşağıdakılardan 
ibarətdir:
-akt 2983- hələ özəlləşdirmənin təxmini planı  hazırlanmamış 1984-cü ildə qəbul edilib. Bu aktla 
xəzinəyə yerli qiymətli  kağızların satışından daxil olmanın üç forması müəyyənləşdirilmişdi ki, 
sonuncu ("kamuların" səhmlərinin buraxılışı və satışı) özəlləşdirməyə aid edilirdi;
- akt dekret 233 "kamuların" özəlləşdirilməsini əhatə  edirdi, onun fərqləndirici  xüsusiyyəti  Ali 
Planlaşdırma   Şurasına ayrıca müəssisənin özəlləşdirilməsi haqqında qərar çıxarmaq hüququnun 
verilməsi ilə izah oluna bilər;
- akt 3291-də  özəlləşdirmə məsələlərinə nisbətən geniş şəkildə baxılırdı. Bu aktla özəlləşdirmənin 
5 metodu müəyyənləşdirilmişdi: "kamuların" qismən və tam satışı səhmlərinin satışı, icarəyə
verilməsi, idarətmə  hüququ ilə özəl bölməyə təklif  olunması  və ləğvetmə.*
Qanun 4046 - özəlləşdirmənin təşkili proseduraları, prisipləri və digər məsələləri reqlamentləşdirir. 
1994-cü ildən etibarən qüvvədədir.
Türkiyədə özəlləşdirməyə ümumi rəhbərlik üç orqan tərəfindən  həyata keçirilir.
Ali özəlləşdirmə Şurası (AÖŞ);
Özəlləşdirmə müdiriyyəti (ÖM);
Özəlləşdirmə Fondu (ÖF).
AÖŞ - Türkiyədə özəlləşdirmənin ali orqanı hesab olunur. Şuraya baş nazir rəhbərlik edir,  onun 5 
üzvü vardır: baş nazirin müavini (koalisiya hallarında), 2 dövlət naziri, maliyyə naziri və sənaye-
ticarət naziri.
AÖŞ özəlləşdirmənin müddətini, metodunu  müəyyənləşdirir, bundan əlavə özəlləşdirmə
sazişlərinin, ÖF -nin və ÖM-in büdcəsini təsdiq edir, özəlləşdirmənin gedişini qiymətləndirir. AÖŞ 
istisna halarda, zəruri  əsaslandırmalar əsasında dövlət müəssisələrinin özəlləşdirmədən 
kənarlaşdırılması haqqında qərar qəbul etmək səlahiyyətinə də malikdir.
ÖM - icraedici orqandır.  Əsas vəzifəsi AÖŞ -nin qərarlarını yerinə yetirməkdən  ibarətdir. ÖM 
özəlləşdirmə zamanı dövlət müəssisələrinin  restrukturizasiyası, yenidən bərpası və hətta onların 
proqramdan çıxarılması  barəsində AÖŞ-yi təkliflər verir.
ÖF-ni özəlləşdirmə müdiriyyəti  idarə edir. Qiymətli kağızların  və digər maliyyə alətlərinin 
satışından əldə  edilən bütün gəlirlər ÖF-yə daxil olur. ÖF-nin vəsaitləri dövlət müəssisələri 
kapitalının genişləndirilməsinə, restrukturizasiyasına, eləcə də özəlləşdirmə  xərclərinin 
ödənilməsinə  yönəldilə bilər. Bu vəsaitlərdən dövlət  büdcəsinin kəsirinin maliyyələşdirilməsində
istifadə olunması qadağandır.*
Analoji qurumlar başqa adla Pakistanda da fəaliyyət göstərir. Belə ki, Pakistanda özəlləşdirmə
komissiyası siyasətçilər və mütəxəssislərdən təşkil olunmuş 5 nəfərdən ibarət olmaqla, daha çox 
məsləhətverici orqan xarakteri  daşıyır. Özəlləşdirmə üzrə idarəetmə komitəsi maliyyə nazirinin 
rəhbərliyi altında fəaliyyət göstərir. Bundan əlavə ölkədə baş nazirin rəhbərliyi ilə 9 federal 
nazirdən təşkil olunmuş Özələşdirmə İdarəsi də mövcuddur.
 Fikrimizcə, özəlləşdirmə siyasətinə bu cür üç istiqamətli rəhbərlik proses zamanı bürokratik 
proseduraların çoxluğundan savayı, həm də hər bir qərarın qəbulunun baş nazir səviyyəsində həlli  
olunması zərurəti yaradır. Belə idarəetmə sistemi prosesin gedişinə aktiv münasibəti əngəlləyə və
onu  üzv nazirlərin təmsil etdikləri  siyasi  dairələrin təsiri altına  sala bilər. Məsələyə bu 
kontekstdən yanaşanda özəlləşdirmə prosesinə onu təşkil edən  icra orqanından başqa həmin 
müəssisələrdə idarəetmə  mexanizmini həyata keçirən və özəlləşdirmədən əldə edilən gəlirləri 
özündə cəmləşdirən fondun daxil  olması kifayətdir.
Nəticə
Türkiyədə özəlləşdirmə təcrübəsindən çıxan bəzi nəticələrə diqqət yetirək. Özəlləşdirmənin gedişi 
zamanı xarici məsləhətçilərdən istifadənin nəticələri onu göstərdi ki,   heç də həmişə belə yanaşma 
prosesin mütləq müvəffəqiyyətli  sonluğuna təminat vermir. Çünki,  bir çox  hallarda  onlar yerli  
və milli  xüsusiyyətləri lazımi səviyyədə nəzərə ala bilmirlər. Bu istiqamətdə deyilənlər 
Malayziyanın timsalında təsdiq olunmuşdur. Özəlləşdirmədə vacib məsələlərdən hesab olunan 
hüquqi və təşkilati bazanın düzgün formalaşdırılmaması nəticəsində sonradan prosesin əleyhinə
yönələn qüvvələrin onun müvəffəqiyyətinə əsaslı surətdə mənfi təsir edən və yekunlarının şübhə
altına alınmasına gətirib çıxaran siyasi çıxışlarına şərait yaradır. Türkiyənin özəlləşdirmə
tərcübəsində beş sement zavodunun səhmlərinin fransız şirkətlərinə satılması prosesindəki qanun 
pozuntusu bu prosesi siyasi oyunların  obyektinə çevirmiş və müxalifətə məhkəmə vasitəsi ilə
qərarı  dəyişdirmək  imkanları  yaratmışdır.
Son nəticədə  isə bu insidentdən bütövlükdə  prosesin özü ciddi ziyan çəkmiş, xarici investisiyalarla 
bağlı gözlənilən ümidlərin özünü doğrultmasında başlıca səbəblərdən biri olaraq əhəmiyyətli rol 
oynamışdır.
Nəhayət, Türkiyə özəlləşdirilməsi bir həqiqəti də aşkara çıxardı ki, özəlləşdirmədən sonra yaranan 
inhisarlar iqtisadiyyatda vəziyyəti daha da pisləşdirir. Türkiyə özəlləşdirilməsindən çıxan bu nəticə
Azərbaycan praktikasında pambıqtəmizləmə zavodlarının tismalında özünü doğrultmuşdur. Belə ki, 
yaranmış inhisarların fəaliyyəti nəticəsində ölkədə pambıq istehsalı birdən-birə xeyli azalmış və bu 
vəziyyət inhisarçı şirkətlərin pambıqçılıq təsərrüfatlarının rentabelliyini  təmin etməyən qiymət 
siyasəti yeritməsi şərtləndirmişdir. Bu haqda Azərbaycanda özəlləşdirmənin nəticələrini xarakterizə
edərkən daha geniş söhbət aparacağıq.
* * *
1. Клинова М. Приватизация  государственного сектора экономики в Западной Европе., 
Вопросы Экономики,1991 № 4, стр., 88
2. Морита А. Сделано в Японии: Акио Морито и "Сони". Иностранная литература -  
1990, N3, cтр 235
3. Polities of Privatisation in Western Euroрe. Ed.Viclcers Й., Wrightv, London 1989.
4. The Economist Dec 1985 р 73.
5. Кинчсли Г, Страйк Р. Приватизация жилья в Восточной Европе // Эко 1993, N4,  стр 
153-162
6. Можаев  В. Приватизация и занятность // Профсоюзи и эконмика  М., 1992 №6 с.  111
7. Mənbə: «Приватизация: чему учит мировой опыт»,  Под редакцией Б.М.Болотина, 
Москва, Международые отношения, 1993 стр. 150-152
8. Портфель приватизации и инвестирования / Отв.ред. Ю.Б.Рубин, В.И.Саминтек 1992 
стр 60-69
9. Портфель приватизации и инвестрирования / отв ред. Б.Рубин, В.И.Солдаткин, 
Москва Саминтек, 1992 стр 40
10. Fiscal Studies, August 1990 vol 11,N 3 рp. 74-75
11. Улянов Г. «Трансформация отношений собственности и становление новой 
организации». Экономики в условиях переходного периода.  тез доклад  межд. 
науч.конф. Спб 1996 т 1, стр.127
12. Кумахов Р.Уроки французского опыта // МЭ и МО 1991 N12 cтр 78-90
13. Завгородная М.Выкуп предприятия работниками во Франции// МЭ и МО 1995 N7, 
стр.  118-132
14. Yenə orada
15. Дмитриева Е. "Социалистический  эксперимент" и приватизация французский 
вариант // Обшество и Экономика, 1992 N 3-4 с 85-92
16. Polities of Privatisation in Western Euroрe, Ed. Viskeis,  Wiriqht J V. London
1989 р 12
17. Privatisation: L art et les manieres. Paris, 1986 р 16.
18. Facts and Figures on Government Finance
19. Inen P.Institutional issues on  Fiscal Policy- Universidad Adolfo Ibaner-Institutio  Ziberitad 
y Dersarollo-1990
20. Теперман В.А. Первые итоги приватизации // Латынская Америка 1994 №2, с 32-44. 
21. Семеко Г. Приватизция в Латынской Америке: некоторые итоги, Экономика и жизнь, 
1993 № 50
22. The Malaysian Economy in Figures 2001, EPU Prime Ministers Department.
23. Developmental Role of the Government; The case of Tailand  Nattapond thondrakole 
Poniolto Piapunwottana, Wanasin Sattayanuwat, 18-20 october 2001
24. Авдашева С.Турция : национальная модел либеральная экономики // Вопросы 
Экономики 1992, №11  с.  93
25. Мурат Али Юлек, Приватизация в Турции, «Вопросы Экономики», 1992, N9, с 61-88
26. Метин Саламчи. Приватизация в турции и Центральной Азии, Бишкек, 1999
27. Ömer Farruk Ünal Dünyada və Azərbaycanda özəlləşdirmə Bakı  Qafqaz Universiteti 
Yfyını 1999, səh 252
28. Ахмад Вакар.  Перспективы приватизации в Пакистане,  Бишкек, 1999
* * *
III fəsil.  Kütləvi özəlləşdirmə proqramlarının müqayisəli təhlili
3.1. Kütləvi özəlləşdirmə modelləri
Ötən əsrin 70-ci illərindən başlayaraq müxtəlif inkişaf səviyyəsinə və fərqli mülkiyyət 
münasibətlərinə malik olan ölkələrdə sınaqdan keçirilən özəlləşdirmə islahatı 90-cı illərdən etibarən 
postsosialist dövlətlərinin iqtisadi siyasətinin tərkib hissəsinə çevrilərək, sistem dəyişikliklərinin 
əsas daşıyıcısı rolunda çıxış etməyə başladı. Keçmiş sosialist dövlətləri arasında bu proses ilk dəfə
olaraq Mərkəzi və Şərqi Avropanın yeni müstəqil və keçid dövrünə təzəcə qədəm qoymuş 
respublikalarından start götürdü. Prosesin başlanğıcında həmin ölkələrin özəlləşdirmə sahəsində
qarşıya qoyduğu həddindən yüksək ambisiyaları, konkret olaraq Macarıstan, Polşa və Rumıniyanın 
3 il ərzində dövlət bölməsinin yarısını, Rusiya və Çexoslovakiya Federasiyasının 1996-cı ilədək 
dövlət müəssisələrinin 75-80 faizini xüsusi bölməyə vermək istəkləri ciddi çətinliklərlə  qarşılaşdı.
Ölkədə sərbəst maliyyə vəsaitlərinin qıtlığı, xarici investisiya cəlb etmək üçün əlverişli iqtisadi 
mühitin olmaması ucbatından həmin respublikalarda özəlləşdirmənin ilkin sürəti aşağı templə
müşahidə olunurdu. Belə templə qarşıya qoyulmuş məqsədlərə çatmağın qeyri-mümkünlüyünü 
dərk edən kimi müxtəlif səviyyəli müzakirələrdə özəlləşdirmənin miqyasını genişləndirmək, 
sürətini yüksəltmək üçün yeni metodların axtarılması zərurəti üzə çıxdı. Qərbin sənayesi inkişaf 
etmiş dövlətlərində, Latın Amerikasının üçüncü dünya və Cənub-Şərqi Asiyanın yeni sənaye 
ölkələrində tətbiq olunan standart metodları postsosialist respublikalarında qeyri-standart 
özəlləşdirmə  üsulları ilə  paralel olaraq  sınaqdan keçirmək məqsədilə yeni  keyfiyyət tutumlu 
kütləvi özəlləşdirmə proqramlarının işlənilməsinə başlandı. Dövlət  mülkiyyətinin bir hissəsini  
əhaliyə əvəzsiz verməyi nəzərdə tutan kütləvi özəlləşdirmə proqramlarının aparıcı xəttini 
vətəndaşlara pulsuz və ya minimum haqq müqabilində paylanan, özəlləşdirmənin gedişində
səhmlərə dəyişdirmək imkanı yaradılan vauçerlər, kuponlar və özəlləşdirmə şəhadətnamələrindən 
istifadə variantları təşkil etdi. Beləliklə, həmin ölkələr   qarşıya çıxan problemlərin  bəzilərini 
kütləvi özəlləşdirmə proqramlarının (KÖP) tətbiqi yolu ilə həll etmək şansı qazandı.
Əvvala, belə proqramlar vasitəsilə əhalinin geniş kütləsinin özəlləşdirməyə cəlb edilməsi onun 
miqyaslarını genişləndirməklə yanaşı, həm də bütövlükdə prosesin sürətli gedişində  "katalizator" 
rolunu oynadı. Eyni zamanda, bu tədbir vasitəsilə əvvəlcə əmlak payını vauçerlər, kuponlar və ya 
çeklər formasında almaqla, sonrakı mərhələdə əldə etdiyi sənədləri səhmlərə dəyişmək imkanı 
yaradılmaqla onların dövlətsizləşdirməyə təfəkkür və psixoloji problemlərdən irəli gələn  
müqaviməti də neytrallaşdırıldı. Bununla da, özəlləşdirmə prosesinin qarşısında duran sosial və
siyasi məqsədlərə nail olmaq üçün ilkin zəruri mühit yaradıldı.
İkincisi, məhz belə proqramların tətbiqinin nəticəsi olaraq əhalinin sərbəst  kapital  yığımlarının  
sərmayə üçün nəzərdə tutulan təmiz maddi aktivlərinin (müxtəlif ölkələr üzrə xüsusi çəkisi 4-7 faiz 
təşkil edir) özəlləşdirmənin  gedişinə yaratdığı  baryer, onun tempinə göstərdiyi tormozlayıcı təsir 
aradan qaldırıldı.
Üçüncüsü, belə proqramların tətbiqi ilə müəssisələrin qiymətləndirilməsi kimi həddindən artıq 
mübahisəli, mürəkkəb və uzun müddət tələb edən prosedurdan  yayınmaq üçün şərait yarandı. 
Beləliklə qeyd edilən cəhətləri ilə fərqlənən KÖP 1994-cü ildə artıq keçmiş sosialist düşərgəsində
yaranmış 18 dövlətdə tətbiq edilirdi.*
Belə proqramlar Çexiya və Slovakiyada "kupon  özəlləşdirilməsi", Litvada "sürətli özəlləşdirmə", 
Monqolustanda "ümumi proqramlar", Polşada "kütləvi  özəlləşdirmə",  Rumıniyada "əmlakın mülki 
proqramları", Rusiyada "vauçer özəlləşdirməsi", Azərbaycanda "çek özəlləşdirməsi"  adlandırıldı.*
Bu proqramların fərqli adlandırılmasına baxmayaraq, onların hər birinin 7 eyni prosedur 
elementləri üzrə reallaşdırılması nəticəsində müxtəlif ölkələr üzrə bir sıra oxşar əlamətlər qeydə
alınmağa başlandı. KÖP çərçivəsində tətbiq olunan 7 prosedur elementləri  bunlardır:
-proqrama daxil edilmiş müəssisələrin qabaqcadan səhmləşdirilməsi;
- özəlləşdirilməsi nəzərdə tutulan müəssisə və obyektlərin qruplaşdırılması;
- material aktivlərinin qiymətləndirilməsi üzrə (adətən balans dəyəri üzrə) sadələşdirilmiş  
metodların  adaptasiyası;
- müəssisələrin özəlləşdirilməsi proqramında iştirak etməkdə maraqlı olanlar üçün sadələşdirilmiş 
maliyyə informasiyalarının  hazırlanması;
- vətəndaşlar arasında kuponların, vauçerlərin və özəlləşdirmə  çeklərinin və şəhadətnamələrinin 
paylanması;
- vasitəçi maliyyə institutlarından aktiv istifadə edilməklə səhmlərin dolayı yolla bölüşdürülməsi;
- vauçer, kupon və digər özəlləşdirmə şəhadətnamələrinin sahibləri arasında səhmlərin birbaşa 
bölüşdürülməsi məqsədilə hərracların keçirilməsi.
Kütləvi özəlləşdirmə variantında digər özəlləşdirmə formalarından fərqli olaraq, prosesin gedişində
səhmləşdirmə üsuluna daha çox üstünlük verilir. Bu məqsədlə orta və iri dövlət müəssisələrinin 
bazasında səhmdar cəmiyyətlər yaradılmaqla onlara səhm emissiyası  imkanları yaradılır ki, bu da 
sonradan hərraclar vasitəsilə ya pula satılır, yaxud da özəlləşdirmə paylarına dəyişdirilir.
Fikrimizcə, müxtəlif ölkələrdə fərqli start vəziyyətində tətbiq edilmiş KÖP-lər aşağıdakı əlamətlər 
üzrə biri-birindən fərqləndirilə bilər: 
(a) proqramın məqsədlərinə; (b) miqyaslarına və onun reallaşdırılmasının idarəedilməsi üsuluna; (c) 
reallaşdırma tempinə; (d) proqramların daxili bağlılığına; (e) proqramların reallaşdırılması ilə
əlaqədar risklərin səviyyəsinə görə;(f) özəlləşdirmədən əldə olunan vəsaitlərdən necə və hansı 
istiqamətlərdə istifadə qaydalarına görə.
a)  Birinci əlamət üzrə təsnifat apararkən onu qeyd etməliyik ki, KÖP özündə bir neçə ümumi 
məqsədləri birləşdirə bilər:
- siyasi məqsədlər (əhalinin geniş təbəqəsini iqtisadi transformasiya prosesinə cəlb etmək);
-  sosial məqsədlər (səhmlərin  bölüşdürülməsinin  ədalətli formasını tətbiq etmək);
-  sistemli məqsədlər (iqtisadiyyata bazar prinsiplərini  tətbiq etmək);
-  iqtisadi effektliyin yüksəldilməsi məqsədləri (müəssisələrin işinin səmərəliliyini artırmaq). 
Sonuncu məqsədə müəssisələrin sağlamlaşdırılması və restrukturizasiyası ilə bağlı tədbirlər də
daxildir.
Tədqiqat obyektinə daxil etdiyimiz postsovet ölkələrində KÖP-in  tətbiqinin nəticələrinin təhlili 
həmin ölkələrdə qarşıya qoyulan məqsədlərə fərqli səviyyələrdə nail olunduğunu deməyə əsas 
verir.
Belə ki, Çexoslovakiyada KÖP-in qarşısına sistemli və siyasi məqsədlər qoyulmuşdu. Bu ölkədə
özəlləşdirmə prosesinin həyata keçirilməsinin hüquqi bazasını təşkil edən sənəddə məqsədlər belə
təqdim olunmuşdur: özəlləşdirmə eyni zamanda paralel olaraq həm siyasi və həm də iqtisadi 
məqsədlər daşıyır. Həmin sənəddə həmçinin bazar  iqtisadiyyatına  keçidi  təmin  etmək və
möhkəmləndirmək (siyasi məqsəd), "effektiv" mülkiyyətçi sinfini formalaşdırmaq üçün kupon 
özəlləşdirilməsi vasitəsilə iqtisadiyyatda bazar prinsiplərinin tətbiqini sürətləndirmək də (sistemli 
məqsəd) nəzərdə tutulurdu.
Çexoslovakiyanın kupon özəlləşdirilməsi proqramında sosial ədalətin təminatına az diqqət 
yetirilmiş, bu istiqamətdə əsas güc cəmiyyətin  bütün üzvlərinə bərabər imkanlar və eyni  rəqabət 
şəraiti yaratmağa yönəldilmişdi. Restrukturizasiya probleminə gəlincə, Çexo-Slovakiyanın 
özəlləşdirmə üzrə Dövlət proqramında bu məsələyə ümumiyyətlə toxunulmamışdır.
Rusiyanın "vauçer özəlləşdirilməsi" proqramında isə ilk növbədə siyasi və sonra sistem 
dəyişiklikləri məqsədləri qoyulmuşdu. Rusiya Federasiyası prezidentinin bu barədə Fərmanının 
birinci maddəsində göstərilirdi ki, vauçerlərinin tətbiqi  özəlləşdirmənin gedişini  sürətləndirmək, 
ona dəstək vermək üçün geniş əhali kütləsini bu prosesə cəlb etmək məqsədi daşıyır.
Polşada KÖP-in qarşısında duran başlıca məqsəd bir tərəfdən müəssisələrin işinin səmərəliliyini 
yüksəltmək, digər tərəfdən isə cəmiyyətdə sosial ədaləti bərpa etmək olmuşdur.  Polşa 
Respublikasının kütləvi özəlləşdirmə proqramının birinci maddəsində göstərilirdi ki, özəlləşdirmə -
müəssisələrin effektliyinin yüksəldilməsi və restrukturizasiyasının aparılması üçün zəruridir. 
Şirkətlərin restrukturizasiyası məqsədilə proqramda peşəkar menecer idarəetmə sisteminə keçidə
üstünlük verilməsi nəzərdə tutulur. Proqramda həmçinin, dövlət  mülkiyyətinin bütün yeniyetmə
yaşlı Polşa vətəndaşları arasında ədalətli  bölgüsünün həyata keçirilməsi də qeyd olunmuşdur.
Qırğızıstanın özəlləşdirmə proqramında ilk növbədə sistem dəyişikliklərinin aparılması nəzərdə
tutulurdu. Proqramda, həmçinin o da göstərilirdi ki, özəlləşdirmə prosesi özünü tənzimləyən bazar 
mexanizmlərinin formalaşdırılmasını  stimullaşdırmaqla, ilk növbədə əhalinin böyük əksəriyyətinin 
təfəkküründə  sosial-psixoloji  dəyişikliklərə  gətirib çıxaracaq.  Qırğızıstanın özəlləşdirmə
proqramının başlıca məqsədlərinə iqtisadiyyatın bütün sahələrində sürətli dövlətsizləşdirmə və
müxtəlif mülkiyyət formalarının formalaşdırılması da daxil idi.
Azərbaycanda 1995-1998-ci illəri əhatə edən dövlət mülkiyyətinin özəlləşdirilməsi üzrə birinci 
proqramın məqsədi ilk növbədə müəyyən dərəcədə sistemli xarakter daşıyırdı. Belə ki, mövcud 
proqramda başlıca məqsəd kimi təsərrüfat subyektləri üçün xüsusi mülkiyyət və sərbəst rəqabət 
prinsipləri əsasında öz-özünü tənzimləyən bazar iqtisadiyyatı  mühitinin yaradılması qarşıya 
qoyulmuşdu. Digər əsas məqsədlərə isə   xalq təsərrüfatı strukturunun bazar iqtisadiyyatı 
tələblərinə uyğun olaraq yenidən qurulması, iqtisadi prosesə  bütün növ istifadə olunmamış  
ehtiyatların və investisiyaların, o cümlədən xarici investisiyaların cəlb olunması daxil idi. Əhalinin 
həyat səviyyəsinin və sosial vəziyyətinin yaxşılaşdırılması isə sonuncu məqsəd kimi nəzərdə
tutulurdu.
Gürcüstan Respublikasında 1992-ci ildə qəbul edilmiş  özəlləşdirmənin Dövlət proqramının birinci 
redaksiyasında qarşıya qoyulmuş ən başlıca məqsəd sistemli dəyişikliklərin səciyyələndirilməsinə
yönəldilirdi. Proqramda özəlləşdirmənin məqsədləri  kifayət  qədər geniş şərh edilsə də, əvvəllər 
sistemli və siyasi dəyişikliklər, sonradan isə "sıfır" hərraclarının  tətbiqi vasitəsilə müəssisələrin 
səmərəli fəaliyyətinin təmini məsələləri önə çıxmışdı. Proqramda başlıca məqsədlər kimi 
aşağıdakılar əks olunurdu: dövlət mülkiyyətinin digər mülkiyyət formaları ilə əvəz edilməsi, 
vətəndaşların əmlak (qiymətli kağız) əldə etmələri üçün dövlət müəssisələrinin özəlləşdirilməsi 
prosesinə onların geniş kütləsinin cəlb edilməsi, ölkədə bütövlükdə iqtisadi sistemin dəyişdirilməsi 
və rəqabətli mühitin formalaşdırılması, eləcə də, xüsusi mülkiyyətçilər sinfinin yaradılması və
iqtisadiyyatın başlıca sahələrində dövlət inhisarının ləğv edilməsi.
Ukraynanın özəlləşdirmə proqramının müəllifləri əhalinin mühafizəkar mövqeyini, cəmiyyətdə
sosialist streotiplərinin mövcudluğunu və yeni strukturlarda kommunist bürokratiyasının 
hökmranlığını nəzərə alaraq, onun məqsədləri sırasında  iqtisadiyyatın istehsalat sferasında qeyri 
dövlət bölməsinin formalaşdırılmasının maksimum dərəcədə sürətlləndirilməsi ön plana   
çəkilmişdir. Beləliklə, bu ölkədə də sistem dəyişiklikləri digər məqsədləri sıxışdırıb çıxarmış və
birinci dərəcəli  məqsədə çevrilmişdir.
Tədqiqata digər postsosialist dövlətlərini də cəlb etməklə bu müqayisə bazasını genişləndirmək 
mümkündür. Lakin, bir çox ölkələrdə məqsədlərin oxşarlığı, ona aparan yolların isə təkrar olunması 
keçmiş sosialist respublikalarının əksəriyyətində özəlləşdirmə proqramının ilk növbədə iqtisadi 
sistemdə transformasiya proseslərinin sürətləndirməsinə xidmət etdiyini təsdiq edir. Təcrübəsinə
müraciət etdiyimiz, yuxarıda adı çəkilən  respublikalarda  da özəlləşdirmə proqramının qarşısında 
duran məqsədlərin siyahısında başlıca olaraq sistem dəyişikliklərinin önə çəkilməsi bu 
istiqamətdəki fikirlərimizi bir daha gücləndirir. Ancaq, yeri gəlmişkən onu da qeyd edək ki, bir çox 
ölkələrdə yeni dövrün siyasətini müəyyənləşdirən proqram və digər hüquqi sənədlərdə
özəlləşdirmənin məqsədlərində son vaxtlar daha çox müəssisələrin restrukturizasiyası və onların 
idarə edilməsinin səmərəli təşkili məsələləri irəli çəkilir. Bir sıra  ölkələrdə bu zərurət birinci 
mərhələdə özəlləşdirmənin nəticələrinin keyfiyyət göstəriciləri üzrə təhlilinə tənqidi yanaşmanı 
şərtləndirmişdir.
(b) KÖP-lər  bütün postsosialist ölkələrində  əhatə etdikləri  fəaliyyət sferasının miqyaslarına və
idarəedilmə dərəcəsinə görə də bir-birindən fərqlənir. Digər ölkələrlə müqayisədə ilkin olaraq 
Rusiya modeli  əhatə dairəsinin genişliyi ilə xarakterikdir. Ölkə əhalisinin əksəriyyətinin 
mənafeyinə, dövlət müəssisələrinin isə ümumi yekunda miqdarca 80 faizinə təsir  göstərən  Rusiya 
vauçer özəlləşdirilməsi dövlətin əsas fondlarının 1/3-ni əhatə edirdi. Onunla müqayisədə Polşa 
modeli xeyli məhdud olmaqla, dövlətin əsas fondlarının  cəmi 11 faizini özəlləşdirmə obyektinə
cəlb etməyi nəzərdə tuturdu. Polşada bu məqsədin reallaşdırılmasına ölkə əhalisinin 69 faizi cəlb 
olunmuşdu. Polşa və Rusiyanın özəlləşdirmə modeli ilə müqayisədə orta mövqe Çexiyaya 
məxsusdur. Belə ki, ölkə əhalisinin 56 faizini əhatə edən çex özəlləşdirmə modeli dövlət 
fondlarının 25 faizini bu fəaliyyət sferasına cəlb etmişdi. Qırğızıstanın bu istiqamətdəki   
göstəriciləri Rusiyaya daha çox uyğun gəlir. Belə ki, Mərkəzi Asiya üzrə sürətli özəlləşdirmə
prosesinə görə seçilən Qırğızıstanda mülkiyyətin dövlətsizləşdirilməsi  siyasəti 1993-cü ilə qədər 
onun aktivlərinin 35 faizini, bütövlükdə isə 70 faizini əhatə etmişdi. Bu prosesə ölkə əhalisinin 94,5 
faizi cəlb olunmuşdu. Litva özəlləşdirilməsində isə ölkə vətəndaşlarının 93 faizi prosesin 
iştirakçısına çevrilmişdi.*
Azərbaycanın mövcud özəlləşdirmə modeli əhatə dairəsinə görə daha çox Qırğızıstan və Rusiya ilə
müqayisəyə gələndir. Azərbaycanda ölkə əhalisinin hamısına təsir etmək  imkanına malik olan 
KÖP-ün əhatə dairəsinə nəzəri cəhətdən müəssisələrin 75 faizi daxil edilmişdi. Lakin Rusiyada 
vauçerləşmə  prosesinin birinci mərhələsinin yekunları üzrə  ölkə əhalisinin 40 faizinə qədərinin 
özəlləşdirmənin fəal iştirakçısına çevrilməsinə baxmayaraq,  Azərbaycanda ölkə  vətəndaşlarının 
yalnız 11 faizi özəlləşdirmə prosesində aktiv iştirakçı  olmuşdur.
Tədqiqatlar göstərir ki,  özəlləşdirmənin Polşa modeli  daha çox  idarəolunandır. Polşada 
özəlləşdirmə prosesinin nisbətən məhdud əhatə  dairəsi ona pilot proqramı səviyyəsində tətbiq 
imkanları yaratdığından, buraxılan səhvləri vaxtlı-vaxtında  korrektə etmək şansları da çox 
olmuşdur. Rusiya modeli idarəedilmə dərəcəsinə görə Polşa ilə müqayisədə  əks qütbdə dayanır. 
Rusiyada özəlləşdirmənin miqyasının genişliyi,  sürətinin  yüksəkliyi  idarəetmə alətlərindən 
səmərəli istifadə imkanlarını xeyli dərəcədə  çətinləşdirmişdir. Buna baxmayaraq, Rusiya 
modelindən  birinci mərhələ üzrə qarşıya qoyulan siyasi və sistem dəyişikliklərinin öhdəsindən 
layiqincə gəlinmişdir.  Bu mərhələdə  buraxılmış  səhvlər arasında daha çox diqqəti cəlb edəni 
vasitəçi maliyyə institutlarının sərbəst fəaliyyətinə imkan verilməsi olmuşdur ki, onun da fəsadları 
prosesin gedişində daha qabarıq surətdə üzə çıxmış və vaxtında həlli problem olaraq qalmışdır.
Məqsədlərin və miqyasların müqayisəsi belə bir nəticə çıxarmağa əsas verir  ki, hər bir ölkədə
miqyasların seçilməsi qarşıya qoyulan məqsədlərə sıx bağlı olmuş və prosesin gedişində ondan asılı 
vəziyyətə düşmüşdür. Bu nəticəni Polşa və Rusiyanın özəlləşdirmə modelləri timsalında izah etmək 
daha asandır. Belə ki, Polşada özəlləşdirmənin gedişində əsas diqqət müəssisələrin səmərəliliyinin 
yüksəldilməsinə yönəldiyinə görə, onun əhatə dairəsinin miqyasları məhdud olmuşdur. Çünki 
özəlləşdirmənin gedişində restrukturizasiya aspektlərinin önə çıxması belə yanaşmaya üstünlük 
verilməsini daha məqsədəuyğun hesab edirdi. Əksinə, Rusiyada siyasi və sistem dəyişiklikləri kimi 
kifayət qədər əhatəli məqsədlərin qarşıya qoyulması geniş miqyaslı  özəlləşdirməni zəruri  etmişdir.
(c) Bütün KÖP-lər  özəlləşdirmə prosesini başa çatdırmaq məqsədilə tətbiq olunan sürət 
parametrləri ilə də fərqlənir. Bu kontekstdə daha gərgin qrafik çex özəlləşdirilməsinə xasdır. Belə
ki, Çexiyanın kupon özəlləşdirməsi il yarım  müddətində  dövlətin əsas fondlarının 25 faizini əhatə
etməklə, 1993-cü ildə başa çatmışdır.
Rusiyanın özəlləşdirmə modeli geniş miqyaslı dövlətsizləşdirmə prosesini üç il ərzində sona 
çatdırmağa nail olmuşdur. Polşada müvafiq surətdə kütləvi özəlləşdirməni başa çatdırmaq üçün 5 il 
vaxt ayrılmışdı. Bu beş ilin 2 ayı müəssisələrin  yenidən  qurulmasına, 18 ayı əhalinin milli 
investisiya fondlarına cəlb edilməsinə, yerdə qalan üç ildən çox hissəsi isə əhalinin  investisiya 
şəhadətnamələrinin milli investisiya fondlarının (MİF) səhmlərinə dəyişdirilməsinə və bu 
fondlardakı dövlət payının özəlləşdirməsinə sərf olunmuşdu.
Qırğızıstanda özəlləşdirmənin  sürəti Orta Asiyanın  region ölkələri  ilə  müqayisədə  xeyli yüksək 
olmuşdur. Belə ki, dövlətə məxsus  əsas fondların 33,15 faizi  2 il ərzində özəlləşdirilmişdir ki, bu 
da plan göstəricisindən yalnız 5,7 faiz aşağı səviyyəni xarakterizə edirdi.
Ukraynada 1-1,5 ilə kiçik müəssisələri, 4-5 ilə isə orta və iri müəssisələri özəlləşdirmək vəzifəsi 
qarşıya qoyulsa da, sonradan müxtəlif  subyektiv  və obyektiv  problemlər  bu vəzifənin yerinə
yetirilməsini (xüsusilə də orta və iri müəssisələrlə bağlı) xeyli ləngitmişdi. Buna səbəb 1995-ci ildə
1994-cü illə müqayisədə özəlləşdirmə tempinin 2,5 dəfə aşağı düşməsi olmuşdur ki,  bunu da 1994-
cü ilin iyunundan 1995-ci ilin mayına qədər olan dövrdə tətbiq olunan müvəqqəti  qadağa ilə izah 
etmək mümkündür. Özəlləşdirməyə qarşı maratoriumu Ukraynanın Ali Radası - parlamenti elan 
eləmişdi. Ukraynada özəlləşdirmə prosesinin 6,5 ili ərzində 7 dəfə hökumət və 3 dəfə isə Ali 
Radanın tərkibi dəyişmişdir. Siyasi qrupların maraq dairəsinə zidd olan özəlləşdirmə məsələləri Ali 
Radanın gündəliyində dəfələrlə müzakirəyə çıxarılmış və bir çox hallarda özəlləşdirilməsi qadağan 
olunan müəssisələrin  siyahısının genişləndirilməsi ilə nəticələnmişdir. Sonuncu dəfə 1996-cı ildə
Ali Rada tərəfindən özəlləşdirməyə bu məqsədlə qoyulan qadağa siyahının yenidən 
genişləndirilməsinə vaxt qazanmaq zərurəti ilə əsaslandırılmış və 6000 obyekt özəlləşdirilməsi 
qadağan olunan müəssisələrin siyahısına daxil edilmişdir.
Azərbaycanda da özəlləşdirmənin sürəti ilkin dövrlər yüksək olsa da sonradan onun tempi aşağı 
düşmüş, 1998-ci ildən başlayaraq 1,5 il müddətində epizodik xarakter daşımışdır. Bu 1995-1998-ci 
illərdə dövlət mülkiyyətinin özəlləşdirilməsi proqramının başa çatması, növbəti mərhələ üzrə isə
yeni proqramın qəbul edilməsinin ləngidilməsi ilə izah oluna bilər. Yeni proqramın qəbuluna qədər 
özəlləşdirməyə məsul olan və rəhbərlik edən orqanda struktur və kadr dəyişiklikləri aparılmış və
nəhayət 10 avqust 2000-ci ildən II dövlət özəlləşdirmə proqramı prezident fərmanı ilə təsdiq  
olunmuşdur. Bu proqramın qəbulunu ləngidən başlıca səbəblərdən biri də Dövlət Əmlak 
Komitəsinin  rəhbərliyi ilə prezident  Aparatının  iqtisadi  siyasətə məsul işçiləri arasında 
özəlləşdiriləcək obyektlərin siyahısı və özəlləşdirmə  çeklərinin dövriyyə müddəti ilə əlaqədar 
yaranmış fikir ayrılığı olmuşdur. Müzakirələrin sonu özəlləşdirmə paylarının dövriyyə müddətinin 
uzadılması və DƏK rəhbərliyinin istefaya göndərilməsi ilə nəticələnmişdir. Beləliklə də,
Azərbaycanda kütləvi özəlləşdirmə mərhələsinin, o cümlədən onun həyata keçirilməsində əsas 
vasitə olan çeklərin dövriyyəsinin 2002-ci il 1 yanvar tarixinədək uzaldılması prezident fərmanı ilə
təsdiq edilmişdir. Bütün bu proseslər son nəticədə özəlləşdirmənin tempinə mənfi təsir 
göstərmişdir. Ümumiyyətlə, postsosialist dövlətlərinin əksəriyyəti üçün kiçik özəlləşdirmə
mərhələsi böyük sürət tempi ilə seçilsə də sonrakı mərhələlər üzrə  özəlləşdirmənin tempinin aşağı 
düşməsi əksər ölkələrdə müşahidə olunmuşdur.  Hazırda bu ölkələrin  bəzilərində  "sona çatdırıla 
bilməyən özəlləşdirmə sindromu"  hökm sürməkdədir.
Kütləvi özəlləşdirmə proqramlarının müqayisəli təhlili, bir çox ölkələr üzrə həyata keçirilən 
dövlətsizləşdirmə prosesinin  tempi ilə dövlət əmlakının satılmasından əldə  edilən vəsaitin miqdarı 
arasında bəzi ziddiyyətlərin mövcudluğunu deməyə əsas verir. Təcrübə göstərir ki,  bir çox 
ölkələrdə dövlət fiskal funksiyalarını yerinə yetirərkən əmlakın satışından əldə edilən vəsaitin  
həcminin vergi daxilolmalarının miqdarının artırılması məsələsinə münasibətdə dilemma qarşısında 
qalır. Belə ki, dövlətin sərəncamında  nə qədər  çox səhm  payı qalırsa, bir o qədər də
özəlləşdirmədən vəsait daxil olması imkanları genişlənir. Bu, həmçinin, sonradan həmin payı 
strateji  investora satılması  işini də asanlaşdırır. Lakin, KÖP-də nəzərdə tutulan hərraclarda 
səhmlərin əsasən özəlləşdirmə paylarına  satışı bir tərəfdən  prosesin tez başa çatmasını 
şərtləndirirsə, digər tərəfdən dövlətin qısa zamanda gəlir əldə etmək imkanlarını  məhdudlaşdırır. 
Bu istiqamətdə dövlətin gəlir əldə  etmək  şansı özəlləşdirmədən  sonra xüsusi bölmədə fəaliyyət  
göstərən  müəssisələrdən daxil olan vergilərdən  asılı vəziyyətə  düşür. Praktika təsdiq edir ki, bu 
proses bir çox hallarda hökumətin ümidlərinin puça çıxması ilə nəticələnir, çünki, kütləvi 
özəlləşdirmənin obyekti olaraq xüsusiləşmiş müəssisələrin  əksəriyyəti bu mərhələdən sonra 
səmərəli fəaliyyət imkanlarını ya bir müddət tamamilə, ya da qismən itirir,  bəziləri isə
ümumiyyətlə, fəaliyyətsiz qalırlar. Azərbaycandakı mövcud reallıqlar deyilənlərə əyani  misal ola 
bilər.
Özəlləşdirmənin tempinə səhmləşdirmənin hansı sxem üzrə aparılması  da təsir göstərir. Belə ki, 
bəzi ölkələrdə, o cümlədən Azərbaycanda bu sxemin düzgün qurulmaması nəticəsində səhmlərin 
pula satılan 30 faizlik  hissəsi bir çox müəssisələr üzrə reallaşmamış qalmışdır. Çünki, 55 
(çekə)+30(pula)+15 (əmək kollektivinə) formulu üzrə həyata keçirilən çek hərraclarının  ilkin 
mərhələsindən sonra nəzarət səhm paketinə sahib olan investorda pul hərracındakı 30 faizlik paya 
maraq qalmadığından, onların satılması problemə çevrilmişdir. Nəticədə də bu  əməliyyatın 
səmərəli təşkil olunmamasından dövlət büdcəsi  xeyli ziyan çəkmişdir. Belə ki, I Dövlət 
özəlləşdirmə Proqramı çərçivəsində yaradılmış 1065 səhmdar cəmiyyətinin 663-nün səhmlərinin 30 
faizinə qədəri satılmamış qalmış və özəlləşdirmədən əldə olunan vəsaitlərin həcmi bu səbəbdən 
hesablamalara, görə 30 milyon ABŞ dolları həcmində azalmışdır. Eyni zamanda, müəssisələrin 
işinin səmərəliliyini yüksəltmək imkanları  da məhdudlaşmışdır. Yəni sonda özəlləşdirmənin  bu 
üsulla  sürətli templə aparılması dövlətin  fiskal məqsədləri ilə tərs mütənasiblik təşkil etmişdir.
Özəlləşdirmənin tempi ilə məqsədləri  arasında da müəyyən uyğunluq vardır ki,  onların 
mütənasibliyi  daha çox  məqsədin xarakterindən asılıdır. Məsələn, Rusiyada, Qırğızstanda, 
Qazaxıstanda xüsusilə də, Çexo-Slovakiyada  qarşısına sistem və siyasi dəyişiklikləri qoyan KÖP 
üçün sürətli  özəlləşdirmə tempi xarakterikdir. Əksinə, Polşada  özəlləşdirmə proqramında 
effektivliyin yüksəldilməsi prioriteti onun sürətinin aşağı salınmasını, müddətinin isə uzadılmasını 
zərurətə çevirmişdir.
(d) Hər bir özəlləşdirmə proqramının özünəməxsus fəaliyyət ardıcıllığı üzrə aparılması onun daxili 
elementlərinin uyğunluq dərəcəsi ilə ölçülür. Bu nöqteyi nəzərdən KÖP-də fəaliyyət ardıcıllığı üç 
mərhələyə bölünür: Birinci mərhələdə kuponları, vauçerləri və digər  şəhadətnamələri vətəndaşlara 
paylamaqla dövlət müəssisələrinin səhmlərinə tələb formalaşdırılır. İkinci  mərhələdə vauçer 
sahibləri ilə özəlləşdiriləcək müəssisələr arasında vasitəçilik funksiyasını yerinə yetirən investisiya 
fondlarının fəaliyyətinə şərait yaradılır. Nəhayət, üçüncü mərhələdə müəssisələrin səhmləşdirilməsi 
vasitəsilə, onun dəyərinin qiymətləndirilməsi, "mini emissiya prospektləri"nin buraxılması  prosesi 
həyata  keçirilərək, onların informasiya  bazası əsasında özəlləşdiriləcək müəssisələrin təklifi 
formalaşdırılır. KÖP-i reallaşdıran ölkələrin böyük əksəriyyətinə bu ardıcıllıqlar "tələb-investisiya  
fondları - təklif"  (TİT) formulu kimi xasdır. Məsələn, Rusiyada 1 oktyabr  1992-ci ildən başlayaraq 
əhaliyə nominal  dəyəri 10 min rubl olan vauçerlər paylanmış, elə həmin ilin sonunda da investisiya 
fondlarının formalaşması prosesi start götürmüşdür. (Rusiyada investisiya fondları haqqında Qanun 
1 sentyabr  1992-ci ildən qüvvəyə minmişdir). 1993-cü ildə isə artıq müəssisələrin səhmlərinin 
satışı üzrə  hərraclar  keçirilməyə başlanılmışdır. Həmin ardıcıllıq Qazaxıstan və Qırğızstanda da 
tətbiq edilmiş və uyğun olaraq sonrakı mərhələdə investisiya fondları formalaşdırılmışdır. Axırıncı 
mərhələdə isə özəlləşdirilməsi nəzərdə tutulan dövlət müəssisələrinin seçilməsi prosesi müşahidə
edilmişdir.
Polşada isə ardıcılıq başqa formula üzrə fərqli qaydada getmişdir. Onu "təklif-investisiya  fondları -
tələb" formulu üzrə  əksinə xarakterizə  etmək daha düzgün olardı. Belə ki, 1992-ci ilin yazında  bu 
ölkədə  özəlləşdirilməli müəssisələr seçilərək proqrama daxil edilmiş, 1994-cü ilin sonundan 
başlayaraq dövlət tərəfindən  investisiya  fondları  formalaşdırılmış, əhali isə yalnız 1995-ci ildən 
sonra investisiya fondlarının səhmlərini əldə edə bilmişdir.
Çexiya və Slovakiya modeli üzrə özəlləşdirmənin fəaliyyət ardıcıllığını  birmənalı  şəkildə  
xarakterizə etmək  çox çətindir. Belə ki, 1991-ci ildə hər bir müəssisə özünün xüsusi özəlləşdirmə
planını işləmiş, ikinci mərhələdə əhaliyə investisiya kuponları satılmış, üçüncü mərhələdə isə özəl 
investisiya fondlarının  qeydiyyat  prosesi  həyata keçirilmişdir. Fikrimizcə, Çexiya və Slovakiya 
modelini "təklif-tələb-investisiya fondları" (TTİ) formulu üzrə xarakterizə etmək daha düzgün 
olardı.
Azərbaycana gəlincə isə, bizim ölkədə fəaliyyət ardıcıllığı  "tələb- təklif - investisiya fondları" 
formulu üzrə başlasa da, sonradan müxtəlif səbəblər ucbatından investisiya fondları bu formuldan 
uzaqlaşdırılmışdır. 1996-cı ilin martından avqustun 15-dək özəlləşdirmə paylarının  əhaliyə
paylanması ilk növbədə tələb amilini formalaşdırmış, artıq həmin ilin  yayından başlayan çek 
hərracları isə ikinci pilləni-təklifi səciyyələndirmişdir. Çek investisiya  fondlarının yaradılmasının 
hüquqi və normativ bazası isə 1 il sonra, 11 avqust 1997-ci ildə Nazirlər Kabinetinin qərarı ilə  
formalaşdırılmışdır.  Həmin ilin sonunda fəaliyyətə başlayan yeganə çek investisiya fondunun 
fəaliyyəti qısa və uğursuz olmuş, çox  keçmədən  onun hüquqi  statusuna xitam verilmiş  və əmlakı 
müsadirə edilmişdir. Beləliklə, nəzəri  müstəvidə  Azərbaycanda özəlləşdirmənin fəaliyyət
ardıcıllığı "TTİ"  formuluna uyğun gəlsə də, praktiki olaraq tələb və təklif  mərhələsi ilə
tamamlanmışdır.
Aparılmış müqayisəli təhlillər və araşdırmalar onu göstərir ki, formula üzrə hansı ardıcıllığın 
effektli olmasını müəyyənləşdirmək xeyli çətindir. Çünki, onların hər birinin çatışmazlıqları və
üstünlüklərinin təyin edilməsi optimal  qiymətləndirmə meyarının  tətbiqini  tələb  etdiyindən, bu 
da daha çox müxtəlif  situasiyalar üzrə  ziddiyyətli nəticələrə gətirib çıxarır. Yalnız Azərbaycanda 
bu prosesin yarımçıq xarakter daşıdığı ilk baxışdan qabarıq şəkildə seçildiyindən, bu praktikadan 
çıxış edərək bütün mərhələlər üzrə mənfi yönlü nəticələr haqqında birmənalı fikrə gəlmək olur.
Fəaliyyət ardıcıllığı ilə qarşıya qoyulan məqsədlər arasında  da  müəyyən paralellər aparmaq 
mümkündür. Belə ki, qarşısına  siyasi məqsədlər qoyan KÖP-lərdə fəaliyyət ardıcıllığının birinci 
pilləsini tələb təşkil etmiş və bunu əhaliyə paylanan  vauçerlər, kuponlar, eləcə də digər 
özəlləşdirmə şəhadətnamələri şərtləndirmişdir. Qarşısına müəssisələrin fəaliyyətinin səmərəliliyini 
yüksəltmək məqsədi qoyan və bununla yanaşı, həm də üzərinə investisiya şirkətlərinin 
restrukturizasiyasını  həyata keçirmək öhdəliyi götürən KÖP-lər üçün isə "TƏK İT" formulu 
xarakterikdir.
(e) Risk anlayışı heç də hər hansı bir əməliyyat üzrə pul, kapital itkisi mənasında deyil, 
özəlləşdirmədə iştirak zamanı ehtimal olunan  müvəffəqiyyətin  əldə olunması və  nəticələrin 
qiymətləndirilməsi anlamında təqdim olunur. Əksər KÖP-lərdə risklərin yaranması və seçilməsi 
arasındakı tarazlıq səviyyəsi istənilən qədər sabit olmamışdır. Polşa və Rumıniyada reallaşdırılan 
proqramlar üzrə,  özəlləşdirmə prosesində əhalinin iştirakı üçün risk dərəcəsi 5 amilin nəticəsində
xeyli aşağı salınmışdır. Bunlara aiddir: özəlləşdirməyə təqdim edilən müəssisələrin qabaqcadan 
seçimi, milli investisiya fondlarının hər birinin özəlləşdiriləcək müəssisələrin seçiminə peşəkar 
yanaşması, şirkətlərin fəaliyyətinin peşəkar monitorinqi, fondlar vasitəsilə diversifikasiya və aşağı 
salınmış satış qiymətlərinin mövcudluğu.
Postsosialist ölkələrinin təcrübəsi göstərir ki, özəlləşdirmənin gedişi zamanı əhali informasiya 
çatışmazlığı şəraitində seçim qarşısında qalmışdır. Sonradan yaradılan investisiya fondlarının 
təcrübəsizliyi və onların daha çox spekulyativ meyllərə üstünlük verməsi nəinki əhalinin, hətta 
investorların özəlləşdirmədə iştirakının riskini xeyli yüksəltmişdir. Bu zaman konfidensial 
informasiyaların  səlahiyyətli şəxslər tərəfindən satılması və ya ötürülməsi onun alıcısına yüksək
mənfəət qazandırmaqla yanaşı, özəlləşdirmədə digər investorun iştirakının risk dərəcəsini də
həddindən çox yüksəltmişdir. Bəzi ölkələrdə təbliğat - təşviqat mexanizmlərinin qəsdən 
ləngidilməsi, eləcə də, onun əhatə dairəsinin süni surətdə məhdudlaşdırılması da riskin artımına 
xeyli dərəcədə ciddi təsir göstərmişdir.Əgər, özəlləşdirmənin polyak və rumın modeli əhalinin bu 
prosesdə iştirakının passivliyi ilə  səciyyələnmişdirsə, Çexiya və  Rusiya modelinə əhalinin  
aktivliyi və risk səviyyəsinin  yüksəkliyi xarakterikdir. Bu səbədən axırıncılarda hər bir vətəndaşın  
dövlətdən aldığı əmlak payının az olması da xüsusi rol oynamışdır. Belə ki, Rusiya  əhalisi birinci 
mərhələdə 10 min rubla və ya 30 ABŞ dollarına  bərabər nominal dəyərli vauçer almış və sonradan 
yüksək inflyasiya şəraitində onun bazar dəyəri 8 dollaradək  aşağı düşmüşdür.
Kupon özəlləşdirilməsinin birinci mərhələsində Çexiya və Slovakiyada hər bir vətəndaşın aldığı 
kuponların dəyəri  təxminən 11 min çex kronu (ABŞ dollarına o vaxtkı kursla  hər bir vətəndaşa 
407 dollarlıq əsas fond hesablanmışdı**) təşkil edirdisə, o vaxt  onu əldə etmək üçün 1035 kron, 
(təxminən 39 dollar) ödəmək tələb olunurdu. Beləliklə də, hər bir  vətəndaş ekvivalent formada  
368 ABŞ dollarına bərabər həcmdə əsas  vəsaitə sahib olmaq  hüququ qazanırdı. Polşa vətəndaşları 
isə 20 yeni zlot "qiymətinə"  125 yeni zlota bərabər (təxminən 50 dollarlıq) həcmdə əmlak payı  
almışdılar.Qırğızıstanda 100 pay üzrə özəlləşdirmə kuponlarının  qiyməti 1994-cü ildə 1,5 - 2,1 
som, 1995-ci ildə 1,7 - 3,0 som, 1996-cı ildə 1,4 - 2,0 som, 1997-ci ildə isə 5 - 15 som arasında 
dəyişmişdir. Kuponların dövriyyəsinin sonuncu ilindəki qiymət  artımı iqtisadiyyatın inhisarçı 
sahələrinin, o cümlədən neft və qaz təchizatı, energetika, rabitə, hava nəqliyyatı müəssisələrinin 
özəlləşdirilməyə  çıxarılması ilə əlaqədar olmuşdur.*
Gürcüstanda özəlləşdirmə vauçerlərinin 1994-1995-ci illərdə nominal dəyəri 30 dollar səviyyəsində
olsa da, onun bazar qiyməti 4-12 dollar arasında dəyişmiş, orta məzənnə isə 6 dollar təşkil 
[Sem1]etmişdir2.
Azərbaycanda əhaliyə özəlləşdirmə paylarının verilməsinin ilk günlərində yaranmış ajiotaj 
nəticəsində bazar qiyməti 100 dollar səviyyəsinə qalxsa da, sonradan qiymət 50-70 dollar 
səviyyəsində qərarlaşmış və bu proses 1996-cı ilin payızından başlayaraq 1 il davam etmişdir. 
Nəhayət 1998-ci ilin ortalarınadək özəlləşdirmə paylarının ziqzaqlarla müşahidə olunan bazar 
qiyməti 7-10 dollar intervalında sabitləşmiş,  orta məzənnə 8 dollar təşkil etmişdir.
Göründüyü kimi, keçmiş sovet respublikalarının demək olar ki, hamısında özəlləşdirmə paylarının 
bazar qiymətlərində sürətli dəyişikliklər müşahidə olunmuş, Qırğızıstan istisna olmaqla, əksər 
dövlətlərdə  kütləvi özəlləşdirmənin yekun mərhələsində onun məzənnəsi xeyli aşağı düşmüşdür. 
Bu isə onunla bağlı risklərin idarəolunmazlığını təsdiq edir. Kütləvi özəlləşdirmə proqramlarının 
başlıca fərqlərini 3.1.-ci cədvəldə təqdim olunduğu kimi təsnifləşdirmək mümkündür
Cədvəl 3.1.
Çexiya, Polşa, Rusiya və Azərbaycanda kütləvi özəlləşdirmə proqramlarının başlıca fərqləri
Ölkələr Məqsədlər Miqyas Aparılma 
tempi
Fəaliyyət 
ardıcıllığı
Risk 
dərəcəsi
Çexiya Sistem və 
siyasi 
dəyişikliklə
r
Dövlət 
əmlakının 
1/4-i
Yüksək,
1 ilə 2 
mərhələ
Təklif-
tələb-
investisiya 
fondları
Yüksək
Polşa Effektivliyi
n 
yüksəldilmə
si və sosial 
dəyişikliklə
r
Dövlət 
əmlakının 
1/3-i
Aşağı 
10 il, 
mərhələ-
ləri məlum  
deyil
Təklif –
investisiya 
fondları-
tələb
Məhdud
Rusiya Siyasi və 
sistem 
dəyişikliklə
ri
Dövlət 
əmlakının 
2/3-i
Orta, 
birinci 
mərhələ 3 il 
davam 
edib.
Tələb-
investisiya 
fondları-
təklif
Yüksək
Azərbayc
an
Siyasi və 
sosial 
dəyişik-
liklər
Dövlət 
əmlakının 
2/3-i
Ortadan 
aşağı 
Tələb-
təklif-
investisiya 
fondlar*
Yüksək
* Azərbaycanda çek investisiya fondlarının (ÇİF) fəaliyyətinin hüquqi bazası mövcud olsa da, indiyə qədər yalnız bir 
ÇİF fəaliyyətə başlamış və sonradan fəaliyyətini dayandırmışdır.
(f) KÖP-ləri bir-birindən fərqləndirən daha bir əlamət özəlləşdirmədən əldə olunan vəsaitlərdən 
necə və hansı istiqamətlərdə istifadə qaydalarıdır. Təbii ki, bu daha çox özəlləşdirmənin 
məqsədlərindən irəli gələn maliyyə nəticəsi kimi də qiymətləndirilə bilər. Lakin, təcrübə  göstərir 
ki, bir  çox hallarda hətta eyni məqsəd güdən KÖP-lər  müxtəlif  ölkələrdə  tətbiq  olunarkən, 
özəlləşdirmədən daxil olan vəsaitlərin bölüşdürülməsinə fərqli yanaşmalar mövcuddur.
 Postsosialist ölkələrinin əksəriyyətində özəlləşdirmədən daxil olan vəsaitlər  büdcənin mədaxilində
çox da əhəmiyyətli xüsusi çəkiyə  malik olmasa da, ondan istifadə variantlarının düzgün seçilməsi 
prosesin gedişində  müsbət nəticələrin əldə edilməsinə  imkan yaratdığından  həmişə diqqət 
mərkəzində olmuşdur. Lakin,  bu məsələyə cəmiyyətin, eyni zamanda,  daxili opponentlərin 
münasibəti  adətən başqa kontekstdə yanaşmanın nəticəsini əks etdirir. Belə ki, bir çox hallarda 
özəlləşdirilən  müəssisələrin satış dəyəri ilə onun aktivlərinin balans dəyərinin müqayisəsi yanlış 
nəticələr doğurduğundan, özəlləşdirici  orqanlar tənqid atəşinə məruz qalırlar. Ancaq, nəzərə almaq 
lazımdır ki, özəlləşdirilən fondlar, avadanlıqlar deyil, hüquqi şəxslərdir, onların biznes 
fəaliyyətidir. Hüquqi şəxslərin balansının həm aktiv və həm də passiv tərəfləri mövcuddur. 
Aktivində avadanlıqlar durursa, passivində də borclar, öhdəliklər dayanır. Bir də ki, unutmayaq ki, 
Almaniyada hətta dövlət əmlakının 1 markaya satışı variantında da özəlləşdirmə tərcübəsi mövcud 
olmuşdur. Ona görə də KÖP-in reallaşdırılmasında diqqət çəkən məsələ özəlləşdirmədən daxil olan 
vəsaitin  həcmi ilə yanaşı,  həm də ondan istifadə qaydaları olmalıdır.
Özəlləşdirmənin məqsədi ilə ondan əldə edilən vəsaitin həcmi və istifadə  variantları  arasındakı 
əlaqəyə gəlincə, təbii ki, sistem, sosial və siyasi  dəyişikləri həyata keçirmək məqsədi güdən KÖP-
da bu nisbət tərs mütənasibliyi ifadə edəcəkdir.
Özəlləşdirmdən əldə olunan vəsaitlərin həcmi onun mərhələlərindən də asılıdır. Məsələn, Polşada 
ilk  dövrlərdə  bu istiqamətdə əhəmiyyətli nəticələr əldə olunmasa da, 1997-ci ildə dövlətin  
özəlləşdirmədən gəliri  1,9 mlrd. dollar təşkil etmişdir ki, bu da dövlət  büdcəsinin mədaxilinin 5,4 
faizini ifadə edirdi. Rusiyada bütövlükdə  bu məbləğ bütün dövr üzrə cəmi 35 milyard ABŞ 
dollarına bərabər olmuşdur. Lakin, Rusiyada  özəlləşdirmənin  miqyasları Polşa ilə  müqayisədə
dəfələrlə geniş dairəni əhatə etmişdir. Qırğızıstanda  özəlləşdirmədən əldə olunan vəsaitlərin həcmi 
1997-ci ildə 22 mln, 1998-ci ildə isə 83 mln som təşkil etmişdir. Azərbaycanda 1 yanvar  2000-ci il 
tarixə özəlləşdirmədən əldə olunan vəsaitlərin  bütövlükdə həcmi təxminən 100 mln. ABŞ dollarına  
bərabər  olmuşdur.
Azərbaycanda özəlləşdirmənin I dövlət proqramında özəlləşdirmədən əldə olunan vəsaitlərin 
hamısının dövlət büdcəsinə daxil olması nəzərdə tutulurdusa, II dövlət özəlləşdirmə proqramında 
bu məsələyə fərqli yanaşma ortalığa qoyuldu. Belə ki, özəlləşdirməyə  məsul olan orqan kimi 
Dövlət Əmlakı Nazirliyi  (hazırda İqtisadi İnkişaf Nazirliyi) müstəqil  maliyyə məsləhətçiləri  cəlb 
etmək, özəlləşdirmənin informasiya, metodiki təminatını həyata keçirmək, müəssisələrdə
özəlləşdirmədən əvvəl sağlamlaşdırma tədbrləri aparmaq üçün həmin vəsaitin 25 faizini öz 
hesabında cəmləşdirmək hüququ qazanmışdır. Ümumiyyətlə, özəlləşdirmədən əldə olunan vəsait 
bütövlükdə dövlət büdcəsinə cəlb  edilməsi praktikası  bəzi postsosialist  ölkələri üçün  xarakterik 
hal  hesab olunur. Bir çox hallarda   bu siyasi  rejimin  mahiyyəti ilə də çulğalaşır. Buna misal 
olaraq Türkmənistanı, Tacikistanı göstərmək olar ki, orda bu vəsaitlərin  istifadəsi  üzərində
sərəncam vermək hüququ ölkə prezidentinin özündə saxlanılır. Aşağıdakı  cədvəldə Rusiya, 
Ukrayna, Qırğızıstan, Özbəkistan və Azərbaycanda özəlləşdirmədən əldə olunan vəsaitlərin 
bölüşdürülməsi müqayisəli şəkildə təqdim olunur.
Cədvəl 3.2.
Özəlləşdirmədən əldə edilən vəsaitlərin bölüşdürülməsi (faizlə)
Rusiya Ukrayna Qırğızıs-
tan
Özbə-
kistan
Azərbay-
can*
Dövlət büdcəsinə 71 80 75 40 75
Yerli büdcəyə 10 - 15 20 -
Kiçik və orta 
sahibkarlığın 
müdafiəsi fonduna 1 20 3 30 -
Dövlət özəlləşdirmə 
fonduna 4,2 - 7 -
Özəlləşdirməyə 
məsul olan hesabına 12,8 - - 10 25
Sair fondlara, 
o cümlədən ictimai 
fondlara
5,3 - - - -
Qeyd olunanları yekunlaşdırarkən, bütövlükdə müxtəlif variantlı kütləvi özəlləşdirmə  
proqramlarının reallaşdırılmasını  üç model üzrə qruplaşdırmaq mümkündür:
1) AZAD BAZAR MODELİ. Bu modelin reallaşdırılması zamanı vətəndaşlar müəyyən olunmuş 
nominal dəyərdə pul vahidi ilə ifadə edilmiş  vauçerlər əldə edirlər. Bu vauçerləri  bazarda  satmaq 
və yaxud  almaq sərbəst şəkildə  həyata keçirilir.
Belə vauçerlər sahiblərinə onu səhmdar cəmiyyətlərinin səhmlərinə dəyişmək və yaxud özəl 
investisiya fondlarının səhmlərini almaq hüququnu təmin edir (Rusiya, Azərbaycan və Gürcüstanda 
olduğu kimi)
2) QARIŞIQ MODEL. Bu model çərçivəsində vətəndaşlar müəyyən xal miqdarında  kuponlar 
alırlar ki, onlar adlı olmaqla, alqı-satqı obyektinə daxil olmur. Onun dəyişdirilməsi mexanizmi 
dövlət tərəfindən sərt formada tənzimlənir. Kuponların  səhmlərə  dəyişdirilməsi prosesi ya 
hərracların təşkili (misal olaraq Qırğızıstan və Qazaxstanı göstərmək olar), ya da kompüterdə bölgü 
mexanizminin tətbiqi (Çexiya və Slovakiya respublikalarında olduğu kimi) vasitəsilə aparılır.
3) MƏRKƏZLƏŞDİRİLMİŞ TƏNZİMLƏNMƏ MODELİ. Bu modeldə vətəndaş nominal dəyərə  
malik olmayan, lakin səhm almaq hüququnu təsbit və özündə dövlət əmlakının müəyyən nisbətini 
ifadə edən şəhadətnamə alır. Bu şəhadətnamələr adlı qiymətli kağız hesab olunur.  Onların 
dəyişdirilməsi, satılması və ya üçüncü şəxsə verilməsi  qadağan edilir. Bundan əlavə, bu 
şəhadətnamələr mütləq mərkəzləşdirilmiş şəkildə təşkil olunmuş milli investisiya fondlarında 
yerləşdirilir. Fondlar da öz növbəsində kütləvi özəlləşdirməyə cəlb edilən bütün şirkətlərin 
səhmlərini alıb bazar qiymətinə uyğun olaraq vətəndaşların çeklərinə, vauçerlərinə və
şəhadətnamələrinə dəyişirlər.
Azad bazar modelli  özəlləşdirməyə Rusiyanın vauçer proqramı  daha yaxın hesab 
olunur.Proqramda bütün Rusiya müəssisələrinin iştirakı, investisiya fondlarının əksər hallarda özəl 
statusla yaradılması nəzərdə tutulurdu. Vətəndaşlar vauçerlərini sata, bağışlaya, dövlət tərəfindən 
nəzarətin praktiki olaraq həyata keçirilmədiyi fond birjalarında, investisiya fondlarında  səhmlərə
dəyişdirə bilərdilər. Bu model şübhəsiz ki, daha liberal olmaqla bazar prinsiplərinə xeyli dərəcədə
uyğundur.
Qarışıq modelə daha çox uyğun gələn Çexiya, Slovakiya, Qırğızıstan və Qazaxstanın özəlləşdirmə
proqramlarıdır. (Yeri gəlmişkən qeyd edək  ki,  bir vaxtlar  Rusiya və Azərbaycanda da adlı 
səhmlərin  buraxılması və bu məqsədlə  hər bir vətəndaşa  bank hesabının  açılması müzakirələrə
çıxarılmış, sonradan bank sisteminin bu gərginliklərə dözə bilməyəcəyi əsas götürülərək  onun 
tətbiqi məsələsi gündəlikdən kənarlaşdırılmışdır).
Çexiyada müəssisələr öz istəkləri ilə özəlləşdirmə proqramlarına qoşula, özəl şəxslər tərəfindən 
investisiya özəlləşdirmə fondları  yarada və hər bir vətəndaş onun səhmlərini almaq haqda qərarı 
müstəqil surətdə verə bilərdi. Bölgü mexanizminin idarə edilməsi və ona nəzarət az da olsa 
mərkəzləşdirilmiş  qaydada həyata keçirilirdi. Belə ki, özəlləşdirmənin gedişinə məsul orqan 
mərkəzləşdirilmiş şəkildə  səhmlərin qiymətini xallarla təyin edir və həmçinin müəssisələr 
haqqında informasiyalar yayırdı. Onlar hərracların keçirilməsinin mürəkkəb qaydalarını işləyib 
hazırlayaraq  və hətta Oskar Lanqe* metodu ilə qabaqcadan bağlanmış   müqavilələrlə hərracları 
kompüterdə "yamsılayırdılar".
Çexiyada özəlləşdirmənin gedişinə məsul orqanlar özlərini  "auksionçu" kimi aparır, raundların 
ardıcıl gedişi zamanı qiymətlərin korrektəsini  təmin edir, bir sözlə, bazar mexanizmlərini əvəz 
etməyə səy göstərirdilər. Həddindən yüksək və yaxud aşağı tələbin  formalaşdığı hallarda hətta 
ehtiyatda saxladıqları müəssisənin özəlləşdirilməsi prosesindən "götürmək" hüququndan da istifadə
edirdilər.
Polşanın  özəlləşdirmə modelinin həddindən yüksək səviyyədə inzibati  sxemlə, mərkəzləşdirilmiş  
tənzimləmə üsulu ilə həyata keçirilməsi faktı heç kimdə şübhə doğurmur. Özəlləşdirmə nazirliyinin 
köməyi ilə hökumət   müəssisələrin vəziyyətini yenidən təhlil edir, proqramda iştirak üçün  
müəssisələri məcburi qaydada seçir, milli investsiya  fondlarını təşkil edir, onun birinci müşahidə
şurasını təyin etməklə bərabər, onlardan mütəxəsislərin fondda işə götürülməsi barədə hesabat tələb 
edirdi. Polşa modeli aşağıdan yuxarı şaquli surətdə istiqamətlənmiş, idarə olunmaz özəlləşdirməyə
gətirib çıxarmamaq üçün ehtiyat mexanizmləri ilə təmin olunmuşdu.Bütün bunlarla yanaşı Polşa 
modeli özündə bazar münasibətlərinin bəzi elementlərini əks etdirən bir  sıra xüsusiyyətləri də
təcəssüm etdirirdi. Belə ki, Polşada özəlləşdirmə şəhadətnamələri bütün proses boyu likvidliyi ilə
fərqlənmiş, hətta 1996-cı ildə onun qiyməti start qiymətindən 8,5 dəfə bahalaşaraq 169 yeni Polşa 
zlotına bərabər olmuşdur.
Bununla bərabər, fondların səhmləri Varşava birjasında sərbəst surətdə mübadilə olunduğu kimi, 
özəlləşdirmə şəhadətnaməsinin fondlarda yerləşdirilməsi  prosesi də müstəqil aparılırdı. Nəhayət, 
işçilərə məxsus səhm payı da azad formada təyin olunmuş sxem üzrə dəyişdirilə bilərdi.
Rusiya modeli özəlləşdirməni nəzarətsizlik ucbatından idarəolunmaz prosesə, sosial gərginliklərə
gətirib çıxartdığına görə nə qədər tənqid olunursa, Polşa modeli də əks mövqedən daha sərt nəzarət 
mexanizmlərinin tətbiqinə  görə təqdir edilməlidir.
Hər iki təcrübənin nəticələri baxımından müqayisəsi bir daha Polşa modelinin üstünlüyünü sübut 
edir. Polşanın özəlləşdirmə naziri Veslava Kaçmarekanın ifadəsi - "investisiya fondlarının 
idarəetmə qrupu mütləq müəssisələr üçün  həkim rolunu oynamalıdır"1- prosesə yanaşmada özünü 
doğrultdu.
3.2. Kütləvi özəlləşdirmə proqramlarında təklif və tələb aspektləri
Hər bir kütləvi özəlləşdirmə proqramının reallaşdırılması səhmlərə tələb və təklifin tarazlığını əks 
etdirərək  vasitəçi institutlardan istifadə yolu ilə onların mübadilə  mexanizmini də özündə
birləşdirir. Bu baxımdan KÖP-i bütün post sosialist  ölkələrinə  xarakterik olan  üç qrup parametr 
üzrə xarakterizə etmək mümkündür: Birincisi, özəlləşdirmədə nə qədər  və hansı tip müəssisələr 
iştirak edir (təklif aspekti). İkincisi,  əhalinin hansı hissəsi  bu  prosesə cəlb edilir (tələb aspekti). 
Üçüncüsü,  özəlləşdirmədə bölgü mexanizmi necə fəaliyyət göstərir və ya başqa sözlə, əhali  
səhmləri hardan - hərraclardan, yoxsa, vasitəçilərdən və yaxud  investisiya  fondlarından alır 
(səhmlərin bölgü mexanizmi).
Təklif aspektinə KÖP vasitəsilə  səhmlərinin bölüşdürülməsi  nəzərdə tutulan dövlət əmlakının 
müxtəlif  formaları daxildir. Burda az əhəmiyyət kəsb etməyən  məsələlərdən biri də ayrı-ayrı 
ölkələr arasındakı fərqlərdir. Ümumillikdə əmlakın özəlləşdirmə  baxımından bölgüsünü üç 
müxtəlif variantda  həyata keçirmək olar. Bunlar aşağıdakılardır:
- mənzillərin, mülklərin və firmaların özəlləşdirilməsi;
- ayrıca qrup müəssisələrin  bütün səhmlərinin özəlləşdirilməsi;
- praktiki olaraq bütün müəssisələrin səhmlərinin bir hissəsinin özəlləşdirilməsi.
Birinci variant  daxilində satış üçün yalnız mənzillər və dövlət kənd təsərrüfatı müəssisələri ayrılır. 
Bu variantdan  ilkin olaraq Belarus, Estoniya, həmçinin, Litva və Ukraynada  istifadə edilmişdir.
İkinci variantda KÖP-də dövlət müəssisələrinin bir qrupu  iştirak edir. Bu variant Bolqarıstan, 
Rumıniya, Polşa, Çexiya,  Slovakiya, Estoniya, Qazaxıstan və Monqolustanda  həyata 
keçirilmişdir.  Polşada KÖP-də iştirak üçün məcmu balans dəyəri 15 mlrd. zlota (təxminən 6 mlrd. 
dollar) qədər  olan  512 dövlət müəssisəsi  ayrılmışdır ki,  onların da əsas fondlarının  məbləğinin 
ölkə üzrə ümumi yekunda xüsusi çəkisi 10,8 faiz təşkil edirdi. Bu müəssisələr özəlləşdirmə
nazirliyi tərəfindən qabaqcadan  və ardıcıl surətdə seçilmişdir. Bu zaman əsas meyar olaraq  satış 
həcminin  10 mln. dollardan az olmaması və rentabelli fəaliyyət  nəzərə alınmışdır.
Polşada kütləvi  özəlləşdirmə prosesində iştirak məqsədilə seçilmiş şirkətlərin səhmləri aşağıdakı 
prinsiplərə müvafiq olaraq bölüşdürülürdü:
 33% -bir  Milli İnvestisiya Fonduna (MİF) daxil olan səhm paketinin maksimum ölçüsüdür;
 27% - digər MİF arasında bölüşdürülür; ( 60% (33%+27%) bütövlükdə MİF-lər arasında 
bölüşdürülür);
15% - əmək kollektivinin üzvləri arasında (illik əmək haqqının həcmi həddində) əvəzsiz olaraq 
bölüşdürülür; (75%-in (33%+27%+15%) bütövlükdə özəlləşdirməsi nəzərdə tutulur);
25%- sosial sığorta sistemində  islahatların  aparılması  məqsədilə  sosial təminat fondlarının 
mülkiyyətində saxlanılır,  (100% (33%+27%+15%+25%)  ümumi səhmdar kapitalı təşkil edir).
Çexiya Respublikasının genişmiqyaslı özəlləşdirmə proqramına müvafiq olaraq  (26 fevral 1991-ci 
ildə Federal Məclis  tərəfindən qəbul edilmişdir) müəssisə 20 yanvar 1992-ci ildək davam edən 
birinci və 16 iyun 1992-ci ilədək davam edən ikinci mərhələ çərçivələrində özünün şəxsi 
özəlləşdirmə planını işləyib hazırlamalı və bu planlarda  səhmlərin birbaşa satışı, açıq tender, 
pulsuz  paylanma, həmçinin, kuponlara dəyişdirilmə üsullarına  hökmən yer ayrılmalıdır.  
Səhmlərin bölüşdürülməsini əks etdirən statistik məlumatlara görə,  Çexiya Respublikasında 
özəlləşdirilən müəssisələrin 1/5-i praktiki olaraq səhmlərin 84% -nin kuponlara dəyişdirilməsi  
variantını seçmişdir (yerdə qalan səhmlərin 3 faizi avtomatik olaraq Restitusiya Fonduna daxil 
olmuş, 8%--i dövlətin sərəncamında saxlanılmış,  5%-i  bankların özəlləşdirilməsində istifadə
olunmuşdur). Slovakiyada isə müəssisələrin 60 faizi istisnasız  olaraq kupon özəlləşdirməsini 
seçmişdilər. Kupon özəlləşdirməsində dəyəri bütövlükdə 500 mlrd. çex kronundan çox olan və
dövlət əmlakının 25 faizinə  qədər xüsusi çəkiyə malik olan  aktivlərin dövlətsizləşdirməsi nəzərdə
tutulmuşdu. Çexiyada dövlət müəssisələrinin  satışı iki mərhələdə  həyata keçirilmişdir: 
Birinci mərhələ bütövlükdə 1992-ci ili əhatə edərək  həmin dövr ərzində 2883 dövlət müəssisəsinin 
özəlləşdirilməsi  məqsədini qarşıya  qoysa da, onlardan iqtisadiyyatın müxtəlif sahələrinə  
(sənayeyə, bank sferasına,  xidmət,  ictimai iaşə  bölməsinə) aid olan yalnız 1491-nin 
özəlləşdirməsi vaxtında başa çatdırılmışdır. Özəlləşdirilməsi  bu mərhələdə nəzərdə tutulan 
müəssisələrin ümumi balans dəyəri  500 mlrd. çex kronuna, sayı isə  800-ə  bərabər  olmuşdur.
Üçüncü variantda KÖP çərçivəsində bütün orta və iri müəssisələrin (bəziləri istisna olmaq şərtilə) 
özəlləşdirilərək, səhmlərinin müəyyən hissəsinin vauçerlərə, kuponlara dəyişdirilməsi  nəzərdə
tutulurdu. Bu variantda özəlləşdirmə modelinə  uyğun gələn ən yaxşı nümunə  Rusiyanın vauçer 
özəlləşdirilməsidir. Rusiya Federasiyasında özəlləşdirmə  14 avqust 1992-ci il tarixli prezident 
fərmanına müvafiq olaraq 1 oktyabr 1992-ci ildən start götürmüşdür.  Proqram 13 min dövlət 
müəssisəsini və ya bütün müəssisələrin 70-80 faizini əhatə edirdi.  Əsas fondların yenidən 
qiymətləndirilməsi aparılmadığına  görə bu müəssisələrin balans dəyəri müəyyənləşdirilməmişdir.  
Rusiyada vauçer  özəlləşdirilməsi vasitəsilə bütün səhmlərin 35 faizə qədərini bölüşdürmək nəzərdə
tutulmuşdur.  Proses zamanı dövlətin sərəncamında  gələcəkdə müəyyən məqsədlərdən ötrü 
satılması planlaşdırılan səhm paketi  saxlanılmamış,  müvafiq orqanlar vasitəsilə müəssisələrin 
qabaqcadan seçimi həyata keçirilməmişdir. Beləliklə də Rusiyanın KÖP-də praktiki olaraq bütün 
müəssisələrə  bu prosesdə iştirak etmək hüququ verilmişdi. Bu qrupa daxil olan hər bir müəssisə
səhmdar cəmiyyətə çevrildikdən sonra onun səhmləri aşağıdakı sxem üzrə bölüşdürülürdü:
35%-əmək kollektivinin  üzvlərinə əvəzsiz verilirdi;
10%- müəssənin işçilərinə nominal qiymətinin 30% -i qədər güzəşt edilmək şərti ilə satılırdı;
 5%- müəssisənin rəhbər kadrlarına  nominal dəyəri  ilə satılırdı;
50%- çek hərraclarında strateji investora satılırdı.
Cəmi 100% (35%+10%+5%+50%) - ümumi səhmdar kapital.
Səhmdar kapitalın ümumi həcmindən 35 faizlik səhm payını satış prosesində vauçerlərə
dəyişdirmək nəzərdə tutulurdu ki, bu da aşağıdakı prinsip üzrə həyata keçirilirdi:
10% - nominal qiymətinin 30%-i qədər güzəşt edilməklə  müəssisənin işçilərinə (10 faizlik kvota 
daxilində);
5% - nominal qiymətilə  rəhbər kadrlara;
10% - 50% - lik kvota çərçivəsində starteji investora;
10% - tender vasitəsilə xırda investora təklif edilirdi.
Cəmi 35% - vauçerlər dəyişdirilməklə  reallaşdırılması  nəzərdə tutulan səhm payı.
Müəssisənin hər bir işçisinə, onun rəhbər heyətinə və ya xırda investorlara səhmlərin dəyərini 
tamamilə vauçerlərlə ödəmək imkanı  ilə yanaşı, onlara  bu əməliyyatı nəqd pulla  aparmaq  
hüququ da  verilmişdi.  Rusiyanın analoji sxemindən  bir az fərqli qaydada Belarusda (bütün 
səhmdar cəmiyyətlərinin 50%-də), Gürcüstanda, Litvada (6081 SC-də), Qırğızıstanda  və
Moldovada (bütün dövlət müəssisələrinin   səhmlərinin üçdə birində), Rumıniyada (6300 dövlət 
müəssisəsində), həmçinin, Sloveniya və Ukraynada (6800 SC), Azərbaycanda (1065 SC) istifadə
olunmuşdur.
3.3-cü  cədvəl vasitəsilə Azərbaycan, Qazaxıstanda  və Qırğızıstan dövlət müəssisələrinin 
bazasında yaradılan SC-lərin səhmlərinin bölüşdrülməsi sxemi təqdim edilir.
Cədvəl 3.3.
Azərbaycan, Qazaxıstan və Qırğızıstan dövlət müəssisələrinin bazasında  yaradılan səhmdar 
cəmiyyətlərinin səhmlərinin bölüşdürülməsi (faizlə)
Səhmlərin 
bölüşdürülməsi
Azərbaycan* Kazaxıstan Qırğızıstan
Əmək kollektivinə 15% 10%-ə qədər 5%
İnvestisiya fondlarına - 51%
Dövlətə - 9%-dən az 
olmayaraq
25%
Çek və ya kupon 
hərraclarına
55% - -
Pul hərraclarına və ya 
investisiya 
müsabiqələrinə
30% -pul 
hərracına  
yönəldilir
- 70%- investisiya 
müsabiqələrinə
yönəldilir
Azərbaycanda özəlləşdirmənin birinci mərhələsi üzrə  səhmlərin 55+30+15 formulu əsasında 
bölüşdürülməsi sxeminin  çatışmazlıqlarından bəhs etdiyimizdən, əsas diqqətimizi müəssisələrin  
özəlləşdirilmək   üçün  seçilməsinə yönəldək. Bu proses dövlət proqramı ilə tənzimlənir   
(proqramda  özəlləşdirməyə  münasibətdə  müəssisə və obyektlərin  sahələr üzrə təsnifatı verilir). 
Proqrama görə,  müəssisələri  özəlləşdirmək üçün seçmək hüququ başlıca strateji  əhəmiyyət kəsb 
edən sahələr üzrə ölkə  prezidentinə, digər istiqamətlər  İqtisadi İnkişaf Nazirliyinə (İİN)  
məxsusdur.  Yeri gəlmişkən onu da qeyd edək ki,  İİN özəlləşdiriləcək  müəssisələri seçməklə  
yanaşı, onların dövlətsizləşdirilməsi formasının da müəyyənləşdirilməsində istisna hüquqa 
malikdir.
KÖP-də tələb aspektini proqramda iştirak hüququna şərait yaradılan, hər hansı  növ özəlləşdirmə
şəhadətnaməsinin potensial daşıyıcıları olan vətəndaşlar tərəfindən özəlləşdirmə paylarından 
istifadə variantları formalaşdırır. Postsosialist  ölkələrinin təcrübəsi göstərir ki, KÖP-də ya ölkənin 
bütün vətəndaşlarına, ya yaşı 18-dən yuxarı olan  əhaliyə,  ya da pensiyaçılardan, eləcə də, dövlət 
(büdcə) bölməsində çalışanlardan ibarət   müəyyən sosial təbəqənin  iştirak  etməsinə imkan 
yaradılmışdır. Rusiya, Qırğızıstan, Azərbaycan və Litvanın özəlləşdirmə praktikasında ölkənin  
bütün vətəndaşlarına  özəlləşdirmədə iştirak şəraiti yaradılmışdır. Rusiya Federasiyasında  hər bir  
vətəndaşa yaşından, yaşayış yerindən, işindən və gəlir səviyyəsindən asılı olmayaraq nominal 
dəyəri 10 min rubl olan vauçerlər paylanmışdır. Qırğızıstanda 1992-ci ildə respublika 
vətəndaşlarına onların əmək təcrübəsi  və maaşı nəzərə alınmaqla "xüsusi ödəniş vəsaiti" (XÖV) 
paylanmış, 1994-cü ildən isə həmin XÖV-lər özəlləşdirmə vauçerlərinə dəyişdirilmişdir. 
Azərbaycanda özəlləşdirmə  payları 4 çekdən ibarət olmaqla 1996-cı ilin mart ayının 1-dən etibarən 
bütün respublika vətəndaşları arasında heç bir fərq qoyulmadan, pulsuz bölüşdürülmüşdür. 
Nominal dəyəri olmayan  bu paylardan bəzi sosial qruplara, eləcə də, vətənə xidmətlərində seçilən 
təbəqəyə və ya onların ailələrinə əlavə olaraq  güzəşt  hüququ əsasında daha bir pay  verilmişdir. 
Litvada hər bir vətəndaşın özəlləşdirmə   payı kompüterə daxil edilmişdir.
Azərbaycanda I Dövlət özəlləşdirmə proqramının ilkin variantında  səhmlərin 25 faizə qədərinin 
ixtisaslaşdırılmış sahə və sahələrarası  investisiya fondlarını formalaşdırmaq üçün yönəldilməsi 
nəzərdə tutulsa da, prosesin gedişində səhmlərin bu məqsədin reallaşdırılmasına yönəldilməsi  öz 
praktiki həllini tapa bilmədi.
Özəlləşdirmə sənədlərinin  yalnız yeniyetmə yaşından yuxarı olan əhaliyə paylanması praktikası 
Polşa, Çexiya və Slovakiya, Qazaxıstan və digər postsosialist  ölkələrində sınaqdan keçirilmişdir. 
Polşada 18 yaşından yuxarı hər bir vətəndaşa 20 zlotlıq səhm almaq hüququ verən şəhadətnamələr  
paylanmışdır.
Çexiya və Slovakiya Respublikalarında Federal Maliyyə Nazirliyinin işlədiyi qaydalara müvafiq 
olaraq  hər bir yeniyetmə  yaşlı vətəndaş 1035 çek kronu ödəməklə kupon kitabçası və qeydiyyat 
markası almaq və  özəlləşdirməyə qatılmaq hüququ əldə etmişdir. Qazaxıstanda da eyni yaş qruplu 
vətəndaşlara adlı kuponlar paylanmışdır. Bu ölkədə qeyd olunan istiqamətdə  diqqəti cəlb edən 
cəhətlərdən biri də kənd yerində yaşayan sakinlər üçün 1,2 həddində yüksəklik əmsalının tətbiq 
olunmasıdır.
Müəyyən qrup vətəndaşların KÖP-də  güzəştli şərtlərlə iştirakı variantına  Albaniyada (kommunist 
rejimində  siyasi motivlərinə görə represiyaya məruz qalanlara),  Xorvatiyada (Yuqoslaviya 
müharibəsinin veteranlarına və qaçqınlara), Macarıstanda (əvvəlki xüsusi mülkiyyətinə restitusiya 
hüququnu  təsdiq edə bilən vətəndaşlara), həmçinin, qismən də Polşada (büdcə sferasında 
çalışanlara və pensiyaçılara) üstünlük verilmişdir.
Birinci və üçüncü  formada kombinələşdirilmiş varianta Slovakiya,  Qazaxıstan, Litva və
Azərbaycanda  rast gəlinmişdir. Bu ölkələrdə bütün vətəndaşlarla yanaşı, müəyyən qruplara da 
əlavə  özəlləşdirmə payı almaq hüququ verilmişdir.  KÖP-da formal olaraq ödəniş vasitəsi kimi 
çıxış edən özəlləşdirmə sənədlərinin müxtəlif variantları ayrı-ayrı ölkələrdə fərqli qaydalarda tətbiq 
olunmuşdur. Belə sənədlər ya fiziki sənədlər formasında, ya da kompyüter sistemində qeydiyyat 
yazılışı şəkilində çıxış etmişdilər. Birinci halda potensial investor özəlləşdirmədə iştirak üçün 
seçilmiş müəssisənin səhminə dəyişdirilmək hüququna malik olan sənəd (qiymətli kağız) əldə edir, 
ikinci halda isə özəlləşdirmədə iştirak huququna malik olan vətəndaş kompüter sistemində mütləq 
qeydiyyatdan keçir və müvafiq olaraq  öz hesabı haqqında yazılı məlumat alır. Kompüterdə
qeydiyyat sistemi Baltikyanı ölkələrdə (Estoniya, Latviya, Litva), eləcə də Slovakiyada tətbiq 
olunmuşdur. Məsələn, Litvada vətəndaş, yaşından asılı olaraq, 1 mindən 5 minədək xal alır və bu 
xalları  kompüter  hesabında dövlət qeydiyyatından keçirirdi . Digər ölkələrdə həyata keçirilən 
KÖP-də daha çox fiziki sənədlərdən istifadə variantı tətbiq olunmuşdur. Özəlləşdirmənin fiziki 
sənədinin  üç növü mövcuddur:
- pul formasında ifadə edilmiş, nominal dəyərə malik olan vauçer;
- xal formasında ifadə edilmiş,  nominal dəyərə malik olan kupon;
- nominal dəyəri  olmayan,  lakin qeyri-müəyyən miqdarda səhmlərə dəişmək hüququ daşıyan  
şəhadətnamə.
Özəlləşdirmə prosesində vauçerlərdən Rusiya, Belarus, Moldova, Rumıniya, Estoniya, Qırğızıstan, 
Sloveniya və Ukraynada  da istifadə olunmuşdur. Kuponlar Çexiya və Slovakiya 
Respublikalarında, Bolqarıstanda, Qazaxıstanda və birinci variantda Qırğızıstanda tətbiq edilmişdir. 
Çexiya Respublikasında kuponlar adlı olmuş və sahibinə öz xallarını ya birbaşa  formada 
hərraclarda  reallaşdırıb müəssisələrin səhmlərini almaq, ya da dolayı yolla onları investisiya 
özəlləşdirmə fondlarında yerləşdirmək hüququ vermişdir. Şəhadətnamələrdən Polşada, Rumıniyada 
və Azərbaycanda ** istifadə olunmuşdur. İstifadə variantlarının sayı və imkanlarının dərəcəsinə
görə özəlləşdirmə sənədləri  də adlı və adsız olmaqla  iki yerə ayrılır. Adlı sənədlər Belarusda, 
Çexiya və Slovakiya  Respublikalarında, Estoniya, Latviya, Litva,  Qazaxıstan  və Ukraynada 
tətbiq edilmişdir. Adsız sənədlərdən  isə Rusiyada, Sloveniyada, Azərbaycanda  və digər ölkələrdə
istifadə olunmuşdur.  Polşa, Rusiya və  Azərbaycanda qəbul edilmiş  özəlləşdirmə proqramları  
tətbiq olunan sənədlərdən sərbəst surətdə alqı-satqı vasitəsi kimi istifadə etməyə, onu bağışlamağa 
və dəyişdirməyə icazə verirdi. Qazaxıstan, Çexiya və Slovakiya, Sloveniya və Ukraynada istifadə
olunan özəlləşdirmə sənədlərindən  alqı-satqı  vasitəsi kimi  istifadə edilməsi  qadağan  olunurdu.
Göründüyü kimi,  adlı və adsız olmasından asılı olaraq  özəlləşdirmə sənədlərindən alqı-satqı və
dəyişdirilmə obyektinə görə istifadə variantıları da  müxtəlif ölkələrin praktikasında fərqli 
qaydalarda tətbiq olunmuşdur. Məsələn, Slovakiyada özəlləşdirmə sənədinin adsız olmasına 
baxmayaraq, onun sərbəst alqı-satqısı, dəyişdirilməsi qadağan edilirdi.  Bir çox hallarda 
özəlləşdirmə sənədlərindən ikinci bazarda sövdələşmə vasitəsi kimi istifadə edilməsinə icazə
verilmiş, bəzi hallarda  isə belə əməliyyat qadağan olunmuşdur. Məsələn, Rusiya vauçeri, Litva 
kuponu, Qırğız kuponu belə hüquqa malik olsalar da, çex və slovak kupon kitabçaları, moldavan 
milli istiqrazları və başqaları ikinci bazarda yenidən satış hüququndan məhrum edilmişdir.
3.3. Kütləvi özəlləşdirmə proqramlarında mübadilə mexanizmləri 
KÖP-də mübadilə mexanizmlərini iki nöqteyi-nəzərdən satıcının (səhmləri satan və bölüşdürən 
təşkilat) və alıcının (özəlləşdirmə sənədlərindən istifadəyə çalışan əhali) mövqeyindən təhlil etmək 
olar.
Satıcının nöqteyi - nəzərində bu məsələyə yanaşma üç variantda mümkündür: birbaşa, dolayı və
qarışıq (birbaşa - dolayı).
Birbaşa variantda SC-lərinin səhmləri vasitəsiz olaraq özəlləşdirmə sənədlərinə, başqa sözlə desək, 
vauçerlərə və ya kuponlara dəyişdirilir. Bu proses ya özəlləşdirməyə məsul orqanın təşkil etdiyi 
hərraclar, ya da ki, kompyuter  şəbəkəsi  vasitəsilə  həyata keçirilir. Birbaşa variantdan Albaniya, 
Azərbaycan, Rusiya, Belarus, Moldova, Ukrayna və Qırğızıstanda hərraclar vasitəsilə istifadə
olunmuşdur. Kompyuterlərin köməyi ilə bu variant, həmçinin Çexiya və Slovakiya 
Respublikalarında tətbiq edilmişdir. Dolayı variant zamanı  kütləvi özəlləşdirmədə iştirak edən 
şirkətlərin səhmləri birinci mərhələdə milli investisiya  fondlarına daxil edilir. Dövlətin təşkil etdiyi 
MİF-lər səhm paketinin idarə edilməsini  müəyyən müddətə qədər həyata keçirirlər (Polşada 10 il 
ərzində). Beləliklə də, MİF formal şəkildə SC-lərin səhmlərinin sahibinə çevrilir. Fondun idarə
olunması onun portfelinə daxil olan şirkətlərin  səhmlərinin məzənnəsini netto-aktivlər vasitəsilə
maksimum səviyyədə artırmağa səy göstərən müdriyyət tərəfindən həyata keçirilir. İkinci 
mərhələdə investisiya fondlarında yerləşdirilən səhmlərin kupon, vauçer və şəhadətnamə sahibləri 
arasında bölüşdürülmə prosesi aparılır. Bu proses Polşada fondların Varşava Fond Birjasında 
qeydiyyatından sonra, təxminən 1997-ci il 1 sentyabrından etibarən həyata keçirilmişdir. 
Qazaxıstanda analoji proses axırıncı çek hərraclarından sonra reallaşdırılırdı. Belə fondların 
idarəolunmasının səmərəliliyini artırmaq məqsədilə bir çox proqramlarda müdriyyətə beynəlxalq 
ekspertlərin daxil edilməsi nəzərdə tutulmuşdur. Belə idarəedici qrupların fəaliyyəti əsasən fondun 
nəzarətində olan şirkətləri bazar şəraitində müstəqil fəaliyyətə hazırlamaqdan ibarət idi.
Dolayı yolla səhmlərin bölüşdürülməsi variantı üzrə Polşada 508 SC-nin əhatə  etdiyi 15 MİF, 
Rumıniyada 5 MİF, Qazaxıstanda 89 özəl fond fəaliyyət göstərirdi. Bu variantdan  Sloveniyada da 
istifadə edilsə də, orda fondların sayı məlum deyildir. Polşada investisiya fondlarını özəlləşdirmə
nazirliyi yaratdığı halda, Qazaxıstanda bu proses özəl investorların öhdəsinə buraxılmışdı. Lakin, 
belə fondları yaratmaq istəyənlərin Qazaxıstanın Dövlət Əmlakının idarə edilməsi üzrə Dövlət 
Komitəsindən lisenziya alması vacib hesab edilirdi. Bolqarıstanda istifadə olunmuş qarışıq 
kombinələşdirilmiş variantı "birbaşa - dolayı" adlandırmaq mümkündür. Belə ki, bu ölkədə
özəlləşdirilmək məqsədilə ayrılmış 300 SC-nin səhmləri dolayı yolla 20 investisiya fondu arasında 
bölüşdürülmüş, 200 SC-nin səhmləri isə birbaşa vauçerlərə dəyişdirilmişdir.
Alıcının nöqteyi-nəzərindən KÖP-də mübadilə mexanizmini iki variantda təsnifləşdirmək 
mümkündür: investisiya institutlarının sərbəst və ya məcburi seçimi. Sərbəst seçim variantında özəl
investor azad surətdə SC-ni və ya investisiya fondunu seçir, öz vauçerini, kuponunu və  
şəhadətnaməsini müstəqil surətdə orda yerləşdirirdi. Bu variantdan Rusiya Federasiyasında, Çexiya 
və Slovakiya Respublikalarında, Qazaxıstanda, Qırğızıstanda  və Azərbaycanda geniş istifadə
edilmişdir. Bu ölkələrin vətəndaşları  özəlləşdirmə sənədlərini ya investisiya fondlarının, ya da SC-
lərin səhmlərinə dəyişdirmişdilər. Rusiyada vauçer sahibləri   özəlləşdirmə  sənədlərindən üç 
mümkün üsulla istifadə hüququna malik idilər. Onlar  bir variant üzrə həmin sənədləri hərraclar və
ya tenderlər vasitəsilə özəlləşdirilən  müəssisələrin səhmlərinə  dəyişdirə, ikinci variantda 
investisiya fondlarının səhmlərini ala, üçüncü halda isə sata bilərdi. İkinci üsul istisna olmaqla, 
bunları Azərbaycan vətəndaşlarına  da şamil etmək mümkündür. Çexiya və Slovakiya 
Respublikalarında vauçer sahibləri "sıfırıncı  raund"un  gedişində öz xallarını müxtəlif investisiya 
özəlləşdirmə fondlarına  vermək imkanına malik idilər. Bu ölkələrdə təxminən 5,8 min nəfər 
(kütləvi özəlləşdirmədə iştirak edənlərin  üçdə ikisi)  öz xallarını bütövlükdə, daha 420 min nəfər 
isə qismən İÖF-yə vermişdir. Ölkə üzrə  dövriyyədə olan  cəmi vauçerlərin 72 faizi İÖF-ə daxil 
olmuşdur. Sərbəst seçimin mövcud olmadığı variantda özəlləşdirmə sənədlərinin sahibləri konkret 
investisiya fondları tərəfindən  buraxılan səhmləri  və ya səhm şəhadətnamələrini almağa 
məcburdurlar.
 Bu zaman investisiya  fondlarının siyahısı  özəlləşdirməyə məsul olan  mərkəzi  orqan tərəfindən 
müəyyənləşdirilir.  Belə variantdan Polşada, Slovakiyada, Rumıniyada və qismən də Bolqarıstanda 
istifadə olunmuşdur. Hər iki varinatda investisiya fondları müxtəlif funksiyalar yerinə yetirmişdilər. 
Kütləvi özəlləşdirmə modellərinin hamısında proqram səviyyəsində olsa da, investisiya  fondlarının  
müəyyən miqdarda mülkiyyətin  bir və ya bir neçə subyektdə mərkəzlləşdirilməsi məqsədilə
yaradılması nəzərdə tutulmuşdu. Bunun üçün investisiya fondları tərəfindən müxtəlif mexanizmlər 
tətbiq edilmişdir. Rusiyada hökumət özəl investisiya fondlarının həm açıq və həm də qapalı tipdə
formalaşdırılmasına şərait yaratmaqla yanaşı, onların fəaliyyətini stimullaşdırmaq  məqsədilə
vergidən azadolma  və digər güzəştlər tətbiq etmişdir. Belə fondlar Rusiya özəlləşdirmə
praktikasında mülkiyyətin dövlətsizləşdirilməsi  sisteminin   "kortəbii", "fakultativ"  elementləri  
hesab  olunurdu.  Qanunla  fondlara likvid maliyyə aktivləri ilə deyil,  yalnız  vauçerlərlə
(investisiya çekləri ilə)  işləməyə icazə verilirdi. Qanuna   müvafiq olaraq onların nizamnamə  
kapitalının minimal həddi  500,1000  rublluq  səhmin ekvivalentində 500 min rubl təyin edilmişdi. 
Bu fondlara istənilən səhmdar cəmiyyətinin 5 faizindən çox səhmlərini əldə etmək qadağan 
olunurdu. Məqsəd maliyyə fırıldaqlarının qarşısını almaq və onların fəaliyyətini tənzimlənməyə
yönləsə də, bəzi  hallarda Rusiya hökuməti bu istiqamətdəki istəklərini tam reallaşdıra bilmədi və
ölkədə məhz belə fondların   bazasında  bir neçə  maliyyə  piramidaları formalaşdı. 
Çexoslovakiyada da investisiya fondları açıq tipli olmaqla, ilkin mərhələlərdə yalnız  investisiya  
kuponları  ilə işləməyə başlamışdı. Lakin, bu  ölkənin müvafiq  qanunvericiliyinə   görə fondlar ilk 
əvvəl istənilən  səhmdar cəmiyyətin   10 faiz  səhmlərinə, sonradan isə (1994-cü ildən etibarən) 25 
faiz səhmlərinə sahib dura bilərdi.  Ölkədə özəl sahibkarların   təşəbbüsü ilə 429 investisiya  
özəlləşdirmə fondu formalaşmışdı. Hökumətin təsdiq etdiyi normalara və qaydalara görə fondlar 
inhisarçı mövqedən çıxış edə və onların nizamnamə kapitalının minimal həddi 100.000 çex 
kronundan (o dövrdəki kursla təxminən 3500 ABŞ dolları) az  ola bilməzdi. Polşada MİF-lər ilk 
başlanğıcdan özəlləşdirmə  prosesinin ayrılmaz tərkib hissəsinə çevrilmiş və onların fəaliyyəti 
klassik invetisiya  fondlarının  funksiyalarına deyil, vençur kapitalınıın formalaşmasına 
yönəldilmişdir. Belə fondları özəlləşdirmə nazirliyi təşkil  edirdi. Nazirlik belə fondların  peşəkar 
menecerlər   tərəfindən  idarə olunmasını və onların da hər birinin  təxminən  30 şirkəti idarəetmə
məsuliyyətini  öz üzərinə götürməsini nəzərdə tuturdu. MİF-də Qərb maliyyə institutlarına   xas  
olan üç funksiya cəmləşmişdi.  (a) vençur kapital agenti, (b) holdinq  kompaniyalar,  (v)  qapalı 
tipli fond. Müxtəlif mərhələlərdə fondun inkişafı ilə əlaqədar  olaraq ayrı-ayrı funksiyalar  ilk  
planda fəaliyyət göstərirdilər.
Polşada  səhmlərin fondlar vasitəsilə bölüşdürülməsindən  bəhs edərkən qeyd etməliyik ki, birinci 
mərhələdə kütləvi özəlləşdirmə üçün seçilmiş 512 şirkətin  27 faiz səhm paketi bərabər şəkildə
bütün MİF-lər arasında bölüşdürülmüşdü. İkinci  mərhələdə fondlar hər 30 şirkətin 33 faizlik səhm 
paketini almaq məqsədilə hərraclarda iştirak  edir və şirkətlərin  nəzarət səhm paketlərinə sahib 
olmağa səy göstərirdilər. Çexo-Slovakiyada və Rusiyada  fondlar  özəlləşdirmə prosesinin 
sürətləndirilməsində, kapital  bazarının formalaşdırılmasında,  bir sözlə, iqtisadiyyatda  bazar  
prinsiplərinin tətbiqində əhəmiyyətli  rol oynamışdılar.  Polşada isə başlıca  diqqət müəssisələrin  
özəlləşdirməyədək sağlamlaşdırılması məsələlərinə və xarici   investisiyaların  cəlb edilməsinə
verildiyinə görə, fondların sürətli  özəlləşdirməyə impuls verməsi  arxa plana keçmişdi. 
Özəlləşdirmənin Çexiya, Slovakiya, Rusiya  Federasiyasında  gedişinin  nəticələrini şərh edərkən, 
Polşanın keçmiş özəlləşdirmə naziri Eci Tem yazırdı: "Polşa proqramının reallaşdırılması Qərb 
standrtlarına   cavab verən  maliyyə alətləri üçün geniş və likvid ikinci qiymətli kağızlar bazarı 
formalaşdırdı. Çexiya və Slovakiya proqramı səhmlərin dəyişdirilməsi üçün infrastruktura 
formalaşdırsa da, bəzi şirkətlər istisna olmaqla, likvidliyi kifayət qədər təmin edə bilmədi. Rusiya 
proqramında nə infrastruktura, nə də ki, likvidlik məsələlərinə ümumiyyətlə baxılmamışdır".*
Şübhəsiz ki, bu ölkələrdə, xüsusilə də Azərbaycanda çoxlu sayda müəssisələrin sağlamlaşdırılmağa 
ehtiyacı vardır. Polşada olduğu kimi, müəssisələrin restrukturizasiyasını aparmaq qabiliyyətində
olan  aktiv fondların  fəallaşdırılması müəssisələrin effektli fəaliyyətinin təmin  edilməsində xüsusi 
rol oynayır. Fikrimizcə, özəlləşdirmənin  müvəffəqiyyətinin  təmin edilməsində peşəkar menecerlər  
ordusunun   üzərinə böyük məsuliyyət  düşür. Rusiya özəlləşdirmə modelində bu məsələlər  
diqqətdən xeyli kənarda qalmışdır. Azərbaycanın  özəlləşdirmə praktikasında isə fondların və
menecerlərin  rolu tamamilə dondurulmuşdur. Özəlləşdirmə proqramlarında mübadilə   
mexanizmlərini yekunlaşdırarkən aşağıdakı sxemə müraciət etməklə, özəlləşdirmə sənədlərinin və
səhmlərinin bölüşdürülməsini alıcıların   və satıcıların nöqteyi-nəzərindən qiymətləndirmək 
mümkündür.
Özündə birbaşa satışı və azad seçimi birləşdirən birinci kombinasiyadan Rusiya Federasiyası, 
Çexiya və Slovakiya Respublikalarında, Qırğızıstanda və Azərbaycanda istifadə olunmuşdur. 
Rusiyada vauçerlərin səhmlərə dəyişdirilməsi xüsusi təşkil olunmuş birjalar  vasitəsilə həyata 
keçirilmiş, vauçerlərdən yalnız ixtisaslaşdırılmış  çek hərracları və fond birjalarında deyil, eləcə də
özəlləşdirilən əmlakın  müxtəlif satış formalarında da istifadə olunmuşdur. Xüsusilə də, 
müəssisənin işçiləri və rəhbər kadrları dövlət əmlakının vauçerlər vasitəsilə satışında bəzi güşətlər 
əldə etmişdilər. Bu variantın  reallaşdırılmasında ortaya çıxan ən ciddi problemlərdən  biri səhmlərə
tələblə, onun təklifi arasında tarazlığın düzgün yaradılmaması səbəbindən bir çox müəssisələrin 
səhmlərinin  satışı bir  neçə günə, bəzən  isə həftəyə  çəkirdi.
Çexiya və Slovakiyada  nisbətən uğurla tətbiq olunmuş  səhmlərin  əldə olunması mexanizminin 
təhlili də böyük maraq  doğurur. Bu mexanizm   hər biri 5 mərhələdən  ibarət olan 5 raunddan təşkil 
edilmişdi.  Hər bir raundun birinci mərhələsində kupon sahibləri müxtəlif   səhmlərin qiymətini 
öyrənir və müqayisə edir. İkinci mərhələdə onlar malik  olmaq istədikləri səhmlərə sifariş verir. 
Üçüncü  mərhələdə həmin sifarişlər  mərkəzləşdirilmiş qaydada yenidən işlənir. Nəhayət, sonuncu   
mərhələdə həmin özəlləşdirmə raundunun nəticələri  elan edilirdi.  Qanunvericiliyə görə,  hər bir 
raundun  müddəti 1 aydan çox ola bilməzdi. Səhmlərə sifarişlər  heç də həmişə yerinə yetirilmir.  
Bu sifarişlər yalnız  səhmələrə ümumi tələb təklifdən aşağı olanda reallaşırdı. Əgər tələb təklifi  25  
faizdən az olaraq üstələyirsə, bu halda federal maliyyə nazirliyi  balans  yaratmaq məqsədilə
investisiya özəlləşdirmə fondları vasitəsilə tələbi 20 faizədək aşağı salırdı. Tələb təklifdən 25 
faizdən çox olduqda  isə sifariş yerinə yetirilmir, investisiya xalları onun sahibinə qaytarılırdı ki, o 
növbəti raundlarda istənilən  şirkətin səhmlərinə sifariş verə bilsin. Sxem üzrə ikinci variantda 
özəlləşdirmə modelində iki kombinasiya  nəzərdə tutulurdu ki, onun sonuncusu praktikada 
ümumiyyətlə tətbiq edilməmişdir. Birinci isə Bolqarstanda tətbiq imkanları qazanmışdır.
Üçüncü variantın birinci kombinasiyasından  Qazaxıstanda, ikinci kombinasiyadan isə Polşa və
Rumıniyada geniş istifadə olunmuşdur.
Bu mövzuda fikir və mülahizələrimizi yekunlaşdırarkən  Çexiya, Polşa və Rusiyanın kütləvi 
özəlləşdirmə proqramlarının mübadilə mexanizmi üzrə parametrlərinin müqayisəli cədvəlini  
təqdim edirik. Azərbaycanın müqayisə obyektinə cəlb edilməməsinə gəlincə, bu, ölkəmizin  
özəlləşdirmə təcrübəsində  investisiya fondlarının fəaliyyətinin müqayisəyə gəlməyən  səviyyədə
olması ilə bağlıdır ki, bunun səbəblərini  növbəti fəsillərdə daha ətraflı bəhs edəcəyik.
* * *
Ермакович В.Модели массовой приватизации, «Исследование и анализ», №102,  Варшава, 
CASE, 1997
Roman Frydman, Andlrey  Rapaczynski, Johns Earle and et al The privatisation prosses in Russia, 
Ukraine and the Baltic States Central Evropean University press Budapest London. New York 1996
В.Ермакович., Ю.Панкув. Приватизация в Кыргызстане в 1992-1996г.г. Варшава, САSE 
№102
Приватизация  за любую  цену.Анализ опыта  Республики Грузия в 1997-1998 годах, Под 
редакцией Влодзимежа Панькува и Барбары Гончаж, Варшава CASE, 1998, №141
Ермакович В.Модели массовой приватизации, «Исследование и анализ», №102,  Варшава, 
CASE, 1997
Azərbaycanda özəlləşdirmə  çekləri əhaliyə  1997-cı il martın 1-dən paylanmağa başlanılmış və onun dövriyyə 
müddəti  birincci dəfə 2002-ci il yanvarın 1-dək, ikinci dəfə isə 2004-cü il iyulun 1-dək uzadılmışdır.
Ермакович В.Модели массовой приватизации, «Исследование и анализ», №102,  Варшава, 
CASE, 1997
IV fəsil. Postsosialist ölkələrində  özəlləşdirmə problemləri və onun nəticələri
4.1. Şərqi və Mərkəzi Avropa ölkələrində özəlləşdirmənin nəticələri və dərsləri
Bundan əvvəlki fəsil postsosialist ölkələrində kütləvi özəlləşdirmə proqramlarının tətbiqinin təklif, 
tələb və mübadilə mexanizmləri aspektlərinə və bu əsasda ayrı-ayrı ölkələrdə, eləcə də onların 
oxşar qruplarında müşahidə olunan meyllərin  və xüsusiyyətlərin bir sıra əlamətlərə görə
təsnifləşdirilib, paralellər aparılmaqla öyrənilməsinə həsr edilmişdirsə, bu fəsildə kütləvi 
özəlləşdirmə modellərinin tədqiqat predmeti bir az da genişləndirilmiş və zənginləşdirilmişdir. Belə
ki, bu fəsildə tədqiqat predmetinə məxsusi coğrafi əlamətlər üzrə yanaşılmış və bu əsasda ayrı-ayrı 
ölkələrdə tətbiq olunmuş müxtəlif variantlı özəlləşdirmə siyasətinin və onun nəticələrinin 
Azərbaycanla müqayisəli təhlilinə üstünlük verilmişdir. İlkin olaraq çoxamilli təhlilin məkanı həm 
özəlləşdirmə təcrübəsinin zənginliyinə və həm də əldə edilmiş nəticələrin müvəffəqiyyətlilik 
dərəcəsinin əhatə dairəsinin genişliyinə görə Şərqi və Mərkəzi Avropanın keçid iqtisadiyyatlı 
dövlətləri seçilmişdir. Bu region ölkələrinin özəlləşdirmə təcrübəsinin,  indiyədək öyrəndiyimiz 
inkişaf etmiş və etməkdə olan ölkələrlə müqayisədə Azərbaycana start vəziyyətinə görə daha çox 
oxşarlığı, mülkiyyətdə struktur islahatları kursundakı bir sıra elementlərin yaxınlığını əsas 
götürərək Şərqi Avropa özəlləşdirilməsini ayrıca  fəsil olaraq öyrənməyi məqsədəuyğun hesab 
edirik.
Belə yanaşmaya həmin məkana daxil olan dövlətlərdə  bu istiqamətdəki islahatlara keçmiş sovet 
ölkələrindən tez başlanılması ilə bərabər, tətbiq olunmuş özəlləşdirmə formalarının müxtəlifliyi də
əsas verir. Belə ki, Şərqi və Mərkəzi Avropanın postsosialist ölkələrinin özəlləşdirmə prosesinə
müxtəlif cür yanaşmaların fonunda toplanmış təcrübə ilə keçmiş SSRİ respublikalarının bu prosesə
oxşar münasibətinin nəticəsində əldə olunmuş və demək olar ki, daha çox Rusiya 
özəlləşdirilməsinin bazasında  formalaşmış nisbətən dar çərçivəli təcrübə arasında da xeyli fərqlər 
mövcuddur. Bu fərqlər arasında ilk baxışdan daha çox seçilənlər  Şərqi və Mərkəzi Avropanın  
(ŞMA) bəzi ölkələrində özəlləşdirmənin restitutsiya formasından istifadə olunması  (Çexiya və
Slovakiya Respublikaları, Almaniyanını Şərq hissəsi, Baltikyanı dövlətlər, qismən də Polşa), habelə
regionun bəzi ölkələrində kütləvi özəlləşdirmə modelinin geniş tətbiq imkanı tapmaması  
(Macarıstan, Almaniyanını Şərq hissəsi) hesab edilə bilər.
ŞMA ölkələrində özəlləşdirmə siyasəti bir neçə variantda reallaşdırılmışdır. Birinci variantda 
dövlət müəssisələrinin faktiki bazar dəyəri ilə satışı həyata keçirilmişdir. Özəlləşdirmənin bu 
forması  Macarıstan və keçmiş Almaniya Demokratik Respublikasında, qismən də Polşa, 
Çexoslovakiya Federasiyasında və digər dövlətlərdə geniş tətbiq edilmişdir. Almaniyada 
özəlləşdirmənin təşkili məsələləri ilə Qəyyum Şurası, Macarıstanda isə Dövlət Əmlak Agentliyi 
məşğul olmuşdur. Bu orqanların başlıca vəzifələri müəssisələri özəlləşdirməyə hazırlamaq və  
prosesin özünü təşkil etməkdən ibarət idi. Belə ki, Şərqi Almaniyada özəlləşdirməyə məsul orqan -
Qəyyum Şurası geniş səlahiyyətlərə malik olmaqla, mülkiyyətin əvvəlki sahiblərinə qaytarılması ilə
əlaqədar restitutsiya tədbirlərini həyata keçirir, bununla bərabər müəssisələrin sağlamlaşdırılması, 
maliyyə restrukturizasiyası, məşğulluq probleminin həlli və digər bu istiqamətli  funksiyaları da 
yerinə yetirirdi. Şərqi Almaniyada özəlləşdirilmənin müvəffəqiyyətinin başlıca səbəblərindən biri 
də bu orqanın səmərəli fəaliyyəti ilə izah oluna bilər.
Macarıstandakı Dövlət Əmlak Agentliyi Almaniyada Qəyyum Şurasında olduğu qədər  
səlahiyyətlərə  malik olmadığından bu özəlləşdirmənin gedişində ləngliyə səbəb olsa da, həmin  
orqanın hər bir müəssisə üçün daha effektiv özəlləşdirmə üsulu tapmağa səy göstərməsi, 
özəlləşdirilmiş təsərrüfat subyektlərinin fəaliyyətinin səmərəliyini artırmaqla yanaşı, prosesdən  
maksimum miqdarda vəsait əldə olunmasına da imkan yaratmışdır. Özəlləşdirmənin ikinci variantı 
dövlət əmlakının bütün əhali, bəzi  hallarda isə yaşı  18-dən yuxarı  olan vətəndaşlar arasında 
özəlləşdirmə kuponları, vauçerləri və  şəhadətnamələri vasitəsilə pulsuz paylanması hesab olunur. 
Bu variant geniş tətbiq imkanlarını  Çexoslovakiya Federasiyasının timsalında tapmışdır. 
Bolqarıstan, Rumıniya, Polşada isə belə varianta qismən  olsa da müraciət olunmuşdur. Bu 
variantın  başlıca üstünlüyü özəlləşdirmə tempinin sürətlənməsi və sosial yönümlülüyü, əsas  
çatışmayan cəhəti isə özəlləşdirmədən sonra müəssisələrin bir çox hallarda maliyyə-təsərrüfat 
fəaliyyətinin pisləşməsi sayıla bilər. Üçüncü variant "yuqosloviya özünüidarəetmə" modelinə
söykənməklə, özəlləşdirilən müəssisələrin bazasında əsasən əmək kollektivinin və idarəetmə
heyətinin, bəzən isə pensiya fondlarının pay iştirakı ilə səhmdar cəmiyyətlərinin təşkilinə əsaslanır. 
Bu model ilk dəfə olaraq 1990-cı ildə Yuqoslaviyada tətbiq edilmiş, sonradan həmin model bu və
ya digər formada  bir sıra ölkələrdə qismən fərqli qaydada reallaşdırılmışdır.
Bəzi iqtisadi ədəbiyyatlarda dördüncü variantı özəlləşdirmə prosesindən ayırsalar da, fikrimizcə, 
Çexiya və Slovakiya Federasiyasında, Almaniyanın Şərq ərazilərində, Baltikyanı ölkələrdə, qismən 
də Polşada praktiki tətbiq imkanı qazanan və restitutsiya adlandırılan bu modelin başlıca prinsipləri 
dövlət müəssisələrinin özəlləşdirilməsinə uyğun gəldiyindən ona mülkiyyətdə struktur 
islahatlarından  kənar  şəkildə baxmağa  heç də ciddi əsaslar yoxdur.
Mərkəzi və Şərqi Avropanının özəlləşdirmə tərcübəsinə nəzər yetirərkən, burada diqqəti cəlb edən 
əsas cəhətlərdən biri bütün variantlarda  özəlləşdirmə formalarının geniş tətbiq imkanı 
qazanmasıdır. Bunun başlıca səbəblərindən biri bu ölkələrin keçmiş SSRİ respublikalarından 
(Baltikyanı dövlətlər istisna olnmaqla) fərqli olaraq kommunizm prinsipləri ilə nisbətən 
qısamüddətdə idarə olunmasıdır. Məhz bu amilin təsirini nəzərə alaraq, həmin regionu təmsil edən  
postsosialist dövlətlərindən bəzilərində müxtəlif çətinliklərlə  olsa da, dövlət mülkiyyətinin bir 
hissəsi əvvəlki sahibinə ya restitutsiya vasitəsilə qaytarılmış, ya da ki kompensasiya yolu ilə onun 
əvəzi  ödənilmişdir. Keçmiş Sovet respublikaları  arasında Estoniya, Litva və Latviyada da bu 
prosesin həyata keçirilməsi məhz həmin ölkələrin digər SSRİ respublikalarından fərqli surətdə
nisbətən az müddətdə sosialist düşərgəsində yaşaması ilə  bağlı idi. Digər tərəfdən, Şərqi və
Mərkəzi Avropa ölkələrinin bəzilərində xüsusi  mülkiyyətçilik hüququnun bir sıra sahələrdə, o 
cümlədən kənd təsərrüfatında, ticarətdə, xidmət sferasında saxlanılması həmin ölkələrdə
mülkiyyətdə struktur  islahatlarının daha müvəffəqiyyətli formada həyata keçirilməsində impuls 
rolunu oynamışdır. Çünki, həmin ölkələrdə qismən də olsa xüsusi mülkiyyətin hökm sürdüyü 
sahələrin qalması sahibkarlıq təcrübəsinin, ənənələrinin və düşüncəsinin  yaşamasını 
şərtləndirmişdir. Belə ölkələrə misal olaraq Polşanı, keçmiş ADR-i, Yuqoslaviyanı göstərmək 
mümkündür. Bu ölkələrdə özəlləşdirmə sahəsində əldə edilən müvəffəqiyyətin həmin şərtlərlə bağlı 
başqa bir arqumenti də hökumətin  dövlətsizləşdirmə siyasətində başlıca diqqəti kiçik deyil, məhz 
böyük özəlləşdirməyə yönəltməsi ilə izah olunur.
Postsosialist məkanında özəlləşdirmə ərəfəsində dövlət bölməsi iqtisadiyyatda dominant rol 
oynamışdır. Keçmiş Sovet Respublikaları üzrə orta göstəricinin  96 faiz təşkil etməsi bu düşərgədə  
geniş özəlləşdirməni zərurətə çevirmişdir.
Şərqi və Mərkəzi Avropanın bir sıra ölkələrində özəlləşdirməyədək aparılan kommersiyalaşdırma 
siyasətinin nəticəsi olaraq, sahibkarlığın yeni növlərinin meydana gəlməsi, müqavilə əsasında 
sərbəst qiymətqoyma formalarının tətbiqi, təsərrüfat fəaliyyətinin müstəqilləşməsi də sonradan 
müvəffəqiyyətli özəlləşdirmə aparmaq üçün əhəmiyyətli olan ilkin şərtləri formalaşdırmışdır. Bu 
proseslər ötən əsrin 80-cı illərinin sonunda Yuqoslaviyanın, Macarıstanın, Polşanın pərakəndə
ticarət şəbəkəsinin 80 faizini əhatə edirdi. Beləliklə, qeyd olunanları qruplaşdırsaq, Şərqi 
Avropanının postsosialist ölkələrində özəlləşdirmənin gedişi və nəticələrinin keçmiş SSRİ 
respublikaları ilə müqayisəsi başlıca olaraq aşağıdakı fərqləri üzə çıxarır.
Əvvəla, Şərqi Avropa respublikalarında özəlləşdirmə prosesi  sürət və miqyas parametrlərinə görə
MDB dövlətlərindəki analoji göstəricilərdən xeyli geri qalmışdır.
İkincisi, Şərqi Avropada dövlət əmlakının bir hissəsinin  bütün vətəndaşlar arasında bölüşdürülməsi 
özəlləşdirmədə aparıcı prinsipə çevrilə bilməmişdir.
Üçüncüsü, Şərqi Avropa ölkələrində dövlət əmlakının özəlləşdirilməsində xarici investorların rolu 
xeyli dərəcədə əhəmiyyətli olmuşdur.
Dördüncüsü, Şərqi Avropa ölkələrində özəlləşdirmədən əldə olunan vəsaitlərdən özəlləşdirmədən 
sonrakı dövrdə sənayedə struktur siyasətinin, müəssisələrin restrukturizasiyası və
sağlamlaşdırılması tədbirlərinin həyata keçirilməsində istifadə variantına üstünlük verilmişdir ki,  
bu da  səmərəliliklə bağlı  məqsədlərin ön plana çıxarılmasını şərtləndirmişdir.
Beşincisi, Şərqi Avropada iri dövlət müəssisələrinin özəlləşdirilməsi  zamanı korporasiyalaşdırma 
variantına üstünlük verilməsi onların səhmlərinin bu prosesin subyektləri arasında həddindən çox 
paylaşdırılması  ilə xarakterik olmuşdur.
Sonda fikirlərimizi yekunlaşdıraraq, onu da qeyd edək ki, bu və ya digər cəhətlərinə əsasən iqtisadi 
ədəbiyyatlarda postsosialist ölkələri arasında müvəffəqiyyətli  özəlləşdirmə təcrübəsinə  görə Polşa, 
Çexiya və Slovakiya,  eləcə də Macarıstan və Şərqi Almaniya dövlətləri fərqləndirilir.  Bu 
kontekstdə ayrı-ayrı ölkələrin özəlləşdirmə təcrübələri və onların xüsusiyyətləri ilə yuxarıdakı 
siyahı üzrə ardıcıllıqla  tanış olaq.
Polşada özəlləşdirməyə 1990-cı ilin iyul ayından  "Dövlət müəssisələrinin özəlləşdirilməsi 
haqqında Akt"ın qəbulundan sonra start verilmişdir. Bu Aktla mülkiyyətdə dövlətsizləşdirmə
siyasətinin hüquqi və institutsional bazası müəyyənləşdirilmişdir. Bununla   özəlləşdirmə
prosesinin ilkin hüquqi  bazasına  həmin  Aktdan əvvəl 1989-cu ildə qəbul edilmiş "Mülkiyyət  
münasibətlərinin  yenidən qurulması üzrə agentliyin yaradılması haqqında" və "Təsərrüfat  
fəaliyyyətinin başlanğıcı  haqqında" (Azad   sahibkarlıq fəaliyyəti  nəzərdə  tutulur), "Dövlət  
əmlakının  qorunması haqqında" Qanunlar da   daxil idi. 1997-ci ildə isə bu Qanunların əvəzinə
yenisi "Dövlət müəssisələrinin özəlləşdirilməsi və kommersiyalaşdırılması haqqında" Qanun qəbul 
edilmişdir.
Polşada özəlləşdirmənin təşkili məsələləri ilə əvvəlcə Dövlət Əmlak Agentliyi, sonradan isə
Özəlləşdirmə Nazirliyi  məşğul olmuş, nəhayət  1996-cı  ildən  etibarən  nazirliyin fəaliyyətinə
xitam verilmiş və onun bəzi funksiyaları Xəzinədarlıq Nazirliyinə birləşdirilmişdir. Xəzinədarlıq 
Nazirliyinin 1 yanvar  1998-ci ilə olan məlumatına görə, 1990-cı  ildən başlayan mülkiyyətin  
transformasiyası prosesinə son 8 ildə 4234 dövlət müəssisəsi cəlb  olunmuşdur.  1998-ci ilin iyun 
ayına  olan vəziyyətə  görə, onların 80%-ə qədəri artıq özəl müəssisəyə  çevrilmiş və bu statusla  
fəaliyyət göstərməkdədirlər. Həmin  dövrə özəl bölmənin  ÜMM-də payı 65 faizə çatmışdır. *
 1997-ci ilin sentyabrına olan məlumatda isə  bildirilir ki, ümumiyyətlə ölkədə 123 min özəl 
müəssisə (məhdud məsuliyyətli cəmiyyət və səhmdar cəmiyyətləri) qeydiyyatdan keçmişdir ki, 
onların da 31 mindən çoxu (təxminən 25 faizi)  xarici investisiyaların  iştirakı ilə yaradılmışdır. 
Sahibi fiziki şəxslər olan kiçik özəl müəssisələr (bura yeni  yaradılmış, restrukturizasiya, 
özəlləşdirmə nəticəsində  təşkil  olunmuş və mülkiyyət  formasını  dəyişmiş  bütün  müəssisələr 
şamil edilir) xüsusilə xidmət  və ticarət sferasında fəaliyyətə üstünlük vermişdilər.
Polşada özəlləşdirmənin metodları 1990-cı ildə işlənilmiş və bu üsulların müəssisələrə tətbiqində
nazirliyin, həmkarlar təşkilatlarının və müəssisə rəhbərliyinin təşəbbüsü nəzərə alınmışdır. Polşa 
Respublikasının mövcud qanunvericiliyinə görə özəlləşdirmə  aşağıdakı iki metoddan  birini 
seçmək   yolu ilə aparıla bilərdi:
- vasitəli özəlləşdirmə   (daha doğrusu, transformasiya və ya "pul özəlləşdirilməsi"). Bu üsul  iki  
mərhələli  prosesdən ibarətdir. Əvvəlcə müəssisələr səhmdar cəmiyyətlərə transformasiya olunur və
onların səhmləri bütövlükdə xəzinədarlığın hesabına keçirilir. Sonradan isə həmin səhmlərin 
hərracda satışı, qapalı abunə yazılışı və azad satış üsullarından  biri tətbiq olunmaqla realizəsi 
həyata keçirilir.
- birbaşa özəlləşdirmə (daha doğrusu, ləğvetmə qaydasında özəlləşdirilmə). Bu üsul da həmçinin iki 
mərhələli  prosesdən ibarətdir. Birinci mərhələdə müəssisə ləğv olunur. İkinci mərhələdə ya 
səhmlərin yuxarıda qeyd olunan  satış  üsullarından biri seçilir,  ya  da müəssisə  əvəzsiz istifadəyə, 
lizinq və icarəyə verilir.  Digər  postsosialist dövlətlərindən fərqli olaraq, Polşada kütləvi  
özəlləşdirmə  üsulları axırıncı mərhələdə   tətbiq imkanı qazanmışdır. Belə ki,  1994-cü ilin 
sonunda "Milli investisiya fondları və onların özəlləşdirilməsi  haqqında" Akt qəbul  edildikdən 
sonra  bu mərhələyə  start verilmiş və 1995-ci ilin noyabrından etibarən   16 yaşdan yuxarı  ölkə
vətəndaşları dəyəri 20 zlota bərabər özəlləşdirmə şəhadətnamələri almağa başlamışdılar. Ölkədə
kütləvi özəlləşdirmə   proqramı çərçivəsində aparılan prosesə əmlakının dəyəri 3,5 milyard dollar  
olan 520 iri müəssisə cəlb olunmuş və  bununla əlaqədar səhmdar cəmiyyət formasında fəaliyyət 
göstərən, bəzisi yerli,  digərləri  isə xarici  təşkilata məxsus olan  15 milli investisiya fondu 
yaradılmışdır. Belə fondların yaradılmasında başlıca məqsəd müəssisələrin    restrukturizasiyasında 
onların aktiv  iştirakına şərait yaratmaqdan  ibarət idi.
Polşanın özəlləşdirmə təcrübəsində başlıca rol oynamış Milli investisiya fondlarının fəaliyyətinin 
mühüm istiqamətlərini aşağıdakılar təşkil edirdi:
- səhmlərin 60 faizi (33 faizi birinə, 27 faizi isə yerdə qalanlar arasında  bərabər şəkildə
bölüşdürülməklə digərlərinə)  investisiya fondlarına verilirdi. 40 faizlik səhm paketinin  15 faizi 
əmək kollektivinə pulsuz paylanmaq, 25 faizi isə dövlətin sərəncamında qalmaq şərti ilə
bölüşdürülürdü;
- fondların  rəhbərliyinin əsas fəaliyyəti onun səhmlərinin bazar  dəyərinin  artımına yönəldilir, 
hətta fondun menecerləri müvafiq nazirliyin  və antiinhisar komitəsinin razılığı ilə kütləvi 
özəlləşdirmə prosesinə cəlb edilən müəssisələrin səhmləri ilə əməliyyatlar aparmaq hüququna  da 
malik ola bilərdilər. Menecerlərin uğurlu fəaliyyəti yüksək əmək haqqı ilə yanaşı,  fondun 
fəaliyyətinin maliyyə nəticələrinə görə həm də səhm paketləri  formasında mükafatlandırılaraq 
stimullaşdırılırdı.
Milli İnvestisiya Fondlarının səhmləri Varşava qiymətli kağızlar birjasının satış  dövriyyəsinə də  
daxil edilə bilərdi ki, bu  da  özəlləşdirmə şəhadətnamələrinə bir deyil,  bir neçə fondun səhmlərini 
almaq imkanları verirdi. Fondların fəaliyyət müddəti Qanunla 10 il müəyyənləşdirilsə də, onlara 
fəaliyyət müddəti başa çatandan sonra gələcək planları ilə bağlı sərbəst qərar qəbul etmək hüququ 
verilirdi. Belə ki, fondlar ya özünü  ləğv edə, ya yığılmış  vəsaitləri səhmdarlar arasında bölüşdürə, 
ya da açıq və  yaxud qapalı tipli  səhmdar cəmiyyəti formasında fəaliyyətlərini davam etdirə  
bilərdilər. Fondların özəlləşdirmə prosesində rolu və fəaliyyəti  1994-cü ildə Kəndli Partiyası və
Sosial  Demokratların Koalisyon hakimiyyəti dövründə geniş müzakirələrə səbəb olmuşdur.  
Müzakirələr nəticəsində Polşanın kütləvi özəlləşdirmə proqramında bir neçə dəfə dəyişiklik edilmiş 
və onun axırıncı   variantı 1994-cü ilin oktyabr  ayında  özəlləşdiriləcək müəssisələrin  siyahısına 
yenidən baxıldıqdan sonra təsdiq edilmişdir. Lakin bu zaman 15 fondun 10 il ərzində xarici  və  
yerli mütəxəssislərin  birgə idarəçiliyi altında  fəliyyət göstərməsi  məqsədəuyğun hesab edilmişdir. 
Son illər ərzində Polşada özəlləşdirmə yeni siyasi qüvvələrin və onların təmsil etdikləri  hökumətin 
nəzarəti altında  davam etdirilir. Bu hökumətin məqsədi özəlləşdirməni yeni parlament seçkilərinə  
qədər  (2001-ci ilin payızına kimi) sona çatdırmaqdan ibarət idi.
 Polşada özəlləşdirmənin  milli iqtisadiyyatın nəinki yeni dövrün tələblərinə uyğun surətdə  
transformasiya olunmasında, həmçinin onun effektli fəaliyyətinin təşkilində xüsusi rolu vardır. 
Polşada hazırkı iqtisadi nailiyyətlərin, sosial dirçəlişin, xarici şirkətlərlə birgə faydalı iş  
qurulmasında bir çox   müvəffəqiy-yətlərin əldə olunmasında  özəlləşdirmənin başlıca rolu və
dinamik hərəkətverici  əhəmiyyəti ölkə vətəndaşlarının əksəriyyəti tərəfindən  birmənalı   şəkildə
qəbul  olunur. Ölkənin dövlət büdcəsinin gəlirlərinin bir həssəsinin təminatında və bu əsasda 
pensiya  və səhiyyə sistemində, bir sözlə sosial təminat sahəsində islahatların uğurla həyata 
keçirilməsinin maliyyə bazasının formalaşdırılmasında özəlləşdirmədən  əldə olunan vəsaitlər də
xüsusi  əhəmiyyət kəsb etmişdir. Belə ki, 1997-ci ildə bu fəaliyyət sahəsindən dövlətin gəliri 6,3  
milyard yeni polyak zlotı (1,9 milyard  ABŞ dolları) təşkil  etmişdir  ki, onun da  büdcənin ümumi 
mədaxilində payı 5,4 faizə çatırdı. 1998-ci ildə də büdcə daxil olmalarında özəlləşdirmə  
gəlirlərinin xüsusi çəkisi həmin səviyyədə olmuş, 1999-cu ildə isə rabitə, bank, hava nəqliyyatı,  
energetika, metallurgiya, spirt və şəkər istehsalı müəssisələrinin özəlləşdirilməsi haqqında 
hökumətin qərarının nəticəsi olaraq bu vəsaitin miqdarı bir az da artmışdır.
Bütün bunlarla yanaşı, Polşa özəlləşdirməsinin  yaratdığı imkanlar şəraitində iqtisadiyyata bütün  
mənbələr hesabına  yerli və xarici  şirkətlərin  birbaşa və portfel investisiyalarının qoyuluşu 
nəticəsində ölkədə tez bir zamanda bazar infrastrukturunun  inkişafına  nail olunmuşdur.
Çexiya və Slovakiya Respublikalarında  özəlləşdirmə islahatları geniş miqyası və sürəti ilə xüsusilə
seçilir.  Bu ölkələrdə  dövlət mülkiyyətində struktur dəyişikliklərinin  hüquqi bazasının 
formalaşdırılmasına  1990-cı ildən start verilmişdir. Həmin ilin may ayının  1-dən etibarənn 
"Vətəndaşların özəl sahibkarlıq fəaliyyəti haqqında", dekabr ayının   1-dən isə "Dövlət 
mülkiyətində olan bəzi obyektlərin başqa  hüquqi və fiziki şəxslərin mülkiyyətinə verilməsi 
haqqında" Qanunlar qüvvəyə  minmişdir. Lakin  bu Qanunlar özəlləşdirməyə  başlamaq  üçün 
kifayət etmədiyindən  onun hüquqi və normativ əsaslarının yaradılması prosesi 1991-ci ildə də
davam  etdirilmişdir. Həmin il həmçinin restitutsiya qaydalarının hüquqi bazasını təşkil edən "Bəzi 
dövlət əmlakının ədalətsiz  bölüşdürülməsinə düzəlişlər haqqında", eləcə də "Kiçik özəlləşdirmə
haqqında" və nəhayət, fevralın 26-da "Böyük özəlləşdirmə haqqında" Qanunlar qəbul  edilmişdir. 
Çexiya və Slovakiya Respublikalarında böyük özəlləşdirmə 1991-ci ilin aprel ayının 1-dən etibarən 
qüvvədə olan kütləvi özəlləşdirmə modeli əsasında həyata keçirilməyə başlanılmışdır.
Yuxarıda qeyd olunanlardan göründüyü kimi, Çexiya və Slovakiya Resublikalarında mülkiyyətdə
struktur islahatları üç istiqamət üzrə aparılmışdır. *) Kiçik özəlləşdirmə; 2) Böyük özəlləşdirmə; 3) 
Restitutsiya (1948-ci ilin fevralından 1955-ci  ilin yanvarınadək müsadirə edilmiş özəl mülkiyyət 
üzərində sahiblik hüququnun qismən bərpası).
 Çexiyada kiçik özəlləşdirmə  1991-ci il fevralın 1-dən start götürərək, çox da böyük olmayan 
təsərrüfat subyektlərinin, xüsusilə də   ticarət,  ictimai iaşə və xidmət  sferası  müəssisələrinin açıq 
hərraclarda  satılması yolu ilə  həyata  keçirilmişdir. Mövcud  qanunvericiliyə  müvafiq surətdə  
hərracların birinci raundu yalnız  Çexiya vətəndaşları  arasında  keçirilir, ikinci raunddan etibarən 
isə bu prosesə  həmçinin xaricilər də   qatılmaq hüququ qazanırdılar. Kiçik müəssisələrin 
özəlləşdirilməsi çərçivəsində ölkədə başlıca  olaraq  ticarət  və xidmət şəbəkəsinə  məxsus olan  24 
min xırda obyekt  bir il ərzində  ya hərraclarda  satılmış, ya da sonradan  alınmaq hüququ ilə 5 il 
müddətinə  icarəyə verilmişdir. Bu əməliyyatlardan  əldə edilən gəlir 30 mlrd. kron (təxminən 1 
mlrd. dollar) təşkil etmişdir. Sonradan isə 30 min obyektin kiçik  özəlləşdirmə  mərhələsində
özəlləşdirilməsindən əldə edilən bütün gəlirlər Milli Əmlak Fonduna daxil olmuşdur. Çexo-
Slovakiya özəlləşdirilməsi sürətli tempinə və bu məqsədin əldə  olunmasına xidmət edən qrafikinin 
gərginliyinə görə  xüsusilə fərqlənir. Bu ölkədə il yarıma dövlətin əsas fondlarının 25 faizini 
özəlləşdirmək  nəzərdə tutulsa da, prosesin   gedişində restitutsiyanın yaratdığı  çətinliklər  qarşıya 
qoyulan məqsədə vaxtında  nail olmağa imkan vermədi. Restitutsiya prosesində mülki məhkəmələr 
və dövlət  orqanları xüsusilə  böyük çətinliklərlə   qarşılaşdılar. Dövlət mülkiyyətinin  və əmlakının  
əvvəlki sahiblərindən   ya onun geri qaytarılması, ya da maliyyə kompensasiyası  ödənilməsi  tələbi 
ilə qısa müddətdə daxil olan 10 minlərlə ərizələrə baxmaq, onları araşdırmaq və  hər biri haqqında  
ayrıca qərar qəbul etmək mümkün  olmadığından,  nəticədə  özəlləşdirmənin  ümumi gedişində  
lənglik hiss olunmağa  başladı. Belə ki,  Çexoslovakiyanın yalnız sənaye  nazirliyinə  qeyd olunan 
tələblərin tez bir zaman ərzində reallaşdırılması   xahişi  ilə  40 mindən çox ərizə  daxil olmuşdu. 
Mövcud qanunvericilik əsasında birdəfəlik  maliyyə kompensasiyasının  maksimum həddi 60 min 
kron müəyyənləşdirilmişdir ki,  onun da yarısı qiymətli kağızlarla ödənilirdi. Çexoslovakiyada 
özəlləşdirilmənin gedişində problemlər  yalnız təşkilati -iqtisadi deyil, həm də siyasi müstəvidə  
müşahidə olunmuşdur. Müxalifətin hakimiyyətin kiçik özəlləşdirmədən "çirkli pulların" yuyulması 
vasitəsi kimi istifadə etməsi ilə bağlı açıqlamalar  Çexoslovakiya Federasiyasında   əmanət 
kassalarında və banklarda olan iri anonim hesabların yoxlanılması, həmçinin hərrac mexanizminin 
təftiş olunması  ilə nəticələnmişdir ki, bu da prosesin  gedişinə mənfi təsir  göstərmişdir.
Böyük özəlləşdirmə  çərçivəsində  Çexiya və Slovakiya  Federasiyasında bütövlükdə 5 mindən çox 
iri müəssisənin (Çexiyada 3,5 min, Slovakiyada  1,8 min) dövlətsizləşdirilməsi həyata 
keçirilmişdir.
Çexiya və Slovakiya Federasiyasında mövcud qanunvericiliyə görə,  iri bankların 
özəlləşdirilməsinin də səhmləşdirmə  yolu ilə həyata keçirilməsi prosesində Dövlət Bankının  hər 
bir özəlləşdirmə  obyektinin 35-40 faizlik səhm paketinə sahib durması  nəzərdə  tutulmuşdu. 
Bununla əlaqədar özəlləşdirmənin gedişində ölkədə kiçik kommersiya  banklarının  sayının  birdən-
birə xeyli artması  müşahidə olunmuşdur.
Çexoslovakiyada böyük özəlləşdirmənin ilkin  mərhələsində  bu prosesə cəlb  olunanların 
siyahısında  səmərəli fəaliyyət göstərən  və mənfəətlə işləyən  müəssisələr  üstünlük təşkil etmiş və
həmin müəssisələr əsasən kapitala satış üsulu ilə özəlləşdirilmişdir.
Çexoslovakiyada  böyük özəlləşdirmə iki mərhələdə həyata keçirilmişdir. Birinci mərhələ üzrə iri 
müəssisələrin dövlətsizləşdirilməsinin   başlıca üsulu investisiya kuponları   vasitəsilə  
səhmləşdirmə  hesab   olunurdu. Kupon  hərraclarına tələbi formalaşdırmaq məqsədilə ölkə
əhalisinin 18 yaşdan yuxarı  hissəsinə  özündə 1000 investisiya  balı cəmləşdirən  1 kupon  
kitabçası  (ilkin mərhələdə 35 kron, ikinci  mərhələdə isə 50 kron ödənilmək şərti ilə) verilirdi. 
Bundan əlavə hər bir kupon kitabçasının qeydiyyatı üçün 1000 kron ödəmək tələb olunurdu. 
Qeydiyyat zamanı kupon kitabçasında onun  sahibinin koordinatları   təsbit edilirdi ki,  bununla da 
sahibkar kitabçadakı balları bir neçə  obyekt  arasında  bölüşdürmək imkanı qazanırdı. Statistik 
məlumatlara görə, kütləvi özəlləşdirmə mərhələsi çərçivəsində ölkə üzrə ümumilikdə 8,5 mln nəfər  
kupon kitabçasını  qeydiyyatdan keçirmişdir ki, onların da 74% - ni və ya  5,9 mln nəfərini  Çexiya, 
2,6 mln nəfərini və ya  26% - ni Slovakiya vətəndaşları  təşkil edirdi. Belə nəticələr hətta Çexo-
Slovakiya   özəlləşdirməsinin  müəllifləri üçün   də gözlənilməz olmuşdur, çünki əldə edilmiş 
yekunlar ən optimist  proqnozlardan da 2 dəfə yüksək idi.
Böyük özəlləşdirmənin  birinci dalğası çərçivəsində   kupon hərraclarına  948   müəssisənin  
səhmləri (tikintinin - 132,  yeyinti  sənayesinin -  102,  kimya sənayesinin- 7, dəri sənayesinin - 5 
və s.), ikinci mərhələsində isə  681 müəssisənin  səhmləri (bura birinci mərhələdə aktivlərinin bir  
hissəsi reallaşdırılan 185 müəssisə də daxildir) təklif edilmişdir. Onların ümumillikdə  balans  
dəyəri  355 mlrd. kron   və ya 12,3  mlrd. dollar təşkil edirdi ki,  bu da     1995-ci il 1 yanvar 
tarixinə böyük özəlləşdirməyə  cəlb edilən bütün dövlət əmlakının 71,7  faizinə və ya   bütövlükdə
səhmləşdirilən  müəssisələrin  46,2 faizinə,  nəhayət özəlləşdirilməsi  nəzərdə tutulmuş  kiçik, orta  
və iri müəssisələrin 36,7 faizinə bərabər idi.
Özəlləşdirmənin birinci mərhələsi çərçivəsində səhmləşdirilməyə cəlb edilən 948  müəssisənin 13 
faizinin səhmlərinin  yarısına qədəri, 17  faizinin 51-dən 75 faizinə qədəri, yerdə qalan 70 faizinin 
isə səhmlərinin  dördə  üçündən    çoxu kuponlar  vasitəsilə  reallaşdırılmışdır. Bu  müəssisələrin   
böyük  əksəriyyəti mənfəətli fəaliyyət göstəricilərinə  malik olmuş, yalnız 19 faizinin fəaliyyətinin 
maliyə nəticəsi zərərlə ifadə edilmişdir.  Lakin bütövlükdə məcmu mənfəətin həcmi zərərin  ümumi 
məbləğindən 10,4 dəfə üstün olmuşdur.
Kupon özəlləşdirilməsində özəlləşdirmənin   birinci dalğası dövründə, Çexoslovakiyanının  vahid 
dövlət  olduğu zamanda yaranan 434 investisiya özəlləşdirilmə  fondu (İÖF) hakim rol oynamışdır. 
Özəlləşdirmənin növbəti mərhələsində, Çexiya İÖF-lərinin 353-ü onun ərazisində fəaliyyətini 
davam etdirmişdir. Əhali özəlləşdirmənin birinci mərhələsində investisiya kuponlarının 71,8 
faizini, ikinci mərhələdə isə 64 faizini bu fondlara etibar etmişdir. Beləliklə də, Çexoslovakiyada 
kupon kitabçalarının investisiya  ballarının böyük əksəriyyəti  fondlarda cəmlənmişdir. 
Özəlləşdirmənin  birinci  mərhələsinin  gedişində bütün investisiya  ballarının 55,4 faizi və yaxud 
da İÖF-nin ümumilikdə topladığının 77,63 faizi 13 iri investisiya qrupunda cəmlənmişdi.
Beləliklə də,  İÖF birinci  dalğa çərçivəsində  özəlləşdirilən   müəssisələrin  kuponlara satılan bütün 
səhmlərinin 63,4 faizini,  ikinci mərhələdə isə 51,6 faizini əldə etmişdir. Həmçinin onu da qeyd 
edək, birinci mərhələdə özəlləşdirilən  maliyyə və sığorta şirkətlərinin kuponlar  vasitəsilə  
bölüşdürülmüş  bütün  səhmlərinin  82 faizi, yüngül sənaye müəssisələrinin bütün səhmlərinin 76 
faizi,  ağır sənaye  üzrə  65  faizi, ticarət  və təchizat üzrə 64 faizi, nəqliyyat və rabitə üzrə 60 faizi, 
elm və elmə xidmət üzrə - 59 faizi,  məişət və sosial  xidmət sferası üzrə  58 faizi, tikinti üzrə 56 
faizi,  kənd  və meşə təsərrüfatı ,  eləcə də su təchizatı üzrə 55 faizi İÖF-lərə məxsus olmuşdur. 
İÖF-in yüksək  təmərküzləşmə strukturu yalnız bütövlükdə iqtisadiyyatın sahələrinə deyil, həm də
ayrıca müəssisələr səviyəsinə də  sirayət etmişdir. Birinci mərhələdə kuponlar  vasitəsilə səhmləri 
bölüşdürülmüş 844 müəssisənin  ümumillikdə 39,7 faizlik səhm paketləri İÖF-ə məxsus olmuşdur. 
Bu qrupda 5 ən iri fond özəlləşdirilən müəssisələrin  32,3 faizinin səhmlərinin 50 faizindən çoxunu 
ələ keçirə bilmişdir. Burda ilk baxışdan təmərküzləşmə səviyyəsi yüksək görünməsə də,  mövcud  
vəziyyəti müxtəlif investorların payları  üzrə təhlil edəndə  məlum olur ki,  xırda səhmdarların 
geniş təbəqəsinin mövcudluğu  səbəbindən  həmin 5 ən iri investisiya fondu  754 müəssisəyə
nəzarət etmişdir. Eyni zamanda həmin müəssisələrin 146-da nəzarət hüququ yalnız bir fonda 
məxsusdur. Bu  deyilənlərə aşağıdakı  nəticələri də əlavə  etməklə bu istiqamət üzrə real mənzərə
formalaşdırmaq mümkündür.  Belə ki, 3 fonddan ibarət qrup 85 müəssisədə səhmlərin  50 faizindən 
çoxunu əldə etməklə yanaşı,  onların payı  digər  495  şirkətdə 50 faizdən az olmasına baxmayaraq 
başqa investorların  payından xeyli üstünlük təşkil etmişdir.
Çexoslovakiyada 1992-ci ilin aprel ayında qəbul  edilmiş "İnvestisiya Özəlləşdirmə Fondları 
haqqında" Qanuna görə, həmin fondlara  bir  müəssisədə aktivlərinin 10%-dən  çoxunu 
yerləşdirmək  və yaxud da  bir müəssisəsinin 20 faizdən çox səhmini əldə etmək qadağan olunurdu. 
Bununla yanaşı  eyni təsisçilər  tərəfindən yaradılmış fondlar qrupu  bir müəssisənin səhmlərinin 40 
faizindən çoxuna sahib dura bilməzdi. Lakin bütün bu məhdudiyyətlərə  baxmayaraq, əhalinin 
yüksək aktivliyinin nəticəsi olaraq investisiya kuponlarındakı balların çox hissəsinin   fondlara 
etibar edilməsi həmin fondların yuxarıda sadalanan  göstəricilərə malik olmasında  əhəmiyyətli rol 
oynamışdır.
Beləliklə, Çexoslovakiya özəlləşdirilməsində   mülkiyyətçinin dəyişdirilməsinin aşağıdakı 
formalarından istifadə olunmuşdur:
- hərraclarda satış;
- mülkiyyət hüququnun özəl şəxsə verilməsi;
- xarici investorlara satış;
- səhmləşdirmə.
Bu üsul hər bir müəssisənin  texniki-iqtisadi    xüsusiyyətlərini  nəzərə alan fərdi layihələr üzrə
özəlləşdirilməsində  də istifadə oluna bilərdi. * 
Bu ölkənin hökuməti tərəfindən  özəlləşdirmə prosesində xarici investorların iştirakına daha liberal 
şərait yaradılsa da  (məsələn, onlar hərracların ikinci mərhələsində səhmlərin 100 faizini almaq 
hüququna malik idilər), Polşa ilə müqayisədə Çexiyada xarici  kapitalın özəlləşdirmədə iştirak payı 
xeyli aşağı olmuşdur. Yeri gəlmişkən onu qeyd edək ki,  Polşada özəlləşdirmə  prosesinin gedişində  
onlarla müəssisə birgə şirkət  statusunda  formalaşmışdır. Baxmayaraq  ki, bu ölkədə həyata 
keçirilən özəlləşdirmə prosesində xarici investor Xarici İnvestisiya  Məsələləri üzrə  Agentliyin 
icazəsi olmadan səhmdar cəmiyyətinin yalnız 10 faizlik kapitalı  məbləğində səhmlərini sərbəst 
şəkildə  əldə edə bilərdi. Razılıq əsasında   isə bu  həddin 30 faizədək artırılması mümkün hesab 
olunurdu.  Eyni zamanda Polşada xarici kapitalın özəlləşdirmə prosesində iştirakında sərmayə
qoyuluşunun  minimum həddi  50 min ABŞ dolları təşkil  edirdi.
Mərkəzi və Şərqi  Avropada  müvəffəqiyyətli  özəlləşdirmə təcrübəsi ilə seçilən  üçüncü ölkə olan 
Macarıstana gəlincə, burada struktur islahatları ilə bağlı proseslər nisbətən  tez - 1988-ci ildə start 
götürmüşdür.  Belə ki, 1988-ci ildə "Təsərrüfat  cəmiyyətləri haqqında",  1989-cu ildə "Yenidən 
təşkiledilmə haqqında", 1990-cı ildə "Dövlət Əmlak Agentliyi və onun yuridiksiyasında  yerləşən 
əmlakdan istifadə  haqqında", "Özəlləşdirmə və mülkiyyətin islahatı haqqında" Qanunlar qəbul 
edilməklə, özəlləşdirmənin hüquqi bazası tez bir zamanda formalaşdırılmış, yeni  normativ aktların 
işlənilməsi üçün şərait yaradılmışdır.
   Macarıstanda özəlləşdirmə prosesi siyasi  konsensus, xüsusən də ən güclü sağçı partiya olan 
Macar Demokratik Forumunun, aparıcı müxalifət partiyası kimi  seçilən Azad Demokratlar 
İttifaqının və hətta solçu mövqeyi ilə fərqlənən Macarıstan sosialist partiyasının da daxil olduğu 
komisiyyanın razılığı əsasında başlanılmışdır. Bu parlament partiyaları arasında özəlləşdirmənin 
miqyasları, tempi, həyata keçirilməsi üsulları və bu prosesdə  xarici kapitalın iştirak payına görə  
fikir ayrılığı yaransa da, bütün siyasi qüvvələr  mülkiyyətin dövlətsizləşdirilməsi və  özəl bölmənin 
inkişafı məsələsində eyni mövqedən çıxış edirdilər. Lakin, bütün bu siyasi qərarların vacibliyinə
baxmayaraq, ölkə iqtisadi və sosial çətinliklər şəraitində olduğundan özəlləşdirmənin gedişində bir 
sıra problemlərlə üzləşmişdi. İlk növbədə əhalidə kifayət qədər sərbəst kapital yığımının olmaması 
səbəbindən kütləvi özəlləşdirməyə  prosesin başlanğıcından  2-3 il ötdükdən sonra yalnız məhdud 
çərçivədə start verilmişdir. Özəlləşdirməsi nəzərdə tutulan dövlət əmlakının ümumi dəyəri 2000 
mlrd. forintdən (30 mlrd. dollardan) çox olduğu halda, əhalinin bu məqsədə yönəltmək imkanına 
malik olduğu illik kapital yığımı 20 mlrd forintdən də az məbləği ifadə edirdi ki, bu da 
özəlləşdirilməyə  təklif olunmuş dövlət əsas fondlarının dəyərinin 1 faizindən də az idi. Bununla 
yanaşı, hökumətin rəsmi ekspertlərinin hesablamasında əhalinin sərəncamında qalan sərbəst kapital 
yığımının  məbləği 100-150 mlrd. forint göstərilsə də, istənilən halda  təklif olunan əmlakla 
müqayisədə bu da cüzi  məbləği xarakterizə edirdi. Beləliklə də, Macarıstanda özəlləşdirmənin 
dövlət əmlakının yalnız kapitala  satışı yolu ilə həyata keçirilməsi on illərlə müddət tələb edirdi. 
Buna görə də bu ölkədə özəlləşdirmə prosesinin sürətləndirilməsi üçün xarici kapitalın cəlb 
edilməsinin təşviqləndirilməsi, eləcə də mülkiyyətin bir hissəsinin  səhmləşdirilərək yerli idarəetmə
orqanlarına, özəlləşdirilən müəssisələrin  işçilərinə  əvəzsiz verilməsi də nəzərdə tutulmuşdu.
Xarici investisiyaların özəlləşdirmədə iştirakını stimullaşdırmaq məqsədilə macar hökuməti 
müəssisələri özəlləşdirilməyə onların təşəbbüsü ilə buraxılmasından tutmuş, xarici sahibkarın 
ölkədəki təsərrüfat-maliyyə fəaliyyəti nəticəsində qazandığı mənfəət kapitalını sərbəst surətdə
xaricə çıxarmağa təminatın verilməsinə  qədər müxtəlif liberal qaydalar tətbiq etmişdir. 
Macarıstanda xarici investisiyaların ölkə iqtisadiyyatına  özəlləşdirmə vasitəsilə cəlb edilməsinin  
ən geniş yayılmış forması birgə müəssisələrin təşkili  olmuşdur.  Statistik məlumatlara  görə, əgər 
1972-ci  ildən 1989-cu ilə qədər 800 birgə müəssisə yaradılmışdırsa, yalnız  1989-cu ildə 600, 
1990-cı ildə isə 1500-ə qədər belə müəssisə təşkil olunmuşdu. Onların  arasında bir neçə iri  
maşınqayırma firmaları, xüsusilə də  avtomobil  sahəsi üzrə fəaliyyət göstərən  iri şirkətlər var idi.
Macarıstanda müəssisələrin özəlləşdirməsinə təşəbbüs hüququ Dövlət Əmlak Agentliyinə məxsus 
idi. Bu məqsədlə Agentlik özəlləşdiriləcək müəssisələrin siyahısını 100 gün əvvəl dərc edir və belə
müəssisələrlə bağlı maliyyə-təsərrüfat xarakterli informasiyalarla maraqlananları tanış etmək və
qoyulacaq investisiyalara təminat hüququnu və  öhdəliyini öz üzərinə götürürdü.  Bu proses zamanı 
hər bir investor siyahıda nəzərdə tutulmuş müəssisələrin özəlləşdirilməsində iştirak etmək istəyini 
əsaslandıraraq, Agentliyə müraciət edir, Agentlik isə  30 gündən gec olmayaraq  müəssisənin satışı 
ilə əlaqədar, hətta orda xarici investorun iştirak payına  qədər bütün informasiyaları paket şəklində
alıcıya çatdırırdı.  Özəlləşdirilənə qədər siyahıya daxil olan bütün  müəssisələrin idarəçiliyi 
Agentliyin  səlahiyyətlərinə verilirdi. Agentlik həmin müəsisələrin maddi-material qiymətlərinin və
borclarının  yoxlanılmasını həyata keçirir və nəticələr barədə investorları məlumatlandırırdı.  
Özəlləşdirmə üzrə sövdələşmələrin bütün şərtləri, əmlakın qiyməti prosedurası da   yalnız Dövlət 
Əmlak Agentliyi  (DƏA) vasitəsilə həyata keçirilirdi. Bütün bu proseduralar nəticədə
özəlləşdirmənin  tempinə  mənfi təsir göstərsə də, öz-özlüyündə  bəzi  müsbət cəhətlərə də malik 
idi. Belə ki, bu proses investorları özəlləşdirilməsi  nəzərdə  tutulan müəssisələrin yalnız siyahısı ilə
deyil, həm də maliyyə-təsərrüfat fəaliyyətini xarakterizə edən göstəriciləri ilə  qabaqcadan 
məlumatlandırmaq  məsuliyyəti üzərində qurulduğundan,  onların seçim imkanları və bunun 
nəticəsində də özəlləşdirmədə iştirak  maraqları artırdı.Üç illik özəlləşdirmə proqramı çərçivəsində
70 min kiçik müəssisənin, 600-ə qədər isə iri müəssisənin özəlləşdirilməsi nəzərdə  tutulsa da, eləcə
də bununla sənayedə dövlət mülkiyyətinin üçdə birini ixtisar etmək istəyi qarşıya qoyulsa da, 
həmin məqsədlər qeyd olunan vaxta qədər reallaşdırıla  bilmədi. Prosesin  belə gedişini  
gözləməyən rəsmi orqanlar, sonradan müəssisələrin öz təşəbbüsləri ilə də özəlləşdirilməyə
qatılmasına  şərait yaratdılar. Bundan əlavə, 1990-cı ilin sentyabrında dövlət özəlləşdirməyə yardım 
məqsədi ilə kredit planını elan etdi. Bunun mahiyyəti ondan  ibarət idi ki, dövlət hüquqi və fiziki  
şəxslərin əldə etdiyi obyektin dəyərinin 25 faizindən  az olmayan hissəsini özü ödəyir və bununla  
yanaşı, həmin müəssisələrin  borclarını dövlət borcuna daxil edirdi. Bundan əlavə kiçik 
sahibkarlığa kredit yardımı göstərmək məqsədilə  "Ekzistensiya fondu" təsis olunmuşdur. 
Aktivlərinin dəyəri 8 mlrd. forint həcmində  qiymətələndirilən bu fondun ayırdığı kreditdən əldə
etdiyi  gəlir  yenidən onun  aktivlərinin  genişlənməsinə sərf edilirdi. Eyni zamanda hökumətin 
tətbiq etdiyi özəlləşdirmə   istiqrazlarının  vətəndaşlara satışından da əld edilən gəlirin bir hissəsi 
borcların qismən  ödənilməsinə, digəri ilə "Ekzistensiya fondu"na yönəldilirdi.
Özəlləşdirmə istiqrazları alqı-satqı  obyekti olmayaraq  yalnız özəlləşdirilən müəssisələrin 
səhmlərinə dəyişdirilə  bilərdi. Özəlləşdirmə ilə əlaqədar yarana biləcək sosial münaqişələrin 
qarşısını almaq və əmək kollektivinə dövlət əmlakını güzəştli formada çatdırmaq məqsədilə
Macarıstanda məşhur Amerika  proqramı ESOP-un nümunəsində tədbirlər də həyata keçirilirdi. 
Belə ki, bu proqramın köməyi ilə işçilər güzəştli kreditlərlə öz müəssisəsinin səhmlərini almaqla 
onun səhmdarına çevrilirdilər. Bu proqram daha çox fəaliyəti işçilərin intellektual əmək təcrübəsi 
əsasında qurulan müəssisələrdə tətbiq  olunurdu. Proqramın tətbiqi zamanı müəssisənin tam və ya 
hissə-hissə alınması kollektivin öhdəsinə buraxılırdı. Ümumiyyətlə, Macarıstan özəlləşdirilməsinə
mülkiyyət hüququnun  yeni sahibkara satış yolu ilə qaytarılması,  sonradan alış hüququ ilə  dövlət 
müəssisəsinin icarəyə verilməsi və qismən  də əmlakın əvəzsiz olaraq bölüşdürülməsi (əmək 
kollektivi, yerli özünüidarəetmə orqanları, sosial-sığorta fondları və bir də  kilsələr arasında) 
xarakterikdir. Qərbin Macarıstana 2 mlrd. dollara qədər maliyyə yardımı göstərməsi də
özəlləşdirmənin gedişinə müsbət təsir gücünə malik amillərdən hesab oluna  bilər. Macarıstan 
özəlləşdirməsi miqyaslarına, əhatə dairəsinin məhdudluğuna görə Şərqi Avropa ölkələrindən 
xüsusilə kəskin formada fərqlənir. Hazırda bu ölkədə dövlət mülkiyyətinin hakim mövqeyi 
qaldığından  bəzi sahələrdə dövlət sahibkarlığı hələ də tətbiq olunur.
 Almaniyanın Şərq ərazisində özəlləşdirmə  haqqında müzakirələr onun Qərbi Almaniyaya 
birləşdirilməsi ilə eyni ərəfəyə təsadüf edirdi.  Mülkiyyətin dövlətsizləşdirilməsi  və müəssisələrin 
özəlləşdirilməsi  Şərqi Almaniyanın   iqtisadi siyasətində 1989-cu ilin oktyabr  hadisəsindən * 
sonra mərkəzi yer tutsa da, onun reallaşdırılması ilə bağlı qərarlar 1990-cı ilin ortalarından  həyata 
keçirilməyə başlamışdır.
X.Modrovanın kommunistlərindən təşkil olunmuş, keçid hökuməti  dövründə özəlləşdirməyə
həddindən artıq dərəcədə ehtiyatlı  münasibət dövlət mülkiyyətinin hökmranlığı  şəraitində eklektik  
olaraq "plan-bazar" iqtisadiyyatının  yaradılmasına daha çox üstünlük  verilməsini 
səciyyələndirirdi.
Almaniyada da əvvəlki kombinatların və müəssisələrin dövlətsizləşdirilməsi onların 
səhmləşdirilməsi yolu ilə aparılmağa başlanılmış və bu məqsədlə Dövlət mülkiyyətinin Qəyyum 
İdarəsi yaradılmışdı. Bu idarə müəssisə və kombinatların  səhm nəzarət paketini dövlətin əlində
saxlamaq şərtilə onların səhmdar cəmiyyətlər formasında yenidən təşkili məsələləri ilə  məşğul 
olurdu. Bu zaman yaradılan səhmdar cəmiyyətlərinin səhmlərinin təsərrüfat vahidi kimi 
müəssisənin öz işçiləri arasında bölüşdürməsi nəzərdə tutulurdu.
Bu prosesə paralel olaraq, əvvəllər milliləşdirilmiş özəl və özəl-dövlət qarışıq mülkiyyətli 
müəssisələrin restrukturizasiyası haqqında qərar da qəbul edilmiş, həmin müəssisələri keçmiş 
sahiblərinə 1972-ci ilin milləşdirilmə  dövrünə uyğun olan ilkin balans qiymətilə almaq təklif 
olunmuşdur. Bu zaman qiymətləndirmə prosesində indeksləşdirmə  əmsalları  da nəzərə alınırdı. Bu 
səbəbdən də əvvəlki sahibkarlar və onların qohumları  18 il istifadə olunmuş, fiziki və mənəvi 
cəhətdən köhnəlməyə məruz qalmış əmlakın yenidən dəyəri ödənilməklə  satın alınmasına çox da 
böyük  həvəs göstərmirdilər.
Şərqi Almaniyada 1990-cı ilin 18 mart  seçkilərindən sonra  formalaşmış  yeni hökumətin  Qərbi 
Almaniya ilə maksimum tez  müddətdə birləşmək kursu götürməsi, özəlləşdirmə siyasətində də
keyfiyyət dəyişikliklərini şərtləndirmişdir. İlkin olaraq bu prosesin başlanılması üçün AFR-dən 
mütəxəsislər dəvət olunmuş və sonradan həmin ilin  iyun ayında Qəyyum İdarəsi haqqında yeni 
Qanunun  qəbulu və özəlləşdirməyə  məsul olan  orqanın səlahiyyətlərinin genişləndirilməsi  bu 
istiqamət üzrə  start götürmüş keyfiyyət dəyişikliklərini daha da sürətləndirmişdir. Qəyyum 
İdarəsinin rəhbərliyində  menecerlərlə yanaşı, AFR-in iri təsərrüfatçılarının təmsil olunması 
özəlləşdirmə məsələlərinə  praqmatik baxışların daha da güclənməsinə  gətirib çıxartdı. Bu idarə
Federal hökumətin nəzdində fəaliyyət göstərərək, özəlləşdirilməsi nəzərdə tutulan bütün  
müəssisələri öz tərkibinə keçirtmişdir. Qarşıda duran kifayət qədər  əhatəli və mürəkkəb işlərin 
təşkilinin maliyyələşdirilməsi məqsədilə hökumət Qəyyum İdarəsinə sonradan hissə-hissə
qaytarılmaq şərti ilə 25 mlrd. marka həcmində kredit ayırmışdır. Özəlləşdirmədə effektivlik  
məsələləri maliyyə problemi həll olunduqdan sonra   ön plana  çəkilməyə başladı. 1990-cı ilin 
noyabr ayından etibarən Qəyyum İdarəsinin ərazi və sahəvi strukturlarının formalaşdırılması 
prosesi start götürdü. Ərazi strukturlarının başlıca funksiyası sahəvi orqanlarla birgə özəlləşdirməyə
təklif olunan müəssisələrə alıcı  tapmaqdan ibarət idi. Həmin müəssisələrlə bağlı son qərarı vermək  
səlahiyyəti isə Qəyyum İdarəsinin mərkəzi Qərargahının  özündə saxlanılırdı. Müəssisələrin 
özəlləşdirilməsi prosesində Qəyyum İdarəsinin başlıca fəaliyyət prinsipi "kim daha çox ödəyir" 
prioritetləri əsasında qurulmuşdu. Bu prinsipin  reallaşdırılması digər ölkələrdə olduğu kimi 
hərraclarda deyil, idarədə həyata keçirilirdi. Bu zaman Qəyyum İdarəsi qərb sahibkarlarının 
marağını nəzərə alaraq rentabelli müəssisələri maksimum baha qiymətə satmağa çalışır,  zərərlə
işləyən  müəssisələr üçün isə simvolik qiymətlər tətbiq edirdi. Hətta  zərərlə işləyən müəssisələrdən 
biri alıcıya onun işlərini tam qaydaya salınması şərti ilə cəmisi 1 markaya satılmışdı.
Qəyyum idarəsinin fəaliyyəti üç mərhələ üzrə  həyata keçirilirdi. Birinci mərhələdə  mümkün qədər 
çox müəssisənin  satışı məqsədi güdülürdü.  İkinci mərhələdə müəssisələrin özəlləşdirilməsi 
səhmləşdirmə yolu ilə davam etdirilir, bu zaman Qəyyum İdarəsi alıcılara maksimum miqdarda çox 
səhm satmağa çalışır, yerdə qalan hissəni isə Qərbi Almaniyanın fond  bazarlarında reallaşdırmağa, 
habelə əmək kollektivinin üzvləri arasında bölüşdürməyə səy göstərirdi. Üçüncü mərhələdə isə  
alıcısı  tapılmayan, lakin məşğulluğun   təşkilində mühüm rol oynayan müəssisələrin bazar şəraitinə
uyğunlaşdırılması prosesi həyata keçirilirdi. Bu məqsədlə həmin müəssisələr  kommunal  
mülkiyyətə verilirdi.
Şərqi Almaniyada özəlləşdirmə zamanı dövlət əmlakının qiymətləndirməsi sahəsində
inventarizasiya problemləri prosesin gedişində ciddi çətinlikər yaratmışdı.  Qiymətləndirməni 
aparmaq üçün müstəqil ekspertlər qrupu dəvət olunmuş, onların qarşısına  faktiki olaraq öz xidmət 
müddətini  başa çatdıran  avadanlığın əvvəllər fəaliyyətdə olan qiymətləri əsasında 
qiymətləndirilməsi məsələsi qoyulmuşdu. Bundan əlavə qiymətləndirmə komissiyasının  işinə
istehsalatın acınacaqlı ekoloji vəziyyəti də  neqativ təsir göstərirdi. Müəssisələrin külli miqdarda 
borcları vəziyyəti daha da gərginləşdirdiyindən 1990-cı ilin noyabr  ayında Federal hökumət  
müəssisələrin  özəlləşdirilməsi  zamanı dövlət borclarının və ekoloji  çirkləndirməyə görə
hesablanmış cərimələrin silinməsi haqqında qərar verdi.
Qərbi Almaniyada özəlləşdirmənin gedişində geniş tətbiq olunan üsullardan biri də müəssisələrin 
müflisləşmə  və ləğvetmə  yolu ilə  satışı olmuşdur. Bu variantla özəlləşdirmə zamanı 400 şirkət 
müflis elan olunmuş, 2700-ü isə ləğv edilmişdir.
Restitutsiya nəticəsində  300 şirkət və 240 mindən  çox obyekt əvvəlki sahiblərinə qaytarılmışdır. 
Şərqi Almaniyada kütləvi özəlləşdirmə modeli tətbiq edilməsə də maliyyə vasitəçilərinin rolu fəal 
olmuş, 25 fond 100-dən çox şirkətin minoritar* paketini əldə etmişdir.
Yuqoslaviyanın özəlləşdirmə modeli müvəffəqiyyətli hesab olunmasa da,  maraqlı xüsusiyətlərinə
görə diqqəti  cəlb edir. Yuqoslaviyada (hərbi hadisələrə qədər) ictimai (dövlət)  müəssisələrinin tam 
və ya qismən  satışı 1989-cu ildə qəbul 
edilmiş "İctimai kapitalın  yerləşdirilməsi  və dövriyyəsi haqqında", həmçinin   1990-cı ilin avqust 
ayında qəbul edilmiş "Səhmdar kapital haqqında" qanunlarla tənzimlənirdi. Bu qanunlara əsasən 
müəssisə səhmi iki məqsədlə, ayrıca olaraq daxildə və  xaricdə istifadə  üçün buraxa bilərdi. Daxili 
səhm müəssisənin əmək kollektivi,  rəhbər heyəti, pensiya fondları və digər şəxslər arasında 
bölüşdürülürdü. Xarici səhmlər isə ölkənin birjalarında satışa çıxarılır və sərbəst olaraq alıcıya 
təklif olunurdu. "Kapital" haqqında Qanunla səhmlərin bölüşdürülməsinin aşağıdakı qaydaları 
müəyyənləşdirilmişdir: hər bir işçi avtomatik surətdə səhmin nominal dəyərinin 30 faizi 
məbləğində güzəşt hüququ qazanır. Bu güzəşt hüququna maksimum həddi bütövlükdə 60 faizi 
ötməmək şərti ilə hər 1 illik  əmək stajına görə, 2 faiz güzəşt də əlavə olunurdu. İşçilər üçün güzəşt  
hüququ  10 il ərzində qüvvədə qalırdı. Mütəxəssislərin hesablamalarına  görə, işçilərə  verilən 
güzəşt hüququ üzrə orta göstərici  44 faiz təşkil edirdi1. Yuqoslaviyada daxili səhmlərin  yalnız 
işçilər arasında  satışına icazə verilirdi. Daxili səhm sahibləri əldə etdikləri səhmlərin ümumi 
dəyərindən  asılı olaraq müəssisənin idarəedilməsində və sərəncamında qalan mənfəətin  
bölgüsündə  iştirak edə bilərdilər.
 Bununla yanaşı, hər bir işçinin öz müəssisəsindən aldığı səhmlərin 50 faizindən çox olmamaq şərti 
ilə digər müəssisənin səhmlərini güzəştli şəkildə əldə etmək hüququ da saxlanılırdı. Bu zaman 
həmin işçi ictimai bölmədəki  hər bir illik əmək stajına görə 1 faiz güzəşt hüququna malik idi. 
Lakin bütün hallarda güzəşt hüququnun həcminin əldə olunmuş səhmlərin  nominal dəyərinin 50 
faizindən  çox olmasına icazə verilmirdi.
Yuqoslaviyada tətbiq olunan bu modelə özünüidarəetmə variantı kimi digər ölkələrin özəlləşdirmə
təcrübəsində rast gəlinməmişdir. Balkanlardakı məlum müharibə səbəbindən həmin model 
gözlənilən  nəticəni verməmişdir.
Şərqi Avropanın digər ölkəsində - Rumıniyada "Özəlləşdirmə haqqında" Qanun 1990-cı ildə qəbul 
olunmuşdur. Bu Qanunla tənzimlənən özəlləşdirmə prosesində səhmlərin bölüşdürülməsinin qarışıq 
üsulu nəzərdə tutulurdu. Belə ki,  Qanuna görə, özəlləşdirmə nəticəsində səhmdar cəmiyyətlərə
çevrilən dövlət  əmlakının  30 faizlik paketi Özəlləşdirmə üzrə Milli Agentliyə yönəlir və sonradan 
pulsuz olaraq, ölkənin 18 yaşından  yuxarı vətəndaşları arasında  bölüşdürülürdü. Bu zaman həmin 
vətəndaşlara çatan payı ifadə edən özəlləşdirmə sənədi bon adlandırılırdı. Bonlar  adlı olmaqla  ilk 
12 ay ərzində yalnız səhmlərə dəyişdirilə,  bu müddət ötdükdən sonra isə  sərbəst alqı-satqı obyekti 
kimi satışa çıxarıla bilərdi. Əgər müəssisələrin  Milli Agentlikdə yerləşdirilən 30 faizlik səhm 
paketi  bonlara  5 il ərzində satılımazsa, onda onların səhmləri açıq bazarda reallaşdırılırdı. Bundan 
sonra müəssisənin  15 faizlik səhm paketi 5 ildən gec olmayaraq güzəşt  hüququ  ilə alınmaq şərtilə
öz işçiləri üçün ehtiyatda saxlanılırdı. Səhmlərin 35 faizdən çox olmamaq şərtilə digər hissəsinin  
xarici investorlara satışına icazə verilirdi. Bir çox hallarda müəssisənin işçiləri üçün ehtiyatda 
saxladığı 15 faizlik paketdən əlavə yerdə qalan 85 faizlik səhm paketi bütövlükdə birjalar vasitəsilə
istənilən fiziki və hüquqi şəxslərə, o cümlədən banklara, sığorta şirkətlərinə  təklif olunurdu.
Bolqarıstanda özəlləşdirməyə doğru ilk addım həddindən artıq gərgin siyasi şəraitdə atılmışdır. 
1990-cı ilin aprelində Nazirlər Sovetinin 36 saylı qərarı ilə bu ölkədə ticarət, ictimai-iaşə və xidmət 
sferası müəssisələrinin hərraclar vasitəsilə satışına icazə verilmişdir. Bu müəssisələrin əmlakının 
qiymətləndirilməsində obyektin yerləşdiyi ərazi, onun populyarlığı və digər meyarlar  nəzərə
alınırdı. Satış zamanı heç bir güzəşt hüququ tətbiq olunmurdu. Yeganə olaraq alıcıların yalnız 
təsərrüfat təşəbbüsü ilə bankdan kredit almaq  hüququ təmin edilirdi. *
Bolqarıstanda dövlətsizləşdirmə üç əsas formada həyata keçirilmişdi:
-birincisi, dövlət əmlakının özəl şəxsə və ya kollektivə icarəyə verilməsi;
-ikincisi, dövlət və ya icma mülkiyyətində  olan müəssisələrin  səhmdar cəmiyyətlərə çevrilməsi;
-üçüncüsü isə müəssisənin tam şəkildə özəl firmaya və ya ayrıca şəxsə satılması.
Bu ölkədə özəlləşdirmənin təşkili və həyata keçirilməsinə məsul orqan kimi Milli Agenlik 
yaradılmışdır ki, bu təşkilatın da başlıca funksiyası obyektlərin qiymətləndirilməsi, özəlləşdirmə
üzrə fəaliyyətin koordinasiya edilməsi və dövlətsizləşdirmə  tədbirinin həyata keçirilməsinə icazə
verməkdən ibarət idi. Bolqarıstanda  özəlləşdirmə prosesi hazırda da əsasən fərdi layihələr üzrə
davam etdirilir. *000-ci ildə bu prosesə iri şirkətlər, o cümlədən  "Bulqartabak xoldinq", "İnkoms 
Telekom", "Balkankar" və digərləri cəlb olunmuşdur.
Ntic
Şərqi və Mərkəzi Avropa ölkələrinin özəlləşdirmə  təcrübəsinin nəticələrini və dərslərini 
yekunlaşdırarkən, aşağıdakı xüsusiyyətlərin diqqət mərkəzinə gətirilməsini vacib hesab edirik.
Əvvəla, praktiki olaraq Mərkəzi və Şərqi Avropanın postsosialist məkanına daxil olan  bütün 
ölkələrində "kiçik" və "böyük" özəlləşdirmə bir-birindən ayrılmış və xüsusi, ayrıca qanunlarla 
reqlamentləşdirilmişdir. Bu regionun özəl xüsusiyyətlərindən biri də qanunvericilik bazasının 
formalaşması zamanı bəzi ölkələrdə ilkin olaraq restitutsiya tədbirlərinin hüquqi əsaslarının 
yaradılmasıdır.
 İkincisi,  əvvəlcə "böyük" özəlləşdirmənin  "canlı" pullarla aparılmasına üstünlük  verən ölkələr, o 
cümlədən Polşa, Macarıstan, Bolqarıstan sonradan kapital çatışmazlığının yaratdığı problemin həlli 
məqsədilə kütləvi özəlləşdirmə modelinə  müraciət etmişdilər.
Ümumiyyətlə, özəlləşdirmənin bu mərhələsində   ilkin kapital yığımı   problemi bütün Şərqi və
Mərkəzi  Avropa ölkələrinə   xas olan xüsusiyyət kimi qeyd oluna bilər. İstisna olaraq Almaniyanın 
Şərq hissəsində aparılan özəlləşdirmə prosesinə külli miqdarda xarici investisiyaların,  xüsusilə də
alman mənşəli kapitalı cəlb olunması bu problemə münasibətdə  özəlləşdirmənin "ağrısız" 
aparılmasına şərait yaratmışdır. Beləliklə də, postsosialist dövlətləri arasında əmlakın müəyyən 
şərtlərlə vətəndaş kateqoriyaları arasında bölgüsü  prinsipindən  istifadə  etməyən yeganə ölkə
Şərqi Almaniya olmuşdur. Macarıstan da  özəlləşdirməyə münasibətdə əvvəlcə bu istiqamətli  
kursa üstünlük versə də  sonradan bonların tətbiqi bu ölkədə qismən də olsa kütləvi özəlləşdirmə
modelindən istifadəni səciyyələndirmişdir. Təbii ki, Macarıstan əhalisinin sərəncamında olan 
sərbəst kapitalın ümumi özəlləşdiriləcək əmlakın 1 faizinə çatması, Polşada müvafiq olaraq həmin 
göstəricinin 4%, Bolqarıstanda 3-4%, keçmiş  SSRİ  məkanında orta hesabla 6%  təşkil etdiyi halda 
özəlləşdirməni başqa variantda aparmaq yalnız xarici kapitalın aktiv iştirakı ilə mümkün  idi.  
Region ölkələri  arasında bu istiqamətdə fərqləndirici  nəticələr Macarıstana, Polşaya və Şərqi 
Almaniyaya məxsusdur.
 Özəlləşdirmənin gedişində maliyyə-investisiya qoyuluşu sahəsində vasitəçilik hüququnu həyata  
keçirən investisiya fondlarının aktiv fəaliyyəti Çexo-Slovakiya və Polşa Respublikalarında xüsusilə
yüksək səviyyədə nəzərə çarpmışdur. Mərkəzi və Şərqi Avropa ölkələrində özəlləşdirmənin gedişi 
zamanı qeydə alınmış tipik problemlər və çətinliklər əsasən müəssisələrin əmlakının 
qiymətləndirilməsində, özəlləşdirmənin daha məqsədəuyğun forma və metodlarının seçilməsində, 
əhalinin, xüsusilə də əmək kollektivinin sosial müdafiəsinin təşkilində müşahidə olunmuşdur. 
Region ölkələrinin bir çoxunda ötən əsrin 90-cı illərinin başlanğıcına təsadüf edən siyasi 
hakimiyyət dəyişiklikləri bu  və ya digər formada özəlləşdirmənin gedişinə müsbət və ya mənfi 
təsir göstərmişdir.
4. 1. Rusiya v digr MDB ölklrind özllşdirmnin nticlri v drslri
Rusiyada 1992-ci ildən başlayan mülkiyyətin dövlətsizləş-dirilməsi və müəssisələrin özəlləşdirməsi 
siyasətinin əhatə dairəsi ümumi iqtisadi fonda çox keçmədən sürətlə genişlənmişdir. Rusiya 
özəlləşdirməsi miqyasları  və  tempinə görə dünyada  analoqu olmayan dövlətsizləşdirmə  prosesi 
hesab olunur. Harvard Universitetinin professoru Marşal Qoldmanın  təbirincə desək, effektlik    
məsələsini arxa plana keçirən, siyasi məqsədlərin reallaşdırılmasını  önə çəkən Rusiya 
özəlləşdirilməsi ötən əsrin 30-cu illərinə xas olan tələsik kollektivləşdirməni xatırladırdı. *
Rusiyada özəlləşdirmə mürəkkəb - sosial-iqtisadi şəraitdə həyata keçirilmişdir: mövcud iqtisadi 
institutlar həddindən artıq mərkəzləşdirilmiş və inhisarlaşdırılmış formada fəaliyyət göstərir, 
kifayət qədər ilkin kapital  yığımına malik  və zəruri sayda effektiv sahibkar çatışmır, kapital 
bazarının infrastrukturu və rəqabət  mühiti zəif formalaşmış, özəl sahibkarlıq  ənənəsi yaddan 
çıxmış, maliyyə-kredit mexanizmi dağıdılmış, müəssisələr nəinki MDB çərçivəsində, həm də  
Rusiya   daxilində belə təsərrüfat əlaqələri itirilmişdir. Bütün bunlarla yanaşı enerji daşıyıcılarının, 
maşınqayırma məhsullarının qiymətinin birdən-birə artımı, dəmiryol tariflərinin yüksəlməsi digər 
məhsulların da bahalaşmasına təsir göstərdiyindən, ölkəni inflyasiya dalğası bürümüş və nəticədə  
maliyyə bölməsində yaranmış qeyri-sabitlik, əhalinin həyat səviyyəsində  müşahidə olunan sosial 
çətinliklər, banklarda əmanətlərin dəyərsizləşməsi və  digər bu kimi   neqativ sosial iqtisadi  
faktorlar özəlləşdirmənin gedişində gərginliklər yaratmışdır.
Ölkədə özəlləşdirmənin hüquqi bazasının formalaşması  ciddi müzakirələr meydana çıxarmış, 
müxtəlif elmi və siyasi  qüvvələrin müdafiə etdiyi alternativ proqramlar paketi  işlənilmişdir. Təbii 
ki,  dövlət sahibkarlığı  70 ildən artıq dominant olmuş və bu siyasəti dünyanın 25-dək ölkəsində  
reallaşdırmış  ideologiyanın  birdən-birə başqa yönə çevrilməsi, iqtisadi siyasətdə startegiyanın əks 
istiqamətə - dövlətsizləşdirməyə yönəldilməsi müxtəlif çətinliklər yaratmaqla  yanaşı, taktiki  
məsələlərdə onu həyata keçirmək istəyənlər  arasında ciddi fikir ayrılığına da  gətirib çıxarmışdır. 
Bu əsasda Rusiyada özəlləşdirmə ərəfəsində üç əsas konsepsiya işlənilmiş və müzakirəyə təqdim 
olunmuşdur.*  Birinci konsepsiya  i.e.d. L.Piyaşevin rəhbərliyi altında radikal liberal iqtisadçılar 
tərəfindən işlənilmişdir. Onun mahiyyəti bütün əmlakın bir  hissəsini  ləngimədən əvəzsiz, digər 
hissəsini isə uzunmüddətli kreditlər formasında müəssisənin kollektiv istifadəsinə  verməkdən 
ibarət idi. *
Bu zaman hər bir müəssisə sərbəst şəkildə onlara çatan əmlakın bir hissəsini onu almaq arzusunda 
olanlara satır və əldə etdiyi vəsait hesabına kreditləri  və faizləri ödəyir, inkişaf və  modernləşdirmə
fondu yaradır.
İkinci proqramın konseptual əsasları  holdinqlərin yaradılması ideyası üzərində qurulmuşdur. Bu 
proqramın müəllifləri Rusiyanın Sənaye Nazirliyi ilə  Ali Sovetin yanında Ali İqtisadi Şura hesab 
olunurdu. Onların yanaşmasına görə, ölkədə bütün  iri  müəssisələr səhmləşdirilir, səhmlərin bir 
hissəsi vasitəsiz olaraq dövlət əmlak fondunun timsalında  hökumətin sərəncamına keçir, digər 
hissəsi  isə bir-biri ilə bağlılığı olan başqa müəssisələrlə, maliyyə təşkilatları arasında bölüşdürülür. 
Səhmlərin yerdə qalan  hissəsi bu zaman və ya müəyyən müddət ötdükdən sonra qiymətli kağızlar  
bazarında satışa  çıxarılır. Layihəyə əsasən istənilən halda dövlətin əlində keçmiş dövlət 
müəssisələrinin nəzarət-səhm paketi gələcəkdə investisiya-holdinq şirkətləri yaratmaq məqsədilə
saxlanılır.
Üçüncü proqram Rusiya Federasiyası Dövlət Əmlak  Komitəsinin mütəxəssisləri tərəfindən 
işlənilmişdir. Bu konsepsiyanın  ətrafında mübahisələr özəlləşdirmənin metodları və müddətinə
görə yaranmışdır. Bu zaman müxtəlif yanaşmalar əsasında  mülkiyyətin çoxsaylı özəlləşdirmə
üsulları təklif olunur və  onların hər birinin tərəfdarları öz təklifinin üstün cəhətlərini önə  çəkməklə
daha çox haqlı olduğunu əsaslandırmağa çalışırdılar. Ümumilikdə, belə üsulların sayı beşə çatırdı:
1) müəssisənin əmək kollektivinin mülkiyyətinə verilməsi;
2) mülkiyyətin bu və ya digər mexanizmlərlə bütün cəmiyyət  üzvləri arasında  bölüşdürülməsi;
3)  müəssisənin onu idarəedənlərin (direktorların) mülkiyyətinə verilməsi;
4) müəssisənin,  xaricilər də daxil olmaqla, istənilən alıcıya bazar qiyməti ilə satılması;
5) eklektik yanaşma - bu metod özündə əvvəlki dörd üsulun ayrı-ayrı elementəri üzrə müxtəlif 
kombinasiyaları birləşdirirdi.
Hər bir üsulun  opponentlər tərəfindən tənqidi  qiymətləndiril-məsi belə əsaslandırılırdı: birinci  
üsulda  effektivlik və sosial ədalət, ikincidə effektivlik  çatışmır, üçüncü və dördüncü üsulda  da 
sosial ədalətsizliyə yol verilir, nəhayət,  eklektik yanaşmada  birinci üsulda olduğu kimi  həm 
effektivlik və həm də sosial ədalət istisna edilirdi.
Təklif olunan üsullar arasında ideal variantın mövcud olmaması qiymətləndirmə  meyarlarının  
müxtəlif olması  ilə izah  oluna bilər.
Rusiyada özəlləşdirmənin bu və ya digər üsullarının seçilməsində mövcud qanunvericilik daha çox 
texniki yanaşmalara üstünlük vermişdir. Belə ki, 1991-ci ilin iyunun 3-də RSFSR-in Ali Soveti 
tərəfindən qəbul edilmiş "RSFSR-də dövlət və bələdiyyə müəssisələrinin özəlləşdirməsi haqqında" 
Qanuna görə, özəlləşdirmənin üsularının seçilməsində əsas fondların dəyəri və məşğulluğun 
səviyyəsi  başlıca meyar hesab olunurdu. Bu isə problemin həllində "texniki" yanaşmanın 
dominatlığını təsdiq edir. Nəticədə də müəssisənin  fəaliyyətinin maliyyə-təsərrüfat və kommersiya 
fəaliyyəti ilə bağlı göstəriciləri,  eləcə də digər sosial aspektlər kənarda qalırdı. *
1995-ci ilin 1 yanvar  tarixinə, özəlləşdirilməsi  nəzərdə tutulan müəssisələrə edilən müraciətlərin 
reallaşdırılmasına görə, Rusiyanın iqtisadi rayonları arasında ən yüksək göstəricilər Volqaboyu 
(0,997), Volqa-Vyatka (0,992), Qərbi Sibir (0,971) rayonlarına məxsusdur.
Aşağıdakı cədvəldə 1993-1995-ci illərdə Rusiya özəlləşdirməsinin birinci və başlıca 
mərhələsinədək yekunları 1993-cü illə müqayisəli şəkildə təqdim edirik. Cədvəl məlumatlarından 
göründüyü kimi özəlləşdirmənin pik dövrü 1993-1994-cü illərə təsadüf edir. Belə ki, müəssisələrin 
özəlləşdirilməsi üçün verilmiş ərizələrin sayı 1995-ci ildə 1993-cü illə müqayisədə 81,7%, o 
cümlədən bələdiyə mülkiyyətli müəssisələr üzrə 79,8%, Rusiya Federasiyası subyektinin 
mülkiyyətinə məxsus müəssisələr üzrə 85,2%, federal  mülkiyyət üzrə 82,1% azalmışdır. Əgər 
1993-cü ildə özəlləşdirmə də  bələdiyyə və dövlət bölməsində çalışan 37,5  mln nəfərdən 11 mln. 
nəfəri aktiv iştirak etmişdirsə, 1994-cü ildə müvafiq olaraq 30,6 mln nəfərə qarşı 7 mln, 1995-ci 
ildə isə  bu prosesə 25,2 mln nəfərə  qarşı cəmisi 1 mln nəfər  cəlb olunmuşdur. *
Başqa sözlə desək, özəlləşdirmə prosesində 1993-cü ildə dövlət və bələdiyyə müəssisələrinin 
işçilərinin hər üçündən, 1994-cü ildə  hər dördündən, 1995-ci ildə isə hər iyirmi beşindən  biri 
iştirakçı olmuşdur. Bununla əlaqədar olaraq, dövlət və bələdiyyə müəssisələrində çalışanların sayı 
1993-cü ildə 37,6 mln nəfərdən 1995-ci ildə 25,2 mln nəfərədək və ya 33 faiz azalmışdır. Eyni 
zamanda iqtisadiyyatda məşğul olanların sayı həmin dövr üzrə  70,9 mln. nəfərdən 67,1  mln 
nəfərədək (7%) aşağı  düşmüşdür.
1996-cı ilin başlanğıcına olan statistik yekunlara görə,  Rusiyanın bütün sənaye müəssisələrində
özəl və qarışıq mülkiyyət formasının payı 80 faizə  çatırdı ki, bu müəssisələrdə də sənaye 
məhsulunun 89 faizi istehsal olunurdu. Özəlləşdirilən müəssisələrin hər üçündən birinin 
işləməməsinə baxmayaraq, qeyri-dövlət bölməsində çalışanların məcmu məşğulluqdakı  xüsusi 
çəkisi 70%-dən çox idi. Sahələr üzrə mülkiyyət forması  həddindən artıq kəskin intervallar üzrə  
fərqlənirdi. Belə ki, əgər yeyinti, yüngül və tikinti  materialları sənayesi üzrə  hər 5 müəssisədən 2-
si özəl idisə, yanacaq-energetika kompleksində bu nisbət  10-dan 1-ə bərabər idi.
 Həmin dövrə olan digər məlumata görə, özəlləşdirmə nəticəsində 26 mindən çox səhmdar 
cəmiyyət formalaşmışdır ki, onun da 3000-ə qədəri qarışıq mülkiyyət formasında fəaliyyət 
göstərirdi. "Qızıl səhm" buraxılması yolu ilə 716 səhmdar cəmiyyətdə başlıca məsələlərin həllində
dövlətin nəzarəti  saxlanılırdı. Ümumiyyətlə, dövlət  mülkiyyətinin strukturu belə idi: 
maşınqayırma müəssisələri -454 SC, yeyinti sənaye-285 SC, tikinti-239 SC və rabitə- 519 SC1
Rusiyada kiçik və orta müəssisələrin  özəlləşdirilməsi prosesi  nisbətən asan həyata keçirilmişdir. 
1997-ci il fevralın 1-nə olan məlumata görə bütövlükdə ölkə üzrə 38600 - pərakəndə ticarət,  10400 
- ictimai iaşə, 20509- məişət xidməti müəssisələri özəlləşdirilmişdir.  Həmin tarixə özəlləşdirmiş 
bütün müəssisə və digər dövlət mülkiyyətli obyektlərinin  sayı 124.332-yə çatmışdır ki, bu da bəzi 
dövrlərdə orta aylıq göstəricinin   900 müəssisəyə qədər çatmasının  nəticəsi  olmuşdur.
Yanacaq-energetika kompleksi müəssisələrində aparılan  struktur dəyişikliklərinin nəticəsində
onların şaquli-inteqral əsaslarla yenidən formalaşmasından sonra, dövlət bu sahədə nəzarət-səhm 
paketini  daha üç il müddətində saxlamağa qərar vermişdir ki, bu da Rusiya  iqtisadiyyatının 
mühüm sahələri üzrə dövlət nəzarətinin  saxlanılmasının vacibliyindən  irəli gəlirdi.
Rusiyada özəlləşdirmənin gedişi zamanı başlıca olaraq səhmlərin bölüşdürülməsinin dörd 
üsulundan geniş istifadə olunmuşdur:
Birincisi, kommersiya müsabiqələri və hərracları vasitəsilə  satış üsuludur ki, bu, əsasən iri 
olmayan müəssisələrin səhm  paketinin hissə-hissə satışı  zamanı tətbiq edilirdi.
İkincisi, müəssisələrin effektliyini yüksəltmək məqsədilə onun trast müqavilələri əsasında 
idarəetməyə verilməsidir. Bu üsul özündə girov  əməliyyatlarının modernləşdirilmiş variantını əks 
etdirsə də, onun reallaşdırılmasından xəzinəyə vəsait daxil olması şansı verilən vədlərdən  və
götürülən öhdəliklərə əməl edilmə dərəcəsindən asılı vəziyyətə  düşürdü.
Üçüncüsü, mülkiyyətin borca və ya  borcun əlavə emissiya yolu ilə ödənilməsinə görə yenidən 
formalaşdırılmasıdır. Bu üsulun  tətbiqi Federal  büdcəyə  regionlar arasında qarşılıqlı hesablaşma 
yolu ilə silinən 5 trln. rublluq borca qənaət etmək imkanı yaratmış, habelə bir çox kreditorları 
borclarını ödəməyə məcbur etmişdir.
 Nəhayət, dördüncüsü, investisiya müsabiqələridir. Bu üsul özündə tələbin bəzi formalarının 
məhdudlaşdırılmış variantını birləşdirərək, dövləti az mənfəət müqabilində özəl kapital 
qoyuluşlarını stimullaşdırmağa vadar edirdi. İnvestisiya öhdəliklərinin yerinə yetirilməsi üzərində
effektiv nəzarət mexanizminin  mövcud olmamasına baxmayaraq, hazırda yalnız belə üsullar tətbiq 
etməklə alıcıdan real maliyyə qoyuluşları əsasında sahibi olduğu müəssisəni modernləşdirməyi və
onun  fəaliyyətini  səmərəli təşkil etməyi tələb etmək mümkündür.
Cədvəl məlumatlarından göründüyü kimi, 1995-ci ildə özəlləşdirilən müəssisələrin sayının 
azalmasına baxmayaraq, daxil  olan vəsaitlərin  rus rublu ilə miqdarı 1993-cü illə müqayisədə 10,1 
dəfə çoxdur. Bu inflyasiya ilə əlaqədar olaraq əsas fondların dəyərinin 1994-cü ildə yenidən 
qiymətləndirilməsi ilə izah olunur.
Kütləvi özəlləşdirmə mərhələsindən sonra Rusiyada özəlləşdirmənin fərdi layihələr əsasında 
aparılmasına üstünlük verilmişdir. Bu mərhələdə  mülkiyyətdə struktur islahatlarının bu cür 
üsullarla davam etdirilməsi artıq yeni prosesdə büdcəni doldurmaq üçün fiskal məqsədlə yanaşmanı 
önə çıxarmışdır. Belə ki, yalnız 1998-ci  ildə federal  büdcə dövlət  əmlakının satışından və onun 
istifadəçilərinin icarə haqqı formasında ödənişlərindən 9400 mlrd. rubl əldə etmişdir.  Bu vəsaitin 
8100 mlrd. rublu  dövlət əmlakının satışından, 1000 mlrd. rublu federal səhm paketləri üzrə
dividendlərdən, 300 mlrd. rublu federal mülkiyyətin  icarəsindən daxil olmuşdur.
Rusiya,  kütləvi özəlləşdirmə proqramının geniş miqyaslı tətbiqi və bütün əhaliyə bu prosesdə  
nəzəri cəhətdən  iştirak   imkanları yaratması ilə də fərqlənir. Rusiya kütləvi özəlləşdirmə modeli 
müəssisələrin 80%-ə qədərinin özəlləşdirilməsi  prosesini  əhatə etmiş və 660-dan çox  çek  
investisiya fondlarının, eləcə  də digər  maliyyə institutlarının  vasitəsilə demək olar ki,  bütün əhali  
təbəqəsini  əhatə etmişdir. 1992-ci il oktyabrın   1-dən Rusiyanın   bütün vətəndaşlarına paylanan  
vauçerlərin dövriyyə müddəti 1994-cü  il iyunun  30-da bitmişdir. Nominal dəyəri  10 min rubl və
ya 30 dollar ətrafında olan özəlləşdirmə vauçerlərinin  bazar qiyməti  0,08 dollarla 36 dollar  
intervalında dəyişmişdir. Ölkədə həyata keçirilən geniş səhmləşdirmə zamanı səhmlərin  35 faizə
qədəri vauçer zəlləşdirilməsi vasitəsilə reallaşdırılmışdır.
Rusiyada kütləvi özəlləşdirilmə prossesində müəssisənin sıravi işçilərinə verilən güzəşt payının 
maksimum həddi dünya praktikasında  anoloqu olmayan səviyyəni xarakterizə edirdi. Belə ki,  
burda səhmdar kapitalın bölüşdürüməsi zamanı işçilərin 51 faizə qədər güzəşt əldə  etmək hüququ 
var idi. Səhmləşdirmə ilə bağlı ötən fəsildə geniş müzakirə apardığımızdan, bu fəsildə yalnız 
səhmdar cəmiyyətlərinin dinamikasını təqdim etməklə kifayətlənirik.
Aşağıdakı diaqramlarda kütləvi özəlləşdirmədən dərhal sonra, yəni vauçer özəlləşdirilməsi başa 
çatan kimi (1994-cü ilin iyul - avqust aylarında) və 1995-ci ilin sonu - 1996-cı ilin əvvəlində
səhmdar kapitalın strukturunda baş verən dəyişikliklər təqdim olunur.
1. Shmdar kapitalın strukturu
1. 1. Özəlləşdirmədən dərhal sonra
Dövlət - 20%
İnvestisiya fondları - 3%
Digərləri  - 7%
Direktorat -19%
İşçilər  - 48%
Müəssisədən kənar şəxslər - 3%
1.2. 1994-cü il iyul-avquust
Dövlət - 9%
İnvestisiya fondları - 5%
Digərləri  - 20%
Direktorat -15%
İşçilər  - 43%
Müəssisədən kənar şəxslər - 8%
1992-1995-ci illərdə dövlət müəssisələrinin bazasında 29 min səhmdar cəmiyyət yaradılmışdır ki, 
onlardan da  yalnız 90-ı holdinq şirkəti  formasında təşkil olunmuşdur. Növbəti səhifədə cədvəl 
vasitəsilə Rusiyada dövlət müəssisələrinin özəlləşdirilməsi nəticəsində yaradılmış SC-lərin 
dinamikası təqdim olunur.
Rusiyada səhmdar cəmiyyətlərinin formalaşmasının pik dövrü 1993-cü ilə təsadüf edir ki,  bu da 
kütləvi özəlləşdirmə  modelinin tətbiqinin ilk ilində müəssisələrin vauçer  özəlləşdirilməsinə aktiv 
münasibəti və eləcə də səhmdarların fəal iştirakı ilə izah  oluna bilər. Bundan əlavə özəlləşdirmə
üsulları arasında səhmləşdirməyə üstünlük  verilməsi və onun geniş miqyasda tətbiqi də
özəlləşdirilən müəssisələrin təşkilati-hüquqi formasını bu yöndə formalaşmasını 
səciyyələndirmişdir. 
Rusiyada  kütləvi özəlləşdirmə çərçivəsində və ondan sonrakı dövrdə özəlləşdirmənin başlıca 
olaraq səhmləşdirmə, kommersiya müsabiqələri və dövlət əmlakının sonradan icarəçiyə satılması 
üsulları geniş  tətbiq  imkanı qazanmışdır. 1995-ci ildən etibarən daşınmaz əmlakın və torpaq 
ərazisinin özəlləşdirilməsinə   başlanılması bu üsulun  ümumi yekunda  xüsusi çəkisini  16 faizə
çatdırmaqla yanaşı onun özəlləşdirmə prosesində rolu və əhəmiyyəti xeyli artırılmışdır.
Yeri gəlmişkən,  onu qeyd edək ki, Rusiyada özəlləşdirmənin forma və üsulları ilə bağlı 
müzakirələr bir çox ölkələrin praktikasına nisbətən xeyli qızğın keçmişdir. Məsələn, Beynəlxalq 
Maliyyə Korporasiyasının mütəxəsisləri hesab edirlər ki, Rusiya üçün hərraclar  vasitəsilə
özəlləşdirmə üsulu daha çox  uyğundur. Onlar bunu hərracların investisiyalar  cəlb edilməsinə  
daha geniş şərait yaratması ilə izah edirlər. Lakin, "İqtisadiyyat və həyat" qazetinin (Rusiya) 
analitik icmalçıları  hesab edirlər ki,  əksinə Rusiyanın özəlləşdirmə praktikasında investisiya  
müsabiqələrinin  gec tətbiqi səmərəliliyi aşağı salan başlıca amil  kimi qiymətləndirilməlidir1. Belə
ki, 1994-cü ildə Rusiya üzrə ticarət müəssisələrinin  68,8 faizi, ictimai iaşə müəssisələrinin 61,1 
faizi, məişət xidməti obyektlərinin isə 71,8 faizi özəlləşdirildikdən sonra, investisiya 
müsabiqələrinin xüsusi çəkisi artmağa başlamışdır və müvafiq göstərici 1993-cü ildə 3,8 faiz təşkil 
etmişdir.
Rusiyada 1992-1999-cu illərdə özəlləşdirmənin həyata  keçirilməsindən  9,25 mlrd. ABŞ dolları 
məbləğində vəsait əldə edilmişdir. Bu məbləğin 7 mlrd. 628 mln. dolları (82,5 %-i) müxtəlif 
səviyyələrdə büdcə orqanlarına, o cümlədən 5 mlrd. 545 mln. dolları (60%) Federal büdcəyə daxil 
olmuşdur. *
Rusiyada özəlləşdirmənin gedişinin təhlilini yekunlaşdırarkən, onu xronoloji qaydada iki mərhələyə  
ayırmaq mümkündür.  Birinci  mərhələ 1994-cü ilin yayına  qədər  davam   etməklə, kütləvi 
özəlləşdirmə modeli çərçivəsində  kiçik və orta səviyyəli müəssisələrin özəlləşdirməsini xarakterizə  
edirdi. İkinci mərhələ   vauçer özəlləşdirilməsi  başa  çatandan  sonra başlasa da  hələ də davam 
edir. Bu mərhələnin keyfiyyət   xarakteri daşımasına təminat verən  hüquqi bazanın 
formalaşdırılması prosesi uzun müzakirələrdən sonra reallaşdırılmışdır. Belə ki, birinci mərhələnin 
siyasi və sosial aspektlərə xidmət etməsinin son nəticədə nomenklatur kapitalizminə, maliyyə
oliqarxiyasına  gətirib çıxarması, əvvəlki iki proqramla  müqayisədə  1994-cü il iyul  ayının 22-də
prezident fərmanı ilə təsdiq olunan yeni proqramın konseptual əsaslarının Rusiyanın elmi, ictimai 
və işgüzar dairələrində, hökumətdə və Dövlət dumasında  həddindən artıq  siyasiləşdirilmiş və uzun 
müddət davam edən müzakirəsini şərtləndirmişdir. Bu proqramla özəlləşdirilməyə münasibətdə  
əmlakın üç növü müəyyənləşdirilmişdir:
1) özəlləşdirilmiş müəssisələrdə dövlətin səhm paketi;
2) özəlləşdirilmiş müəssisələrin torpaq əraziləri;
3) daşınmaz əmlak.
Belə yanaşma potensial ödəmə  qabiliyyətli  tələbin qiymətləndirilməsi əsasında  formalaşmışdır. 
Ənənəvi istehsalat  sahələrinin məhdudulaşdırılmış siyahısına gəlincə, o əvvəlki proqramda  olduğu 
vəziyyətdə saxlanılmışdır.  Bu proqramla özəlləşdirmənin pul formasına keçidin təmin edilməsi 
nəticəsində büdcənin bütün  səviyyələrində  özəlləşdirmədən  daxil olan vəsaitlərin həcmi 
əhəmiyyətli dərəcədə artmağa başlamışdır. Bu zaman özəlləşdirmə zamanı əmlakın 
qiymətləndirilməsi  məsələsində Dövlət  Əmlak  Komitəsi əvvəlki formal mövqeyində qalaraq  
hərrac, müsabiqə prinsipi üzrə  son satış qiymətinə üstünlük verirdi.  Bu istiqamətdə dəyişən 
yeganə olaraq,  əmlakın 1  yanvar  1992-ci ilə yenidən qiymətləndirmə bazasında ilkin-start 
qiymətinin qaldırılması ilə bağlı idi.  Bu mərhələdə özəlləşdirmədən   daxil olan vəsaitin yeni  sxem 
üzrə bölgüsü tətbiq olunurdu.  Belə ki, əgər əvvəllər, yəni 1994-cü ilin iyul ayınadək  
özəlləşdirmədən əldə edilən vəsaitlər  büdcənin  müxtəlif səviyyəli orqanlarına daxil olurdusa, yeni 
proqrama görə  müəssisənin satışından əldə edilən vəsaitin 51 faizi  sonradan investisiyaları 
maliyyələşdirmək məqsədilə onun hesablaşma hesabına köçürülürdü. Bu da praktiki olaraq, 
alıcıların müəssisəni tələb olunan qiymətin yarısını ödəməklə özəlləşdirməsi demək  idi.
Rusiya özəlləşdirilməsinin növbəti mərhələsində müəssisənin işçilərinə və menecerlərə  şamil 
olunmuş  güzəşt hüququnun reallaşdırılmasında tamamilə yeni model tətbiq edilirdi. Bu model üzrə
2  variant nəzərdə  tutulurdu: kollektivə, ya səhmdar kapitalın 25 faizi həcmində səsvermə  hüququ 
olmayan imtiyazlı  səhm, ya da 10  faizi həcmində, səsvermə hüququna malik adi səhm 1 il ərzində
ödənilmək şərti ilə  nominal dəyərinin 30 faizinə qədər güzəştlə  təklif olunurdu. Belə yanaşma 
çeklərin dövriyyədən çıxarılması və yeni mərhələdə  iri səhm  paketlərinin strateji investora təklif 
olunması ilə izah edilirdi. Eyni zamanda əvvəlki variant üzrə daha çox vauçerə təklif olunan 51 
faizlik səhm paketinin hazırki mərhələdə  kollektiv  tərəfindən  pul ilə alınması imkanlarının 
zəifliyi də bu yanaşmada dəyişikliyi şərtləndirən başlıca arqumentlərdən biri  hesab oluna bilər. Bu  
proqramla bəzi istisnalarla əsas  fondlarının dəyəri 1994-cü ilin 1 yanvarına  20 min rubldan  yuxarı 
olan bütün müəssisələrin bazasında açıq tipli səhmdar cəmiyyətin  formalaşdırılması nəzərdə
tutulurdu. Əsas fondlarının balans dəyəri 20 min rubldan  aşağı olan bütün müəssisələrin hərraclar,  
kommersiya və ya investisiya müsabiqələri vasitəsilə özəlləşdirilməsi məqsədəuyğun hesab edilirdi. 
Strateji investorları maraqlandırmaq və onları müəssisənin uzunmüddətli inkişafına, idarəetmə
fəaliyyətinə cəlb etmək üçün nisbətən iri  müəssisələrin  səhmlərini 15-25  faizlik  paket şəklində
pul hərraclarına  və investisiya  müsabiqələrinə   təklif etmək nəzərdə tutulurdu. Bununla yanaşı 
ixtisaslaşdırılmış pul hərracları keçirilməklə bu üsulla  müəssisənin səhmlərini xırda   investorlara 
da təklif etməyə üstünlük verilirdi.
Bu mərhələdə xarici investorların özəlləşdirmə prosesinə cəlb edilməsinə gəlincə, bu  məsələyə
münasibətdə ikinci  proqramla əvvəllər tətbiq  edilmiş məhdudiyyətlər   saxlanılırdı.
Bu proqramdan sonra 1997-ci ilin yayında "Rusiya  Federasiyasında dövlət və bələdiyyə əmlakının  
özəlləşdirilməsinin əsasları haqqında"  Federal Qanun qəbul edilmişdir. Bu Qanuna  sonradan iki 
dəfə dəyişiklik (1999-cu ilin 23 iyununda və 2000-ci ilin 5 avqustunda) edildiyindən, hazırda o yeni 
redaksiyada Rusiya Federasiyasında mülkiyyətdə struktur dəyişiklərinin təşkilati  və hüquqi 
əsaslarını müəyyən edir.
MDB məkanında  Rusiyadan sonra özəlləşdirmə təcrübəsinin zənginliyinə və nəticələrinin təhlil 
nöqteyi-nəzərindən əhəmiyyətli olmasına görə fərqlənən ikinci dövlət Qırğızıstan hesab oluna bilər. 
SSRİ-nin dağılması, ənənəvi təsərrüfat əlaqələrinin itirilməsi, inzibati-amirlik sistemində fəaliyyət 
göstərmiş dövlət  müəssisələrinin fəaliyyətinin  səmərəsizliyi Qırğızıstanda 1991-ci ildən 
başlayaraq müşahidə olunan tənəzzül meyllərini gücləndirməklə yanaşı dövlət inhisarçılığına  son 
qoymağa,  bazar mühitində azad rəqabət şəraiti formalaşdırmağa doğru yönəlmiş təxirəsalınmaz 
tədbirlərin həyata keçirilməsinə  zərurət yaratmışdır. Bu dövrdən etibarən mülkiyyətin 
dövlətsizləşdirilməsini, müəssisələrin özəlləşdirməsini şərtləndirən struktur islahatlarının start 
götürməsi üçün ilkin olaraq qanunvericilik sisteminin yeni  əsaslarla formalaşdırılması tələb  
olunurdu. Bu məqsədlə tez bir zaman ərzində  Qırğızıstanda hüquqi və normativ bazanın təşkili 
üçün yeni Qanunlar  qəbul olunmağa başladı. Onların siyahısında "Qırğızıstan Respublikasında 
sahibkarlığın və özəlləşdirmənin, dövlətsizləşdirmənin ümumi əsasları haqqında", "Qırğızıstanda 
dövlət mülkiyyətinin özəlləşdirilməsi haqqında", "İcarə və icarə münasibətləri haqqında", 
"Müflisləşmə haqqında" Qanunlarını fərqləndirmək olar. Qırğızıstanda 1991-ci ildən start götürmüş 
və bu yaxınlarda  başa çatmaqda olan özəlləşdirmə prosesi özünün  səciyyəvi xüsusiyyətlərinə görə
bir neçə mərhələyə bölünür.
Birinci mərhələdə (1991-1993-cü illərdə) özəlləşdirmənin hüquqi və normativ bazası yaradılmış, 
təşkilati infrastruktur formalaşdırılmış və ticarət, ictimai iaşə, xidmət sferası müəssisələrinin 
özəlləşdirilməsinə başlanılmışdır. Bu mərhələnin başlıca məqsədləri  iqtisadiyyatın müxtəlif 
bölmələrində geniş miqyaslı özəlləşdirmə və dövlətsizləşdirmə prosesini həyata keçirmək, 
cəmiyyətdə bazar münasibətlərini formalaşdırıb,  inkişaf etdirmək, əhalinin ictimai 
psixologiyasında dəyişikliklər aparmaqdan ibarət idi. Bu mərhələdə iqtisadiyyatda dövlət 
bölməsinin xüsusi çəkisini 1993-cü ilin  sonunadək 35 faizə  çatdırmaq nəzərdə  tutulurdu. Bu 
istiqamətdə əsas güc kiçik müəssisələrin özəlləşdirməsinə yönəldiyindən, həmin müddət ərzində   
ticarətdə və ictimai iaşədə, eləcə də  xidmət sferasında müəssisələrin yarısından çoxu 
özəlləşdirilmişdir. Hazırda  Qırğızıstanda ticarət və ictimai iaşə sferasında qeyri-dövlət bölməsinin 
xüsusi  çəkisi 97,2% təşkil edir,  məişət xidməti  sferası isə bütövlükdə özəl bölməyə  məxsusdur. *
Bu mərhələdə paralel surətdə sənayenin, kənd təsərrüfatının, tikintinin və digər  sahələrin də kiçik  
və orta müəssisələrinin özəlləşdirilməsinə başlanılmışdır. Mövcud qanunvericiliklə dövlət 
mülkiyyətinin əmək kollektivi tərəfindən alınması zamanı əhəmiyyətli güzəştlər sistemi tətbiq 
olunmaqla yanaşı, onların  özəlləşdirmə prosesində aktiv iştirakı üçün bank krediti formasında 
əlavə maliyyələşdirmə mənbəyi də açılmışdır. Qırğızıstanda dövlətsizləşdirmə prosesində əhalinin 
geniş təbəqəsinin fəal iştirakını  təmin etmək üçün 1992-ci ildə  16 yaşdan yuxarı vətəndaşlara  
dövlət əmlakının  bir hissəsinə   sahiblik hüququnu  təmin edən  "xüsusi ödəniş  vasitələri" (XÖV) 
paylanmışdır.
Birinci mərhələnin yekunu üzrə əldə olunmuş nəticə, qarşıya qoyulmuş plan göstəricisindən 2,85  
faiz aşağı olmuş və beləliklə də iki il ərzində dövlətə məxsus əsas fondların 33,15 faizi 
özəlləşdirilmişdir.
1994-1995- ci illəri əhatə edən ikinci mərhələdə özəlləşdirmə  prosesində keyfiyyət dəyişikliklərinə  
nail olmaq məqsədilə, bir  sıra hüquqi və normativ sənədlər, birinci mərhələnin dərsləri və çıxarılan 
nəticələr əsasında təkmilləşdirilmişdir.  Bu mərhələdə başlıca  diqqət  sənaye,  nəqliyyat və   
tikintinin orta  və iri müəssisələrinin yenidən qurularaq açıq tipli səhmdar cəmiyyətləri şəklində
formalaşdırılmasına yönəldilmişdir. Bununla yanaşı özəlləşdirmənin konkret şəraitdən və texnoloji  
xüsusiyyətlərdən   asılı  olaraq digər forma və metodlarından da istifadə edilməsi nəzərdə
tutulmuşdu. Belə ki, bu mərhələdə dövlətin sərəncamında  qalan  səhm  paketlərinin müsabiqə
əsasında  satışı tətbiq olunmağa  başlamış  və bu  proses zamanı konkret biznes  planlarla,  texniki  
iqtisadi layihələrlə  çıxış edən  investorlara üstünlük  verilmişdir.
Müəssisələrin səhmlərinin bölgüsü zamanı əmək kollektivinə  nəzərdə tutulmuş güzəştlər  
azaldılmış, mövcud güzəşt hüququ  ilə ödənişlərin müddəti qısaldılmışdır. Güzəştli rejimin tətbiqi  
yalnız respublikanın geridə qalmış, qeyri-əlverişli biznes mühitinə malik rayonlarına şamil 
edilmişdir. Müəsssisələrin   səhmləşdirilməsi aşağıdakı sxem üzrə aparılmağa başlanılmışdır.
5 faiz - əmək kollektivinə əvəzsiz olaraq verilir;
25 faiz-vauçer hərraclarında reallaşdırılır;
70 faiz -layihələr investisiya  müsabiqəsi və ya  hərraclar  vasitəsilə satılır.
Bu mərhələdə özəlləşdirmə sənədi olaraq əhaliyə paylanmış xüsusi ödəniş vasitələrinin (XÖV) 
istifadəsi ilə əlaqədar yaranmış çətinlikləri nəzərə alaraq, onların vauçerlərlə əvəz olunması barədə
qərar qəbul edilmişdir. Belə ki, xüsusi ödəniş vasitələrinin qiymətli kağız kimi  tanınmaması 
nəticəsində, onun yalnız 5 faizindən mənzillərin özəlləşdirilməsində və müəssisələrin  səhmlərinin 
əmək kollektivi üzvləri  tərəfindən  alınmasında  istifadə edilmişdir. Bu mexanizmdəki   süstlük və
praktiki tətbiq imkanlarının zəif olması, son nəticədə onun vauçerlərlə sərbəst şəkildə
əvəzlənməsini şərtləndirmişdir.
Milli Statistika Komitəsinin verdiyi məlumata görə 1994-cü ildən başlayan və 1997-ci ilin 
iyununda  başa çatan kütləvi özəlləşdirmə mərhələsində  vauçer  hərracları vasitəsilə  1056 səhmdar 
cəmiyyətin 902,7 mln. som dəyərində səhmləri müvəffəqiyyətlə reallaşdırılmış, bu proses  3,5 
milyondan çox respublika vətəndaşını əhatə etmişdir.
Qırğızıstan Respublikasında dövlət mülkiyyətinin  özəlləşdirilməsi və dövlətsizləşdirilməsi 
Proqramının qəbulu ilə 1996-1997-ci illərdə üçüncü mərhələ üzrə özündə səmərəlilik məqsədlərini 
birləşdirən yeni tədbirlərə start verilmişdir. Bu  mərhələdə hökumət respublika iqtisadiyyatı üçün 
strateji əhəmiyyət kəsb edən baza müəssisələrinin, o cümlədən maliyyə və sığorta şirkətlərinin 
dövlətsizləşdirilməsi tədbirlərinə başlamışdır. Bu mərhələnin başlıca xüsusiyyəti özəlləşdirmənin 
taktika və  strategiyasında edilən dəyişikliklərlə əlaqədar olaraq onun tempinin aşağı düşməsi ilə
xarakterizə olunur. Bunu şərtləndirən konkret cəhətlər müəssisələrin sağlamlaşdırılması, 
restrukturizasiyası tədbirlərinin genişləndirilməsi,  onların fərdi layihələr əsasında 
özəlləşdirilməsinə üstünlük verilməsi ilə əlaqədar idi. Bu mərhələ həm də vauçer 
özəlləşdirilməsinin başa çatması ilə xarakterizə olunur.
Qırğızıstan hökumətinin "Dövlət mülkiyyətinin vauçer özəlləşdirilməsinin yekunları haqqında" 
qərarına görə, 10  yanvar  1992-ci ildən etibarən tətbiq olunmuş xüsusi ödəniş vasitələrinin 1993-cü 
ilin dekabrından başlayaraq vauçerlərlə əvəz edilməsi prosesində 2 mln. 621  min  200 nəfər iştirak  
etmişdir. 1994-cü ilin   aprelindən  1997-ci ilin  iyununa qədər Dövlət Əmlak Fondu 237 
ixtisaslaşdırılmış   vauçer hərracı keçirmiş və bu hərraclarda  1056 müəssisənin səhmlərini  satışa  
çıxarmışdır. * sentyabr 1997-ci ilə olan məlumata görə respublikada 18 ixtisaslaşdırılmış 
investisiya fondu fəaliyyət  göstərmiş  və onlarda əhaliyə verilmiş vauçerlərin 18,6 faizi 
təmərküzləşmişdir. Qərarda  qeyd olunur ki,  bütün bunların nəticəsi olaraq əhalinin 94,5 faizi 
özəlləşdirmə vauçerlərindən istifadə etmiş və 2 mln. vətəndaş mülkiyyətçiyə  çevrilmişdir.
Statistik məlumatlara görə, 1997-ci ilin  yekunları üzrə özəlləşdirmənin və dövlətsizləşdirmənin  
səviyyəsi  sənayedə - 88,2%, tikintidə - 57,4%, nəqliyyatda 51,9% təşkil etmişdir.
Nəhayət, dördüncü mərhələ 1998-2000-ci illəri  əhatə etməklə, başlıca olaraq aşağıdakı 
məqsədlərin həyata  keçirilməsi ilə xarakterizə olunur:
- əvvəlki mərhələlərdə başlanılmış iri obyektlərin özəlləş-dirilməsinin başa çatdırılması;
- iqtisadiyyatın strateji sahələrində özəlləşdirmənin davam etdirilməsi;
- ödəmə  qabiliyyəti  olmayan müəssisələrin ləğvi və yenidən  təşkili mexanizmindən fəal istifadə
edilməsi.
Bu mərhələnin başlıca xüsusiyyəti respublika  iqtisadiyyatının baza sahələrinin strateji əhəmiyyətli 
müəssisələrinin, o cümlədən energetika, telekommunikasiya,  aviasiya, nəşriyyat, həmçinin  kurort, 
turizm və idman şirkətlərinin fərdi  layihələr üzrə restrukturizasiyası və özəlləşdirilməsi ilə
xarakterizə olunur.  Onların arasında bir neçəsi, konkret olaraq, Qırğızenerji, Qırğıztelekom, 
Qırğızıstan Aba Coldoru, Qırğızqaz haqqında  Qırğızıstan  Respublikasının Coqorku   (parlamenti) 
və hökuməti tərəfindən  ayrıca qərar çıxarılmışdır. Qırğızıstanda bu proses hazırda da davam edir. *
 Beləliklə də, Qırğızıstanda özəlləşdirmə və dövlətsizləşdirmə siyasətinin mərhələlər üzrə
xarakterizə  olunması, son nəticədə onun gedişinin yekunlarını  bütövlükdə kəmiyyət və keyfiyyət 
göstəriciləri  üzrə təhlil etməyə imkan verir.  Bu məqsədlə 1991-ci ildən 1999-cu  ilin 6 ayınadək 
olan dövrdə  özəlləşdirmənin yekunları təqdim edilir.
                                                                   Cədvəl  4.6.
Qırğızıstanda müəssisələrin formaları və milli  iqtisadiyyatın  sahələri  üzrə mülkiyyətin strukturu 
(1iyun 1999-cu il tarixə)
............................................................ Özəl şirkətlərin payı faizlə
Kiçik müəsisələr............................................................90,4
Orta müəssisələr........................................................... 62,5
İri müəssisələr................................................................45,1
Cəmi: .............................................................................85,3
o cümlədən sənayedə......................................................95,3
Kənd və  meşə təsərrüfatında......................................... 84,6
Nəqliyyat və rabitədə.....................................................70,0
Tikintidə.........................................................................86,8
Ticarət və ictimai iaşədə................................................98,4
Material – texniki təchizat və satışda............................69,2
Tədarükdə .....................................................................96,1
İnformasiya-Hesablama xidmətlərində......................... 88,6
Daşınmaz əmlakla bağlı əməliyyatlarda........................89,7
Ümumi kommersiya fəaliyyətində.................................98,2
Yerin təkinin kəşfiy-yatı və geologiyada.......................75
Digər material növlə-rinin istehsalında ........................ 68,7
Mənzil kommunal təsərrüfatında................................... 75,4
Səhiyyə, bədən tərbiy-yəsi və sosial təminatda.............. 63,8
Təhsildə...........................................................................43,3
Mədəniyyət və incəsənətdə.............................................66,1
Elm və elmə xidmətdə....................................................51,2
Maliyyə, kredit, sığorta və pensiya sığortasında............ 89,3
İdarəetmədə.................................................................... 0,3
Məhkəmə və hüquq təşkilatlarında................................  42,3
İctimai təşkilatlarda..........................................................99,7
Mnb: Qırğızıstan Milli Statistika Komitsinin aylıq mcmusi,1999-cu il  iyun
Cədvəl məlumatlarından göründüyü kimi,  respublika  üzrə özəl  təşkilatların ən  yüksək çəkisi  
ictimai bölmədə, ticarət və ictimai iaşə sferasında və ümumi kommersiya fəaliyyətində qeydə
alınmışdır. Birinci göstəricini  üçüncü  sektorda  qeyri-dövlət təşkilatlarının fəallığı ilə izah etmək,  
ikinci və üçüncü göstəriciləri  əsasən özəlləşdirmə və kommersiyalaşdırmanın nəticələri  kimi 
qiymətləndirmək mümkündür. *
Bu sferaya aid olan obyektlərin başlıca olaraq kiçik müəssislərə şamil olunması, son nəticədə kiçik 
müəssisələr üzrə  özəl bölmənin ümumi yekunda payına müsbət təsir göstərmiş, onun xususi 
çəkisinin respublika üzrə orta səviyyədən də yüksək həddə (90,4 faizə) çatmasını 
şərtləndirmişdir.Qeyri-maddi istehsal sferasında isə maliyyə-kredit, sığorta və xususilədə pensiya 
sığortasında özəl bölmənin payının digərləri ilə müqayisədə yüksək olması da diqqəti cəlb edir. 
Həmin sahələr üzrə uyğun göstəricilər ümumi  yekunda müvafiq surətdə 95,3% və 89,3% təşkil 
etdirdi. İstehsal və qeyri-istehsal sahələri üzrə özəl bölmənin zəif inkişafı müvafiq olaraq material-
texniki təchizat və hüquq-məhkəmə  orqanlarında (idarəetmə istisna olmaqla) qeydə  alınmışdır. *
Qırğızıstan Respublikasında özəlləşdirmənin gedişində qeyri-bərabərlik bütün dövr boyunca 
müşahidə olunmuşdur.  Ölkədə daha  çox obyektlər, ənənəvi olaraq özəlləşdirmənin başlanğıc 
mərhələsində, əsasən 1992 və 1993-cü illərdə dövlətsizləşdirilmişdir. Bu obyektlərin böyük 
əksəriyyətini kiçik müəssisələr təşkil etmişdir. Belə ki,  həmin illər ərzində yalnız ticarət və ictimai 
iaşə sferasında 1910 obyekt  özəlləşdirilmişdir ki,  bunun da ümumi yekunda xüsusi çəkisi 98,2 
faizə bərabərdir. 
Sənaye, ticarət və ictimai iaşə, məişət xidməti, tikinti və nəqliyyatda özəlləşdirmənin "dominatlığı", 
yəni həmin sahələr üzrə özəl bölmənin xüsusi çəkisinin iqtisadiyyatın ümumi yekununda 50 faizdən 
yuxarı olduğu müşahidə edilir. Milli iqtisadiyyatın sahəvi strukturunda yalnız kənd təsərrüfatı və
qeyri-istehsal sferasında, eləcə də bəzi istehsal bölmələrində özəlləşdirmə prosesinin zəif getdiyi 
hiss olunur.
Özəlləşdirmənin  illər üzrə dinamikasının təhlilinə gəlincə pik dövründə - 1992-1993-cü illərdə
2384 və ya ümumi yekunda 23,87%-ə qədər  obyekt, 1993-cü ildə isə müvafiq olaraq 1997 və ya 
19 faiz obyektin  özəlləşdirilməsi diqqəti cəlb edir. Sonrakı illər üzrə  müvafiq göstəricilər 1994-cü 
ildə  727 və ya 7,37%, 1995-ci ildə 736 və ya  7,5%, 1996-cı ildə 318 və ya 3,18%, 1997-ci ildə
177 və ya 0,8%, nəhayət 1998-ci ildə 175 və ya 0,78% təşkil etmişdir.
Qırğızıstan özəlləşdirilməsində tətbiq edilən üsulların arasında ən geniş yayılanı  səhmləşdirmə, 
obyektlərin özəl şəxslərə birbaşa və müsabiqə əsasında satışı olmuşdur. 
Göründüyü kimi, Qırğızıstan Respublikasının özəlləşdirilmə təcrübəsində əvəzsiz verilmə və
konktrakt hüququ ilə idarəetməyə təklif olunma üsulları tətbiq olunmamışdır. Bu isə son nəticədə
özəlləşdirmədən əldə edilən vəsaitlərin həcminə müsbət təsir göstərmişdir.  Qırğızıstan Maliyyə
Nazirliyinin  verdiyi məlumatlara görə, 1997-ci ildə özəlləşdirmədən əldə edilən gəlirin məbləği 22 
mln, 1998-ci ildə 250-300 mln. som təşkil etmişdir.
Cədvəl məlumatlarından göründüyü kimi, 1 yanvar 1999-cu il tarixə 1704 obyekt səhmləşdirmə
(25,9%), 1521 obyekt kollektivə  birbaşa satış (23,1%), 1359 obyekt özəl şəxsə  birbaşa satış 
(20,6%), 1194 obyekt    müsabiqə yolu ilə satış (18,1%),  496 obyekt  hərraclar vasitəsilə  satış 
(7,3%) ,206 obyekt məhdud məsuliyyətli cəmiyyətə çevrilməklə (3,2%), 107 obyekt sonradan alış 
hüququ ilə icarəyə verilməklə (1,6%) özəlləşdirilmişdir.
Qırğızıstanda aparılan struktur islahatlarına  xarici investorların marağı böyük olmasa da, onlar bəzi 
müəssisələrin özəlləşdirilməsinə heç də laqeyd qalmamış və Dövlət Əmlak Fondunun səhmlərini 
paket şəklində satışa çıxartdığı 59 müəssisədən 44-nə sahib durmuşdular. Ölkə mənsubiyyətinə
görə xarici investorlar daha çox Türkiyəni, Qazaxıstanı, ABŞ-ı, İsveçi, Almaniyanı, Rusiyanı və
Özbəkstanı təmsil edirdilər. Onların nəzarət səhm paketini aldığı müəssisələrin siyahısında 
Qırğızstan telekomun, sement-şifer zavodunun   və sairələrin adları vardır.
Yerli mütəxəssislərin elmi araşdırmalarının nəticələrinə görə, Qırğızıstanda özəlləşdirmənin 
yekunları heç də birmənalı qiymətləndirilmir. Belə ki, onların fikrincə, respublikada özəlləşdirmə
prosesinin inkişafı müəssisələrin sosial-iqtisadi cəhətdən effektli fəaliyyətini təmin edə bilməmiş, 
hətta əksinə olaraq özəlləşdirmədən sonra istehsalın aşağı düşməsi, işsizliyin artımı yeni iqtisadi 
böhranın başlanmasında xüsusi rol oynamışdır.
Hazırda Qırğızıstan hökumətinin qarşısında duran  başlıca vəzifə ölkə iqtisadiyyatında ictimai 
əmtəə və xidmət sahələri üzrə hökmran mövqeli inhisarçı müəssisələrin sağlamlaşdırılmasını, 
onların  hər birinin təsərrüfat fəaliyyətinin fərdi təhlilini həyata  keçirməkdən  ibarətdir. Bu 
məqsədlə planlaşdırılan başlıca məsələlərdən biri də dövlətin öz  payının idarəedilməsinə, yəni, 
sahibkar -  agent rolunda çıxış etməsinə xüsusi diqqət yetirməsi olmuşdur.
Ukraynada özəlləşdirmə siyasəti 1991-ci ilin sonunda Parlamentin  "Dövlət müəssisələrinin, mənzil 
fondunun və torpağın özəlləşdirilməsi və dövlətsizləşdirilməsi konsepsiyasının" təsdiqindən sonra 
elan edilmişdir. Elə o vaxtdan da başlayaraq onun hüquqi və normativ bazasının intensiv  surətdə
formalaşdırılması  kursu götürülmüşdür. Belə ki, 1992-ci ilin martında  özəlləşdirmənin hüquqi 
bazasını təşkil edən başlıca  qanunlar,  konkret olaraq "Orta dövlət müəssisələrinin özəlləşdirilməsi 
haqqında", "Dövlət müəssisələrinin əmlakının özəlləşdirilməsi haqqında", "Özəlləşdirmə sənədləri 
haqqında" Qanunlar qəbul edilmiş və 1992-ci ilin iyununda parlamentdə  özəlləşdirmə proqamı 
təsdiq olunmuşdur. Bu tarix Ukraynada mülkiyyət münasibətlərinin yenidən qurulması prosesinə
rəsmi start verilməsi kimi qəbul edilir.
Ukraynanın qəbul etdiyi özəlləşdirmə texnologiyasındə ölkə əhalisinin sosial-iqtisadi həyat tərzi, 
psixoloji və ideoloji  təfəkkürünün  bəzi incəlikləri nəzərə alınmışdır. Bura ölkə əhalisinin  
mühafizəkar mövqeyinin üstünlüyü,  sosialist steroetiplərinin   mövcudluğu, köhnə kommunist  
bürokratiyasının yeni strukturlarda  hökmranlığı, "qırmızı direktorlar" korpusunun iqtisadi  sektorda  
nəzarət imkanları və s. daxildir. Bütün bu problemlərin  məngənəsindən  qurtulmaq  məqsədilə
Ukraynada özəlləşdirmənin başlıca məqsədi siyasi yönə istiqamətlənmişdi. Təbii ki,  belə şəraitdə
bazar infrastrukturlarının  formalaşdırılmasının,  rəqabət şəraitinin yaradılmasının, müəssisələrin 
işinin effektliyinin  yalnız özəlləşdirmə islahatları vasitəsilə təmini xeyli çətinliklər törədirdi.
Ukraynada mövcud özəlləşdirmə qrafiki 1-1,5 ilə kiçik müəssisələrin, 4-5 ilə isə  orta və iri  
müəssisələrin dövlətsizləşdirilməsini  nəzərdə tuturdu. Özəlləşdirmənin qeyd olunan qrafik üzrə
tempini artırmaq üçün  Ukraynada postsosialist  ölkələrinə məxsus ənənəvi kütləvi özəlləşdirmə
modeli  tətbiq olunmağa başladı. Hər bir Ukrayna vətəndaşı arasında bərabər miqdarda  
"özəlləşdirmə pulu" bölüşdürülürdü. Lakin onun mexanizminin dəqiq işlənilməməsi bu sahədə də
bəzi problemlər üzə çıxardı.
Əvvəla, Ukrayna vauçerləri sərbəst tədavül hüququna malik deyildi. Onlar ilk əvvəl adlı olmaqla  
depozit hesablar formasında mövcud olmuş, 1995-ci  ildən sonra isə kağız formasına keçirilmişdir.
İkincisi, ondan  müstəqil və sərbəst istifadə mexanizmləri nəzərdə tutulmamış, bu barədə qərar 
çıxarmaq hüququ məmurların səlahiyyətinə buraxılmışdır.
Ümumiyyətlə, Ukraynada  özəlləşdirmə prosesinə münasibət baxımından mülkiyyət 
münasibətlərindəki transformasiya prosesini 4 başlıca mərhələyə bölmək olar:
- özəlləşdirmədən əvvəlki mərhələ (1988-1992-ci illər)
- fərdi texnologiyalar mərhələsi (1992-1994-cü illər)
- kütləvi özəlləşdirmə mərhələsi (1995-1998-ci illər)
- pul özəlləşdirməsi mərhələsi (1999-cu ildən sonra)
Birinci mərhələ 1998-ci ildən başlayaraq  keçmiş SSRİ çərçivəsində kooperativlər  formasında özəl 
sahibkarlığın meydana çıxması ilə  start götürmüşdür. 1991-ci ildə Ukraynada özəl sahibkarlığın 
hüquqi bazasının yaradılması  məqsədilə qəbul edilmiş kompleks  qanunlar paketi üzrə nəzarətin  
getdikcə  zəifləməsi özəl kapitalın  daha çox qeyri-qanuni inkişafına stimul vermiş, beləliklə də
əksər sahibkarlıq subyekti özünün "kölgə biznesi"ni də yaratmağa  başlamışdır. Minlərlə "kiçik 
müəsisələr" iri dövlət müəssisələrinin  yeni fililalları kimi  fəaliyyət  göstərərək qarışıq dövlət - özəl   
mülkiyyət  formasının subyektinə  çevrilmişdilər. Əvvəllər yaradılmış koperativlər də bu sistemə
qoşulmağa başlamışdır.
Bu dövrdə təkmil  olmayan icarə  qanunvericiliyi əsasında formalaşmış "özəlləşdirmənin  kollektiv  
metodu" geniş tətbiq  imkanı qazanmışdır. Rəhbərliyin təşəbbüsü ilə müəssisələrin  bir çoxunun 
əmək kollektivi tərəfindən  müəssisənin xüsusi  vəsaitləri hesabına   alınması   icarə və
özəlləşdirmə qanunvericiliyi arasında  kəskin ziddiyyətlər  yaratmışdır.
İkinci mərhələdə 11 min obyekt özəlləşdirilsə də proqramda  nəzərdə tutulmuş dövlətsizləşdirmə
tempi vaxtında  reallaşdırıla  bilməmişdir. Başqa ölkələrdə mövcud  olan ənənəvi qaydalardan  
fərqli olaraq burda özəlləşdirmə prosesinin subyektinə ilk növbədə ticarət və  ictimai iaşə, məişət 
xidməti müəssisələri deyil,  sənaye sferasına məxsus  inhisarçı müəssisələr ( alış hüququ ilə  icarə
müqaviləsi üzrə  rəsmiləşdirilənlər ) daxil edilmişdir. Bu zaman özəlləşdirmə sertifikatlarından  
istifadə variantı üzrə kağız daşıyıcısı formasına deyil, depozit hesablarda  yerləşdirilmə formasına 
üstünlük verilməsi son nəticədə  qiymətli kağızlar bazarının   inkişafını xeyli ləngitmişdir.
Ukraynanın özəlləşdirmə prosesində müşahidə olunan  süstləşmə nəticəsində  onun tempində
passivlik müşahidə olunmağa başlamışdır. Özəlləşdirmə təşəbbüsünün aşağıdan gəlməməsi, 
kollektivin bu prosesə marağının azalması  vəziyyəti  daha da gərginləşdirirdi.
Vəziyyətdən çıxış yolu özəlləşdirmənin kütləviliyini təmin edən yeni metodların  tətbiqində
axtarılırdı. Nəhayət, 1994-cü ildə özəlləşdirmədə "iki dalğa" texnologiyası irəli sürülmüş və  çox 
keçmədən onun da əhəmiyəti azalmağa başlamışdır.
"İki dalğa"nın mahiyyətini bir qrup   müəssisə özəlləşdirilərkən, digər qrup müəssisələrin paralel 
olaraq səhmləşdirilməsinin həyata keçirilməsi təşkil edirdi.
  Ukraynada kütləvi özəlləşdirmə modelinin tətbiqi - prosesin sürətləndirilməsində "katalizator" 
rolunu oynamışdır. Əvvəlki dövrlə müqayisədə  onun tempi 2,5 dəfə artmış,  əhatə dairəsi  
genişlənmiş və nəticədə 4 il ərzində  (1995-1998-ci illərdə) 50 minə qədər obyekt 
özəlləşdirilmişdir.  Ukraynada kütləvi özəlləşdirmə prosesinin təşkilində beynəlxalq təşkilatlar da 
öz köməkliklərini əsirgəməmişdir.
 Kiçik özəlləşdirmə layihəsi beynəlxalq maliyyə korporasiyasının iştirakı ilə  həyata keçirilmişdir. 
Bu dövrdə  kiçik özəlləşdirmənin orta  illik tempi 2,8 dəfə artmış, 1995-1998-ci illərdə mülkiyyət 
forması  dəyişdirilmiş, kiçik  müəssisələrin sayı 40,4 minə çatmışdır.
ABŞ-ın Beynəlxalq İnkişaf Agentliyi tərəfindən maliyyələşdirilən layihə üzrə "Prays Uoterhaus" 
konsaltinq firması  qanunvericiliyin təkmilləşdirilməsi istiqamətində  səylərini reallaşdırmaqla 
yanaşı, orta  və iri müəssisələrin  kütləvi özəlləşdirilməsi prosesinə  də yardım göstərərək,  bundan 
sonra Ukraynanın  25 regionunda təşkil olunmuş sertifikat  hərracları mərkəzinin fəaliyyəti 
nəticəsində əhalinin özəlləşdirməyə  münasibətində xeyli aktivlik hiss olunmuşdur. Nəticədə, 
sertifikat almaq hüququna  malik olan Ukrayna vətəndaşları 8 mindən çox müəssisənin 
özəlləşdirilməsində iştirak edərək onların bazasında  formalaşdırılmış səhmdar cəmiyyətin 
səhmdarlarına   çevrilmişdilər.
Ukraynada kütləvi özəlləşdirmə modelinin tətbiqi ilə əlaqədar  qəbul edilmiş qərarlar əsasında 
tətbiq olunmuş yeni tədbirlər  orta və iri müəssisələrin  özəlləşdirilməsinin orta illik tempinin 2 
dəfəyədək  artımına  gətirib çıxarmış və kütləvi  özəlləşdirmə mərhələsində 8,1 min belə obyekt  
özəlləşdirilmişdir.
Ukraynada 1999-cu  ildən başlayaraq tətbiq edilən dördüncü  özəlləşdirmə proqramı 
dövlətsizləşdirmə prosesinin  yeni mərhələsinə  keçidi səciyyələndirmişdir ki, onun da başlıca 
yekunları aşağıdakılardan ibarətdir:
Birincisi, obyektlərin özəlləşdirilməsində  tədavülə buraxılmış özəlləşdirmə sertifikatlarının  əksər  
hissəsi istifadə olunmuşdur (91 faizi və ya 41 milyonu).
İkincisi,  iri olmayan obyektlərin böyük əksəriyyəti (90%-ə qədəri) özəlləşdirilmişdir.
Üçüncüsü,  orta və iri müəssisələrin özəlləşdirilməsi prosesi başa çatdırılmışdır.
Lakin, bütün bunlara baxmayaraq 2000-ci ildən etibarən özəlləşdirmənin əhatə dairəsi yenidən 
genişlənərək daha  mürəkkəb komplekslərə istiqamətlənmişdir. Özəlləşdirilən obyektlərin yeni 
siyahısına maşınqayırma, nəqliyyat, rabitə, neft və qazın yenidən emalı müəssisələri daxil 
edilmişdir. Özəlləşdirməyə yeni yanaşma üzrə bu mərhələdən etibarən nəzərdə tutulan fərdi 
layihələr üzrə müəssisənin təşkilati strukturu ilə bərabər borclarının da restrukturizasiyası 
obyektlərin investisiya cəlb ediciliyinin yüksəlməsinə səbəb olduğundan, onların özəlləşdirilməsi 
səhmlərin paket şəklində satışı yolu ilə həyata keçirilməyə başlanılmışdır.
Ukraynada özəlləşdirilmənin gedişini  kəmiyyət  müstəvisində  təhlil edərkən, aşağıdakı  nəticələr 
diqqəti  cəlb edir.
1992-ci ildən (özəlləşdirmə haqqında qanunun qəbulu  anından) başlayaraq 1999-cu  ilə qədər 
61.591 obyekt özəlləşdirilmişdir ki, onun da  49.519 vahidini  və ya 80,4 faizini  kiçik müəssisə və
obyektlər, 1084 vahidini  və ya 17,6 faizini tikintisi başa çatdırılmamış obyektlər təşkil etmişdir. 
Özəlləşdirmənin regionlar üzrə  liderləri siyahısına  5 vilayət  (Donetsk, Lvov, Dnepropetrovsk,  
Xarkov, Odessa) və Kiyev şəhəri  başçılıq etmişdir. Onların ümumi  yekunda payı 45,2 faizə
çatmışdır.
Özəlləşdirmənin  bütün gedişi  ərzində tətbiq edilən  rəqabətsiz  (kollektiv  surətdə alış, icarə
hüququ ilə sonradan  alış) və rəqabətli (müsabiqə, auksion, tender, səhmlərin fond birjalarına paket 
formasında  satışı) üsullarının  nisbəti birincinin  xeyrinə  müvafiq olaraq 62,5% və 37,5%  təşkil 
etmişdir. Milli iqtisadiyyatın  sahəvi quruluşu üzrə dövlət  mülkiyyətində struktur islahatı  ticarət və
ictimai iaşədə  daha aktiv olmuş,  bütün özəlləşdirilmiş obyektlərin   45 faizi  və kəmiyyət etibarı 
ilə  27.776-sı  bu bölmələrin  payına düşmüşdür. Sonrakı yerlər  müvafiq olaraq sənaye (6. 760 
obyekt  və ya 11%), tikinti (3. *81 obyekt və ya 5%), kənd təsərrüfatı (2.956 obyekt və ya 5%), 
mənzil kommunal (2.532 obyekt və ya 4%) sahələri arasında  bölüşdürülmüşdür.
Sənayedə özəlləşdirmə prosesi başlıca olaraq səhmləşdirmə üsulu ilə aparılmış və bu sahədə
özəlləşdirilmiş  bütün müəssisələrin  61 faizi açıq tipli səhmdar cəmiyyətə çevrilmişdir. Ayrı-ayrı 
sahələr üzrə  bu üsul elektroenergetikada  (80,8%), maşınqayırmada (72,2%), qara metallurgiyada 
(70,5%), yeyintidə (70,2%) daha geniş tətbiq olunmuşdur.
Obyektlərin qruplar tərəfindən alışı  yolu ilə  (başlıca olaraq müəssisənin öz kollektivi tərəfindən) 
özəlləşdirmə üsulu mədəniyyətdə (77,6%), məişət xidmətində (56,1%), ticarət və ictimai iaşədə
(46,4%) geniş tətbiq imkanları qazanmışdır. Bütün bu proseslər  (1 yanvar 1999-cu  il tarixə) 
dövlətin ümumi iqtisadi  kontekstdə əsas istehsal  fondlarında  payının 50 faizə qədər, 
iqtisadiyyatın müxtəlif bölmələrində çalışan işçilərinin   sayının isə 55-58% intervalında  
ixtisarlarına gətirib çıxarmışdır. Nəticədə, Avropa Yenidənqurma və İnkişaf Bankının 
hesablamalarına  görə, 1999-cu ilin iyul ayına Ukraynada özəl bölmənin Ümumi Daxili Məhsulda  
xüsusi çəkisi 55 faiz təşkil etmişdir.
Ukraynada özəlləşdirmənin nəticələrinin keyfiyyət müstəvisində təhlilinə gəlincə, fikrimizcə onu 
birmənalı şəkildə qiymətləndirmək mümkün deyildir. İlk növbədə özəlləşdirmənin  qarşıya 
qoyduğu  məqsədlərə nailolma dərəcəsinə  nəzər yetirərkən, onun siyasi və sistem dəyişiklikləri  
çərçivəsində müvəffəqiyyəti şübhə doğurmur. Ölkədə effektiv sahibkarlığın formalaşması 
prosesinin  ləngliyi məhz özəlləşdirmənin daha çox  siyasi, eləcə də sosial orientasiyası ilə izah 
olunur. Özəlləşdirmənin  iqtisadi   məqsədləri  sırasında effektiv sahibkarlar təbəqəsinin 
formalaşması,  özəlləşdirmə prosesinin gedişi ilə paralel surətdə  və  özəlləşdirmədən  sonrakı 
dövrdə reallaşdırılmışdır. Ölkədə faktiki olaraq özəlləşdirmə ərəfəsində və onun gedişinin ilk 
mərhələlərində  özəl  kapitalın zəif inkişafı   belə məqsədləri ön  sıraya çıxarmağa  mane olmuşdur. 
Lakin buna baxmayaraq,  nisbətən az  kapital tutumlu sahələrdə əsasən də kiçik  müəssisələr 
səviyyəsində  əldə edilən nəticələr  qənaətbəxş   hesab oluna bilər. Bu tendensiya kiçik  özəlləş-
dirmə bölməsi üzrə  ticarət, ictimai iaşə və məişət xidməti sferasında daha tez müşahidə
olunmuşdur. Beynəlxalq  maliyyə korporasiyasının  sifarişi ilə   ölkədə  aparılmış  tədqiqatların   
nəticəsində  məlum  olmuşdur ki,  özəlləşdirmədən sonrakı dövrdə kiçik  müəssisələrin 73,9 faizi 
öz xidmət və  məmulat-larının  satış həcmini  yüksəltmiş, müştəri şəbəkəsini genişləndirmişdir. 
Tədqiqatlar və praktiki nəticələr  göstərmişdir ki,  müəssisələrin özəlləşdirmədən  sonrakı dövrdə
fəaliyyətinin  effektliyi  özəlləşdirmənin üsullarından asılı olmuşdur. Belə ki, ictimai qaydada əmək 
kollektivinə  satılmış müəssisələrlə  müqayisədə rəqabətli   üsullarla  özəlləşdirilmiş   müəssisələrdə
daha yüksək nəticələr əldə olunmuşdur. Orta və iri  müəssisələrin   fəaliyyətinin  
qiymətləndirilməsi zamanı  bizim üçün maraqlı ola biləcək aşağıdakı   tendensiyalar 
ümumiləşdirilmişdir:
- özəlləşdirmədən  sonrakı  dövr müəssisələrin  böyük əksəriyyəti  üçün  reabilitasiya dövrü 3 ildən  
az olmayan müddəti   əhatə edir;
- hər üç  özəlləşdirilmiş  müəssisədən birində dövlətin  payının 30  faizə qədər olmasının nəticələrin 
səmərəliliyinə  ciddi  təsiri müşahidə olunmamışdır;
- energetika, neft-qaz emalı kompleksində , yeyinti sənayesinin bəzi sahələrində qiymətlərin dövlət 
tərəfindən tənzimlənməsi  siyasətinin davam etdirilməsi vəziyyəti  bir az da pisləşdirmişdir;
- işçilərin orta və iri müəssisələrin əksəriyyətinin  mülkiyyət strukturunda əhəmiyyətli dərəcədə
paya  sahib olması  (Ukrayna İslahatlar İnstitutunun  1999-cu ildə 200 müəssisədə apardığı  
tədqiqatların  nəticələrinə görə,  işçilərin və menecerlərin  mülkiyyətdə payı 55,2 faiz təşkil 
etmişdir) onların fəaliyyətində üstün  göstəricilərin əldə olunmasında ciddi  rol oynaya bilməmişdir. 
*
Hazırda Ukraynada özəlləşdirmə davam etdirilir. Yerli mütəxəssislərin fikrincə, əgər Ukrayna 
iqtisadiyyatının real investisiyalara və effektli menecerlərə tələbatı ödənilərsə, onda 2000-2002-ci 
illər ərzində yerli müəssisələrin fəaliyyətinin səmərəliliyini yüksəltmək, ölkədə əlverişli biznes 
mühiti  formalaşdırmaq, özəlləşdirmədən  dövlət  büdcəsinə vəsait daxil olmasının artımını təmin 
etmək mümkün olacaqdır.
Ukraynanın  mövcud özəlləşdirmə proqramı bu  istiqamətlər üzrə   qarşısına  aşağıdakı məqsədləri 
qoymuşdur:
- müəsssisələrin fərdi xüsusiyyətləri nəzərə alınmaqla, ödənişin həyata keçirilməsi zamanı isə pul 
vəsaitlərinə üstünlük verilməsi şərtilə  özəlləşdirilməsi;
- özəlləşdirmə prosesində informasiya azadlığının təmini;
- qiymətli kağızlar bazarının infrastruktur  institutlarından maksimum istifadə etməsi;
- özəlləşdirilən  müəssisələrə  strateji  investisiyaların cəlb edilməsi;
- müəssisələrin  rekonstruktsiyasının  təşkili;
-  özəlləşdirilən   obyektlərin  uzunmüddətli  inkişafında və effektiv idarəedilməsində marağı olan 
özəl mülkiyyətçilər sinfinin  meydana çıxması üçün şəraitin   yaradılması;
-  fond bazarının sonrakı inkişafı üçün şəraitin  formalaşdırılması;
- Ukrayna müəssisələrinə xarici investorların marağının artırılması;
- Ukrayna iqtisadiyyatının strukturunun yenidən təşkili və ardıcıl inkişafı  üçün xarici 
investisiyaların cəlb edilməsi.
Göründüyü kimi, kifayət qədər strateji  və prioritet məqsədlər güdən Ukrayna özəlləşdirilməsinin  
yaxın gələcəkdə də həll edəsi çoxlu problemləri  vardır.
MDB dövlətlərinin   özəlləşdirmə tərcübəsi bölməsi üzrə  bir sıra  məqamlarına görə diqqəti cəlb 
edən  ölkələrdən biri də Qazaxıstandır. Qazaxıstanda da özəlləşdirməyə  start verilmə ərəfəsində  
yüksək inflyasiya, dərin iqtisadi tənəzzül, əhalinin  real gəlirlərinin kəskin azalması kimi  sosial -
iqtisadi çətinliklər  müşahidə olunmuşdur. Belə ki, həmin dövrü xarakterizə edən 1991-ci ildə ölkə   
üzrə milli gəlir 10%, 1992-ci ildə  isə  əvvəlki dövrlə müqayisədə  14% azalmışdır. Vəziyyətdən 
çıxış yolu  kimi ölkədə investisiya qoyuluşları üçün əlverişli mühitin formalaşdırılması 
istiqamətində başlıca tədbir kimi  özəlləşdirilməyə  başlanması məqsədəuyğun hesab edilmiş  və  
1993-1995-ci illəri əhatə edən I dövrdə "Dövlət mülkiyyətinin özəlləşdirilməsinin   dövlət 
proqramı" qəbul edilmişdir. Qazaxıstan Respublikasında  dövlətsizləşdirmənin  milli proqramına 
uyğun olaraq onun  başlıca məqsədi mərkəzləşdirilmiş plan  iqtisadiyyatından bazar  iqtisadiyyatına  
keçidi sürətləndirmək üçün  dövlətə məxsus olan material və qeyri-material aktivlərinin, istehsalat 
obyektlərinin bir hissəsini  əvəzsiz formada respublika əhalisinə qaytarmağa, digər hissəsini isə
əvəzi ödənilməklə satmağa yönəldilmişdir. Mülkiyyətin dövlətsizləşdirilməsinin ikinci formasında 
effektiv sahibkarlar təbəqəsinin üzə çıxarılmasının önə çəkilməsi də xüsusilə qeyd olunmuşdur. 
Qazaxıstanda özəlləşdirmə üsulları digər keçmiş  SSRİ dövlətlərində olduğu kimi müəssisələrin 
həcm ölçüləri  ilə əlaqələndirilmişdir.  Belə ki,  işçilərinin sayı 200 nəfərdək olan  müəssisələrin 
kiçik özəlləşdirmə mərhələsində hərrac və müsabiqələr vasitəsilə özəlləşdirilməsinə, 200-dən 500 
nəfərədək olanların isə kütləvi özəlləşdirmə çərçivəsində  səhmdar cəmiyyətə çevirməklə
dövlətsizləşdirməsinə üstünlük verilmişdir.  İşçisi 500 nəfərdən  çox olan müəssisələrin  
özəlləşdirilməsinə isə fərdi layihələr üzrə yanaşılmışdır.
Qazaxıstanda   səhmləşdirmə üsulu ilə özəlləşdirmə   zamanı  səhmlərin aşağıdakı sxem üzrə
bölüşdürülməsi nəzərdə tutulurdu:
10%-ə qədər əmək kollektivinə güzəşt hüququ ilə verilir;
51%- investisiya fondlarına yönəldilir.
39%-dən az olmayan hissə isə dövlətin nəzarətində saxlanılırdı.
Mövcud qanunvericiliyə uyğun olaraq  ölkə əhalisinin  18 yaşdan yuxarı təbəqəsinə  adlı 
özəlləşdirmə  investisiya   kuponları verilmişdir. Alqı-satqı  obyektinə daxil edilməsi qadağan 
olunan özəlləşdirmə investisiya kuponlarının paylanması zamanı kənd  əhalisinə 1,2 qədər  
yüksəldici  əmsal tətbiq edilmişdir. Kuponlar özündə investisiya ballarını  əks etdirməklə sərbəst 
surətdə dəyişdirilə və özəlləşdirmə investisiya fondlarında (ÖİF) yerləşdirilə  bilərdi. ÖİF isə öz 
növbəsində  topladığı investisiya özəlləşdirmə kuponlarına müvafiq surətdə kütləvi özəlləşdirmə  
çərçivəsində  özəlləşdirilən  obyektlərin  səhmlərini əldə edirdi.  Bu fondların fəaliyyəti ilə bağlı 
risk dərəcəsini aşağı salmaq məqsədilə, mövcud  qanunvericilikdə aşağıdakı məhdudiyyətlər 
nəzərdə tutulmuşdur:
-bir emitentin eyni müəssisənin 20 faizindən çox səhmlərini alması qadağan olunur;
-bir emitentin özünün  xalis aktivlərinin 5 faizindən çoxunun səhm alınmasına  yönəldilməsinə  
icazə verilmir;
-dövlətin  qiymətli kağızları  istisna olunmaqla investisiya fondlarının səhmlərini əldə etməklə  
bağlı və istənilən borc öhdəlikləri ilə  əlaqədar girov əməliyyatlarının aparılmasına təminat 
verilməsi qadağan edilirdi. *
 Gürcüstanda da Qazaxıstanda olduğu  kimi, özəlləşdirmə həddindən artıq mürəkkəb sosial-iqtisadi 
və siyasi-ictimai şəraitdə başlamışdır. İqtisadiyyatın geniş miqyaslı iqtisadi, siyasi, sosial, hüquqi 
və psixoloji  dəyişikliklərinə hazır olmaması, bazar sisteminə keçidin başlanğıc dövründə yeni 
mülkiyyət formalarının tətbiqi və idarəedilməsini xeyli çətinləşdirmişdir.
     Gürcüstanda özəlləşdirmə siyasətinin hüquqi və normativ bazasının yaradılmasına 1991-ci ildən 
başlanmasına baxmayaraq, praktiki proseslər 1993-cü ildə start götürmüşdür. Lakin yuxırıda  qeyd 
olunan səbəblər ucbatından onun gedişində,  həm kiçik, həm də kütləvi özəlləşdirmə mərhələsində
lənglik müşahidə olunmuşdur.
Sonradan onun həyata keçirilmə metodları  və üsullarına diqqətin artırılması ilə yanaşı prosesin 
hüquqi və normativ bazasının təkmilləşdirilməsində Dünya Bankı və Avropa Şurasının təkliflərinin 
nəzərə alınması ciddi rol oynamış və bütün bunların nəticəsində özəlləşdirmənin tempində irəliləyiş 
müşahidə olunmuşdur. Özəlləşdirmənin ilkin mərhələsində   yeganə  olaraq tətbiq olunan  bir üsula 
- hərraclarda satış üsuluna, yenilərinin, o cümlədən ixtisaslaşdırılmış pul  və çek hərraclarının, 
"sıfır" hərraclarının, sonuncu mərhələdə isə kommersiya müsabiqələrinin əlavə  olunması prosesin 
gedişində keyfiyyət dəyişikliklərini şərtləndirmişdir.
Özəlləşdirmənin ilkin mərhələsində ənənəvi olaraq kiçik müəssisələrin dövlətsizləşdirilməsi prosesi 
həyata keçirilmiş və milli iqtisadiyyatın sahələri üzrə aşağıdakı nəticələr əldə olunmuşdur. 
Özəlləşdirilən bütün kiçik  müəssisələrin 36,6 faizi ticarətin, 9,8 faizi çörək və çörək məmulatları 
istehsalının, 43,5 faizi xidmət sahələrinin,  4,3 faizi səhiyyənin, 4,4 faizi sosial sferanın, 2,2 faizi 
tikintinin, 2,0 faizi sənayenin, 1,6  faizi neft və neft məhsullarının, 0,3 faizi energetikanın, 0,9 faizi 
nəqliyyatın payına düşmüşdür.
 Gürcüstanda digər postsosialist ölkələrində olduğu kimi orta və iri müəssisələrin özəlləşdirilməsi 
müəssisənin nizamnamə kapitalının  həcmindən  asılı olaraq, əsasən onların  bazasında səhmdar 
cəmiyyətlərin formalaşdırılması yolu ilə səhmləşdirmə üsulu əsasında aparılırdı. Bu zaman  
müəssisənin nizamnamə kapitalı iki üsulla qiymətləndirilirdi:
-  müəssisənin  rentabelliyi şəraitində - gözlənilən daxilolmalar və mənfəət məbləği  nəzərə  
alınmaqla;
- müəssisənin fəaliyyətinin qeyri-rentabelliyi şəraitində - bərpa dəyəri ilə.
Proses zamanı daha çox ikinci üsul tətbiq edilmişdir ki,  bunu da ölkə müəssisələrinin böyük 
əksəriyyətinin  qeyri-rentabelli  fəaliyyəti ilə əlaqələndirmək olar.
Gürcüstanda da ənənəvi olaraq kütləvi özəlləşdirmə mərhələsində  əhaliyə dövlət əmlakından 
müəyyən miqdarda  pay çatdırmaq və mülkiyyətdə struktur islahatlarını sürətləndirmək məqsədilə
vauçerlər paylanılmışdır. Vauçerlərin nominal dəyəri 30 dollar ekvivalentində müəyyənləşdirilsə
də,  onun  bazar qiyməti  4-12 dollar intervalında dəyişikliklərlə müşahidə olunmuşdur.  Kütləvi 
özəlləşdirmə mərhələsi üzrə 1 vauçer üzrə orta qiymət 6 ABŞ dolları təşkil etmişdir.
Gürcüstanda orta və iri müəssisələrin  səhmdar cəmiyyətlərinə çevrilmə yolu ilə özəlləşdirilməsi 
zamanı buraxılan səhmlərin nominal dəyəri 1 ABŞ dolları, bəzi hallarda 1,46 ABŞ dolları  məbləği 
ilə qiymətləndirilmişdir. Özəlləşdirmə proqramına müvafiq olaraq səhmləşdirmə zamanı onların bir 
hissəsi əmək kollektivinə pulsuz, digər hissəsi isə 20 faiz güzəşt olunmaqla verilmişdir. Pulsuz 
verilən səhmlərin miqdarı  işçilərin orta  aylıq əmək haqqının 10 mislinə bərabər  miqdarda  
müəyyənləşdirilmişdir. Bu qayda 1997-ci ilin iyuluna qədər tətbiq olunmuş,  lakin, sonradan qəbul 
edilmiş yeni qanunla işçilərə pulsuz paylanması nəzərdə tutulmuş səhmlərin miqdarı onların orta 
aylıq əmək haqqının 100 misli miqdarına qədər yüksəldilərək 10 dəfə artırılmışdır.
Bu metodun tətbiqi nəticəsində səhmdar cəmiyyətlərin səhmlərinin 3 faizə qədəri müəssisənin 
işçilərinin mülkiyyətinə keçmişdir. Onun 1,5-2 faizi  kollektiv üzvlərinə pulsuz, 0,8-1 faizi isə 20 
faiz güzəşt hüququ ilə verilmişdir. Statistik hesablamalara görə, praktiki olaraq bütün işçilər  
səhmlərin pulsuz, onların təxminən yarısı isə 20  faiz  güzəştlə alınması hüquqlarından istifadə
etmişdilər. Ölkə başçısının sərəncamı  ilə səhmlərin bir hissəsinə pulsuz sahib olan müəssisələrin 
işçilərinə həmin müəssisənin nəzarət-səhm paketini birbaşa almaq hüququ da verilmişdir. Bununla 
yanaşı  müəssisənin  əmək kollektivinin ümumi yığıncağının qərarı ilə  nəzarət-səhm paketini 
almaq istəyən  işçilərin siyahısına  müəssisədə işləməyənlər (autsayderlər) də daxil edilə bilərdi.
Hökumətin qərarı ilə nəzarət-səhm paketi dövlətin sərəncamında qalan müəssisələrdə əmək 
kollektivinin üzvlərinə onun səhmlərinin 10 faizinə qədərini almaq hüququ verilmişdir.
Özəlləşdirilən müəssisənin nəzarət səhm paketi kollektiv tərəfindən alınarkən onun dəyərinin 30 
faizi vauçerlə, yerdə qalan 70 faizi isə 30 faiz güzəştlə pulla ödənilirdi.
Bu metoddan səhmdar cəmiyyətlərinin 90 faizində istifadə olunmuş və nəticədə əmək kollektivi 
müəssisələrin 30%- də  nəzarət səhm paketini bütövlükdə, qalanlarında isə qismən  əldə etmişdir.
Gürcüstanda kütləvi  özəlləşdirmə  çərçivəsində həyata  keçirilən vauçer hərracları  səmərəli  
nəticələr əldə olunmasına gətirib çıxara bilməmişdir. Belə  ki, vauçer özəlləşdirilməsinin gedişində
tətbiq  olunan hərraclar zamanı heç bir müəssisənin nəzarət səhm paketi bütövlükdə satılmamışdır.  
Potensial alıcılar hərraclara az   maraq nümayiş etdirmişdilər. Bu zaman mövcud qanunvericilik 
əsasında müəssisənin start qiymətinin səhmlərin nominal dəyərinin 150 faizi  həcmində  
müəyyənləşdirilməsi hərraclardan effektli istifadə imkanlarına əngəl törətmişdir. *
Gürcüstan hökuməti ölkədə tətbiq olunan metodların mülkiyyətin  transformasiya prosesini 
müvəffəqiyyətlə  başa  çatdırılmasına mane olduğunu nəzərə alaraq,  1997-ci ildən etibarən 
ixtisaslaşdırılmış "sıfır" hərraclarının sınaqdan keçirilməsinə qərar vermişdir. "Sıfır" hərraclarının 
digərləri ilə    müqayisədə daha  effektli olduğu sübut olunduqdan sonra onun tətbiq dairəsi 
genişləndirilmişdir. Bu üsulun Azərbaycanda aparılan özəlləşdirmə siyasəti üçün də maraq kəsb  
etdiyini  nəzərə  alıb, onun mahiyyətini nisbətən ətraflı şəkildə açıqlamağı  məqsədəuyğun hesab 
edirik.
Yeri gəlmişkən, qeyd edək ki,  özəlləşdirmə praktikasında yalnız Gürcüstanda və Ukraynada tətbiq 
imkanı   qazanmış bu üsulun həyata keçirilməsi  təşəbbüsçüsü Dünya Bankının mütəxəsisləri 
olmuşdur. Gürcüstanda  sıfır hərracları  aşağıdakı  mərhələlər üzrə    təşkil olunmuşdur.
Birinci mərhələdə hərracda  iştirak  etmək və siyahısı əvvəlcədən  mətbuatda dərc olunmuş hər 
hansı bir səhmdar cəmiyyətin səhmlərini almaq arzusunda  olan alıcı mütləq banka müraciət etməli, 
Gürcüstanın Milli Bankındakı xüsusi hesaba nəqd  və ya nəqdsiz qaydada vəsait köçürməlidir. 
Ödəniş qəbzində  fiziki şəxslərin  adı,  familiyası,   pasport nömrəsi, hüquqi şəxslər üçün isə onun 
rekvizitləri, səhmi sifariş verilən səhmdar  cəmiyyətin adı,  kodu və   qoyulmuş məbləğin həcmi 
göstərilir. Qəbzin qeydiyyatdan  keçmiş,  eyni zamanda  hərracda  iştirak hüququnu təsbit edən 
ikinci nüxsəsi alıcıya  qaytarılır.
Bank ikinci mərhələdə həmin   məbləği növbəti iş günündən  gec olmayaraq Gürcüstan  Milli 
Bankının xüsusi  hesabına  köçürür.  Hərrac başa çatdıqdan  sonrakı  üç gün  ərzində   banka daxil 
olmuş ərizələrin  reyestrini aparmaq və  onu Dövlət Əmlakının İdarəedilməsi Nazirliyinin yerli 
orqanına göndərmək  tapşırığı verilir.
Üçüncü mərhələdə Milli Bank hərraclar başlayan gündən  qurtaranadək digər   banklardan  daxil 
olmuş informasiyaları toplayır,  sistemləşdirir və hərracın başa  çatmasından  ötən 15 iş günü 
ərzində  həmin məlumatları reyestrə işləməklə Dövlət Əmlakının İdarəedilməsi Nazirliyinə  
göndərir.
Dördüncü mərhələdə - Dövlət Əmlakının  İdarəedilməsi Nazirliyində  yaradılmış xüsusi  komissiya 
Milli Bankdan aldığı məlumatları  10 gün ərzində sistemləşdirərək,  hərracların yekun  nəticələrini 
müəyyənləşdirir.  Nəticələri əks etdirən   reyestrə hərrac iştirakçıları barədə informasiyalar, 
müəssisənin səhmini  almaq üçün daxil olmuş   ərizələr,  qoyulmuş məbləğ və hər konkret  ərizədə
göstərilən məbləğə düşən səhmlər haqqında məlumatlar daxil edilir.
Beşinci mərhələdə Dövlət Əmlakının İdarəedilməsi Nazirliyindən  alınmış reyestrlər əsasında 
səhmdar cəmiyyətin rəhbərliyi formalaşdırılır.
Əlavə olaraq qeyd edək ki, hərracın iştirakçısı həm fiziki, həm də hüquqi  şəxs, eləcə də xarici  alıcı 
da  ola bilər. Xarici alıcılar eyni proseduranı yaşadıqları ölkənin müvəkkil banklarında da   apara 
bilərlər.
Hərraclara  çıxarılmış səhmdar cəmiyyətlərin səhmləri onun iştirakçıları arasında müvafiq hesaba  
qoyulmuş  məbləğə  proporsional surətdə  bölüşdürülür. Bir ərizəyə düşən səhmlərin  miqdarı 
aşağıdakı  formul üzrə  hesablanır.
N0=Nv x V0/Vv
Burada,
N0 - konkret səhmdar cəmiyyət üzrə bir ərizəyə düşən səhmlərin miqdarıdır.
Nv - hərraca çıxarılmış  səhmdar cəmiyyətin səhmlərinin ümumi sayıdır.
V0 - konkret bir iştirakçının-ərizəçinin həmin səhmdar cəmiyyətin səhmlərinə görə banka qoyduğu 
vəsaitin məbləğidir.
Vv- həmin səhmdar cəmiyyətin səhmlərinə görə bütün ərizəçilərdən daxil olmuş vəsaitin ümumi 
məbləğidir.
Əgər N0-vahiddən böyük olaraq tam ədədi ifadə etmirsə, onda  vergüldən sonrakı rəqəmlər atılır və
1 ərizəyə vahidə bərabər olan sayda səhm verilir.
N0- vahiddən kiçik olduğu  halda  isə qalıq səhmlərin miqdarı həddində  səhmin  verilməsi nəzədrə
tutulur.
"Sıfır"  hərracları zamanı diqqəti cəlb edən məqamlardan biri də iştirakçıya və ya alıcıya gələcəkdə
müəssisənin profilinin saxlanılması ilə  əlaqədar heç bir şərtin  qoyulmamasıdır. *
 "Sıfır" hərraclarının keçirilməsi bank sisteminin fəaliyyətindən də əhəmiyyətli dərəcədə asılıdır.  
Gürcüstan praktikası göstərdi ki, bank sisteminin dəqiq və sürətli fəaliyyəti özəlləşdirmənin bu 
istiqamətli  nəticələrinin müvəffəqiyyətində mühüm rol oynayır.  Postsovet məkanında ilk dəfə
olaraq Gürcüstanda sınaqdan keçirilən, sonradan isə Ukraynada tətbiq olunan "sıfır" hərraclarının 
Azərbaycanda gedən özəlləşdirmə prosesində də tətbiqi fikrimizcə, onun  tempinə müsbət təsir 
göstərə bilər.
MDB məkanına daxil olan digər  ölkələrdə  özəlləşdirmə prosesi hələ də davam edir. Moldova və
Tacikistanda dövlət   mülkiyyətinin islahatı başa çatmaq üzrə olsa da, Özbəkistan və  Ermənistanda 
bu istiqamətdə islahatlar  nisbətən asta templə aparılır. Türkmənistan və Belarus isə
dövlətsizləşdirməyə ehtiyatlı mövqeyi ilə seçilir. Türkmən iqtisadçıları bunu ölkə  əhalisinin 
təsərrüfat təfəkkürü, mentaliteti və Türkmənistan iqtisadiyyatının dövlət mülkiyyətinin əsasında 
əldə etdiyi uğurlu nəticələrlə izah edirlər. Lakin bütün bu arqumentlərə baxmayaraq 
Türkmənistanda da  özəlləşdirmə bir vasitə olaraq,  əsasən  kiçik müəssisələrin 
dövlətsizləşdirilməsi prosesində sınaqdan keçirilmiş, ölkənin əsas fondlarının üçdə birinə sahiblik 
hüququ özəl bölməyə verilmişdir. *
Belarusda isə mülkiyyətdə struktur islahatları son  iki ildə əhatə dairəsini genişləndirməklə  yanaşı, 
həm də sürətini artırmışdır. Burdada başlıca olaraq ticarət və xidmət sferası müəssisələri dövlətin 
inhisarından çıxarılaraq, əvvəlcə kommersiyalaşdırılmış, sonradan isə dövlətsizləşdirilmişdir. 
Belarusun özəlləşdirmə islahatlarına əvvəllər ciddi önəm verilməməsi isə daha çox ölkə
prezidentinin mühafizəkar mövqeyi, əhalisinin isə sosialist stereotiplərindən tamamilə yaxa qurtara 
bilməməsi ilə izah  edirlər. Prosesin son dövrlər vüsət alan nisbətən  sürətli gedişi isə siyasi, sosial 
və sistemli  dəyişiklər məqsədi ilə deyil, daha çox kiçik özəlləşdirmədə effektiv mexanizmlərin 
axtarılması ilə arqumentləşdirilir.
Nəhayət,  fikrimizi Rusiyada və MDB-nin digər dövlətlərində özəlləşdirmənin Şərqi və Mərkəzi  
Avropa özəlləşdirmə  prosesindən fərqli cəhətləri üzərində yekunlaşdıraq.
Ntic
Yuxarıda qeyd olunanları nəzərə almaqla Rusiyada, MBD-də və Şərqi, eləcə də Mərkəzi Avropa 
ölkələrində   özəlləşdirmənin gedişi və  nəticələri ilə bağlı başlıca olaraq,  aşağıdakı fərqləri qeyd 
etmək olar.
Birincisi, MDB dövlətləri arasında Rusiya həm miqyas nöqteyi nəzərindən, həm də özəlləşdirmənin 
tempinə görə Şərqi  və  Mərkəzi Avropa ölkələrini  xeyli qabaqlamışdır ki, bu da bazar 
infrastrukturunun sürətlə formalaşması, yeni mülkiyyətçilər sinfinin əmələ gəlməsi  baxımından 
əhəmiyyətli hesab oluna bilər.
İkincisi,  Rusiyada  dövlət əmlakının  bölgüsünün bütün vətəndaşlar  arasında aparılmasına  
baxmayaraq, bu prinsip Şərqi və Mərkəzi Avropa ölkələrinin özəlləşdirmə həyatına ümumən şamil 
olunmamışdır.
Üçüncüsü, Şərqi və Mərkəzi Avropa ölkələrinin əksəriyyətindən fərqli olaraq Rusiyada 
özəlləşdirmənin birinci mərhələsində iqtisadi deyil, hakim nomenklaturanın şəxsi maraqlarına 
uyğun  gələn siyasi məqsədlərin önə çıxması və nəhayət onun müvəffəqiyyətli  nəticələrlə  
xarakterizə olunmasına xeyli dərəcədə mənfi təsir göstərmişdir.
Dördüncüsü, Rusiyada çek özəlləşdirilməsinin ilkin  mərhələsində iri müəssisələrin səhmlərinin 
özəlləşdirmə prosesinin subyektləri arasında həddindən çox səpələnməsi müşahidə olunmuş,  lakin 
bu hal Şərqi və Mərkəzi Avropa ölkələri üçün xarakterik olmamışdır.
Beşincisi,  Şərqi və Mərkəzi Avropa ölkələri ilə müqayisədə Rusiyada  həyata keçirilmiş 
özəlləşdirmə prosesində xarici investorların rolu həm kəmiyyət, həm  də keyfiyyət göstəriciləri 
baxımından aşağı olmuşdur.
Altıncısı, Rusiyada, əsasən də  1992-1993-cü  illər ərzində  mərkəzlə Federasiyanın subyektləri, 
eləcə də yerli hakimiyyət  orqanları arasında  həm əmlak, həm də özəlləşdirmədən daxil olan vəsait 
bölgüsünə görə müşahidə edilən  daimi mübarizədən və prosesin gedişində törətdiyi əngəllərdən 
Şərqi və Mərkəzi Avropa  ölkələrində əsər-əlamət belə yox idi.
Nəhayət, Rusiyada  müəssisələrin özəlləşdirmədən əvvəl sağlamlaşdırılması, sonra 
restrukturizasiyası, bir  sözlə effektivliyə xidmət edən  məsələlər arxa plana keçirilmiş, bu 
baxımdan müəssisələrin hər üçündən ikisi özəlləşdirmədən sonrakı dövrdə acınacaqlı maliyyə
vəziyyəti ilə üzləşmişdilər. Eyni  zamanda bəzi  çek investisiya fondlarının  fəaliyyətinin piramida 
üsulu ilə  təşkili və bu prosesin hökumətin nəzarətindən kənarda qalması son nəticədə Rusiya  
vətəndaşlarının  bir hissəsini dövlət əmlakından ona düşən paydan bəhrələnməkdən məhrum 
etmişdir. Bu problem, Çexiya istisna olmaqla, postso-sialist məkanına daxil olan ölkələrin heç 
birinin  özəlləşdirmə təcrübəsində Rusiyada olduğu  səviyyədə müşahidə olunmamışdır.
4.3. Çində və Monqolustanda özəlləşdirmənin nəticələri və onun dərsləri
Şərqi Asiyanın postsosialist dövlətlərinin mülkiyyətdə struktur islahatlarına və dövlətsizləşdirmə
prosesinə münasibətini birmənalı xarakterizə etmək mümkün  deyildir.  Orta Asiyanın özəlləşdirmə
islahatlarının  fonunda, qonşuluqda yerləşən,  nəinki regionun, həm də dünyanın "super  dövlət"i 
hesab olunan Çində belə dəyişiklərə ehtiyatlı  münasibət hələ də dəyişilməz qalmaqdadır.
Keçid iqtisadiyyatlı dünya dövlətləri arasında özünə məxsus spesifik iqtisadi kursu ilə həm 
istehsalatda və həm də  əmək məhsuldarlığında əhəmiyyətli dərəcədə artım göstəriciləri əldə edən 
Çinin bu yöndəki nəticələri fikrimizcə, sürətli dövlətsizləşdirməyə hələ də  ehtiyac  duymaması və
bu  prosesin aramla, lakin effektli formada  aparılmasına üstünlük verməsi ilə də izah oluna bilər. 
Ancaq bunu yeganə arqument hesab etmək yanlışlığa gətirib çıxara bilər. Çox şübhəsiz  ki, iki 
rəqəmli artım göstəriciləri ilə "möcüzələr" yaradılmasında Çin  dövlətinin  praqmatik   siyasəti ilə  
yanaşı,  intizamlı  və yaxşı  hazırlıqlı işçi qüvvəsinin də rolu  az olmamışdır. Bununla yanaşı, 
çinlilərin etnik və mədəni  ənənələri, əməyə vicdanlı  münasibəti və   xarici  ölkələrdəki  çin 
mənşəli maliyyə oliqarxları, eləcə də kapital lobbiləri ilə təmas təşkil   edən əlverişli investisiya 
mühitini səciyyələndirən iqtisadi rejimə malik olması da xüsusi əhəmiyyət kəsb etməkdədir. Bütün 
bunlar yaxın və uzaq məkanlı iqtisadi tərəfdaşlarla faydalı  əməkdaşlıq formalarının qurulmasına 
şərait yaratmaqla bərabər onun inkişafına da stimul verir.  Ölkədə işçi artıqlığının mövcudluğu 
şəraitində xarici kapitalın  əmək   tutumlu sahələrə meyli ucuz və intizamlı işçi qüvvəsinin 
təşviqləndirici xüsusiyyətindən irəli gəlir. Hazırda sərt siyasi rejim şəraitində qibtə ediləcək  
iqtisadi nailiyyətlərin  əldə olunması ilə  bağlı  yaranmış dualistik sistemin saxlanılması son dövrlər 
sosial kontekstdə  özəl mülkiyyət məsələlərinə də müraciət olunması zəruriyyəti yaratmışdır. Bir 
tərəfdən Çin banklarının ağır maliyyə vəziyyəti və durmadan artan  borclarında sənaye 
müəssisələrinin xüsusi  çəkisinin getdikcə çoxalması, digər tərəfdən  ildən-ilə  ötürülən  və getdikcə
şiddətlənən işçi artıqlığı problemi iqtisadi siyasətdə siyasi və  sosial  yönlü dəyişikliklərə tələb 
yaratmaqdadır. Düzdür, tədrici   dəyişiklər Çin iqtisadiyyatının özəl  xüsusiyyətlərinə çevirilsə  də
istənilən halda prosesə impulsun verilməsi və bu fonda hərəkətin davam etdirilməsi zərurəti indi 
daha  aktual hesab oluna  bilər.
Çin islahatlarının tarixi  digər postsosialist ölkələri  ilə müqayisədə "qədim" olsa da, ölkədə hələ də
dövlət mülkiyyəti hökmrandır. 15 il bundan əvvəl aqrar  bölmədə və nisbətən az inkişaf edən 
sənaye sahələrində qismən özəlləşdirməyə  və "yumşaq"  liberallaşdırmaya müraciət edən Çin 
dövlətinin ötən müddət ərzində müvəffəqiyyətli nəticələri həm də tədricən qeyri-dövlət bölməsinin 
inkişafını şərtləndirir. Məhz həmin islahatların sayəsində 1978-ci  ildən 1984-cü ilə qədər olan 
dövrdə dövlət mülkiyyətinin idarəedilməsində kəskin dəyişikliklərə  müraciət edilmədən 100 
milyondan çox yeni iş yerləri  yaradılmış,  aqrar sahədə müsbət irəliləyişlər əldə olunmuşdur. 
Hazırda Çin  iqtisadiyyatı üçün daha çox  kollektiv  müəssisələr  xarakterikdir, statistik 
məlumatlarda onların sayı 150 mindən çox göstərilir. Onlar inzibati  orqanların  aşağı həlqələrinin 
nəzarəti altında fəaliyyət göstərərək,  dövlət müəssisələrində  olduğu qaydada vergi ödəyir və
gəlirlərini bölüşdürürlər. Çində dövlət bölməsinin yenidən təşkili sahəsində tədrici islahatlara 1984-
cü ildən sonra start verilmişdir. 1996-cı ilin dekabrında Dövlət Şurasının   qəbul etdiyi 
"Müəssisələrdə islahatların  dərinləşdirilməsi və onların  fəaliyyətinin daha da aktivləşdirilməsi 
qaydaları haqqında" sənədlə kiçik dövlət müəssisələrinin icarəyə verilməsinə  və onların təsərrüfat 
məsuliyyətinin  kontrakt sistemində müəyyənləşdirilməsinə icazə verildi. Artıq 1996-cı ilin  sonuna 
kimi  ötən iyirmi beş gün ərzində  3 mindən çox kiçik  dövlət  sənaye  müəssisəsində icarə
müqavilələri   əsasında fəaliyyətin tətbiqinə keçirilmişdir.  Müəssisələrin əksəriyyəti kontrakt  
sistemində işləməyə  üstünlük verdiyindən  1988-ci ildə bu  eksperimentə 3800-dən çox  dövlət və
kollektiv müəssisə qoşulmuşdur.
1988-ci ilin fevralında Çin Xalq  Respublikasının  (ÇXR) Dövlət  Şurası "Ümumxalq mülkiyyətli 
sənaye müəssisələrində kontrakt məsuliyyəti sisteminin tətbiqi haqqında" müvəqqəti Qaydaları 
təsdiq etdi. Bu qaydalara görə, kontrakt sistemi tətbiq dairəsini əsasən müqavilə öhdəlikləri 
formasında daha da genişləndirə bilərdi. 1992-ci ilə qədər davam edən bu proses Çində
özəlləşdirmə islahatlarının başlanılması üçün əlverişli şərait yaratdı. Bu məqsədlə də Dövlət Şurası 
1992-ci ilin iyul ayında "ÇXR-nın ümumxalq mülkiyyətli sənaye müəssisələrində təsərrüfatçılığın 
dəyişdirilmə Qaydalarını" təsdiq   etdi. Təsərrüfat mexanizminin  dəyişilməsində    başlıca məqsəd 
dövlət müəssisələrinin sərbəstliyinin artırılmasına və  bununla da  onların bazar  siqnallarına 
adekvat reaksiya vermək imkanlarının genişləndirilməsinə xidmət edirdi.
1992-ci ildən sonrakı dövrdə  ÇXR-də  təsərrüfat islahatları  praktikasında səhmdar cəmiyyətlərinin 
4 tipdə fəaliyyəti müşahidə  olunurdu:
- səhmdar - kooperativ. Sözün  həqiqi mənasında səhmdar cəmiyyəti olmayan bu müəssisələrdə
idarəetmənin  korporativ  forması tətbiq olunur, onun  kapitalının formalaşması və gəlirlərinin 
bölgüsü pay prinsipləri üzrə  həyata keçirilirdi.
-səhmlərinin  sahibi yalnız öz işçilərindən  və  xidmətedici heyətindən   ibarət  olan müəssisələr;
-hüquqi  şəxslərin    qarşılıqlı iştirakı əsasında  yaradılan səhmdar cəmiyyətlər;
- səhmlərini açıq tipli cəmiyyət şəklində buraxan  şirkətlər.
1994-cü  ildə  Çin  Xalq Respublikasında bütün  tipdən  olan 3280 səhmdar cəmiyyətinin 80 faizi  
qapalı,  12 faizi açıq tipli səhmdar cəmiyyət şəkilində fəaliyyət göstərirdi.
Çin iqtisadçılarının fikrincə,  ölkədə iqtisadi artım tempini saxlamaq məqsədilə birinci növbədə
dövlət  müəssisələrinin  yenidən  qurulmasında müşahidə olunan  dəyişikliklərin   sonrakı  
istiqamətini çoxpilləli nəzarət  paketi ilə  holdinq-şirkətlər  formasında təşkilinə yönəltmək 
lazımdır. Bu, dövlət əmlakının idarəedilməsinin bütün sistemlərdə təkmilləşdirilməsinə döğru şərait 
yarada bilər.
İkincisi, səhmləşdirmənin gedşində  dövlətin  planlaşdırıcı, əlaqələndirici və nəzarətedici rolunu 
gücləndirmək lazımdır.
Üçüncüsü, sosial təminat sahəsində islahatları  davam etdirilməli,  işsizliyə  görə  verilən müavinət 
sistemini təkmilləşdirməli, bank və  kredit sistemini inkişaf etdirməli  və nəticədə iqtisadiyyatda  
struktur dəyişikliklərinə nail olunmalıdır.
Beləliklə  də Çində dövlət  mülkiyyətində struktur islahatı  çox sərt formada  məhdudlaşdırılmışdır.
Şərqi Asiyanın digər ölkəsinə, Monqolustana gəlincə, orda özəlləşdirmə proseslərinin nəzəri-
konseptual müzakirələri 1990-cı ilin sonlarında ilkin olaraq Parlamentin (Kiçik   xuralın)  
gündəliyinə salınmışdır.  Monqolustan parlamentinin II  sesiyasında ölkədə özəl mülkiyyətin,  o 
cümlədən də torpaq üzərində xüsusi sahiblik hüququnun yaranması haqqında qərar qəbul edilərək, 
bir çox kiçik müəssisələr, orta və iri obyektlər, torpaq sahələri, sovxozlar alqı-satqı obyektinin 
predmetinə daxil olunmuşdur.  1991-ci ilin yanvar  ayında Monqolustan Xalq Respublikasının 
(MXR) hökumətinin "İqtisadiyyatda bazar tənzimlənməsinin tətbiqi barədə bəzi tədbirlər haqqında" 
Qərarı  özəlləşdirmə islahatlarının qismən reallaşdırılmasını şərtləndirmişdir. Həmin qərarın 
özəlləşdirmə bölməsində  göstərilir ki, dövlətin mülkiyyətində olan istehsal vasitələrinin üçdə ikisi 
dövlətsizləşdirilməlidir. Monqolustanda müxtəlif   formalı sahibkarlıq hüququ ilə dəyəri 40 mlrd. 
tuqrik olan əsas fondların özəlləşdirilməsi nəzərdə tutulurdu.  Bu prosesi sürətləndirmək məqsədilə, 
başqa ölkələrdə olduğu kimi Monqolustanda da kütləvi özəlləşdirmə  proqramı çərçivəsində
mülkiyyətin bir hissəsinin ölkə vətəndaşlarına əvəzsiz formada  paylanması üsulu tətbiq 
olunmuşdur. Özəlləşdirmənin bu  variantının məqsədi  əhalinin  aşağı alıcılıq qabiliyyətini nəzərə
alaraq, bazar iqtitsadiyyatına keçid şəraitində onlar üçün bərabər start şəraiti formalaşdırmaqdan 
ibarət idi. Bu məqsədin reallaşdırılması üçün hər bir vətəndaşa nominal dəyəri 10 min tuqrik olan 
iki özəlləşdirmə  kuponunu  almaq hüququ  verilirdi.  Eyni  zamanda dövlət mülkiyyətində olan, 
əsasən də kiçik  və  orta  ticarət obyektlərinin  vətəndaşlar tərəfindən birbaşa alış  hüququ  ilə satışı 
da həyata keçirilirdi. Monqolustanda keçid dövrü üçün nəzərdə  tutulmuş özəlləşdirmə proqramının 
obyektləri siyahısına yanacaq, energetika, dağ-mədən sənayesi, aviasiya və dəmiryol nəqliyyatı, 
rabitə, kommunikasiya vasitələrinin, şəhər kommunal təsərrüfatının özəlləşdirilməsi daxil 
edilməmişdir.
Monqolustanda özəlləşdirmə prosesinin gedişini çətinləşdirən başlıca amil region ölkələri ilə
müqayisədə burda dövlət bölməsinin iqtisadiyyatda tutduğu yüksək çəki ilə izah etmək olar. Belə
ki, 1990-cı ildə sənayedə dövlət bölməsinin payı 97 faiz təşkil edirdi. Pərakəndə ticarətdə bu 
göstərici 95 faizə bərabər idi.
"Dövlət mülkiyyətinin özəlləşdirilməsi haqqında" MXR-in Qanunu 1991-ci ilin may ayında Kiçik 
Xuralın III  sesiyasında təsdiq edildiyi zaman müzakirələrin böyük hissəsi  dövlətsizləşdirmənin 
formaları və onun həyata keçirilməsi metodlarına  həsr olunmuşdur. Qanunun qəbulundan sonra 
Nazirlər Kabineti özəlləşdirmə komissiyalarının fəaliyyəti, əmlakın qiymətləndirilməsi, xüsusi 
fondların  yaradılması, investisiya kuponlarının  tətbiqi, həmçinin hərracların keçirilməsi qaydaları 
ilə yanaşı, özəlləşdiriləcək müəssisələrin  siyahısını da əvvəlcədən  təsdiq etmişdir. Mövcud 
qaydalara görə, özəlləşdirmə komissiyalarına əmlakın qiymətləndirilməsi, dövlət mülkiyyətinin 
invertarlaşdırılması, mütəxəssislərin  hazırlanma-sının təşkili və digər hüquqlar verilmişdir. 
Monqolustanda özəlləşdirmənin gedişi ilə bağlı  tədbirləri  maliyyələşdirmək məqsədilə obyektlərin 
satışından və digər mənbələrdən daxil olan vəsait hesabına fond formalaşdırılmışdır. Bütün bunlarla 
yanaşı, Qanun  qəbul olunan və qüvvəyə minən günə qədər doğulan bütün ölkə vətəndaşlarına 
doğum şəhadətnaməsi və ya pasport əsasında 2 rəngdə investisiya kuponlarının paylanması 
prosesinə də başlanılmışdır. Belə ki, nominal məbləği 3 min tuqrik olan yaşıl kuponlar ticarət, 
xidmət və sənaye sahələrində olan kiçik müəssisələrin və ya onların   əsas fondlarının bir hissəsinin 
özəlləşdirilməsi üçün nəzərdə tutulmuş, dəyəri  7 min tuqrik  olan mavi rəngli investisiya  kuponları 
isə sahiblərinə  iri müəssisə və obyektlərin   səhmlərini almaq hüququ vermişdir.  Kuponu almaq 
üçün vətəndaşların 200 tuqrik ödəməsi tələb olunurdu.
Monqolustanda kiçik özəlləşdirmə çərçivəsində 1600 obyekt özəlləşdirilmişdir ki, onların da 
əksəriyyəti  kənd təsərrüfatı və xüsusilə heyvandarlıq profilli idi.
Böyük özəlləşdirmə mərhələsində isə əsas fondlarının  dəyəri 20 mlrd. tuqrik olan 340 iri obyektin 
dövlətsizləşdirilməsi nəzərdə tutulmuşdu. Bu zaman potensial  alıcıların  özəlləşdir-məyə
yönəldiləcək  maliyyə imkanları  1 mlrd. tuqrik qiymətlən-dirilirdi.  Kütləvi özəlləşdirmə
mərhələsində kiçik müəssisələrin dövlətsizləşdirilməsində istifadəsi nəzərdə tutulan yaşıl 
kuponların sərbəst surətdə  alqı-satqısına  icazə verilsə də, mövcud qanunvericiliyə görə mavi 
kuponlar  yalnız səhmlərə dəyişdirilə bilərdi. *
Monqolustanda geniş miqyaslı özəlləşdirmə kompaniyası 1991-ci ilin iyun ayında başlanmış və
1995-ci ilədək başa çatdırılmışdır. 1995-ci ilə olan son məlumatlara görə, ölkədə proqram üzrə  
özəlləşdirilməsi nəzərdə tutulan bütün müəssisə və obyektlər dövlətsizləşdirilmişdir. Yalnız kiçik 
özəlləşdirmə nəticəsində heyvandarlıq müəssisələrinin 70%-ə qədəri dövlətsizləşdirilmişdir.  
Böyük özəlləşdirmə çərçivəsində ilk dəfə  olaraq səhmdar şirkətlərinin səhmlərinin fond birjaları 
vasitəsilə vauçerlərə satışı 1991-ci ilin oktyabr ayından həyata keçirilmişdir.
Ümumiyyətlə, Monqolustanda özəlləşdirmə sürətlə həyata keçirilərək  1995-ci ildə sona çatışmışdır 
və   bu prosesin nəticəsi olaraq ÜMM -də qeyri-dövlət bölməsinin payı 60 faiz təşkil etmişdir.
Monqolustanda özəlləşdirmədən dövlət büdcəsinə əhəmiyyət kəsb edən dərəcədə vəsait daxil 
olmamışdır. Belə ki, 1994-cü ilin əvvəlinə özəlləşdirmə fonduna 213,8 mln. tuqrik vəsait daxil 
olmuşdur ki, onun da dövlət büdcəsinin gəlirlər hissəsində xüsusi çəkisi cəmisi 0,8 faiz təşkil 
etmişdir.
Monqolustan özəlləşdirilməsinin maraqlı xüsusiyyətlərindən  biri də dövlətsizləşdirmə  prosesinin 
sənaye ilə yanaşı, həm də kənd təsərrüfatında və daha intensiv formada həyata  keçirilməsi ilə
bağlıdır. İqtisadiyyatın sektorlar üzrə bölgüsündə kənd təsərrüfatının üstün xüsusi  çəkisindən irəli 
gələn bu zərurət nəticəsində 70 faizə qədər dövlət sovxozlarının bazasında   1994-cü ilin əvvəlində
xüsusi mülkiyyətin hökmran olduğu şirkətlər formalaşdırılmış, 22,5 mln. baş mal qara (ümumi 
yekunda 89,9%)  özəl  sahibkarlara  verilmişdir. Kənd təsərrüfatı birləşmələrinin, dövlət 
sovxozlarının, yemçilik təsərrüfatlarının bazasında səhmdar cəmiyyətlər formalaşdırılmışdır.
Monqolustana BVF tərəfindən maliyyə yardımı göstərilməsi özəlləşdirmədən müvəffəqiyyətli 
nəticələrin əldə edilməsində xüsusi   rola malik olmuşdur. Belə ki, Monqolustan hökuməti "1993-
1996-cı illər üzrə struktur və maliyyə adaptasiya proqramını" reallaşdırmaq məqsədilə BVF-dən 40 
mln.  dollarlıq kredit aldıqdan sonra, ölkədə maliyyə və valyuta sabitliyi hökm sürmüşdür.Yerli 
iqtisadçıların fikrincə, özəlləşdirmə Monqolustan iqtisadiyyatında bazar prinsiplərinin 
formalaşdırılmasında, müəssisələrdə əməyin stimullaşdırılmasında xüsusi rol oynasada, gözlənilən 
nəticələrin bir çoxunun əldə edilməsinə  gətirib çıxarmamışdır. Onlar bunun səbəbini kütləvi 
özəlləşdirmə mərhələsində vauçerləşmənin yaratdığı mülkiyyətçilər bolluğu şəraitində səhmlərin 
səpələnməsində görür, tətbiq olunan sxemin nəticəsində  effektli sahibkarın formalaşmamasını 
tənqid edirdilər. Bundan əlavə, hökumətin səhmdar cəmiyyətlərin yarısından çoxunda nəzarət səhm 
paketinə sahib durması və digər tərəfdən şirkətlərin idarəetməsi sistemində keyfiyyət dəyişikliyinin 
baş verməməsi də özəlləşdirmədən əldə olunan nəticələrin səmərəliliyinə mənfi təsir göstərmiş və
belə olan halda da zərərlə işləyən müəssisələrin sayı artmış, beləliklə də onlar əvvəlkitək kreditə
ümid bağlamaqla gözləmə mövqeyində dayanmışdılar.
Ntic
Postsosialist ölkələrində özəlləşdirmə təcrübəsinə retrospektiv baxışı yekunlaşdırarkən, əldə
olunmuş başlıca göstəriciləri özündə əks etdirən aşağıdakı cədvələ nəzər salaq.
Cədvəl 4.9.
Postsosialist ölkələrində özəlləşdirmənin yekunları Ölkələr
Ölkələr Özəl bölmənin ÜDM-
də xüsusi çəkisi* , 
faizlə
Adambaşına  
ÜDM**, 
ABŞ dolları ilə
Özəlləşdirmə 
indeksi**, 
əmsalla
Azərbaycan 45 556 5.00
Albaniya 75 1.005 4.00
Belarus 25 1.430 6.00
Bosniya 35 1.081 5.00
Bolqarıstan 60 1.403 3.75
Ermənistan 60 491 3.50
Estoniya 75 3.516 1.75
Çexiya 80 5.371 1.75
Qırğızıstan 60 368 4.50
Qazaxıstan 55 1.508 4.25
Macarıstan 80 4,808 1.50
Makedoniya 55 1.624 4.00
Monqolustan 60 413 4.25
Moldova 60 456 3.50
Latviya 65 2.567 2.75
Litva 70 2.965 2.50
Polşa 68 3.848 2.00
Rumıniya 60 1.708 4.00
Rusiya 70 2.539 3.75
Slovakiya 75 3.822 3.00
Sloveniya 55 9.784 2.25
Tacikistan 30 212 6.00
Türkmənistan 25 479 6.75
Ukrayna 55 947 4.50
Özbəkistan 45 609 6.25
Yuqoslaviya 40 1.017 5.00
Gürcüstan 60 1.000 3.00
Xorvatiya 60 4.675 3.75
*Avropa Yenidnqurma v İnkişaf Bankının (AYİB) 1999-cu ilin iyul ayına olan hesablamaları 
tqdim olunur.
**Fredoom House Tşkilatının 2000/2001-ci illri hat edn hesabatının mlumatlarından 
gotürülmüşdür.
Cədvəl məlumatlarından göründüyü kimi, mülkiyyətdə struktur islahatlarının sürət tempini, əhatə
dairəsini, keyfiyyət müstəvisində səmərəlilik parametrlərini və qarşıya qoyduğu ümumi məqsədlərə
nail olma dərəcəsini özündə əks etdirən özəlləşdirmə indeksi 7 ballıq şkala üzrə fərqləndirilir.Bu 
intervalda yuxarı bal nəticələrin mənfi yükünü, aşağı bal isə müsbət yönünü xarakterizə edir. Bu 
baxımdan  özəllşdirmənin müsbət yekunlarına görə ilk beşliyi  Macarıstan (1.50), Çexiya (1.75), 
Estoniya (1.75), Polşa (2.00) və Sloveniya (2. *5)  təmsil edir. Ən çox mənfi yükə malik indeks isə
Türkmənistana (6.75), Özbəkistana (6. *5),Tacikistana (6.00), Belarusa (6.00)  və Yuqoslaviyaya 
(5.00) məxsusdur. Nəticlərin bu istiqamətə meyllənməsini həmin ölkələrin  əhalisinin təsərrüfat 
təfəkkürü, mentaliteti və milli iqtisadiyyatlarında dövlət mülkiyyətinin əsasında əldə etdikləri bəəzi 
uğurlu nəticələrlə izah oluna bilər.
Azərbaycana gəlincə, onun bu sahədəki vəziyyəti heç də ürəkaçan deyildir. Belə ki, ölkəmizdə
özəlləşdirmə indeksi 5.00 olmaqla onun yeri Yuqoslaviya və Bosniya ilə yanaşıdır.
Cədvəldə təqdiim olunan digər göstəricilər üzrə - ÜDM-də özəl bölmənin xysusi çəkisi sahəsində
liderlik Çexiyaya (80%) və Macarıstana (80%), adambaşına düşən ÜDM-in həcminə görə
Sloveniyaya (9.784 ABŞ dolları) məxsusdur.Bu ölkələrin özəlləşdirmənin müsbət yüklü  indeksi 
üzrə ilk beşlikdə təmsil olunması həmin göstəricilər arasında birbaşa asılılğın mövcudluğunu təsdiq 
edir. Lakin istənilən halda bu ölkələrin təcrübəsində səmərəli özəlləşdirmə mülkiyətə sahiblik 
hüququnun dövlətdən özəl sahibkara keçidin formal tərəfinin xarakterizəsi ilə yekunlaşmır.
* * * 
1. Савас Е.С.  Юзялляшдирмя вя ижтимаи-юзял ямякдашлыглар, Бакы -2001
2. Матыщин  С., Синицина И., Чудакова  Н., Экономическая политика  переходного 
периода в Польше, Вопросы Экономики 1992, №3
3. Абрамов Л.  О ходе  приватизации в ЧСФСР., Вопросы Экономики ,1992,
4. AFR-lə ADR arasında  sərhəd divarları 1989-cu ilin oktyabrında sökülmüşdü.
5. mirasla keçn mülkiyyt v ya mlak  
6. Приватизация по-восточноевропейски. Материалы «круглого стола»,  проведенного 
научными сотрудниками Института Международных Экономических и 
Политических  Исследовании АН   СССР, Вопросы Экономики, 1991 №2 стр 61-88
7. Маршалл А. Голдман. Капитализм инсайдеров: приватизация – успех  или неудача? 
http://www.ptpu.ru/issues/3_97/3_3_97.htm
8. Бабаева Л., Нельсон Л., Три программы приватизации: компромиси, потери и 
надежды, Вопросы Экономики, 1992 №9 стр 18-26
9. Пияшева Л., Исаев А., Отдать бесплатно: докладная российскому Президенту о 
наиболее разумном способе приватизации. Известия ,1992 15 февраль,  стр.,3 
10. Акбашев  Б., Теоретические  подходы и практическая требования к 
приватизационному  процессу, Российский  эконмический журнал, 1993 №7, стр., 70-
79
11. Оcновные итоги приватизации в РФ /по состоянию  на 1 февр. 1997// Рос. инвест. 
вестник. Приложению к №21 газ., "ЭЖ", 1997 май стр., 15
12. С позиции здравомысл //Экономика и жизнь, 1996 № 10
13. Крат.стат.сб.//Госкомкстатистика Росии. М.Финансы и статистика, 1996 г.
14. Инвестиционные конкурсы  и торги в 1993 году, Экономика и жизнь 1994,№5
15. Иван Устинов., Приватизация по-российски, Независимая газета, 17.04.2001
16. Козаржевсий П., Приватизация промышленности в Кыргызской 
Республике,«Исследование и анализ», №118,  Варшава, CASE, 1997
17. www. qtz.de/lexinfosys  интернент сайтында йерляшдирилмиш  Гырьызыстан 
Республикасынын юзялляшдирмяйя даир ганунвериъилик актлары
18. Гейд: Юзял бюлмяйя йалныз юзялляшдирмя нятиъясиндя йарананлар дейил,  hям дя  
йени  мцяссисяляр дя дахилдир.
19. Лукашова И., Григори Ф., Козаржевсий П., Кан О.,Куклин С., Приватизация 
промышленных предприятий Кыргызстана, «Исследование и анализ», №221,  
Варшава, CASE, 2000
20. Пасхавер А. Приватизация на Украине: промежуточные итоги , «Исследование и 
анализ», №202,  Варшава, CASE, 2000
21. Мухамеджанов К.М., Инвестиционная стратегия  приватизация государственных 
предприятий, Алматы 1998
22. Приватизация  за любую  цену.Анализ опыта  Республики Грузия в 1997-1998 годах,
Под редакцией Влодзимежа Панькува и Барбары Гончаж, Варшава CASE, 1998, №141
23. Емир Джугели, Ираклий Гварамадзе.,  «Нулевые» аукционы: цели и анализа  
результатов, Варшава  CASE 1998, №140
24. Оразов М., Халова Г.,  Программа  реформирования экономики  Туркменистана: 10 
лет  стабильности, ВЭ, 1995 №10 стр., 95-99 
25. Приватизация по-восточноазиатски. «Круглый стол»,  в центре азиатских 
исследований Института Международных экономических и политических  
исследовании АН   СССР, Вопросы Экономики, 1991 №11 стр 136-152
V fəsil. Azərbaycanda mülkiyyətin dövlətsizləş-dirilməsinin və müəssisələrin 
özəlləşdirilmə-sinin səmərəli təşkili problemləri
5.1. Azərbaycanda özəlləşdirmə modelinin konseptual  və hüquqi - normativ  əsasları
SSRİ dağıldıqdan sonra yenidən suverenlik qazanan Azərbaycan Respublikası iqtisadiyyatda bazar 
mexanizmlərinin tətbiqinə yönələn iqtisadi islahatlar kursu götürdü.  İlk növbədə qiymətlər 
üzərində dövlət nəzarətinin ləğvi yolu ilə iqtisadiyyatın liberallaşdıırılmasına üstünlük verıldi. Hələ
1992-ci ildə Azərbaycanda qiymətlərin 80%-i liberallaşdırılmışdı. Azərbay-canın bazar 
iqtisadiyyatı istiqamətinə yönələn  kurs götürməsi ilkin olaraq mülkiyyət məsələlərini və əmlak 
münasibətlərini aktiv müzakirə obyektinə çevirdi. Bu zaman Azərbaycan Respublikası Baltikyanı 
Respublikaların restitusiya tədbirlərindən, Çexiya və Rusiyanın sürətli özəlləşdirmə kurslarından, 
Polşa və  Macarıstanın pilot dövlətsizləşdirmə proqramlarından fərqli olaraq, bir çox səbəblərdən 
mülkiyyətdə struktur islahatlarına münasibətdə özünəməxsus yol seçdi.
Bunu şərtləndirən başlıca cəhətləri daha çox tarixi və mənəvi  amillərlə izah etmək mümkündür. 
Belə ki, Azərbaycanda sosializmin start götürdüyü ötən əsrin 20-ci illərindən etibarən mülkiyyət 
üzərində xüsusi sahibkarlıq hüququ şəhərlərdə mülklərdən tutmuş, kəndlərdə işçi mal-qara da daxil 
olmaqla bütün sahələr dövlətin xeyrinə milliləşdirlildi. Xüsüsi mülkiyyətçilər sinfi isə sosializmin 
sinfi düşməni kimi məhv edildi. Bütün bunlar bolşeviklərin rəhbərliyi altında şəhərdə
sənayeləşdirmə,  kənddə isə kollektivləşdirmə adı altında həyata keçirildi.
Lakin, 60-cı illərdən başlayaraq əmlak münasibətlərində yeni formalar meydana çıxmağa başladı. 
Kənd yaşayış məntəqələrində özəl mənzil fondu, həyətyanı ərazilərdə xırda sahibkarlıq formaları 
meydana gəldi. Şəhərə gəlincə, bu proseslər qeyri-leqal formada daha çox kiçik və  orta səviyyəli 
xidmət, ticarət və istehsalat sahələrində  müşahidə olunurdu. Artıq direktorlar və rəislərin 
timsalında gizli sexlərin və  obyektlərin faktiki olaraq şəxsi sahibləri yaranmağa başlamışdı. Bu 
sahibkarlar özlərinin şəxsi  pul vəsaitlərini hətta istehsalın, xidmətin genişləndirilməsinə
yönəltməkdən belə  çəkinmirdilər.
Onlar hökumətin nümayəndəsi timsalında müəssisələrin rəsmi rəhbərləri kimi çıxış edərək, özlərini  
əsil sahibkar kimi aparır,  hətta "halallıq"  əsasında "alqı-satqı" da həyata keçirirdilər. Bu qayda 
qeyri-leqal formada olsa da, qanuni hakimiyyət orqanları tərəfindən də "normal" qəbul edilirdi.
90-cı ilin əvvəllərində postsosialist məkanında dövlət mülkiyyətinin  özəlləşdirməsi  start 
götürərkən, Azərbaycanda qeyri-leqal sahibkarlara məxsus  əmlakının dövlətsizləşdirilməsi prosesi 
gündəmə gəlsə də, heç bir ciddi problemlə müşaiyyət olunmadı. Əksər hallarda köhnə sahibkarlar 
yeni özəl şirkətlərin leqal sahiblərinə çevrildilər. Kiçik müəssisələrin özəlləşdirilməsi zamanı çox 
nadir hallarda rəqabətli hərraclara rast gəlindi. Demək olar ki, onların 99 faizi əvvəlki sahiblərinin 
adına alternativsiz özəlləşdirilmişdi. Daha çox milli mentalitet keyfiyyətindən irəli gələn bu 
məsələlərin kökünü islami dəyərlərdə də axtarmaq mümkündür. Müqəddəs  Quranın  ayələrindən 
birində qeyd olunur ki, ədalətsiz metodlarla varlanmaq, başqa vasitələrlə əmlaka malik olmaq, öz  
təsərrufat tərəfdaşını aldatmaq birbaşa cəhənnəmə düşmək deməkdir1. Quran mülkiyyət  
münasibətləri ilə, bir sözlə iqtisadi fəaliyyətlə bağlı bütün məsələlərə münasibətdə ədalətlilik  
xəttinə önəm verməklə istehsalçıları və istehlakçıları,  işçiləri və tərəfdaşları əmlaka və maddi 
nemətlərə layiqincə sahib durmağa  və "halallıq məcəllə"sinə riayət etməyə çağrır.
Sovet dövründə qeyri-leqal formada fəaliyyət göstərən  sahibkarlar bir çox hallarda iri dövlət 
müəssisələri ilə müqayisədə özlərinin çox da böyük olmayan gizli sexlərində daha səmərəli 
təsərrüfat nəticələrinə malik olurdular. Bu mənada dövlətin qoyduğu planı yerinə yetirəndən sonra 
əsasını "qırmızı direktorlar" korpusu təşkil edən qeyri-leqal sahibkarlar özləri və yüksək vəzifəli 
himayəçiləri üçün işləyirdilər. Həyətyanı sahələrin kolxoz və ya sovxoz tarlalarına nisbətən 
dəfələlərlə məhsuldar olması, "gizli sex"lərdə istehsal olunan malların nə qədər yararlı olduğu 
yaxın keçmişimiz yəqin ki, çoxlarının yadındadır. Sosialist dövlət müəssisələrinin aşağı 
məhsuldarlığı və bəzi hallarda lazımsız məhsul istehsal etmələri birinji növbədə həmin 
müəssisələrin bir və ya bir qrup özəl şəxslərə deyil, "hamı"ya və əslində, heç kimə məxsus 
olmaması idi. Belə müəssisələrin sahibi (dövlət) isə nəyi istehsal etməyin daha yararlı  olajağını 
araşdırmaq əvəzinə nəyi "eləmək olmaz" əmrləri ilə iqtisadi təşəbbüsləri boğurdu. Odur ki, bazar 
iqtisadiyyatına keçidin uğurlu və dayanaqlı bir prosesə çevrilməsi üçün dövlət müəssisələrinin 
özəlləşdirilməsi ən önəmli məqamlardan biri hesab oluna bilər.
Respublikada özəlləşdirməyə məsul orqanın 1992-ci ildə yaradılmasına, "Dövlət mülkiyyətinin 
özəlləşdirilməsi haqqında" Qanunun 1993-cü ildə qəbul edilməsinə baxmayaraq, digər postsosialist 
ölkələri ilə müqayisədə Azərbaycanda bu proses xeyli gec - 1996-cı ildə start götürmüşdür.*  
Ölkədə "kiçik özəlləşdirmə" 1996-cı ilin, özəlləşdirmə çeklərinin vətəndaşlara paylanması 1997-ci 
ilin martından başlamış, orta və iri müəssisələrin dövlətsizləşdirilməsi tədbirləri 1997-ci ilin 
mayından sonra həyata keçirilmişdir. Bununla əlaqədar olaraq Azərbaycan Milli Elmlər 
Akademiyasının müxbir üzvü, i.e.d., professor T.S. Vəliyev  yazırdı ki,  "özəlləşdirmə probleminin 
həllinə başlanılması üçün əlverişli şərait bir qədər əldən buraxılıb. Əgər bu işə deyək ki, iki il 
bundan əvvəl başlanılsa idi, indiki bir sıra ciddi çətinliklərdən yan keçilərdi".* Fikrimizcə, 
Azərbaycanda bu taleyüklü prosesə gec başlanılması bir tərəfdən oxşar start vəziyyətində
özəlləşdirməyə qədəm qoymuş ayrı-ayrı keçmiş sosialist dövlətlərinin təcrübəsindən çıxan müsbət 
nəticələrin tətbiqi fonunda xeyli əvvəl buraxılmış səhvlərin təkrar olunması ehtimalının 
azaldılmasına şərait yaratmış, digər tərəfdən isə uzunmüddət "sahibsiz" qalmış dövlət əmlakının 
dağıdılmasını səciyyələndirmişdir. 
Məhz ikinci səbəbdən və mövcud qiymətləndirmə metodikasının qeyri-təkmil olması ucbatından 
özəlləşdirilməli dövlət əmlakının dəyəri və miqyasları ilə bağlı müxtəlif mövqelər formalaşmışdır. 
Əsasən Dövlət Əmlak Komitəsi, Prezidentin iqtisadi xidməti və Parlamentin spikeri arasında gedən 
bu müzakirələrin nəticəsində dövlət əmlakının həcmini dəyərləndirmək mümkün olmamış, onun 
hansı həcmdə və kim tərəfindən özəlləşdirilməsi  uzunmüddətli müzakirə mövzusuna çevrilmişdir 
və sonuncu məsələyə münasibətdə fərqli fikirlər ortalığa qoyulmuşdur. Təklif olunan variantlar 
üzrə dövlət mülkiyyətinin 51, 60 və 80 faizinin özəlləşdirilməsi barədə müxtəlif mövqelər arasında 
fikir ayrılığı meydana çıxsa da, son nəticədə Milli Məclis dövlət  əmlakının 75 %-nin 
özəlləşdirilməsinə yekdilliklə qərar vermişdir. Buna münasibətdə professor T.S. Vəliyev qeyd 
edirdi ki, dövlət bölməsi ilə özəlləşdirilmiş xüsusi bölmənin nisbəti yaxın bir neçə il üçün 3/7 
nisbətində götürülməsi barədə mətbuatda məlumat vardır. Əvvəla, hətta yaxın deyilən bir neçə il 
təqribən 5 il götürülsə belə həmin nisbəti məqbul saymaq olmaz. İkincisi, əvvəlki mərhələdə maddi 
istehsal sahələrinin xırda və kiçik müəssisələrinin özəlləşdirilməsini məhdudlaşdırmalı, ticarət və
ictimai iaşə müəssisələrinin hamısının özəlləşdirilməsini nəzərdə tutmaq məlum səbəblərə görə
iqtisadiyyatda proporsiyaları nizamlamaq, tələb və təklifi ahəngə gətirmək, ümumi optimal 
vəziyyət yaratmaq çətin olardı.*
Doğurdan da o dövrdən 5 ildən çox ötməsinə baxmayaraq Azərbaycanda özəlləşdirmə hələ də başa 
çatmamışdır.  1999-cu ilin əvvəlində  birinci dövlət özəlləşdirmə proqramının müddəti başa 
çatdıqdan sonra özəlləşdirmə prosesi faktiki olaraq daha çox subyektiv səbəblərə görə
dayandırılmışdıır. Bu proses özəlləşdirmə paylarının dövriyyə müddətinin başa çatması ərəfəsinə
təsadüf etdiyindən, onun vaxtının uzadılması  barədə ehtimalları xeyli aktuallaşdırmış və bu 
məsələyə münasibətdə hakimiyyətin yüksək  eşelonunda ciddi fikir ayrılığına gətirib çıxarmışdır. 
Çek özəlləşdirməsinin tərəfdarları (Dövlət Əmlakı Nazirliyinin o vaxtki rəhbərliyi )  ilə pul 
özəlləşdirməsi tərəfdarları (Prezidentin iqtisadi xidməti) arasında gedən mənafe mübarizəsi  
birincilərin xeyrinə qurtardı.
Beləliklə də Azərbaycan Respublikası prezidentinin fərmanı ilə özəlləşdirmə paylarının dövriyyə
müddəti daha 1 il 5 aya qədər, konkret olaraq 2002-ci ilin 1 yanvarınadək uzadıldı (sonradan bu 
müddət daha 2 il uzadıldı). Bu ərəfədə ikinci dövlət özəlləşdirmə proqramı və özəllşdirmə haqqında 
yeni Qanun  qəbul olundu.
Konseptial əsasların və qanunvericilik bazasının formalaşması və həyata keçirilməsi  baxımından  
Azərbaycanda aparılan özəlləşdirmə prosesini əhəmiyyətlilik dərəcəsinə görə 3 mərhələyə bölmək 
olar:
Hazırlıq mərhələsi - 1996-cı ilə qədər olan dövrü xarakterizə edir və ilkin özəlləşdirmə adlanır. Bu 
mərhələdə özələşdirmənin konseptual əsaslarının yaradılması ilə yanaşı bu proses praktiki olaraq 
sərnişin nəqliyyatında taksilərin və avtobusların  dövlətsizləşdirilməsi və ticarət şəbəkəsinin 
kommersiyalaş-dırılması istiqamətində sınaqdan keçirildi. Konseptual istiqamətdə əsas müzakirələr  
həm hökumət və həm də parlamentdə aparırdı. Məhz həmin müzakirələrin nəticəsi olaraq hazırlıq 
mərhələsində dövlət mülkiyyətinin özəlləşdirilməsi haqqında Qanun və Dövlət  Proqramı qəbul 
olunmuş və bu prosesin hüqüqi bazasının əsasları yaradılmışdır.
Birinci mərhələ 1995-98-ci illərdə  Azərbaycan Respublikasında  dövlət mülkiyyətinin 
özəlləşdirilməsinin Dövlət Proqramınının reallaşdırılmasını xarakterizə edir. Bu mərhələdə
özəlləşdirmənin normativ bazasının yaradılması ilə onun kompleks hüquqi bazasının 
formalaşdırılması prosesi başa çatdırılmışdır. Həmin dövr kiçik müəssisələrin sürətli 
özəlləşdirilməsi, orta və iri müəssisələrin isə korporasiyalaşdırılması ilə xarakterizə olunur. 
Özəlləşdirmə paylarının 1996-cı il 1 yanvarınadək doğulan bütün ölkə vətəndaşlarına pulsuz olaraq 
paylanması da bu mərhələyə təsadüf edir. Özəlləşdirmənin 2002-ci ilə qədər olan yekunlarını 
kəmiyyət mustəvisində qiymətləndirərkən əsas üstünlük bu mərhələnin payına düşür.
Sxem 5.1. Azərbaycanda özəlləşdirmə prosesinin normativ-hüquqi bazası
Azərbaycan Respublikasında (AR) 
Əmlakının özəlləşdirilməsi 
haqqında AR Qanunı
I
I
AR dövlət əmlakının 
özəlləşdirilməsinin 
II Dövlət Proqramı>>>>>AR Prezidentinin fərmanı ilə
…………………………..təsdiq edilmiş normativ aktlar, 
…………………………..qaydalar, əsasnamələr (əlavə)
>>>>>>>>>>>>>>>>>>>Nazirlər Kabinetinin Qərarı ilə 
……………………………təsdiq edilmiş tövsiyələr, 
……………………………nizamnamələr və s. (əlavə)
>>>>>>>>>>>>>>>>>>>DƏK sədrinin təsdiq etdiyi təlimatlar, 
...........................................sərəncamlar, əmrlər (əlavə)
İkinci mərhələ 1999-cu ildən başlayaraq indi də davam edir. Bu dövrdə özəlləşdirmənin tempi xeyli 
aşağı düşmüş, onun gedişində fasilələr müşahidə olunmuşdur. Dövr ərzində özəlləşdirmənin yeni 
hüquqi bazası yaradılmış və sonrakı proseslər dövlət mülkiyyətinin özəlləşdirilməsinin yeni 
Qanununa və II Dövlət Proqramının müddəalarına uyğun tənzimlənir. Özəlləşdirmə prosesinin 
təşkilati məsələlrinin təşkili və idarəedilməsi səviyyələrində də dəyişikliklər bu dövrə təsadüf etmiş 
və nəticədə Dövlət Əmlakı Komitəsi Nazirliyə çevrilmiş, sonradan isə ləğv  edilərək,  onun və
digər bir neçə iqtisadi yönlü  dövlət idarəetmə institutlarının bazasında İqtisadi İnkişaf Nazirliyi 
yaradılmış və dövlət əmlakının özəlləşdirilməsi səlahiyyəti həmin nazirliyin müvafiq 
Depatamentinə həvalə olunmuşdur. Bu dövrdə əksəriyyəti rentabelli və strateji  baxımdan 
əhəmiyyətli 450-dək   iri müəssisə və 50-dən çox  birgə müəssisə özəlləşdirilməyə açılsada prosesin 
gedişində sürətli dəyişikliklər müşahidə olunmamışdır. Dövr ərzində özəlləşdirmə paylarının 
dövriyyə müddəti bitdiyindən onun uzadılması ilə bağlı prezident fərmanı verilmişdir. Beləliklə də
Azərbaycanda əsasən 1996-cı ildən start götürən və 5 il davam edən özəlləşdirmə prosesi kütləvi 
özəlləşdirmə modelindən kənara çıxa bilməmişdir. Bu isə dünya özəlləşdirmə praktikasında oxşarı  
olmayan hadisədir.
5.2. Özəlləşdirmənin  yekunlarının sosial-iqtisadi konteksdə qiymətləndirilməsi və retrospektiv 
təhlili
Son illər Azərbaycanda həyata keçirilən iqtisadi islahatlarda öz əhəmiyyətinə, miqyasına və
cəmiyyətin transformasiya proseslərindəki roluna görə dövlət mülkiyyətində olan  obyektlərin 
özəlləşdirilməsi xüsusi yer tutur. Bu proses ölkə əhalisinin bütün təbəqələrinin maraq və
mənafelərinə az və ya çox dərəcədə toxunduğundan onun gedişi hamı tərəfindən maraqla 
izlənir.1993-cü ildə "Dövlət əmlakının özəlləşdirilməsi haqqında" Qanun və  1995-1998-ci illərdə
dövlət əmlakının özəlləşdirilməsinin Dövlət Proqramı qəbul edildikdən sonra Azərbaycanda 
dövlətsizləşdirmə prosesinin birinci və əsas mərhələsinə start verilmişdir. Bu   proqramın 1995-ci 
ilin noyabrında qəbul edilməsinə baxmayaraq, onun praktikada gerçəkləşdirilməsinə 1996-cı ilin 
martından başlanılmışdır. Həmin ilin avqustuna qədər bir neçə yanacaq doldurma məntəqəsi 
özəlləşdirilsə də, yalnız Dövlət Əmlak Komitəsində (DƏK) aparılan kadr dəyişikliyindən sonra 
1996-cı ilin sentyabrından etibarən kiçik özəlləşdirmə sürətlənməyə doğru start götürmüşdüp. 
Əhaliyə özəlləşdirmə payları 1997-ci ilin mart ayının  1-dən verilməyə başlanmışdır. Əgər nəzərə
alsaq ki, birinci özəlləşdirmə proqramının fəlsəfəsi çek özəlləşdirilməsinə söykənir (mövcud 
qanunvericiliyə görə özəlləşdiriləcək dövlət mülkiyyəti obyektlərinin 70 faizi çeklərə dəyişilməli 
idi), onda onun faktiki reallaşdırılmasına məhz bu tarixdən başlanıldığını demək olar. 
Qanunvericilikdə çeklərin dövriyyə müddətinin 3 il müəyyənləşdirildiyi (yəni 2000-ci il avqustun 
16-dək) nəzərə alınmaqla, birinci proqramın müddətinin də 2000-ci ilin sonuna qədər uzadılması 
məqsədəuyğun olsa da, o hüquqi müstəvidəki ömrünü 1999-cu ildə başa vurmuşdur. Bu, həm də
1999-cu il yanvarın 1-dən sonra özəlləşdirmə prosesinin faktiki olaraq dayanmasının qarşısını alar 
və  çek özəlləşdirilməsini  davam etdirməklə prosesin birinci mərhələsini (yəni çek özəlləşdirilməsi 
mərhələsini) tam başa çatdırmağa imkan verərdi. Beləliklə də 2001-ci ildən özəlləşdirmənin 
keyfiyyətcə fərqli yeni mərhələsinə keçmək olardı.
Azərbaycanda özəlləşdirmə prosesi demək olar bütün postsosialist ölkələrindən gec başlasa da 
təssüflər olsun ki, özəlləşdirmə proqramı hazırlanarkən həmin ölkələrin islahat təcrübəsi kifayət 
qədər öyrənilməmişdir. Proqramın hazırlanması və müzakirəsində yerli mütəxəssislərin iştirakı 
lazımi səviyyədə təmin edilməmişdir. Birinci proqramı əsasən rusiyalı mütəxəssislər 
hazırladığından,  onun fəlsəfəsini Rusiyada keçirilən vauçer özəlləşdirilməsi təşkil edirdi. 
Proqramın konsepsiyası daha çox ideoloji xarakter daşıyırdı, iqtisadi nəticələr ən arxa plana 
keçirilmişdi. Proqramın gələcək uğursuzluğunun bünövrəsi də elə onun konsepsiyasında 
qoyulmuşdu. İndi birmənalı şəkildə demək olar ki, kiçik özəlləşdirmə istisna edilməklə, birinci 
özəlləşdirmə proqramı qarşıda duran məqsədləri tamamilə reallaşdıra bilmədi. Nəticədə  onun 
qarşısında duran siyasi və sistemli dəyişikliklərlə bağlı məqsədlərə nail olunsada,  sosial və
effektivlik baxımından ciddi nəticələr əldə edilmədi. Bunu aşağıdakılar sübut edir.
Dövlət əmlakının özəlləşdirilməsinin birinci  proqramında nəzərdə tutulan 30 min  kiçik dövlət 
müəssisəsi və obyektdən onun əhatə etdiyi müddət ərzində 22.193- ü və ya 74 faizə qədəri 
özəlləşdirilmişdir. Özəlləşdirilmiş müəssisələrin təqribən 99 faizi əmək kollektivi tərəfindən  
alınmışdır.  Nəticə etibarılə,  həmin dövrdə kiçik özəllşdirmədən xüsusi büdcə hesabına  211,3 
milyard manat vəsait  daxil olmuşdur.
Dövlət Əmlak Nazirliyinin (DƏN) 2001-ci il yanvarın 1-nə  olan məlumatına görə,  kiçik 
özəlləşdirmə mərhələsində 31.*26 kiçik dövlət müəssisəsi, obyekt və avadanlıq özəlləşdirilib. 
Bunların arasında 9421 məişət xidməti obyekti, 2257 ticarət, 649 ictimai iaşə müəssisəsi, 514 
yanacaq doldurma məntəqəsi, 500-dən çox çörək ticarəti və çörəkbişirmə obyekti (avadanlığı), 605-
dək sənaye və 300-dək tikinti müəssisəsi (avadanlığı), 14320  nəqliyyat vasitəsi, 160-dan çox aptek 
və s. obyektlər var. 
Kütləvi  özəlləşdirmənin birinci mərhələsində orta və iri dövlət müəssisələrinin bazasında 1.092 
səhmdar  cəmiyyət yaradılmışdır. Birinci Dövlət özəlləşdirmə Proqramı çərçivəsində 982 səhmdar 
cəmiyyətinin səhmləri 38 çek hərracına və 55 pullu hərraca çıxarılmışdır. Bu dövr ərzində 1.039 
səhmdar cəmiyyətdə qapalı abunə yazılışları  keçirilmiş və 6 investisiya müsabiqəsinin nəticələri 
elan olunmuşdur. Bu proses nəticəsində yalnız 176 müəssisə demək olar ki, tam (səhmlərinin 90%-
dən çoxu), yerdə qalanları isə qismən  özəlləşdirilmişdir. 
Özəllşdirmənin birinci mərhələsində səhmdar cəmiyyətlərə çevrilmiş orta və iri dövlət 
müəssisələrinin 70 faizə qədərinin səhmlərinin 66 faizindən 75 faizə qədəri satılmışdır. Belə
nəticənin alınmasını səhmlərin daha çox çek hərracları (55 faizinin) və qapalı abunə yazılışı (15 
faizə qədərinin) vasitəsilə reallaşdırılması ilə izah etmək mümkündür.
Dövlət Statistika Komitəsinin (DSK) 01.01.2001-ci ilə olan məlumatına görə, nizamnamə
kapitalının həcmi 2445,9 mlrd. manat olan 1169 dövlət müəssisəsi, onlardan-sənayedə  ümumi 
nizamnamə kapitalının həcmi 543,3 mlrd. manat olan 117 dövlət müəssisəsi, aqrar bölmədə
nizamnamə kapitalı 1082,9 mlrd. manat olan 321 müəssisə, nəqliyyatda nizamnamə kapitalı 155,0 
mlrd. manat olan  140 müəssisə, tikintidə nizamnamə kapitalı 157,6 mlrd. manat olan 135 dövlət 
müəssisəsi və s. səhmdar cəmiyyətinə çevrilmişdir. Orta və iri myəssisələrin bazasında yaradılan 
səhmdar cəmiyyətlərinin səhmlərinin açıq hərraclarda satışından 210071,8 mln. manat vəsait əldə
edilmişdir. 
BakıElektroQaynaq səhmdar cəmiyyətinin idarəçiliyə verilməsi məqsədilə keçirilmiş müsabiqənin 
qalibi Baku Stell Company olmuşdur. Ümumiyyətlə isə özəllşdirmənin sonrakı gedişində əsasən də
1999-cu il ərzində 5 dəfə  investisiya müsabiqəsi keçirilmişdir. Onların yekun nəticələri aşağıdakı 
cədvəldə təqdim olunur.
Cədvəl 5.4.
İnvestisiya müsabiqələrinin nəticələri
Səhmdar 
cəmiyyətinin adı
Müsabiqənin 
qalibinin
adı
Qoyulacaq 
sərmayənin 
ümumi həcmi 
(mln. USD)
Tələb olunan 
çeklərin sayı
Bakelektro-
qaynaq
Baku Steel Company,
Böyük Britaniya
182,0 -
Siyəzən-broyler Baki Group Ltd,
Azərb.Respub.
47,4 10.000
Bakı mayesiz 
transformatorlar
Fiziki şəxs,
Azərb.Respub.
1,0 4.500
Bakı-tütün Sorex
Böyük Britaniya
49,8 -
Bakı-
poladtökmə
Inekotex,
Azərb.Respub
2,1 28.000
Qaradağ-
sememt
Holderbank, 
İsveçrə
23,0 4000.000
Cəmi 305,4 442.500
Mnb: DSK v Tasis proqramı çrçivsind birg hazırlanmış statistik mcmu. Bakı –2000.
İnvestisiya müsabiqələri zamanı yeganə olaraq Qaradağ- sementin  qalibindən çeklərlə yanaşı, 400 
min ədəd  opsion da  tələb olunmuşdur. Müsabiqənin qaliblərindən yalnız Baku Stell Company və
Holderbank götürdükləri öhdəliklər üzrə  yatıracağı investisiyalar üçün müddətini 60 il, yerdə
qalanlar üçün isə 36 il müəyyənləşdirmişdir.
"Qaradağ-sement" Açıq Tipli Səhmdar Cəmiyyətinin (ATSC) səhmlərinin  56 faizi üzrə keçiriln 
investisiya müsabiqəsinin qalibi "Qaradağ  Holdinq Ltd" elan edilsə də sonradan  həmin şirkət 
nəzərdə tutulan şərtləri tam yerinə yetirmədiyindən onunla  müqaviləyə xitam verilmişdir. Bununla 
əlaqədar olaraq Azərbaycan Respublikasının "Tender haqqında" Qanununa uyğun olaraq  Dövlət 
Əmlak Komitəsi müqaviləni müsabiqədə ikinci yer tutan "Holderbank"la bağlamışdır. Nəticədə
"Holderbank" "Qaradağ-Sement" ATSC-nin 86 faiz səhm paketinə sahib olmuşdur. 5.5-cı cədvəl 
vasitəsilə investisiya müsabiqəsi üsulu ilə özəlləşdirilmiş müəssisələrin başlıca göstəriciləri ilə də
tanış olmaq mümkündür.
Cədvəl 5.5.
İnvestisiya müsabiqəsi vasitəsilə özəlləşdirilmiş müəssisələrin başlıca göstəriciləri
SC-nin adı Mənsub 
olduğu 
sahə
Nizamnamə 
kapitalı, 
mlrd.
AZM-lə
İnvestisiya
müsabiqəsi 
vasitəsilə özəlləş
dirilmiş 
səhmlər,%-lə
Bakelektroqaynaq Sənaye 102,9 95,73
Siyəzən-broyler Aqrar 83,7 98,81
Bakı mayesiz 
transformatorlar
Sənaye 9,5 91,46
Bakı-tütün Aqrar 30,6 62,50
Bakı- poladtökmə Sənaye 22,6 66,79
Qaradağ-sememt Sənaye 159,1 56,00
Mənbə: DSK və Tasis proqramı çərçivəsində birgə hazırlanmış statistik məcmuə. Bakı - 2000.
Qeyd: "Bakı-tütün", "Bakı- poladtökmə" və "Qaradağ-sement" SC-lərinin hər birinin səhmlərinin 
digər 30 faizi pullu hərraclarda özəlləşdirilmişdir. Hər bir SC-nin səhmlərinin yerdə qalan hissəsi 
qapalı hərraclar vasitəsilə əmək kollektivinin üzvləri arasında bölüşdürülmüşdür.
Beləliklə də, cədvəldən göründüyü kimi, 1999-cu ilin axırınadək respublikada nizamnamə
kapitalının ümumi həcmi 408,4 mlrd. manat olan 6 SC-nin səhmlərinin satışı üzrə investisiya 
müsabiqələri keçirilib. "Bakelektroqaynaq" və "Siyəzən-Broyler" Səhmdar cəmiyyətlərinin hər 
birinin 85%, "Bakı-tütün" SC-nin 55%, "Bakı Mayesiz Transformatorlar" SC-nin 91,4%, "Qaradağ-
sement" SC-nin 86%, "Bakı Poladtökmə" SC-nin 66,8% səhmi investisiya müsabiqəsi vasitəsilə
satılıb. İnvestisiya müsabiqəsinin qalibləri dövlət büdcəsinə 4 mln. 892 min ABŞ dolları həcmində
vəsait köçürməyi və 305 mln.*63 min 865 ABŞ dolları məbləğində investisiya qoymağı öhdələrinə
götürüblər. Bundan başqa, daha bir neçə müəssisə üzrə (məsələn, "Sumqayıt-Boru", "Gəncə-
Aliminium", Bakı Şəhər Elektrik Şəbəkəsi və s.) investisiya müsabiqələri elan olunsa da, irəli 
sürülən şərtlər investorları qane etmədiyindən müsabiqə alınmayıb.
Möhlətli ödəniş və əmək kollektivinə bağışlanan hissə nəzərə alınmaqla dövlət büdcəsinə 211 mlrd. 
manat, o cümlədən, möhlətlə özəlləşdirilən hissədən 63 mlrd. manatdan çox vəsait daxil olub.  
Ümumiyyətlə isə özəlləşdirmə prosesindən  450 mlrd. manatdan çox vəsait əldə edilmişdir. 
Qiymətli kağızlar üzrə Dövlət Komitəsinin (QKDK) məlumatına görə, özəlləşdirmə prosesində
iştirak etmək  üçün əhaliyə 7 mln. 538 min 278 özəlləşdirmə payı (30153112 çek) paylanıb.2000-ci 
ilin əvvəlinə kimi bunlardan 939  min 877 pay (3759508 çek) dövriyyədən çıxarılıb.1997-1998-ci 
illər ərzində 38 açıq çek hərracı keçirilmişdir. Açıq çek hərraclarında və qapalı abunə yazılışlarında 
cəmi 659077 ədəd dövlət özəlləşdirmə payından (2636308 çekdən) istifadə olunub. Dövriyyədən 
çıxarılan qalan 280800 pay (1123200 çek) kiçik müəssisələrin əmək kollektivinə çeklə verilən 
hissənin ödənilməsində və investisiya müsabiqələrində istifadə olunub.
Cədvəl 5.7.
Özəlləşdirmənin birinci mərhələsinin yekunları üzrə başlıca göstəricilər (1 yanvar 2001-ci il 
tarixə)
Göstəricilər
Özəlləşdirilmiş kiçik müəssisələrin sayı - 31226
Özəlləşdirilmiş orta və iri müəssisələrin sayı - 1169
Səhmdarların ümumi sayı
Onlardan: 60721*
Qapalı abunə yazılışı nəticəsində - 41512
Çek hərracları nəticəsində - 19156
Pul hərracları nəticəsincə - 153
Özəlləşdirmə də istifadə edilmiş bütün çeklərin sayı(ədədlə)
Onlardan: 659077
Kiçik müəssisələr və investisiya müsabiqələri üzrə - 280800
Qapalı abunə yazılışı və çek hərracları üzrə - 378277
İstifadə olunmuş çeklər 23%
Mln. Dollarla - 75*
----------------------------------------------------------------
*Bu göstricilr 1yanvar 1999-cü il tarix olan vziyyti xarakteriz edir.
Hazırda dövriyyədə 6 mln. 598 min 401 pay  (26 mln. 393 min 604 çek) qalıb ki, bu da əhaliyə
verilən çeklərin 87,5 faizi qədərdir. QKDK sədrinin 26 yanvar 2000-ci il tarixli əmri ilə qüvvəyə
minmiş "Dövlət özəlləşdirmə paylarının (çeklərinin) tədavülünün tənzimlənməsi qaydaları"na 
əsasən 400-dən çox çekin sahibləri çeklərini 45 gün müddətində komitədə qeydiyyatdan keçirməli 
idi. Həmin müddətdə 3 mln. 541 min 227,25 özəlləşdirmə payı qeydiyyatdan keçib. Qeydiyyat 
prosesinə 213 fiziki və hüquqi şəxs qatılıb. Bunlardan 162-si rezident, 51-i isə qeyri-rezident olub. 
Qeyri-rezidentlərdə 3 mln. 370 min 596,75 payın olduğu olduğu bildirilir ki, bu da dövriyyədə
qalan bütün payların 51 faizinə bərabərdir.
Qeydiyyatdan keçmiş 213 investordan 162-si rezident, 52-i qeyri-rezidentlərdir. Rezidentlərdən 
159-u fiziki şəxs, 3-ü hüquqi şəxs; qeyri-rezidentlərdən 5-i fiziki şəxs, 46-sı hüquqi şəxslərdir. 
Alınmış nəticələrə görə, 170630,5 pay (682522 çek) rezidentlərin, 3370596,7 pay (13482387 çek) 
qeyri-rezidentlərin əlində cəmləşmişdir. Özəlləşdirmə paylarının qeydiyyatı-qiymətli kağızlar 
bazarının  çek tədavülünün tənzimlənməsində ilk mərhələ olmuşdur.
"Dövlət özəlləşdirmə opsionlarının buraxılışı, tədavülü və silinməsi Qaydaları"na uyğun olaraq 
Azərbaycan Respublikası Prezidenti yanında Qiymətli Kağızlar üzrə Dövlət Komitəsində 2000-cə il  
yanvarın 17-dən aprelin 17-dək xarici sərmayəçilər tərəifndən əldə edilmiş, lakin istifadə
olunmamış dövlət özəlləşdirmə opsionlarnının qeydiyatı keçirilmişdir. Üç ay ərzində 17.702.192 
ədəd opsion qeydiyyata alınmışdır.
Dövlət özəlləşdirmə opsionlarının sahiblərinin 61-i hüquqi şəxs və 1-i fiziki şəxsdir. QKDK-da 
qeydiyyatdan keçirilməmiş və Milli Depozit Mərkəzində saxlanılan silinmiş opsion 
şəhadətnamələri üzrə qalıq 53397 ədəd və xarici investorlar tərəfindən deponentləşdirilmiş 
opsionların sayı 152.500 ədəd təşkil etmişdir.
QKDK-nın məlumatına görə 01.01.2000-ci il tarixinədək 19 mln. opsion satılıb. Opsion satışından 
dövlət büdcəsinə 52,44 mlrd. manat vəsait daxil olub. Bütün opsionların 17 mln. 883 mini (94,1 
faizi) hələ dövriyyədədir.1997-1999-cu illər ərzində səhmdar cəmiyyətlərinə çevrilmiş orta və iri 
müəssisələrin səhm hissələrinin satışı üzrə 53 pullu hərrac keçirilib. Həmin hərraclarda 254 SC-nin 
ümumi dəyəri 47 mlrd. manatlıq səhmləri satılıb. Özəlləşdirməyə çıxarılan 966 SC-dən yalnız 176-
nın səhmləri tamamilə satılıb. Qalan 788 SC-nin pul hərraclarına çıxarılan səhmlərindən heç biri 
satılmayıb. Xatırladaq ki, səhmdar cəmiyyətlərinin səhmlərinin 30 faizi pul hərraclarına 
çıxarılır.1999-cu ilin noyabrın 15-də keçirilən 53-cü pullu hərracda 60 SC-nin səhmləri satışa 
çıxarılsa da, yalnız birinin - "Bakı Taxıltikinti" SC-nin səhmləri satılmışdır. Ümumiyyətlə, 1997-
1999-cu illər ərzində keçirilmiş bütün açıq çek və pul hərracların və qapalı abunə yazılışı vasitəsilə
yaranan səhmdarların sayı ölkə əhalisinin 1 faizindən də azdır. Həmin proseslərdə əmək 
kollektivlərinin qanuni hüquqları bir çox hallarda pozulub.
Özəlləşdirmə prosesinin nəticələrinin ümumi qiymətləndirilməsinə gəldikdə isə, ölkədə iqtisadi 
islahatların gedişinə bilavasitə məsuliyyət daşıyan şəxslərdən biri - prezidentin iqtisadi məsələlər 
üzrə müşaviri i.e.d.,prof. V.Axundovun münasibətini qeyd etmək kifayyətdir: "İndiyədək 
özəlləşdirilən müəssisələr elə bil quyunun dibinə atılıb. Orada heç 20% gücündə işləyən müəssisə
qalmayıb... Müəssisələr potensial investora yox, faktik olaraq alverçiyə verilib".* Bununla əlaqədar 
olaraq DƏK sədrinin sabiq müavini f-r.e.d., professor B.R.Nuriyev qeyd edirdi ki, "doğrudur əksər 
sənaye müəssisələri özəlləşdirildikdən sonra gözə çarpacaq bir irəliləyiş əldə etməyiblər.Lakin 
bunun səbəbi həmin müəssisələrin doğru və ya yalnış özəlləşdirilməsi deyil, tamamilə başqa 
səbəblərdir ki, bunların da başında hazır məhsul bazarının olmaması durur."*
Fikrimizcə, hər iki yanaşmada özəlləşdirmədən sonra müəssisələrin acınacaqlı vəziyyətə düşməsi 
qənaəti aparıcı xətt təşkil edir. Səbəblərə gəlincə, onu başlıca olaraq  hazır məhsul bazarının 
olmaması ilə izah etmək, özəlləşdirmə ilə əlaqəli amillərin təhlil obyektindən  kənarda qalmasına 
gətirib çıxara bilər.
5.3. Özəlləşdirmənin inkişaf meylləri və perspektiv təhlili
Azərbaycanda 2001-ci ilin 9 aylıq yekunları üzrə ÜDM-də özəl bölmənin xüsusi çəkisinini 70 faizi 
ötməsinə baxmayaraq, özəlləşdirmə indi də davam edir və bu prosesin yaxın gələcəkdə də
mülkiyyətdə struktur islahatlarında aparıcı movqeyini saxlayacağı şübhəsizdir.Bu baxımdan 
indiyədək həyata keçirilmiş özəlləşdirmə proseslərinin nəticələrinin kəmiyyət və keyfiyyət 
müstəvisində retrospektiv təhlili mühüm əhəmiyyət kəsb edir.
 1995-1998-ci illərdə dövlət əmlakının özəlləşdirilməsinin Dövlət Proqramının tələblərindən irəli 
gələn tədbirlərin reallaşdırılması nəticəsində özəlləşdirəcək əmlakın 65%-nin ölkə vətəndaşlarına 
pulsuz verilməsi nəzərdə tutulurdu. Nəzəri cəhətdən mümkün olan bu modelin reallaşdırılması üçün 
Azərbaycanda özəlləşdirmənin qarşısında sistemli (iqtisadiyyata bazar prinsiplərini tətbiq etmək) 
və siyasi (əhalinin geniş təbəqəsini iqtisadi transformasiya prosesinə cəlb etmək) məqsədlər 
dururdu. Bu məqsədin reallaşdırılması üçün tətbiq edilən kütləvi özəlləşdirmə proqramının 
fəaliyyət ardıcıllığı Azərbaycan üçün heç də sistemli olmamışdır. Azərbaycanda da ənənəvi olaraq 
özəlləşdirmə  çeklərinin paylanması yolu ilə dövlət müəssisələrinin səhmlərinə tələb, həmin 
müəssisələrin emissiya prospektlərinin buraxılması, səhmlərinin hərraclara çıxarılması üsulu ilə
təklif  aspekti formalaşdırılsada, çek sahibləri ilə özəlləşdiriləcək müəssisələr arasında vasitəçilik 
funksiyasını  yerinə yetirən investisiya fondlarının fəaliyyətinə imkan verilməməsı tələb və təklif  
arasındakı tarazlığı pozmuşdur. Nəticədə ölkədə özəlləşdirmə çekləri ilə investisiya qoyuluşu  
sahəsində bir dənə də olsun nə dövlət, nə də ki, özəl  maliyyə institutlarının davamlı fəaliyyəti 
qeydə alınmamış və beləliklə də, vətəndaşların böyük əksəriyyəti özəlləşdirmə paylarından istifadə
istiqamətində  böyük çətinliklərlə qarşılaşmışdır.Məhz, bu və ya digər amillərin təsiri altında 
əhalinin xeyli hissəsi özəlləşdirmə paylarından istifadə etməmiş bəziləri onu satmağa, bir çoxları 
isə prosesin sonunadək gözləmə mövqeyində dayanmağa üstünlük vermişdir.Bu məsələyə
münasibətdə professor B.R.Nuriyev yazırdı : "odur ki,  1998-ci ilin payızına doğru qiyməti 
ortalama 75 ABŞ dolları olan özəlləşdirmə payı 10 dəfədən çox ucuzlaşıb, xarici investorlar və
yerli əhali pessimist ruha qapılıb və bütün bunlar hökumətin hərfi mənada hərəkətsizliyi fonunda 
baş verib.
Bütün bunlardan sonra, dövlət özəlləşdirmə çeklərinin dövriyyədən çıxarılmasına təqribən 1 illik 
vaxt qalmasına və paylanmış çeklərin yalnız 13 faizindən istifadə olunmasına baxmayaraq,  bir sıra  
dövlət rəsmləri oyunun qaydasını dəyişdirmək haqqında müzakirə açmaq və yeni-yeni 
"özəlləşdirmə sxemləri"ni təjrübədən keçirmək arzusuna düşüblər. Məsələyə belə yanaşmanın 
"İnvestisiya fəaliyyəti haqqında" Azərbayjan Respublikası Qanununun bir sıra müddəalarına zidd 
olması bir yana dursun, bu söz-söhbətlərin intensiv şəkil aldığı bir ilə yaxın müddətdə opponentlər 
tərəifndən jüzi dərəjədə olsa da müəyyən əhəmiyyət kəsb edən heç bir yeni özəlləşdirmə sxemi irəli 
sürülməyib.*
Göründüyü kimi, 1995-1998- ci illəri əhatə edən birinci özəlləşdirmə proqramı çərçivəsində
dövriyyəyə buraxılmış çeklərin cəmisi 13 faizi tədavüldən çıxarılmışdır. Müvafiq göstərici Polşada 
60, Çexiyada 56, Rusiyada 80, Litvada 93, Qırğızıstanda 94,3 faiz təşkil etmişdir. Ümumiyyətlə, 
Azərbay-canda həyata keçirilən kütləvi özəlləşdirmə proqramının digər ölkələrlə müqayisədə
başlıca fərqləri belə olmuşdur:
Cədvəl 5.8.
Azərbaycanda kütləvi  özəlləşdirmə proqramını digər ölkələrdə müqayisədə başlıca fərqləri
Ölkələr Məqsədləri
Miqyası
Aparılma 
tempi
Fəaliyyət ardıcıl-
lığı
Çexiya
Polşa
Rusiya
Qırğızıs-
tan
Azər-
baycan
Sistemli və 
siyasi 
dəyişik-
liklər
Effektliyin 
yüksəldilməs
i və sosial
Siyasi və 
sistemli 
dəyişik-
liklər
Sistemli və 
siyasi 
dəyişik-
liklər
Sistemli və 
siyasi 
dəyişik-
liklər
Dövlət 
əmlakının 
1/4-i
Dövlət 
əmlakının 
11 faizi
Dövlət 
əmlakının 
2/3-ü
Dövlət 
əmlakının 
70 faizi
Dövlət 
əmlakının 
75  faizi
Yüksək,
 1 ilə 
2 mərhələ
Aşağı,
 1 ilə 
mərhələləri 
məlum deyil
Sürətli, birinci 
mərhələ 3 il 
davam edib.
Orta birinci 
mərhələ 3 il 
olub
Aşağı birinci 
mərhələ
Hələ də davam 
edir
Təklif-tələb-
investisiya 
fondları
Təklif-investisiya 
fondları-tələb
Tələb-
investisiya 
fondları-təklif
Tələb-investisiya 
fondları-təklif
 Tələb--təklif
Cədvəl məlumatlarından göründüyü kimi, Azərbaycanda kütləvi özəlləşdirmə proqramı məqsədinə
görə Çexiya və Qırğızıstan, miqyasına görə Qırğızıstan, risk dərəcəsi üzrə isə Çexiya, Rusiya və
yenə də Qırğızıstan variantı ilə oxşardır. Bu islahatın aparılma tempinə və fəaliyyət ardıcıllığına 
gəlincə, bu meyarlar üzrə Azərbaycanın kütləvi özəlləşdirmə proqramı həmin ölkələrlə müqayisədə
aşağı göstəricilərlə xarakterizə olunur. dünyada analoqu yoxdur. Belə ki, Azərbaycanda 
özəlləşdirmə prosesinə postsosialist məkanlı dövlətlərlə müqayisədə gec başlanılmasına 
baxmayaraq onun tempi xeyli aşağı olmuş, birinci mərhələ 5 ildən çox müddəti əhatə etməklə hələ
də başa çatmamışdır. Azərbaycanda özəlləşdirmənin tempi ilk dövrlər sürətli olsa da sonradan onun 
fasilələr üzrə aparılması prosesin gedişinə mənfi təsir göstərmişdir. Belə ki, əgər 1997-98-ci ildə 22 
çek və 26 pul hərracı keçirilmişdirsə, 1999- 2000-ci illər ərzində cəmisi 5 çek və 7 pullu hərracı 
təşkil olunmuşdur.1999-cu ildən başlayaraq özəlləşdirmənin tormozlayıcı mexanizmlər vasitəsi ilə
yubadılması yeni yaranmış  xırda səhmdarların da sayının azalması ilə nəticələnmişdir. Belə ki, 
1999-cu ilə qədər yaranmış 60722 nəfər səhmdarların sayı onların öz payını iri səhmdarlara satması 
ucbatından kəskin  azalmışdır. Prosesin bu cür gedişini hökumətin və parlamentin özəlləşdirməyə
etinasız münasibəti nəticəsində formalaşmış pessimist əhval-ruhiyyə çoxalmışdır.
Azərbaycanda özəlləşdirmənin fəaliyyət ardıcıllığının pozulması, digər ölkələrdəki üçpilləli 
mexanizmlərdən kənarlaşması cədvəldən də aydın görsənir. Bunun başlıca səbəbi kütləvi 
özəlləşdirmə proqramı çərçivəsində Rusiyada 660, Çexiyada 429, Qazaxıstanda 89 özəl, Polşada 
15, Rumıniyada 5 dövlət investisiya fondlarının fəaliyyəti müqabilində Azərbaycanda çek 
investisiya fondlarının davamlı fəaliyyətinə imkan verilməməsi ilə izah oluna bilər. Təəssüflər 
olsun ki, 1995-98-ci illəri əhatə edən birinci dövlət özəlləşdirmə proqramında səhmlərin satış 
növləri üzrə bölgüsünə görə ixtisaslaşdırılmış sahə və sahələrarası investisiya fondlarının 
formalaşdırılması nəzərdə tutulsa da  bu istiqamətdə dövlət heç bir tədbir görməmiş və həmin 
səhmlərin  hamısı (15% zəmanətli  ehtiyat investisiya fonduna, 10% isə qapalı investisiya fonduna 
yönəldilməli idi) çek və ya pul hərraclarına yönəldilmişdır. Məhz  məsələyə bu  aspektdən düzgün 
yanaşmamaq bir tərəfdən vasitəçilik funksiyasını yerinə yetirən, səhmlərin səmərəli bölüşdürülməsi 
mexanizmlərinə xidmət edən, bir sözlə nəinki vətəndaşların, həm də investorların özəlləşdirmədə
iştirakının riskini azaldan maliyyə institutlarının fəaliyyəti ilə əlaqədar nəzərdə tutulmuş 
məqsədlərin praktiki həllini tapa bilməməsinə, digər tərəfdən isə məhz səhmlərin düzgün sxem üzrə
bölüşdürülməməsinə gətirib çıxardı. İkinci nəticə üzrə xeyli dərəcədə ciddi olan mənfi 
tendensiyanın formalaşması müşahidə olunmaqdadır. Belə ki, ilk əvvəllər 55 %-lik nəzarət səhm 
paketinə ixtisaslaşdırılmış çek hərracları vasitəsilə  sahib olan investorda sonradan 30%-lik səhm 
paketinə  heç bir maraq qalmır. Məhz səhmlərin düzgün sxem üzrə bölüşdürülməməsinin nəticəsi 
olaraq birinci özəlləşdirmə proqramı çərçivəsində səhmdar cəmiyyətə çevrilmiş 955 dövlət 
müəssisəsinin 70%-ə qədərinin, konkret olaraq 663-nün səhmlərinin 30%-i satılmamış qalmışdır. 
Beləliklə də, bu prosesdən itirən başlıca olaraq dövlət büdcəsi və yenicə yaranmış özəl şirkətlər 
olmuşdur. Elə bu səbəbdən də hazırda özəlləşdirmədən əldə olunmuş vəsaitin ümumi məbləğində
səhm satışından daxil olan vəsaitin xüsusi çəkisi 35% olmuşdur. Son statistik məlumatlara görə, 
özəlləşdirmədə bütün mənbələr üzrə daxil olan vəsaitlərin həcmi 100 mln. ABŞ dollarını ötmüşdür. 
Halbuki, Polşada yalnız 1997-ci ildə dövlətin özəlləşdirmədən gəliri 1,9 mlrd., Rusiyada 1998-ci il 
üzrə müvafiq göstərici 4.1 mlrd. ABŞ dolları təşkil etmişdir.
Bununla yanaşı, Azərbaycanda özəlləşdirmə vasitəsilə xarici investisiyaların ölkəyə axını ilə bağlı 
gözlənilənlər də özünü doğrultmamışdır.1990-95-ci illərdə Macarıstan özəlləşdirmə vasitəsilə ölkə
iqtisadiyyatına 11 mlrd. dollar, Çexiya isə 6,7 mlrd. dollar  vəsait cəlb etdiyi halda Azərbaycanda 
bu göstərici 10 milyonlarla dollarla ölçülür. Azərbaycanda özəlləşdirmənin nəticələrinə sosial-
iqtisadi konteksdə qiymət verərkən əksər müəssisələrin taleyinin bu prosesdən sonrakı dövrdə
acınacaqlı olması, bəzilərinin isə tamamilə dayanması diqqəti çəkən məqamlardan biri hesab oluna 
bilər. Statistik məlumatlara görə özəlləşdirmədən sonra keçmiş "Ticarət-sənaye" konserninin 10 
müəssisəsi üzrə istehsal 5, "Azyeyintisənaye" DK-nin 14 müəssisəsi üzrə 4, "Xalq üçün mallar" 
DK-nin 22 müəssisəsi üzrə 2 dəfə aşağı düşmüşdür. Vaxtı ilə respublikada fəaliyyət göstərmiş, illik 
istehsal gücü 60 min ton olan 90 broyler fabrikin özəlləşdirilməsindən sonra yalnız 9-10-u istehsal 
güclərinin 30-35%-i  həcmində işləyir.
 Özəlləşdirmənin sahəvi xüsusiyyətlərinin nəzərə alınma-ması, prosesə "indi özəlləşdirək, sonra 
tənzimləyərik" prinsipi ilə yanaşma da onun nəticələrinin keyfiyyət müstəvisində qiymətini aşağı 
salır. Belə ki, sahəvi xüsusiyyətlərdən danışarkən ilk növbədə aqrar sahədə gedən proseslər diqqəti 
cəlb edir. Bu sahədə emal müəssələrinin özəlləşdirilməsinin torpaq islahatından əvvəl aparılmaması  
və bu prosesdə istehsalçıların maraqlarının təmin olunmaması kənd təsərrüfatında strateji təyinatlı 
məhsulların istehsalının aşağı düşməsinə təsir göstərən amillərdən hesab olunur. Kənd təsərrüfatı 
məhsullarının emalı üzrə ixtisaslaşan dövlət müəssisələrinin özəlləşdirilməsinin yubadılması bir 
tərəfdən onların əmlakının dağıdılması, digər tərəfdən isə özəlləşdirmədən sonrakı dövrdə fəaliyyət 
imkanlarının məhdudlaşdırılması ilə nəticələnmişdir ki, bu da ölkənin ərzaq müstəqilliyinin 
təminatına və ixrac potensialının artımına  mənfi təsir göstərmişdir.
Bəzi sahələr üzrə özəlləşdirmədən sonra inhisarların meydana gəlməsi vəziyyəti daha da 
gərginləşdirilmişdir. Bu baxımdan pambıq təmizləmə zavodlarının taleyi də acınacaqlı sonluqla 
xarakterizə olunur. Fikrimizcə, bu sahə üzrə özəlləşdirmə  emal sferasında istehsalçıların pay 
iştirakı təmin olunmaqla aparılmalı və mülkiyyət formalarından asılı olmayaraq hər bir təsərrüfat 
subyektinin  mənafeləri nəzərə alınmalı idi. Bir çox ölkələrin özəlləşdirmə təcrübəsində, o 
cümlədən Rusiya, Ukrayna və Qazaxıstanda belə hallara əməl edilmişdir.
Hazırda özəlləşdirmə sahəsində yeni dəyişikliklər müşahidə olunmaqdadır. Belə ki, 30 mart 2001-
ci ildə prezident sərəncamı ilə "Azərkimya", "Azərbalıq" dövlət şirkətlərinin, maşınqayırma və
yanacaq-energetika kompleksinin bir çox müəssisələri özəlləşdirilməyə buraxılmışdır. Mövcud 
sərəncamla 450 adi və 52 birgə müəssisə özəlləşdirilmək üçün açıq elan edilmiş və onların 
dövlətsizləşdirilməsi üsulu kimi investisiya müsabiqələrinə və fərdi layihələrə üstünlük verilməsi 
məqsədəuyğun hesab edilmişdir. Həmin müəssisələrin özəlləşdirilməsində xarici investorların da 
iştirakına icazə verilmişdir.
Fikrimizcə, növbəti mərhələ üzrə  özəlləşdirmənin keyfiyyət göstəricilərini yüksəltmək məqsədi ilə
aşağıdakı təkliflərə diqqət yetirilməsi məqsədəuyğundur.
Əvvəla, özəlləşdiriləcək müəssisələrin sağlamlaşdırılması və özəlləşdirmədən sonra 
restrukturizasiyası tədbirlərinin bütövlükdə milli iqtisadiyyatın sağlamlaşdırılması siyasəti ilə
müşayiət olunması daha səmərəli nəticələrin əldə olunmasına hşərait yarada bilər.
İkincisi, əhalinin geniş təbəqəsini özəlləşdirmə proseslərinə cəlb etmək və cəmiyyətdə  
özəlləşdirmə islahatlarına qarşı radikal əhval-ruhiyyəni neytrallaşdırmaq məqsədilə rentabelli və
perspektivli müəssisələrin bəzilərinin səhm nəzarət paketinin əmək kollektivinə verilməsi, 
digərlərində isə kollektivin əmlak payının artırılması, bu məqsədlə ESOP (Employee Stock 
ownership Plan) layihələrinin reallaşdırılması məqsədəuyğun olardı.
 Üçüncüsü, ölkədəki sosial durumu yaxşılaşdırmaq, sosial rifahı yüksəltmək üçün  özəlləşdirmə
prosesinə strateji investorlarla yanaşı pensiya fondlarının timsalında institutsional investorların  da 
cəlb olunması daha çox səmərə verə bilər .
Dördüncüsü, özəlləşdirmədən sonra müəssisələrin effektli fəaliyyətini təmin etmək üçün korporativ 
idarəetmə mexanizmi və nəzarət sisteminin tətbiqinə üstünlük verilməsi menecerlərin özəlləşdirmə  
prosesində və ondan sonrakı dövrdə mülkiyyət hüquqlarının bölgüsü, eləcə də yenidən bölgüsü 
mərhələsində  iştirakının stimullaşdırılması müsbət nəticələrin əldə olunmasında əhəmiyyətli rol 
oynaya bilər.
Beşincisi, investisiya ehtiyaclarının ödənilməsində yerli imkanlardan daha səmərəli istifadə üçün 
vasitəçi investisiya fondlarının və maliyyə institutlarının fəaliyyətinə şərait yaradılması 
məqsədəüyğundur.
Altıncısı, əmək kollektivinin bütün üzvlərinin sahib olduqları səhmlərin üç il ərzində satışı, 
bağışlanılması, bir sözlə özgəninkiləşdirilməsinin qadağan olunması, "sabit səhmdarlar bloku"nun 
formalaşdırılması və  xırda səhmdarların mənafeyinin müdafiəsi baxımından ciddi səmərə verə
bilər.
Yeddincisi, yüksək inkişaf göstəricilərinə malik olan dövlət müəssisələrinin səhmlərinin  fond 
birjasında mərhələli satışına üstünlük verilməsi  onların real dəyərinin müəyyənləşdirilməsi və
özəlləşdirmədən dövlət büdcəsinə daxil olmaların çoxaldılması nöqteyi nəzərdən 
məqsədəuyğundur.
Səkkizincisi növbəti mərhələdə fərdi layihələrlə və investisiya müsabiqələri ilə  özəlləşdirməyə
üstünlük verilməsi və bu üsulların prosesin gedişində aparıcı xətt təşkil etməsi  effektiv sahibkarın 
aşkar olunması baxımından daha əlverişli şərait yarada bilər.
Beləliklə də  hər bir dövlətin iqtisadi sistemində bazis rolunu oynayan mülkiyyət münasibətlərinə, 
onun səmərəli təşkili problemlərinə, idarəetmə formalarına, müxtəlif mülkiyyət növləri arasındakı 
qarşılıqlı nisbət məsələlərinə və bütün bu proseslərin hərəkətverici qüvvəsinə  çevrilən özəlləşdirmə
siyasətinə kompleks halda baxış müasir dövrün zəruri tələbatından irləli gəlir. Bu baxımdan 
özəlləşdirmə  sadəcə olaraq mülkiyyətin  dəyişməsini şərtləndirən adi bir tədbir  kimi  deyil, dövlət 
müəssisələrinin satılmasından başlayaraq onun sağlamlaşdırılmasına qədər olan dövrü əhatə  edən 
və bir sistem daxilində həyata keçirilən iqtisadi siyasət olaraq qəbul edilməli və
qiymətləndirilməlidir. Artıq bu gün "mülkiyyətçinin kim olması vacib deyil, onsuz da bazar özü 
əvvəl-axır bacarıqlı sahibkarı axtarıb tapacaq" kimi bir vaxtlar iqtisadi ədəbiyyatlarda məşhur olan 
və hətta müəllifini Hobel mükafatı almaq səviyyəsinə qədər yüksəldən Kouz ideyası praktiki 
gerçəklikdə öz iqtisadi səmərəsini  itirməkdədir.
Ntic
Özəlləşdirmənin dünya təcrübəsi ilə yaxından tanışlıq və onun Azərbaycanda gedən proseslərlə  
müqayisəli təhlili ilk növbədə ayrı-ayrı ölkələrin mövcud praktikasına fərqli yanaşmanı aparıcı xətt 
kimi önə çəkməyi zəruri edir. Diqqət yetirsək görərik ki,  Qərbin sənayecə inkişaf etmiş ölkələrində
bu prosesin fəlsəfəsini daha çox iqtisadi motivlər, konkret olaraq sahibkarlıq fəaliyyətində dövlətin 
iştirak dairəsini daraltmaq,  mülkiyyət məsubiyyətindən və təşkilati-hüquqi formasından asılı 
olmayaraq bütün təsərrüfat subyektləri üçün bərabər rəqabət şəraiti yaratmaq və bir sözlə
müəssisələrin fəaliyyətinin effektivliyini artırmaq təşkil edirdisə, postsosialist məkanında 
özəlləşdirmənin fəlsəfəsi daha çox ideoloji və siyasi motivlərə (iqtisadiyyatda transformasiya 
proseslərini sürətləndirmək, ölkə vətəndaşlarına dövlət əmlakından pay çatdırmaq və s.) uyğun 
gəlirdi. Digər tərəfdən Cənub Şərqi Asiyanın yeni sənaye dövlətlərinin özəlləşdirmə təcrübəsində
hər iki motivdən doğan istiqamətlərlə   yanaşı həmçinin əyalətlər arasındakı iqtisadi geriliyin 
aradan qaldırması və bununla bağlı özünəməxsus problemlərin həlli məqsədləri də müşahidə
olunurdu. Latın Amerikası ölkələrində özəlləşdirmənin məqsədlərinə milli iqtisadiyyatın rəqabət 
qabliyyətini artırmaq, dövlətin xarici və daxili  borclarını azaltmaq və ölkə iqtisadiyyatına xarici 
mənşəli sərmayə cəlbini sürətləndirmək daxil idi.
İkincisi, özəlləşdirmənin dünya təcrübəsinin xronologiyası bu nəticəyə gəlməyə əsas verir ki, 
mülkiyyətdə aparılan bu cür islahatlar Qərb dövlətləri və Latın Amerikası ölkələri  üçün başa 
çatmış və geridə qalmış, postsosialist ölkələri və yeni sənaye dövlətləri üçün isə indi də davam edən 
və başa çatdırıla bilməyən sindrom hesab olunur.
Üçüncüsü, özəlləşdirmə proseslərinin ayrı-ayrı ölkələr və onların qrupları üzrə dinamikasının təhlili 
Qərb dövlətlərində bu tədbirin əhatə dairəsinin məhdud olduğunu və asta templə aparıldığını, 
postsosialist ölkələrində isə geniş miqyasda və sürətlə həyata keçirildiyini təsdiq edir.
Nəhayət, qeyd olunan parametrlər üzrə nəticə çıxararkən, bu qənaəti arqumentləşdirmək 
mümkündür ki, Qərb praktikası ilə Azərbaycan reallıqları arasında paralellər aparmaq nə
özəlləşdirmənin strat  vəziyyətinə, nə dinamikasına, nə də ki, təsir dairəsinə və ən başlıcası da 
məqsədlərinə görə  uğurlu yanaşma  sayıla bilməz. Latın Amerikası və Cənub Şərqi Asiyanın 
inkişaf etməkdə olan ölkələrinə gəlincə, onların təcrübəsinin Azərbaycan praktikasına tətbiqi 
institutsional investorların bu prosesə cəlbi üsullarına diqqət yetirilməsi nöqteyi nəzərdən 
məqsədəuyğun hesab oluna bilər.
Postsosialist ölkələrində  tətbiq olunan kütləvi özəlləşdirmə modelinin Azərbaycanın mövcud 
proqramı ilə fəlsəfi baxımdan eyniliyi və bu məkanı təmsil edən ölkələrin strat vəziyyətinin  
oxşarlığı faydalı təcrübə mübadiləsi baxımından diqqətə layiqdir. Bu məkana daxil olan ölkələr 
üzrə özəllşdirmə ərəfəsi dövrdə müşahidə olunan siyasi situasiya, dövlət mülkiyyətinin 
dominantlığı, kapital bazarının zəif inkişafı onun gedişində başlıca əngəllərdən biri  hesab oluna 
bilər. Bu prosesin postsosialist ölkələrində gedişi də  bir sıra çətinliklərlə müşahidə olunmuşdur. 
Siyasi mövqelərindən asılı olaraq müxtəlif  dövlət məmurlarının özəlləşdirməyə qarşı aktiv 
fəaliyyəti demək olar ki, əksər postsosialist ölkələrinə xarakterik cəhət hesab oluna bilər. Bu 
ölkələrdə özəlləşdirmənin tərəfdarları sırasında  praqmatik düşüncəli, mütərəqqi  fikirli  dövlət və
hökumət  liderləri  ilə yanaşı, bəzi səlahiyyətlərinə görə "əlini qızdırmaq" imkanına malik olan 
müxtəlif səviyyəli  dövlət məmurlarını da görmək mümkündür. Dövlətin  strateji  əhəmiyyət kəsb   
edən sahələri  "özgə əllərin" ixtiyarına  verməmək istəyi ilə özəl sahibkarın  maraqları  arasındakı  
uyğunsuzluq demək olar ki, bütün ölkələrdə özəlləşdirmənin sürətinə mənfi təsir göstərmişdi. Bu 
ölkələrin iqtisadi siyasətində sosial müdafiə elementlərinin xüsusi yer tutması sıravi vətəndaşların 
özəlləşdirməyə münasibətini xeyli pisləşdirmişdir.
Göründüyü  kimi, müxtəlif özəlləşdirmə fəlsəfəsinə və fərqli inkişaf səviyyəsinə malik dövlətlərin 
əksəriyyətində bu prosesə yanaşmada iqtisadi motivlər üstünlük təşkil etsə də ideoloji motivlərlə
start götürmüş özəlləşdirmə təcrübəsinə daha çox postsovet məkanında rast gəlmək mümkündür.
Kütləvi özəlləşdirmə təcrübəsi onu da təsdiq etdi ki, əksər postsosialist ölkələrində bu proses əsasən 
siyasi və sistem dəyişiklikləri vəzifəsini yerinə yetirmiş, sosial və iqtisadi məqsədlərə ya nail ola 
bilməmiş, ya da qismən nail olmuşdur.
Praktiki olaraq bütün ölkələrdə "kiçik" və "böyük" özəlləşdirmə prinsipal olaraq fərqlənmiş və
ayrıca qanunlarla reqlament-ləşdirilmişdir. Hər yerdə "kiçik" özəlləşdirmə çox sürətlə həyata 
keçirilmişdir. Bu, ticarət, ictimai iaşə, xidmət sferasının çox da iri olmayan müəssisə və
obyektlərinin "canlı" pullara daha tez satışı ilə səciyyələnir.
"Böyük" özəlləşdirmənin asta tempinin başlıca səbəbləri əhalidə vəsait çatışmazılığı və xarici 
kapitalın minimum həcmi ilə izah olunur. Belə problem əsasən keçmiş sosialist dövlətlərində
müşahidə olunmuşdur. Bu amil də postsosialist məkanında özəlləşdirmənin səmərəli təşkilində
başlıca maneə kimi qiymətləndirilə bilər.
Keçmiş sosialist ölkələrinin, o cümlədən Azərbaycanın  praktikası göstərir ki, kütləvi özəlləşdirmə
deyil, nisbətən "yumşaq" özəlləşdirmə daha səmərəli iqtisadi nəticələrin əldə edilməsinə şərait 
yaradır . Belə ki, kütləvi özəlləşdirmə modeli siyasi cəhətdən alternativsiz olsa da, iqtisadi nöqteyi-
nəzərdən heç də həmişə  müvəffəqiyyətli hesab olunmur. Rusiya təcrübəsi sübut etdi ki, vauçer 
özəlləşdirilməsi çox mürəkkəb texniki- təşkilati prosesdir. Onun ömrünün uzunluğu 
özəlləşdirmənin səmərəliliyinə mənfi təsir göstərən başlıca amillərdən biri hesab olunur. Belə olan 
halda kapital bazarı zəif inkişaf edən ölkələrdə geniş miqyaslı özəlləşdirmənin səmərəli iqtisadi 
nəticələrindən danışmağa dəyməz.
Çünki,  bu modelin tətbiqi aşağıdakı çatışmazlıqlara şərait yaradır:
- praktiki olaraq pulsuz  səhmə sahib olan yeni səhmdarlar öz investisiyalarını qorumaq üçün 
kifayət qədər imkanlar və stimullara malik olmurlar;
- iri müəssisələrin səhmlərinin real sahibkarın əlində tez bir zamanda cəmlənməsi üçün fond 
bazarının yaratdığı imkanlar məhdud olur;
- struktur baxımından mürəkkəb olan bu model çoxsaylı qanunvericilik və normativ aktların 
qəbulunu, yeni təşkilati strukturların (investisiya fondlarının, fond birjalarının, çek alqı-satqı 
agentliklərinin yaradılmasını) və əhali arasında geniş miqyaslı  maarifləndirmə işinin aparılmasını 
zəruri edir;
- bu modelin  tətbiqi  özəlləşdirmənin   başlıca məqsəd-lərinə daxil olan   istehsalın  effektivliyinin 
artırılması üçün ciddi təminat vermir.
     Lakin bütün bunlara baxmayaraq, keçmiş sosialist ölkələrində populyar olan kütləvi 
özəlləşdirmə modelinin  siyasi cəhətdən alternativi yoxdur. Bu  modelin özəlləşdirmənin miqyas və
sürət parametrlərinə müsbət təsir gücünü nəzərə almaqla, iqtisadiyyatda  sistem və siyasi 
dəyişikliklərin rellaşdırılmasında əhəmiyyətli rolunu qiymətləndirməklə bərabər,   yuxarıda qeyd 
olunanlar əsasında belə nəticəyə gəlmək olar ki, nə qədər imkan varsa bir o qədər tez kütləvi 
özəlləşdirmə variantından imtina etmək məqsədəüyğundur.
* * * 
1. Фархад Алиев, Приватизация:  правительственная перспектива,
2. www.msp.gov.az/html/rus/xod
3. Vəliyev T.S. Bazar iqtisadiyyatnın formalaşmasında sahibkarlıq fəaliyyətinin yeri və rolu. 
İqtisad elmləri: Nəzəriyyə və praktika 1994 №-2-3  səh.18
4. Vəliyev T.S. Bazar iqtisadiyyatnın formalaşmasında sahibkarlıq fəaliyyətinin yeri və rolu. 
İqtisad elmləri: Nəzəriyyə və praktika 1994 №-2-3  səh.18
5. «Azadlıq» qəzeti, 18 yanvar 2000-ci il, V. Axundovun müsahibəsi
6. Barat Nuriyev, Bazar iqtisadiyyatı və Azərbaycan 
7. Bakı «Elm» 1999, səh 214 
8. Barat Nuriyev , Bazar iqtisadiyyatı və Azərbaycan, Bakı  «Elm» 1999, səh 216
* * * 
dbiyyat
Azərbaycan Respublikasında Dövlət Əmlakının Özəlləşdirilməsinin II Dövlət Proqramı (Sənədlər 
toplusu) Bakı 2001
Akbaşev B. Teoriçeskoe podxodı i praktiçeskie trebovaniə k  privatizaüionnumu proüessu 
//Rossiyskiy Gkonomiçeskiy jurnal 1993 N7 70-79s.
Allahverdiyev H.B.Bazar iqtisadiyyatına keçid şəraitində idarəetmə strukturunun təkmilləşdirilməsi 
problemləri,
// İqtisad elmləri: nəzəriyyə və praktika 1996, N1-2 
səh 36-40
Anderson R.E., Djankov S., Pohl G., Claessens S. Privatization and Restructuring in Central and 
Eastern Europe //Private Sector.1997. No 11.*3-26.
Atkmson S.E., Halvorsen R. The Relative Efficiency of Public and Private Firms in a Regulated 
Environment: The Case of U.S. Electric Utilities //Journal of Public Economics, 1986. Vol.19, 281-
294.
Barberis N., Boycko M., Shleifer A., Tsukanova N. How Does Privatization Work? Evidence from 
Russian Shops //Journal of Political Economy, 1996. Vol.204(4), 764-790.
Barbone L, Marchetti D., Paternostro S. Structural Adjustment, Ownership Transformation, Size in 
Polish industry. Policy Research Working Paper, No 1624. Washington: World Bank, 1996.
Berle A., Means G. The Modern Corporation and Private Property. New York: MacMillan, 1932.
Boardman A.E., Vinmg A.R. Ownership and Performance in Competitive Environments: A 
Comparison of the Performance of Private, Mixed, Slate-Owned Enterprises //Journal of Law and 
Economics, 1989. Vol.32, 1-32.
Brada, Joseph  C. Privatization is Transition- or is it? London 1996
Bresnahan T.F., Reiss P.O. Entry and Competition in Concentrated Markets //Journal of Political 
Economy, 1991. Vol. 99, 977-1009
Brown A.N., Ickes B.W., Ryterman R. The Myth of Monopoly. A New View of Industrial 
Structure in Russia. Washington: World Bank, 1993.
Caves O.W., Christensen L.R, The Relative Efficiency of Public and Private Firms in a 
Competitive Environments: The Case ot Canadian Railroads //Journal of Political Economy, 1980. 
Vol. 88, 958-976.
Commander S., Fan Q., Schaffer M.E. (Eds) Enterprise Restructuring and Economic Policy in 
Russia. Washington: The World Bank, 1996.
Demsetz H., Lehn K. The Structure of Corporate Ownership: Causes and Consequences //Journal 
of Political Economy, 1985. Vol. 93(6), 1155-1177.
Dewenter K.L, Malatesta P.M. State-Owned and Private-Owned Firms: An Empirical Analysis of 
Profitability: 
Leverage and Labor Intensity //Financial Economics Network Working Papers, August 25, 1998.
Earle J., Estrin S. Privatization versus Competition' Changing Enterprise Behaviour in Russia. 
Report No 315. London: Centre for Economic Performance, 1996,
Earle J., Estrin S. After Voucher Privatization: The Structure of Corporate Ownership in Russian 
Manufacturing Industry Site Working Paper No 120. Stockholm: Slockholm Institute of Transition 
Economics and East European Economies, 1997.
Eckel C., Eckel D., Singal V., Privatization and Efficiency. Industry Effects of the Sale of British 
Airways //Journal of Financial Economics, 1997. Vol. 43, 275-298.
Esirin S.A., Gelb A., Singh I.J. Restructuring, Viability and Production: A Comparative Study of 
Enterprise Adjustment in Transition.// Discussion Paper No 1, London: London Business School, 
CIS Middle Europe Centre, 1993.
Ermakoviç  V,  Kozarjevskiy.P . Panğkuv Ö, Privatizaüiə v Resypublike Kazaxstan//, Varşava, 
SASE ?85
Ermakoviç V.,Pankuv  Ö. Privatizaüiə v Kırqızstane v 1992-1996q.q//. Varşava, SASE ?102
Jermakowikz W.  Kozarzevski P, Privatisation in Monqolia//, Varşava, SASE ?103
Ermakaviç V, Modeli privatizaüii// Varşava, SASE ?104
Frydman. R. Privatization in Central and Eastern Europe//. London 1993
Frydman, R, .Rapaczynski  A, Privatizatin in Eastern Europe: Is the state withering Away?// 
Budapest: CEU Press, 1994
Frydman  R, Rapaczynski A, Earle J and et al ,The privatisation prosses in Russia Ukranine and the 
Baltic States,// Central Evropean University press Budapest- London- New York 1996
Frydman R., Gray C., Hessel M., Rapaczynski A. Private Ownership and Corporate Performance: 
Some Lessons from Transition Economies//. Economic Research Reports. No 97-28. New York: 
New York University, C.V. Starr Center for Applied Economics, 1997.
Frydman R,, Gray C., Hessel M., Rapaczynski A. When Does Privatization Work? The Impact of 
Private Ownership on Corporate Performance in the Transition Economies. Economic Research 
Reports No 98-32. New York: New York University, C.V. Starr Center for Applied Economics, 
1998.
Galai A,, Jones L, Tandon P., Vogelsang I. Welfare Consequences of Selling Public Enterprises: 
An Empirical Analysis. New York: Oxford University Press,1994.
Gerard Roland and K. Sekkat "Managerial career concerns, privatization, and restructuring in 
transition economies", European Economic review 2000, N44
Greene W.H. Econometric Analysis. Third Edition. New Jersey: Prentice Hail,1995.
Grosfeld L, Nivet J.-F. Wage and Investment Behavior in Transition: Evidence from a Polish Panel 
Data Set. A paper presented at the conference "Economic Transition in GEE and Russia: Theory 
and Empirical Evidence". Moscow: EERC, 1997.
Quliyev T. Requliruemaə rınoçnaə gkonomika Bakı-1999
Quliyev T. Menecmentin (idarəetmənin) əsasları, Bakı -2001
Q.İbadoqlu (Bayramov), "Privatizaüiə v Azerbaydjane" CASE,   Varşava,   ? 163, mart 1999  q., 
www.case.com.pl, , 
Q.İbadoqlu (Bayramov), "Privatizaüiə na Vostoke" CASE,   Varşava,  ?225, aprelğ 2001  q.,
www.case.com.pl,
G. Bayramov, Privatization in Azerbaijan: results and prospects "Central Asia and the Caucasus" is 
a private information and analytical journal ? 4(10) 2001,Sweden,  www.ca-c.org
G.Bayramov, "Privatization in Azerbaijan:  analysis in comparison with the experience of foreign 
countries" Azerbaijan today, the international magazine, august / september www.azerbaijantoay.az
Q.İbadoqlu Bayramov., Privatizaüiə v Azerbaydjane: itoqi i perspektivı, Sbornik nauçnıx statey, 
vıpusk 30, İnstitut MGMO NAN  Ukrainı., Kiev 2001
Qubad İbadoqlu, İzderjki "perexodnoqo perioda" v Azerbaydjane, Moskva.:Letniy sad, 2001-496s., 
www.sakharov-center.ru
Q.İbadoqlu Proses razqosudarstvleniə sobstvennosti nujdaetsə v üelenapravlennoy politike 
Consulting and Business. ?1 2000 Str.58-62, www.consulting.azeri.com
Q.İbadoğlu, Ə. Amaşov., Özəlləşdirmə və mətbuat, Bakı-"Ağrıdağ" nəşriyyatı, 1998
Q.İbadoğlu, Ə.Məsimov, A.Əmiraslanov., Özəlləşdirmə// Bakı "Qanun" nəşriyyatı, 1998
Jain B., Kini O. The Post-Issue Operating Performance of IPO Firms //Journal of Finance, 1994. 
Vol. 49, 1699-1726.
Jensen M.C., Meckting W. Theory of the Firm: Managerial Behavior, Agency Costs, Capital 
Structure //Journal of Financial Economics, 1976. Vol. 3, 305-360.
Johnston J., OiNardo J. Econometric Methods. New York: Mcgrsw-Hill Companies, Inc., 1997.
Kapelöhnikov R. Gkonomiçeskaə teroriə prav sobctvennosti (Metodoloqiə, osnovnıe ponətiə kruq 
problemi) // otv. Red.V.İ.Kuznehov A.N. SSR,İnet,MGMO., Moskva ?MGMO 1990. 90str.
Kikeri S., Nellis J., Shirley M. Privatization: Lessons from Market Economies //The World Bank 
Research Observer, 1994. Vol. 9{2) 241-273.
Kole S.R., Mulherin J.H. The Government as Shareholder:
A Case from the US //Journal of Law and Economics, 1997. Vol. 40, 1-22.
Konings J. Competition snd Firm Performance in Transition Economies: Evidence from Firm Level 
Surveys in Slovenia, Hungary and Romania. //Discussion Paper No 1770. London: Centre for 
Economic Policy Research, 1997.
Kornai J. The Socialist System. The Political Economy of Communism,// Prinston: Prinston 
University Press, 1992.
Krueger A.O. Government Failures in Development //Journal of Economic Perspectives, 1990. Vol. 
4, 9-23.
La Porta R., Lopez-de-Silanes F. The Benefits of Privatization: Evidence from Mexico.// Working 
Paper No 6215. Cambridge: National Bureau of Economic Research.1997.
La Porta R., Lopez-de-Silanes F. Shleifer A. Corporate Ownership around the World. Working 
Paper No 6625. Cambridge: National Bureau of Economic Research, 1998.
Masimov A. Privatizaüiə v Azerbaydjane: realiy, problemı, perspektivı. Jurnal "Üentralğnaə Aziə i 
Kavkaz" ?4 1999 
Martin S., Parker D. Privatization and Economic Performance throughout the UK Business Cycle 
//Managerial and Decision Economics, 1995 Vol.16, 225-237.
Megginson W.L., Nash R.C., van Randenborgh M. The Financial and Operating Performance of 
Newly Privatized Firms: An Empirical Analysis //The Journal of Finance, 1994. Vol. XLIX(2), 
403-452.
Mikkelson W.H., Partch M.M., Shah K. Ownership and Operating Performance of Companies That 
Go Public //Journal of Financial Economics, 1997. Vol. 44(3).281-307.
Nazim Müzəffərli İqtisadi etüdlər Bakı Şuşa nəşriyyatı, 1999
Nellis J. Privatization in Reforming Socialist Economies //Current Implementation Issues. 
Ljubljana: International 
Center for Public Enterprises in Developing Countries, 1991. P.15-23.
Nellis J. Time to Rethink Privatization in Transition Economies? //Transition, 1999. Vol.20(1). 4-6.
Nickel S.J. Competition and Corporate Performance //Journal of Political Economy, 1996. 
Vol.204(4), 724-746.
Nikifirov L.,Kuzneüova T. Konheptualğnıe osnovı razqosudarstvleniə i privatizaüii, Voprosı 
Gkonomiki 1991, N2 40-52s.
Nuriyev B.R. Bazar iqtisadiyyatı və Azərbaycan, Bakı Elm 1999
Pagano M. Panetta F,, Zingales L. Why Do Companies Go Public? An Empirical Analysis. 
//Financial Economic Network Working Paper Series.1998.
Perjovich S. Privatization Process of Institutional Change in Eastern Europe.// Bratislava 1996
Perotti E.G., Guney S.E. The Structure of Privatization Plans //Financial Management, Spring 
1993. P. 84-98.
Phelps E.S. Conclusions Villa Mondragone International Seminar //Rivista di Politica Economica, 
December 1992 (from: Gylfason T., Herbertsson T.T., Zoega G. Ownership and Growth. 
Discussion Paper No 1900. London: Centre for Economic Policy Research, 1998).
Pinto B., van Wijnbergen S. Ownership and Corporate Control in Poland: Why State Firms Defied 
the Odds// Discussion Paper No 1273. London: Centre for Economic Policy Research, 1995.
Privatisation in Central and Eastern Evrope 1994 Edited by Andreje Bohm CEERN 1995 p 436
Sanita Kiken, John Nellis, Marry Shirley, Privatisation the lessons of ExperienceWorld Bank 
publication Washinqton DC 1992
Savas. E.S. Privatization: The key to better Government.// Chatham 1988
Savas E.S. Özəlləşdirmə və ictimai-özəl əməkdaşlıqlar.// Bakı-2001 
Shapiro C., Willig R. Economic Rationales for the Scope of Privatization //Economy of Public 
Sector Reform and 
Privatization, London: Westview Press, 1990. P. 55-87.
Shleifer A., Vtshny R.W. Politicians and Firms //Quarterly Journal of Economics, 1994.
Shirley M. and Galal A. Does Privatization Deliver? Washington DC 1994
Simon H.A. A Behavioural Model of Rational 
Choice //Quarterly Journal of Economics, 1955. 99-118;
Stiglitz, Joseph E. Whither Socialism? Cambridge 1994
Cyert R.M.. March J.G. A Behavioural Theory of the Firm, Prentice-Hall, 1963.
Teoh S.H., Wong T.J., Rao G. Incentives and Opportunities for Earnings in Initial Public Offerings. 
Working Paper. Los Angeles: University of California, 1994.
The European Observatory lor SMEs. First Annual Report. European Network for SME Research, 
1993.
Vəliyev T.S., İqtisad elminin nəzəriəsaslarının tarixi təkamülü  Bakı Elm 1999
Vəliyev T.S. Bazar iqtisadiyyatnın formalaşmasında sahibkarlıq fəaliyyətinin yeri və rolu. İqtisad 
elmləri: Nəzəriyyə və praktika 1994, N-2-3  səh.17-23
Vəliyev T.S. Azərbaycanda iqtisadi inkişafın obyektiv yönümü. İqtisad elmləri: Nəzəriyyə və
praktika 1994 ?1  səh.1-10
Vickers J., Yarrow G. Privatization: An Economic Analysis. Cambridge: Massachusetts: MIT 
Press, 1988.
Willig R. D. Corporate Governance and Market Structure /Economic Policy in Theory and Practice 
/Eds A.Razin, E.Sadka. London: Macmillan, 1987 (from: Nickel S.J.) Competition and Corporate 
Performance //Journal of Political Economy, 1996. Vol.204(4), 724-746.
Kox A.R., Molojavıy S.V., Rustamova Z.X., Semerikov V.N. Privatizaüiə- 1996: İtoqi i vıvodı 
//Obhestvo i gkonomika, 1997. ? 4, 147-177.
Perevalov Ö.V., Basarqin V.F., Burkov A.L., Qimadi İ.G , Dobrodey V.V,, Romanova O.A. 
Privatizaüiə i gffektivnostğ deətelğnosti otrasley i predpriətiy: Situaüiə v promışlennosti 
Sverdlovskoy 
oblasti.// Ekaterinburq: UrO RAN, 1998.
Perevalov Ö.V., Qimadi N.G., Dobrodey V.V. Vliənie privatizaüii na rabotu predpriətiy 
promışlennosti: analiz situaüii v Sverdlovskoy oblasti //GKO 1998. N7-8
Perevalov Ö.V., Qimadi İ.G., Dobrodey V.V. Vliəet li privatizaüiə na deətelğnostğ predpriətiy? // 
Voprosı gkonomiki.1999. N 6, 6-89
Perevalov Ö.V., Qimadi İ.G., Dobrodey V.V.Analiz vliəniə privatizaüii na 
deətelğnostğpromışlennıx predpriətiy // Moskva RPGİ Fond Evraziə 2000
Privatizaüiə po-vostoçnoevropeyski. Materialı "kruqloqo stola",  provedennoqo nauçnımi 
sotrudnikami İnstituta Mejdunarodnıx Gkonomiçeskix i Politiçeskix  İssledovanii AN   SSSR, 
Voprosı Ekonomiki 1991 ?2 str 61-88
Privatizaüiə po-rossiyski,Avtor professor kafedrı MGO i VGS MQİMO (U) MİD Rosii, 
Nezavisimaə qazeta, 17.04.2001
Privatizaüiə po-vostoçnoaziatski. "Kruqlıy stol",  v üentre aziatskix issledovaniy İnstituta 
Mejdunarodnıx gkonomiçeskix i politiçeskix  issledovanii AN   SSSR, Voprosı Gkonomiki 1991 
?11 str 136-152
Olivier Blanchard and Pierre Aghion  "On Insider Privatization", // European Economic review 40, 
1996
Olivier Blanchard and Michael Kremer "Disorganization" //Quarterly Journal of Economics, 1996
Radıqin A. "Vneşnie mexanizmı korporativnoqo upravleniə i ix osobennosti v Rossii"//Voprosı 
gkonomiki.1999. ? 8, 81-98
Radıqin  A.  "K teorii privatizaüii v perexodnoy gkonomike" //Voprosı gkonomiki.1995. N 12, 54-
67
Ramandadtham V.V. Constraints and Impacts of Privatization.// London 1993
Riçard Tomas "Koliçestvennıe metodı analiza xozəystvennoy deətelğnosti" //Moskva   İzd.  Delo  i 
servis,  1999  q.
Mejstrik M."Privatization and the capital markets in the Czech and Slovak Republics"// Working  
Papers Series 54,
1994
Gllerman D."Vauçernaə privatizaüiə kak instrument xolodnoy voynı" //Voprosı gkonomiki 1999,  
N 8
Lukaşeva İ, Freök Q, Kozarjevskiy P, Kan O, Kuklin S, "Privatizaüiə promışlennıx predpriətiy 
Kırqızstana",// Varşava CASE 2001.
Şeremet A.D., Sayfulin R.S., Neqaşev E.V. "Metodika finansovoqo  analiza" //Moskva İzd.  İnfra -
M,  2000.
Şeremet A.D. , Sayfulin R.S.  "Finansı predpriətiy"// Moskva İzd.  İnfra - M,  1997  q.
Çubays Anatoliy, İtoqi privatizaüii:  prorıv v druqoe gkonomiçeskoe izmerenie "Demokratiçeskiy  
vıbor" N38, 30 sentəbrə- 6 oktəbrə 1999 q.
Ustinov İ., Privatizaüiə po-rossiyski, Nezavisimaə qazeta, 17.04.2001
Ömer Farruk Ünal Dünyada və Azərbaycanda özəlləşdirmə// Bakı  Qafqaz Universiteti Yfyını 
1999, səh 252
Müəllifdən
Qubad İbad oğlu Bayramov 1971-ji ildə Füzuli rayonunun Aşağı Güzlək kəndində anadan olub. 
Azərbayjan Dövlət İqtisad İnsitutunu və aspiranturasını bitirib. İqtisad elmləri namizədidir.2000-
2001-ji illərdə Polşada Varşava Ali İqtisad məktəbinin  professoru Stanislav Kaşiyeviçin elmi 
məsləhətləri ilə doktorluq proqramı üzrə "Postsosialist ölkələrində özəlləşdirmə proseslərinin 
müqayiəsli iqtisadi təhlili" mövzusunda elmi tədqiqatla məşğul olub. 44 adda və 90 çap vərəqi 
həjmində elmi əsərlərin müəllifidir. Xarijdə 5 elmi əsəri (2 kitab, 3 məqalə) dərj olunub. Müxtəlif 
dövrlərdə bir sıra beynəlxalq konfrans və seminarlarda  (ABŞ, Yaponiya, Malayziya, Türkiyə, 
Polşa, Rusiya, Qazaxıstan, Özbəkistan, Qırğızıstan və digərləri)  Azərbayjan Respublikasını təmsil 
edib.
Hazırda Azərbayjan Dövlət İqtisad Universitetinin "İqtisadi  təhlil" kafedrasının baş müəllimidir. 
"Ekspert" iqtisad curnalının baş redaktoru, Səhmdarların Hüquqlarının Müdafiəsinə Yardım 
Mərkəzinin direktorudur.
Azərbayjan, rus, ingilis və polyak dillərini bilir.
Ailəlidir 2 övladı var.
Müəllifin monoqrafiya mövzusu ilə əlaqədar olaraq, xaricdə və respublikamızda dərc olunmuş bəzi 
kitab və məqalələri ilə tanış olmaq istəyənlər aşağıdakı internet ünvanlarına mürajiət edə bilərlər.
Q.İbadoqlu. E.Alibekov, "Privatizaüiə v Azerbaydjane" CASE, Varşava, ? 163, mart 1999  q.,  
www.case.com.pl, , 
 Q.İbadoqlu (Bayramov), "Privatizaüiə na Vostoke" CASE,   Varşava,  ?225, aprelğ 2001  q., 
www.case.com.pl,
G. Bayramov, Privatization in Azerbaijan: results and prospects "Central Asia and the Caucasus" is 
a private information and analytical journal? 4(10) 2001, Sweden,  www.ca-c.org
G.Bayramov, "Privatization in Azerbaijan: analysis in comparison with the experience of foreign 
countries" Azerbaijan today, the international magazine, august / september www.azerbaijantoay.az
Qubad İbadoqlu, İzderjki "perexodnoqo perioda" v Azerbaydjane, Moskva.:Letniy sad, 2001-496s., 
www.sakharov-center.ru
Q.İbadoqlu Proses razqosudarstvleniə sobstvennosti nujdaetsə v üelenapravlennoy politike   
Consulting and Business. 1 2000 Str.58-62, www.consulting.azeri.com
