1 
 
HACI ƏRŞAD HACI BƏDƏLLİ 
 
 
 
 
 
 
 
 
 
  
 
 
DƏRDİN DƏ 
ÖZ BAHARI VAR 
 
 
 
 
 
 
 
 
 
 
 
                          HƏRBİ NƏŞRİYYAT Bakı – 1999 
 
 
 
 
2 
 
BISMILLAHIR-RƏHMANİR-RƏHİM!              ( HAZIR) 
Ulu peyğəmbərimiz Ali Məhəmmədə (s.ə.s) ithaf. 
 
Bəşər idrakına 
  sığmayan, 
davranışa, əxlaqa – 
                       hər yönə, 
İnsanlığa nümunə, 
Bizdən min illərlə qabaq, 
  cəhalətə çıraq 
ecaz düşühcələr, 
elmi möcüzələr 
gizləndi, 
açıldı, 
bəhrələndi 
insan zəkası 
  ilbəil, hər gündə... 
Bu gün də. 
Qovdu cəhalət qaranlığını 
zikrin inqilabi, 
nurlu ziyası... 
Yarımvəhşi 
Insan yığınlarında 
təkan aldı  təkamül, 
hər mərhələdə 
                yüz amil 
cəmləşdi  büsbütün 
kamilliyə  qabil 
                   hər nə var 
Allahın nazil etdiyi 
                     surəndə... 
Vird etdikcə “Allahu əkbər” 
Insan mələkləşdi 
3 
 
                     qalxıb meraca, 
Mələk insanlaşdı, 
endi hüzuruna Qədr gecəzi, 
                         bunca 
                         sayəndə... 
. .. Hümmətlik qürunu 
Kəbəyə ziyaət  
                       yapanlar bilir, 
Sənin bəndəlik qüdrətini, 
                         ilahi nurunu 
Iman tapanlar bilir. 
 
                                1-15 aprel 1998-ci il. 
                                         Məkkə-Mədinə.  
 
 
XX əsrin birinci yarısının sonlarında islamın 
Nəqşibəndi təriqətinin  son ulu övliyalarından biri, 
represiyalar dövrü olmazın məhrumiyyətlər və məşəq- 
qətlərə məruz qalmız Şeyx  Mirsədi Ağa müridləri  üçün 
                              himn. 
 
Təbibmsən, bimarınam, 
Umar könlüm şəfa Səndən 
Haqq yolunun təşnəsiyəm, 
Dözüm məndən, cəfa Səndən. 
 
Hüsnün adlı gülüstan var, 
Ruhum orda tutar qərar,   
Vəcdə gələr, qanadlanar, 
Nəzər Səndən, səfa məndən. 
 
Qulaq  səsdə, dil soraqda 
Cismim fani, qəlbim haqda, 
4 
 
Xoş günümdə, bəd ayaqda 
Sınaq Səndən, vəfa məndən... 
 
Çox dərdim var, çox ahım var, 
Hələ çox-çox günahım var... 
Ümidim var, pənahım var,-- 
Xilas Səndən, toba məndən. 
 
Biz gedən yol çox uludur-- 
Ali Məhəmməd yoludur... 
Nəqşibəndilər qoludur-- 
Zəhmət məndən, rəva Səndən. 
 
Haqq  yolunda  haqq  Mir Sədı, 
Bizə həyan  çıx, Mırsədi, 
Bızə müdam, Şıx Mırsədi, 
Qısmət haqdan, dua Səndən! 
                                                           1978. Dəmirçılər.  
            . 
 
 
            BİR ANDA 
                     Mir Məhəmməd yanğısı 
 
 Üz cırır, saç yolur əllər büsbütün, 
 Naləli, fəryadlı dillər büsbütün, 
 Olmazın matəmli ellər büsbütün 
Göylər də yaş tökdü, dindi bir anda...    
                                                                                                                                                                                                                                                                                                     
Puç oldu, zay oldu ulu diləklər– 
Bu dərdi çəkəcək duyan ürəklər. 
Quş donunda şivən etdi mələklər– 
Hə qədər qanmayan qandı bir anda. 
 
5 
 
Gözəllər göz yaşı tökür üstünə, 
Yaraşmır bu halət, qardaş, şəstinə, 
Hansı bədnəzərdi durdu qəsdinə, 
İnsafı, mürvəti dandı bir anda. 
 
Səninlə həmişə xoş oldu dünya, 
Sən getdin! – Hə yaman boşaldı dünya! 
Süzüldü, gözlərdə yaş oldu dünya, 
Min ümid çırağı söndü bir anda. 
 
Hayana baxıram, doğma, tanışdı, 
Dilli də, dilsiz də səndən danışdı, 
 
Ağ günlər kələfi yaman dolaşdı, 
Bir elin dayağı sındı bir anda.  
 
İtkin sızıl-sızıl sızlatdı bizi, 
Əymədi, sındırdı şux qəddimizi, 
Qudurub aşmadıq  biz  həddimizi, 
Bəs niyə dünyamız yandı  bir  anda? 
 
 
Zülmətli yollara gur işıq verən,  
Ciddi küsənlərə barışıq verən, 
Hər toya, bayrama yaraşıq verən 
Əbədi matəmə  döndü  bir  anda. 
 
Dostlardan “gileyli”, düşmənə “məlhəm”, 
Yaratmaq, yaşatmaq  həvəsli  mübhəm, 
Sən getdin! Bir alçaq sevinsə nə qəm, 
Biz varıq – sən varsan gör neçə canda. 
 
Dağ çəkdin Ərşada, büküldü dizi, 
Bir quru nəfəsdi canında, düzü, 
6 
 
Səninlə  gömüldü torpağa özü, 
Vüqarı göylərdən endi bir anda.                 
          
                18 may, 1982 
 
 
 
 
BİR SƏN İDİN, SƏN! 
 Bənzərsiz Mir Məhəmməd Ağa Nura 
 
Təriqi-eşqə şux bir həvəslə, 
Yari mübtəla bir sən idin, Sən!.. 
Mərdi-mərdanə tək sinə gərən, 
Dərdi-məlala bir sən idin, Sən!.. 
 
Çox çəkdin cəfa, görmədin səfa... 
Həm elə fəda, həm elə şəfa... 
Haqqa özü tək göstərən vəfa, 
Girən bu hala bir sən idin, Sən!.. 
 
Toya, bayrama – şövqə  yaraşıq, 
İncə mənaya,  zövqə  yaraşır, 
Allah eşqinə  sövqə  yaraçıq– 
Cavab suala bir sən idin, Sən! 
 
Saxta şöhrətlə yarışmaz olan, 
Çoxlar içində qarışmaz olan, 
Zəhləsi gedən, barışmaz olan, 
Qanmaza, kala bir sən idin, Sən!.. 
 
Şıxdan alıb sən cövhəri-maya, 
Min rövnəq verdin eşqi mövlaya, 
 
7 
 
Səhrayi-Məcnun  ali  Leylaya, 
Yar ola-ola bir sən idin, Sən!.. 
 
 
Çox er yetişib doldun kamala – 
Baban Mir Sədi çatdı vüsala.  
Bülbülü şeyda o xətti-xala, 
O gül camala bir sən idin Sən.  
 
Yandırıb yaxdın Ərşad--Fəqanı 
Kimsəsiz qoydun eli obanı, 
Mir Məhəmmədi –ali əbanı 
Verən zavala bir sən idin Sən... 
                                                               17 iyun 1982 
 
     Mərd insan, şəfalı həkim,  
qeyrətli vətəndaş, sözün əsl  
mənasında peyğəmbər övladı,  
şair ürəkli Mir Məhəmmədin 
 əziz xatirəsinə 
 
Qranitləşdi, mərmərləşdi 
məhəbbətimiz, 
inamımız, 
etiqadımız... 
Qara geydi– 
sevincimiz, 
gülüşümüz, 
şaqraq adımız, 
Sənə ürcah olan 
xoşbəxt baxtımız– 
Şahanə taxtımız! 
Həsəd aparardı bizə 
Səninlə keçən günlərimizdə 
8 
 
yaşasaydı Oğuz eli– 
Qazan xanıynan, 
Qaraca çobanıynan, 
Beyrəkiynən– 
Hünərvəriynən, müdrikiynən, 
Həsəd aparardı bizə 
Səninlə keçən günlərimizdə 
yaşasaydı Xürrəmilər, 
təmtərağıynan– 
Cavidanıynan, Babəkiynən... 
Urvata minərdi ölümüz 
Sənin gəlişinlə. 
Yaraşığa bürünərdi 
toyumuz, təntənəmiz. 
Sənin gülüşünlə. 
Sən 
çatdın ulu peyğəmbərlərin 
çıxdığı şöhrət zirvəsinə 
cavan yaşında, 
Səni 
lap bircə dəfə də görənlərin 
nəvəsinə, nəticəsinə, kötücəsinə də 
müqəddəs olacaq 
torpağın, daşın da. 
Çilik-çilik olub töküldük– 
min fəryad, min nalə qopardı 
hər qəlpəmiz, 
Eşilib büküldük, 
Hopdu varlığımıza 
qüssə, kədər, qəm– 
Ömürlük matəm. 
Fəqət, 
yenə yaşadıq 
biz– 
9 
 
Sənsiz! 
Sanki sədaqət sözü 
binadan yoxumuş, 
ya özünə başqa mənadan 
köynək toxumuş 
bizimçün! 
 
Yoxsa 
təlatümlü bu insan dənizində 
bir gün 
hayqırıb ortaya çıxan olacaq 
ədalətli, layiqli qisas üçün; 
Bəs bu gün??? 
16 may 1983 
 
           
 DÜNYA 
Mir Məhəmməd Ağa Nura 
 
Qədim Pompey kimi viranələşdi 
Arzulu, istəkli durduğum dünya! 
Hər daşı, kərpici ülvü niyyətlər– 
Ümidlə, həvəslə qurduğum dünya... 
 
Acizəm  Tanrının haqsız hökmünə , 
Yüz yerdən sınmışam – dözürəm yenə, 
Bir  həvəs qalmayıb nə ömrə, günə– 
Sərçəni gözündən vurduğum dünya! 
 
Getdi! Mirim getdi! Könül sultanı, 
Ömrüm zəhərləndi, nazlanıb ani, 
Doğrudan, heç nəsən, doğrudan, fani– 
Alini nadandan sorduğum, dünya! 
 
10 
 
Ağılar içində seçilsin ağım, 
Yayılsın hər yana səsim, sorağım, 
Ürəkdən silinməz təkrarsız dağım, 
Həzz-ləzzət bağını qırdığım, dünya! 
 
                     16,17,18 may, 1982 
          GECƏLƏR 
Mir Məhəmməd Ağa Nura 
 
Çəkdiyim sitəmi bildi bu gecə, 
Çağırdım, hayıma gəldi bu gecə– 
O ki, var danışdı, güldü bu gecə, 
Yaşatsa, yaşadar röyalar məni. 
 
Hər kəsdən ucadır Mirinin yeri,– 
Kim bunu bilməsə, səfil, sərsəri, 
Yolundan bir addım dönmərəm geri, 
Təpədən dırnağa soyalar məni. 
 
Miri qüdrətini hələ qanmayan, 
Miri həsrətinə hələ yanmayan, 
Miri qanadında pərvazlanmayan 
Meracın* baxışı oyalar məni! 
______________ 
*Mir  Mirməhəmmədin  sonbeşik  oğlu. 
 
BİRCƏ GÜN DƏ YAŞAMADIN  ÖZÜNÇÜN 
                                              Həkim Mir Məhəmməd Ağa Nura 
 
Arzuların çiçək-çiçək, 
yuxun çin, 
Bircə gün də yaşamadın özünçün! 
Əridin şam kimi, 
yandın şam kimi, 
Yayıldın qəlblərə 
11 
 
arzu, kam kimi. 
Adın dilimizə öyrəncli, qardaş! 
Əlin əlimizə öyrəncIi qardaş! 
Ömrü başa vurduqsa da 
biz Sənsizs– 
Sənlə qoşa durduqsa da 
biz Sənsiz 
Tərk etmədi bizi 
kədərin, qəmin– 
Özgə aləm imiş 
Sənin aləmin! 
Arzu göylərində qoşa ulduzun 
Parlayır, ziyası düşüb ellərə. 
Bəxtiyar yaşasın qoy oğlun, qızın, 
Xeyir-dua versin quran əllərə. 
Səni adi insan duyub bilənlər– 
Şöhrəti özüdən öncə ölənlər– 
Az qalır həsəddən sına, tökülə, 
Küp qarısı kimi beli bükülə! 
Yaşamır, sürünür–gör çəkir nələr, 
İndi bilir nəymiş səndəki hünər. 
Arzuların çiçək-çiçək, yuxun çin, 
Bircə gün də yaşamadın özünçün. 
 
 
 
             
                       AĞLARAM 
                              Mir Məhəmməd göynərtisi 
 
Əlim yetməz, ünüm çatmaz, qalıb avarə, ağlaram!.. 
Dərdə dərman–mümkün yoxdur, olub biçarə, ağlaram!.. 
 
12 
 
Çatdım dedim vəslinə mən, röyalarda tapıb səni, 
Oyandıqda yalan görüb, müdam dübarə, ağlaram!.. 
 
Sənə səndən giley deyim–niyə bizi viran etdin?!. 
Ömrü peşman vurub başa, gəlib zinharə, ağlaram!.. 
 
Sənə qıyan qanlı fələk bizi gör zay etdi necə, 
Baharımız qışa döndü, gülümüz xarə, ağlaram!.. 
 
Kamil insan, qınama sən, yarı yolda qalmış olsam, 
Qismətimdir özü qıymış, o əhli karə ağlaram!  
 
Doğan günəş batacaqdır– bu bir aydın həqiqətdir!.. 
Elləri zülmətdə qoyan qadir “zülmkarə” ağlaram!.. 
 
Kimdir bu viranəlikdə abad edə bərbad könlü, 
Yoxbilib Mir Məhəmmədi–dönüb zəvvarə, ağlaram!..                                                                                                                                    
                                        May 1982 
 
AĞLAR 
                                           Mir Məhəmmədə ağı 
 
Ağlar gözüm, ağlar qəlbim, ağlar, virim-virdim ağlar! 
Din-imanım, etiqadım,həyata ümidim ağlar. 
 
Vəcdə gəlib vücudumda nalə çəkər hər zərrələr, 
Özümdən də betər-betər cümlə dostlar gördüm, ağlar... 
 
Pirim, Mirim, Məhəmmədim, ağam, ali-əbam mənim, 
Yeddi arxa gələn nəslim müdamı bu dərdim ağlar. 
 
Gördüm qiyamət gününü, qorxum yoxdur axirətdən, 
Canı cəhənnəm oduna sağlığında verdim, ağlar! 
13 
 
 
Haqq özü diksindi, inan, bizim qəflət naləmizdən, 
Hifz et asilikdən, ya Rəbb, yox taqətim, girim ağlar. 
                                                                16 may, 1982 
 
                                      GƏL!!! 
                                        Mir Məhəmməd itkisi 
Həsrətin qəhr etdi bizi, ey gözüm nuru, yaman, gəl!. 
Olmuşuq necə sərgəştə, yoxmu xəbərin – aman, gəl!.. 
 
Sən yoxsan, elə bil, inan, kimsəsiz yetim kimiyəm, 
Cümlə dostlar məntək, billah, getməzmi əldən iman, gəl! 
 
Gəl, yenə ol bizə körpü, adlat sən haqq dərgahına, 
Sənsizik – bil ki dinsizik, ey dindarlara güman, gəl! 
 
Sən necə qıydın özünə, eh, dilim, ağzım qurusun, 
Müsibətin etdi bizi gör necə yerlə yeksan, gəl!.. 
 
Naləmiz çatmazmı haqqa–bu haqsızlıq dəhşətindən, 
Haqq özü bilməzmi verib, zorla bir haqsız fərman, gəl!. 
 
Tərk edir təriqi-eşqlər,cümlə etiqadlar sınır, 
Qıl mədət,ya Rəbbim, rəhm et, göstər axirət zaman gəl!.. 
 
Söndü günəşi Ərşadın,yaşamaq mümkünmü nursuz, 
Alilər alisi şahid–olmuşam didərgi- can, gəl!.. 
                                                     16 may, 1982 
                   
 
 
 
 
14 
 
GƏL, GƏL!.. 
 
Mir Məhəmməd Bakıda 6 aylıq kursda olarkən  
qəribsədiyim günlər. 
 
Könlüm Səni yaman istər– 
Vəslə vardır güman, istər. 
Ya Rəbb, özün rüsxət göstər!– 
Ağam Miri babam, gəl, gəl!– 
Şıxım, ali-əbam, gəl, gəl... 
 
Dar ayaqda dayağımsan, 
Haqq yolunda mayağımsan, 
Zülmət günü sorağımsan, 
Ağam, Miri babam, gəl, gəl!– 
Şıxım, ali-əbam, gəl, gəl!.. 
 
Şahimərdan qeyrətlisən, 
İmam Hüeyn cürətlisən, 
Şıx Mir Sədi niyyətlisən, 
Ağam, Miri babam, gəl, gəl!– 
Şıxım, ali-əbam, gəl, gəl!.. 
 
Peyğəmbərin övladısan,– 
Öz nurusan, öz adısan, 
İmdadsızlar imdadısan, 
Ağam, Miri babam, gəl, gəl!– 
Şıxım, ali-əbam, gəl, gəl!.. 
 
Təriqətin tacidarı, 
Nəqşibəndi iftixarı,– 
Şıx Mir Sədi yadigarı– 
Ağam, Miri babam, gəl, gəl!– 
Şıxım, ali-əbam, gəl, gəl!.. 
15 
 
 
Keçər candan el yolunda, 
Haqq söyləyən dil yolunda.. 
Ərşad qurban, bil, yolunda, 
Ağam, Miri babam, gəl, gəl!– 
Şıxım, ali-əbam, gəl, gəl!.. 
                          Haqq divanı – məhşər günü... 
                            27dekabr, 1980. 
 
 
 
SİLSİLƏ ŞEİRLƏR 
 
Biri – 
axtardı gecə-gündüz 
yuxu, dinclik bilmədi. 
Bir dəfə açılmadı, gülmədi... 
Elmin tikanlı yollarında 
illərlə  
ürəyi ilə gəzdi– 
gözündə sual, dilində bəşər, 
Aradı əsrin niyəsini, 
yazdı, yaratdı... 
Bir gün sancılmış gördü ürəyinə 
ölümün zəhərli tiyəsini. 
Getdi... 
Nə ad aldı, nə dərəcə– 
İnsan oğlu insan oldu sadəcə. 
Biri düşdü cığırına 
onun, 
Addımına addım qoydu 
Bu cığırda  
saydı– 
Alim oldu. 
16 
 
Şan-şöhrət içində 
yaşa doldu. 
Ömür sürdü, kef çəkdi. 
Düşündü: 
–Dahilər sırasında 
yeganədi, təkdi. 
Arvadı Yaltada, 
Qızı Soçidə, 
Özü “Volqa”da – 
sükan arxasında 
“qönçəsi”də yanında. 
Bəli, “ömür sürdü, 
kef” çəkdi 
Üstəlik düşündü: 
“Dahilər cərgəsində” 
yeganədi, təkdi. 
Biri insanlığa çatdı, 
Biri insanlığı atdı. 
O da insandı, 
Bu da insandı. 
*** 
 
Biri yandı— 
zaman-zaman közərdi. 
Biri dedi: 
-Dəlidi, səydi. 
O da insandı, 
Bu da insandı. 
      *** 
Biri şairəm dedi 
Gündə şeir yazd – 
qafiyəli, ölçülü. 
Hey özünü – 
şöhrətini düşündü. 
17 
 
Biri ürəyini yedi – 
nə yazdı, nə pozdu, 
lal sükutlar içində 
millətini – 
qeyrətini düşündü. 
O da insandı, 
Bu da insandı... 
    
         *** 
Biri – 
sona kimi süzməyi, 
ceyran kimi durub, 
maral kimi gəzməyi – 
alçaldıb, alçalmağı 
bildi. 
Biri – 
axşam-səhər inək sağıb 
gündüz kətmən vurub, 
gecələr 
səksəkəli 
körpəsinə  
layla çalmağı 
bildi. 
Biri insanlığı dandı, 
Biri insanlığa yandı. 
O da insandı, 
Bu da insandı. 
        *** 
 Biri  
baş əydi 
qardaşlıq qəbrinə, 
ağır xəyala daldı. 
Vaxtsız ölümə şərik dostlar – 
nər oğullar yada düştü... 
18 
 
Biri – 
səkkiz yaza-yaza, 
fit çala-çala 
yüz bir avaza 
ötüb keçdi 
O da insandı... 
Bu da insandı... 
       
        *** 
Milyon- milyon 
çəkici olsa da, 
bu mıllətin, 
Bir zindana 
vurmalıdır 
dar günündə 
Vətənin, qeyrətin. 
Istər müxalifət olsun, 
Istər iqtidar, 
Əgər ki damarlarında 
Xalis Azəri qanı var... 
                           1996 
 
 HEYRƏT 
 
Mən 
sənin gözlərində 
sevinc də görmüşəm, yaş da, 
İnsanı sarsıdan soyuq biganəlik də. 
Bir ömrə sığmayan, 
Bir ömür səngiməyən 
Bir anlıq 
sevdalı təlaş da – 
O qaynar, o mavi ənginlikdə... 
Bir qolun dolanıb 
19 
 
hiyləgər iblis boynuna, 
Bir qolun–sadəlövh mələyin. 
Doğrusu,mat qalmışam 
ikibaşlı, bir əndamlı 
işinə                                 . 
fələyin… 
 
 
GÜVƏNC 
 
Sən bir şirin nəğmənin 
əks-sədası, 
Sən bu yarı ömrümün 
nikbin nidası!– 
Şərtsiz, güzəştsiz... 
Sən məndən gənclik umursan! 
Şıltaqlıq, dəcəllik umursan! 
Haqlısan! 
Burda heç dəyərmi 
qılıqlanıb yarınmağa-- 
Bilə-bilə 
qatasan qaranı ağa?! 
Haqlısan, gülüm! 
Sən 
narahat, qayğılı, 
iztirab yüklü, 
körpəcə ürəyinə 
xoş məlhəm, 
dinclik umursan... 
Haqlısan! 
 
 
 
 
20 
 
“İTİRDİKLƏRİM” SİLSİLƏSİNDƏN 
              50 illik ürək dostum Qurbanın əziz xatirəsinə 
 
Peyğəmbər kimi 
insanlığa nümunə!... 
Dostluqda  
tükənməz xəzinə!... 
Sarsılmaz dağ boyda  
dağ arxam!... 
Sənsiz mən də yoxam!... 
Göydə ulu Tanrıya, 
Mir Məhəmməd ruhuna, 
Bir də sənə güvənərdim. 
Oğul itkisindən, 
Anam-xala itkisindən, 
Qardaş itkisindən 
Mənim betər, 
yaman dərdim – 
Qurban dərdim... 
Doğulmaq kimi, 
Ölmək kimi, 
Dözmək özü də 
Allah hökmüdür! 
Dözəsən gərək – 
istəsən də, istəməsən də... 
Mən getsəydim, 
elə beləcə dözəcəkdin sən  
Təvəkkül Allaha!.. 
Görək, 
Sabah nə olacaq?... 
Məndən nə qalacaq?... 
                     2 iyu, 1997 
Bakıxanov qəsəbəsi 
21 
 
* * * 
 
       Respublikanın xalq artisti, 
   televiziyanın müqtədir diktoru 
   Roza Xanım Tağıyevanın ye- 
    ganə övladı Rövşənin faciəli  
        ölümü münasibətilə 
 
Eh ey..y..y... 
59-64 axundovçular!... 
Eşidin, bilin!... 
Yığışın , gəlin! 
Tələbəlik illərinin 
hər aşırımında 
çözələnən, 
Göz yaşardan, 
ürək dələn 
acılı-şirinli 
xatirələrin 
hər duyumunda 
ürəyinizin dağından qopan 
alovla ocaq çatın, 
Oğuz  eIitək.             
Eşidin, bilin, 
Yığışın, gəlin!... 
Kursumuz müsibət nəhrinə qərq olub,qərq, 
Belə bir müsibəti görməmiş, 
neçə illərdir 
nə Qərb, nə Şərq!... 
Bu 
nə Buhenvald harayıdır, 
nə Xirocimanın yası! 
Kaş öldürəydi Rövşəni 
22 
 
bir mərmi parkası. 
Qovuşaydı taleyi 
Mehdilərin* nakəm taleyinə. 
Ömürlük yaraşaydı qara paltar 
adıyla qəlbi həmahəng, 
bədbəxt Rozanın 
yaraşıqlı əyninə! 
Eh ey...y....y... 
59-64 axundovçular!... 
Eşidin, bilin!... 
Yığışın , gəlin! 
Pay götürün bu dərdin 
azalmayan yüküÜrəyinizin tabınca, 
istəyincə, yanımınca!... 
Bəlkə, 
təsəlli ola bunca. 
                                           20 dekabr, 1985 
--------------------------- 
*.Mehdi Hüseyzadə-- 
Mixaylo 
            *** 
  
               Xiyabana gedən yol – 
Bağrım başın didən yol 
Ürəyimə atəşgah, 
Son mənzili güdən yol. 
                                              1998 
Şəhidlər Xiyabanı 
                            
                                   *** 
           
 
 
 
23 
 
VƏTƏN DƏRDİ 
             
           Uça-uça dağ başindan, 
            Endi, arana düşdü…  
            Uca-uca dağ başından, 
            Qalxdı gümana düşdü. 
                      
           Qanadları gərildi, 
           Yaş torpağa sərildi. 
           Torpaq öldü-- verildi, 
           İgidlər amana düşdü. 
 
           Batdı səsi, sorağı, 
           Yaddan çıxdı yarağı, 
           Keçəl başa darağı, 
           Şalvar tumana düşdü. 
 
QƏLƏBƏ YOXDUR HƏLƏ 
 
Şəhid oğlum Nadirin 
Xiyabanda 
məzarı, baş daşı– 
Doğma Qubadlının doğma hücrəsi– 
Anam Azərbaycanın 
ən uca, 
qocaman dağ zirvəsi... 
Xiyaban yolu– 
Çənlibel diki– 
Ruhlar səksəki... 
Xiyaban sükutu, 
Xiyaban lallığı– 
Koroğlunun zəhri, bağrı yaran 
unudulmuş nərəsi– 
Bu gündə yoxluğu... 
24 
 
Müxalifətin, 
Rəsmilərin 
arxayınlığı, 
harınlığı, 
toxluğu, 
Küskünləşən kütlənin 
vəhşi biganəliyi, 
Qeyrətin, namusun, arın 
didərginliyi 
atır gedər-gəlməzə 
qələbə gününü, 
Döndərir bizdən o yana 
küskün yönünü. 
Qələbə!– 
Olmur elə-belə 
Qələbəyə çox var hələ. 
Nə qədər ki 
gedir kürsü davası, 
şöhrət  davası, 
Nə qədər ki 
gedir sərvət davası 
“kürsək” davası, 
Yaddan çıxıb, 
çıxacaq 
Vətən qovğası... 
Nə qədər ki 
görünmür 
şəhid qəbri, 
önündə beli bükük atası 
şagird partasından, 
prezident kürsüsündən, 
Beş-betət olacaq, qardaş,  
Bətən övladları 
koramal sürüsündən! 
25 
 
Nə qədər ki 
farağat dayanmayıb hüznlə 
şərəf göstərmir 
cənab general, 
sırabi əsgər 
şəhid anasına, 
sağ əli qulağının dibində, 
sol əli böyründə. 
Nə qədər ki 
Rəsmilərin 
daş sükutlu, 
soyuq qəbul otaqları 
bağlıdır şəhid övadlarının 
sınıb 
çilik-çilik tökülmüş 
kövrək ümidlərinə, 
ya sözləri verilir yelə, 
Qardaş, bil, qələbə 
Yoxdur hələ! 
Qləbə yoxdur hələ!!! 
 
 
 
SİFARİŞLİ ŞEİR YAZAN 
       YALTAQLARA  
 
Yaltaqlıq!– 
Yarınmaq!– 
Əcdadı meymundan qalma 
yeganə mirasdır insana... 
Özü boyda ləkədir, 
udulmayan tikədir 
qeyrətinə güvənib, 
idrakına sığınıb 
26 
 
insan qüdrətini qanana... 
İmtahan, zaçot xatirinə, 
ürəyimcə olmasa da, 
Gəncliyimdə oxuyardım 
Darvini, Engelsi... 
İnanmazdım 
elmin 
materialist hökmünə... 
Hecə, yəni, 
insan mənsub olsun 
meymunlar silkinə... 
Meymun və meymunluq hara, 
Həsimi, Cordono Bruno, 
Cavidin “Ana”sı, 
Motsart, Bethoven, 
Üzeyir bəy, 
Rafaelin “Madonnası”, 
Cəhalət zülmətini yara-yara 
parlayan, 
zəkanı nurlandıran 
Füzuli poeziyası hara... 
Nə yazıq, 
Səni gördüm, 
yaltaq, 
ey miskin məxluq!– 
Ey aliliyin, kamilliyin 
korroziyası!– 
Gündən-günə daha da genişlənən 
çirkin fəzası! 
Yoxsa bizim günlərin 
zərurətinə çevrilmiş 
İnsanlığın 
bu əfv olunmaz qəzası... 
Nə yazıq, 
27 
 
səni gördüm, 
iyrəndim, 
əcdadına inandım!– 
Ah, 
necə yandım, 
necə yandım!.. 
       31 dekabr,  1997. 
Sumqayıt 
 
 
 
Yavər Kələntərlidən sonra  
Azərbaycanda, bəlkədə Şərq 
 dünyasında “Mahur” muğa 
mının yeganə ifaçısı Qəndab 
 xanım Quliyevaya ithaf 
 
Oxu! 
Oxu! 
Millətin 
cəngavər ruhlu qızı... 
Oxu, səsindən 
diksinib 
sipər olsun, 
qalxan olsun, 
bizim kimi   
üzüqara 
dağlarımıza, 
Gəyən düzü 
Haramı düzü... 
Ölüm-dirim 
döyüşünə 
28 
 
gətirsin tab... 
Dağ bənövşəsi kimi 
ətirli, incə, 
Füzuli qəzəlləri ilə həmahəng 
zərif, üsyankar, 
böyükdən böyük 
ürəyin, 
Qəndab! 
Oxu! “Heyratı” oxu! 
Qoy yatmış millətin 
oyansın– 
Dərələrdən sel kimi, 
Təpələrdən yel kimi 
axın-axın axışıb 
əmrinə müntəzir 
qarşında dayansın. 
Sən də səsinlə qılınc götür, 
qalxan götür 
Anamız Tomris kimi... 
Düşmənin bişir aşını, 
Qana susayan, qan-qan deyənlərin – 
Kirlərin 
kəs başını 
at qan gölünə -- 
Nicat ver elinə... 
Oxu! 
“Mahur” oxu! 
“Mahur”u 
səndən başqa 
heç kim 
oxuya bilmir 
axı! 
Mahnıya nə var ki!– 
Onsuz da millət hamı 
29 
 
oxuyur,– 
tində, bazarda, meydanda, 
kazinoda, Oteldə– 
hər dildə,– 
Sayılıb seçilənlərlə bir canda... 
Yerinə düşdü, düşmədi, 
ürəklərə yatdı, yatmadı 
oxuyur çoxu. 
Sən “Mahur” oxu, 
Sən “Mahur” oxu! 
“Mahur”u  
Səndən başqa 
heç kim 
oxuya bilmir, axı!!! 
                     29 dekabr, 1997 
   Sumqayıt 
 
TƏƏCCÜB 
Dostum Sabir Şəfiyevə 
 
Bir zamanlar 
məktublar alardım 
tanımadığım bir qərib şəhərin 
eləcə bir qərib küçəsindən- 
Ünvansız... 
Tər-təzə, şehli qönçətək 
qızların 
ən gözəli, ən incəsindən– 
Gümansız... 
Məktublar!... 
Məktublar isti, ilıq, 
xoş arzulu, xoşqılıq. 
Məktublar! 
Yaxın xəyalları 
30 
 
ənginləşdirən, 
Yoxsul, 
bomboş ürəkləri 
zənginləşdirən... 
Məktublar!– 
İlkin, əzəli, nübar– 
Dopdolu qübar. 
Ötdü illər ömürdən 
acılı, şirinli, 
Qaynar, şaxtalı, sərinli... 
...Budur, 
düz bir həftədir, 
gəzirəm qərib-qərib 
bu qərib şəhəri, 
Unutmuşam elə bil 
axşamı, gecəni, səhəri. 
Gəzirəm... 
Hər yerdə bol-bol 
insan görürəm, 
Nə heyrətli bir olum, 
nə nöqsan görürəm. 
Gəzirəm iş vaxtı, 
fasilə vaxtı, 
axşam, səhər vaxtı 
Küçələri, minikləri 
dopdolu insan görürəm 
hər vaxtı.  
Nə kimsəyə rəhmim, 
məhəbbətim var, 
Nə kinim, 
nifrətim var. 
Nə sual oxuyuram 
baxışlarda, 
nə nida! 
31 
 
Unuduram 
insan dənizində 
insan olduğumu da!. 
                 1 may, 1993 
  Dəmirçilər 
 
            * * * 
    19-20 yanvar 1990-cı və 
 19-20 avqust 1991-ci il 
         hadisələri ilə 
 
Sənin-- 
Üçciyəzin dəfn olunsun 
təkəbbür tufanı, 
qürur yağışında. 
Mənim 
Yüzlərim 
al qırmızı 
qərənfil dənizi, 
nəhayətsiz göz yaşında. 
Niyə belə, Rusiya?! 
Dözək hələ, Rusiya! 
Səninki xilaskar-- 
qəhrəman! 
Mənimki kəmağıl 
“narkoman”! 
Niyə belə, Rusiya?! 
Dözək hələ, Rusiya! 
                          19-20 avqust, 1991 
   Dəmirçiər.l 
 
 
 
32 
 
 
MƏQAM 
 
Kədərin qatı zülmət qaranlığında– 
Bir anda 
bir cüt ulduz parladı– 
Bir cüt qapqara ulduz. 
Ömrün qatışıq, 
bulanıq toranlığında, 
Ruhun əzgin, 
ölgün gümanlığında 
qalmışdım yalqız... 
Sən mənə 
işıq, 
qüvvət, 
ümid 
gətirdin, ay qız! 
Məni özünə 
yetirdin, ay qız! 
“Ağılsız” 
                    1969 
Dəmirçilər 
 
QÜRUR 
 
Sən getdin!... 
Bir anda 
dağıldı, söküldü dünya, 
tikildi dünya– 
Sənli – Sənsiz dünya 
Mənli – Mənsiz dünya. 
Sən getdin!... 
Bir anda 
dilimin  şirinliyi, 
33 
 
gözümün işığı, 
dünyanın yaraşığı 
pozuldu, silindi. 
Hara baxıram– 
Hara üz tuturam – 
Oluram harda – 
Xoş gündə, 
Ya darda. 
Sənlə sənsiz yaşayıram 
bil, indi 
O son gün, 
O son gecə – 
Gözəldin 
Sən 
necə!!! 
İyun, 1969 
Dəmirçilər 
 
 
 
ARZULAR GƏLİNİN ARZUSU 
Müəllimim Asif Əfəndiyevə (Asif Ataya) 
 
Bir oğul doğaydım– 
atası Sən!– 
Ürəyi para, 
Dərdi bütöv, 
Mənə ömür dayağı– 
Mən sevən. 
Tək 
Sənin təkrarın, 
davamın üçün yox, 
Daha çox-çox! 
Öz dühanla Sənin 
34 
 
İslah edib Səni, 
bir yeni “Sən” böyüdəydim, 
Vətənin sabahına 
bəxş edəydim! 
31 mart, 1969. 
 
 
NİKBİNLİK 
 
Biz uzağıq! 
Biz yaxınıq!– 
Bir ilin 
buz nəfəsli qışı, 
xoş rayihəli 
yazı kimi... 
Biz yaxınıq! 
Biz uzağıq!- 
Əsrin 
atom vahiməsindən, 
xeyirxah düşüncəsindən 
yaranmış 
yeni pafoslu bir şeirin 
ruhları oxşayacaq, 
pərdə-pərdə ümid paylayacaq 
hələ çalınmamış 
bəstəsi, avazı kimi... 
Gülüm! 
Yaxın olaq, uzaq olaq, 
nə qəm! 
Kaş lazım olaq 
bir-birimizə dəmadəm 
ömür boyu 
35 
 
hava kimi, 
su kimi... 
Ürək ilə 
arzu kimi! 
16 dekabr, 1968  
   Dəmirçilər 
 
 
MÜƏLLİMƏM!... 
 
 
Yaşayıram keçmişimi, 
gələcəyimi – 
Bir boyda, bir biçimdə 
neçə-neçə ömrün içində. 
Bir sinifdə uşaq oluram, – 
Kədərdən, qəmdən uzaq, 
xoşsifət, yumşaq oluram. 
Bir sinifdə yeniyetmə 
gənc oluram. 
Gah yorğun, gah dinc oluram. 
Birgə uçuram gələcəyə – 
Yeni sakinləri ilə 
arzular dünyasının, – 
gənclik sədasının. 
Bir qanadımız Ümid, – 
biri İnam. 
Daşıyıcı – Zəhmət. 
Sükan – Məqsəd. 
Bir sinifdə 
saçlarıma düşməsə də 
ağ, gümüşü dən hələ, 
Yaraşmadığımı bilə-bilə 
ata oluram, baba oluram, 
36 
 
Müharibə illərini – 
Qanlı, qadalı keçmişi, 
suallı, nidalı keçmişi, 
yada salıram. 
Danışıram Vətənin 
ölümə meydan oxuyan 
oğlundan, qızından, 
faşist sazağından, 
Dünyanın qışa dönən 
yazından. 
Danışıram irqindən, millətindən, 
elindən, 
dilindən, 
ayrı düşən körpələrdən, 
ət ürpədən 
insan naləsindən, 
mərmi səsindən. 
Danışıram 
Lenin şəhərindən – 
üşüyən körpədən, 
qəzəbli alimdən, 
yanan pianodan... 
Dayanıb bir an, 
fikrə dalıram. 
Sanki yada salıram 
al bayraq sancılan günü 
Reyxstaqın qülləsinə, 
Qatıram səsimi 
milyonların “ura” səsinə. 
Sonra dərindən köks ötürüb 
dayanıram bir anlıq. 
Çəkilir yavaş-yavaş 
gözlərimdən qaranlıq. 
Deyirəm: -- Müharibə yoxdur, 
37 
 
Vətən, namus, 
Şöhrətimiz var. 
Dünyaya dünya boyda 
hökmümüz, hörmətimiz var. 
Bəli, bir sinifdə 
Gah  gedirəm keçmişimə, 
Bu günə yad oluram. 
Bir sinifdə qayıdıram  
bu günə 
Dünyanı qansız görüb 
şad oluram. 
Müəlliməm! 
Bilirəm, kiməm! –  
Yaşayıram keçmişin 
hünəri, qəmi ilə, – 
hər aləmi ilə. 
Yaşayıram bu günün 
sevinci, nəşəsi, səsi ilə, 
Sabahın nəfəsi ilə. 
 
“Dost” sözü şablon və çeynənmiş 
 görünürsə, sadəcə Vahid Əliyevə. 
 
Biz 
ömrün 
dar keçidli, 
uçurumlu, 
nahamar cığırlarından 
haqsızlığa 
için-için, dözə-dözə 
incik ruhumuz, 
geniş ürəyimizlə, 
az tapılıb 
38 
 
xoş yeyilən –  
gah yağlı, 
gah yavan 
çörəyimizlə 
birgə keçdik... 
Söykənib  
çiyin-çiyinə , 
ilan xislətli, 
buz nəfəsli insanların 
rəzil pusqusundan 
səksənib, 
büdrəyib, 
yıxılıb, 
durub 
yetişdik... 
Mənim şəhid itkimə 
oldun 
sən təsəlli, 
Səninkinə  
mənim itgim... 
Kim əvəz edə bilər 
Səni mənə 
Məni sənə – 
Kim??? 
               Dekabr 1998. 
        
 
 
 
 
 
 
 
 
39 
 
          ***        
           ETIRAF    
 
MƏN  ELƏ TƏRSƏM – 
TƏRSLƏIN TƏRIYƏM. 
MƏN HƏYATIN ÖZÜYƏM, 
HƏYAT DƏRSIYƏM      
 ***   
 
 
GILEY       
 
Günahkar dayanıb dizlərin üstə, 
Söyüd ağacından sən üzr istə. 
Olmasa da onun qolu, qanadı, –  
Gövdəsi tanıyır doğmanı, yadı. 
Bilir ümidimi nəyə dikmişəm, –  
Gecələr dibində nələr çəkmişəm. 
Sənə gündüz şahid, mənə gecələr, –  
(Güdnüzdən vəfalı yenə gecələr) 
Mən “gecələr” dedim, tutuldu dilim, 
Od tutdu varlığım, titrədi əlim. 
Mən “gecələr” dedim, (gündüzlər nədi) 
Ulduzlar göz vurdu, Ay güümsədi. 
Üfüqlər tutulub, günəş incidi –  
(Günəş bir incidi, Ay bir incidi!) 
Mən “gecələr” dedim –  
Açılmamış yatağım, 
İsinməmiş otağım, 
Soyumuş çayım, 
Boyatımış xörək payım 
Səndən danışdı. 
Mən “gecələr” dedim, 
Fikirlər qanad açdı, 
40 
 
Arzular şölə saçdı... 
Mən “gecələr” dedim, 
Sovuşan gəncliyim, 
İtib gedən dincliyim, 
Səndən danışdı –  
Məndən danışdı... 
Tutuldum olmazın oda, 
Füzuli düşdü yada: 
“Sübhədək yatmamışam, yoxdu qərarım gecələr, 
Qəmü-qüssəndir işim, nazlı nigarım, gecələr”. 
                                                    13 dekabr 1967. 
 
ÜZÜNTÜ 
 
Ey dilbər, 
gör nələr 
ürəyimdən 
keçirib mən, 
Ədəb-kamalla, 
böyük amalla 
önündə durub 
boynumu burub, 
İllərdən bəri 
gəzirəm sərsəri, 
qəlbimdə 
amanat saxladığım, 
hər an yoxladığım 
gizli bir sirri açıram, 
Qəlbimi didişdirən 
qaradinməz fikirlərin 
kölgəsindən qaçıram... 
Qaçıram... 
Qaçıram 
bu qansız fikirlərin 
41 
 
pəncəsindən qoparaq, 
atımı dördnala çaparaq 
qaçıram. 
Biz ki 
nazlanmadıq 
vüsalın behişt qoynunda, 
barı, bircə kərə, 
Asta nəfəs dərə-dərə 
Yatmamış 
röyalar içində –  
Dərdi çıxarıb 
ürəyimizin dərinliyindən 
atmamış, 
Qara qüvvələr 
hücum çəkdi birər-birər. 
Mən uzaq, sən yaxın, 
Sən uzaq, mən yaxın, 
Fikirlər axın-axın 
hücum çəkdi üstümə, 
kəsib bəndi-bərəni, 
durdular qəsdimə. 
Könül otağından 
çıxıram, 
Qartal yatağından 
baxıram. 
Baxıramsa hara 
Səni görürəm – 
Tək Səni! 
Nolar, 
nəfəsini salıb içəri 
ürəyinlə 
harayla məni! 
                    Noyabr 1967. 
              Dəmirçilər. 
42 
 
 
 
TELEPATİYA 
 
Dan yeri sökülür... 
Sən – 
Yavaş-yavaş 
Yarıyuxulu, yarıoyaq 
qalxırsan yataqdan– 
Tellərin pərişan, 
yaxan tamam açılmış, 
üzündə xoş təbəssüm, 
ürəyində illərdən bəri  
dolaşıb sərsəri, 
mürgüləyib yatmamış, 
hikməti sadə, 
niyyəti xoş, 
tarixi köhnə, 
özü təzə bir kədər– 
duyulmamış bizə qədər...  
Xəyal quşu qanad açır 
Gah geriyə, gah qabağa, 
Gah arana, gah dağa... 
Fikir etmə, nazlı sənəm  – 
Səni duyan tək mənəm 
               26 iyun, 1967, Dəmirçilər 
 
 
 
 
 
 
 
 
43 
 
BABAM HACI BƏDƏLƏ 
 
Nə qəbrini görmüşəm babamın, 
Nə şəklini. 
Görmüşəm təkcə 
Zərif yonqulu, 
Göy qurşağı-- 
Qöfsi-quzeh 
“Daş körpü” heykəlini. 
 
          *** 
TƏƏGGÜB 
 
Mənası dərin, 
Ahəngi xoş, 
Sən 
Bir mahnı oxudun –  
naxoş, 
ruhsuz və usanmış. 
(Guya bu iş asanmış!) 
Ah!Dönə-dönə oxudun. 
Mənsə dinlədim 
qədər-qədər, 
Səsində nə sevinc duydum, 
nə kədər. 
Düşündüm! 
--Görəsən bu 
nədən yaranmış, 
bu, 
necə insanmış...                                  
                       24 iyun,1967. 
                             Dəmirçilər 
            
 ARZU 
 
Ömrün dərdi bir ola – 
Günlərə,saatlara paylana, 
Zərrə-zərrə çəkəsən. 
44 
 
Ya da arx-arx,nəhr-nəhr 
tökülə göz yaşı 
güllər əkəsən -- 
Bütün fəsilləri, bütün illəri -- 
Nəsimi gülləri, Füzuli gülləri. 
                                    1966 
                   *** 
 
Səmasız bir qartal olunca, 
qəfəs bülbülü olub 
ümidsiz bir eşqin 
məhzun nəğməsini oxu, 
bunca! 
               *** 
Bir yuxu gördüm, 
Fəlakətli bir yuxu– 
Evlənmişdim axı! 
                *** 
 
Doğulsam da, 
lənətlə damğalanmış, 
tarixə ləkə – 
37-də. 
Dadmamışdım 
mən onun acısını, 
zəhərini.  
Atam qırx altıda 
yedi də, 
qusdu da, 
Qapanıb özünə, 
dözüb dözülməzliyə 
susdu da! 
2 mart 1965 
 
 
45 
 
VƏTƏN 
 
Səni sevdi Nizami də, 
Füzuli də. 
Hər birinin bir ləhcədə 
Leyli adlı gözəli də. 
Səni sevdi Vaqif də, 
Vidadi də, 
Vətənindir Vətən oğlunun 
hər sevinci, dərdi də. 
Səni sevdi Ələsgər də, 
136 il qabaq, 
haqq-nahaqq 
“Türkmənçaya” qol çəkən 
bir “əsgər”də. 
Səni sevir o tay da, 
bu tay da– 
Sevir hər tərəf 
ah-vayda! 
Vətəni sevmək 
nə qadağa, 
nə qəbahətdir. 
Nə gündəlik 
mərifətdir. 
Bəs nə üçün,nədən, 
Bu eşqin saf əməlindən, 
tərtəzə, 
yeni təməlindən 
mən dəhşətə düşürəm, 
Sanki “qır qazanda”, 
bu dünyada bişirəm. 
Dəhşət məni boğsa da, 
qoy olsun! 
Yüküm qanlı dağsa da, 
46 
 
qoy olsun. 
Bilsəm də bu eşqin 
ikibaşlı aqibətini, 
Eşitsəm də dostların 
göz böyüdən heyrətini. 
Bir nəsil bunu etməlidir, 
Bu yolu getməlidir. 
Bəs niyə ağzımızda su, 
Qoynumuzda əllərimiz, 
Guya azad, xoşbəxt, 
Yaşayırıq, yaradırıq. 
Namusu, qeyrəti 
arsız-arsız uduruq. 
Bu gün 
ya bütöv Vətən görməli, 
Gələcəyə azad Vətən verməli, 
Ya itirməli əbədi. 
Yoxsa, bu nədi? 
Yoxsa, bu, nədi??? 
                  12 yanvar, 1964 
ETİRAF 
 
Sən mənə 
“Siz”– deyərdin. 
“Böyüksüz” – deyərdin. 
Mən sənə 
“Uşaq” – deyərdim. 
Sanki 
gəl, 
dalaşaq deyərdim. 
Sən küsməzdin, 
həyalı gülərdin... 
Mənim kimi 
için-için 
47 
 
əsməzdin– 
Bilərdin!... 
Sənin əsməməyin 
əsdirərdi məni 
Sənin küsməməyin 
küsdürərdi məni. 
Bu gün 
açıldı dolaşıq ,düyün. 
Danışdıq... 
Sən 
bir-bir, 
bənd-bənd 
çözələdin duyumlərı, 
saydın. 
Mən 
laldinməz, 
ürəyimin səsi, 
gözlərimin alobvuyla 
danışdım 
aydın. 
Ayrıldıq... 
Bu dəfə 
aralıqda 
“Siz” olmadı. 
Ürəyim 
köz-köz olmadı. 
Sanki 
ömürlük 
bir də 
“Siz” olmayacaq... 
Qara saçlarımda 
ağ ləpirli 
iz olmayacaq 
              9-10 oktyabr, 1968, Bakı. 
48 
 
 
MÜCƏRRƏDLİK 
 
– Salam! 
– Salam! 
Hər gün – 
səhər, axşam, 
Nə vaxt üz-üzə 
gəlirik, 
Mən səndən gizli– 
(Dilimin ucu sözlü), 
Sən məndən gizli – 
(Bilməm nə üzlü) – 
Lal-dinməz 
gülürük. 
Tez keçirəm! – 
Bir-birinə dolaşır, 
addımlar tələsir. 
Ürək 
hürkək 
hövlnək 
tir-tir əsir. 
Keçirəm, 
Sanki dünyadan köçürəm. 
Ayaqlar bir-birinə 
dolaşır, 
addımlar çaşır– 
İlk qədəmli uşaq kimi. 
Keçirəm! 
Bəlkə, eşqin qorxulu, 
sıldırımlı yolunda, 
49 
 
Həyatın ən ulu, 
qorxulu, 
ildırımlı yolunda 
indi-indi təzəcə 
mən ayaq tuturam, 
Bilməm, hara 
can atıram. 
25 oktyabr 196, Bakı. 
          
 
              ARZULAR,  
YAXUD BÜTÖVLÜK DƏRDİ 
 
Bir  
vəfasız ucbatından, 
Endi 
yavaş-yavaş 
köhlən atından – 
bir namərdin əliylə 
kürəyindən ox dəymiş, 
sinəsi polad qalxanlı, 
dəmir əlcək geymiş, 
cəngavər kimi – 
binası 
havalı arzular... 
Tarixi, 
davalı arzular... 
Güllə dəymiş qartal kimi 
lələk saldı gündən-günə 
həyatın şux qanadı, 
şah vüqarı, 
50 
 
bahar boyalı arzular! 
Sızladı, ürək qanadı 
şaxta duyalı 
arzular! 
Yığışdı bir-bir, 
köçdü fəsillər. 
Məğşüş, canüstə 
keçdi illər... 
İllər 
süründü,  yalmandı keçdi, 
Başımın üstə – 
Dağ başında qurğuşun laylı 
dumandı – 
keçdi 
Fəqət 
bu gün 
açıldı düyün – 
Cözələnib dolaşıq düşmüş kələf kimi. 
Sən də məni 
təzə gülüm, 
təzə ilim, 
gəl sanma 
çox ağır, 
can üstə, 
naxoş, naxələf kimi. 
Bəli, 
bu gün 
açıldı düyün! 
Səni gördüm mən... 
Yaşadım yenidən... 
İllərdən bəri – 
51 
 
Ağıllı, ya sərsəri 
yasını saxladığım, 
solğun ləçəkli bir gül kimi 
qoruyub 
qoxladığım 
arzularım cana gəldi, – 
ətə gəldi, qana gəldi. 
Arzular! – 
Gəlin kimi həyalı!– 
Məhəbbət mayalı! 
Arzular!– 
Dağ döşündən axan 
coşqun  selli arzular, 
mahnı dilli arzular. 
Çağdan-çağa gəzən 
rəng-rəng sapların 
ilmələri kimi 
nə mehriban dolanır 
pərdə-pərdə, 
üst-üstə calanır 
yeni-yeni arzular. 
Sağalmış qartalın  
yoluq qanadları kimi 
lələklənir, arzulanır! 
Şaxta görmüş, 
qış görmüş, 
boran görmüş, 
yağış görmüş 
tək-tənha ağac kimi 
budaqlanır, çiçəklənir arzular. 
Arzular!– 
52 
 
Ömrə məna verən 
duzlu, sulu arzular, 
munis, ulu arzular! 
Hikmət dəryası– 
dolu arzular. 
Azəri nəfəsli, 
Azəri səsli, 
Azəri dərdindən 
Halı arzular! 
17 iyun, 1963 
 
 
TƏSDİQ 
 
Mehribansan! – 
Gülüm! 
Ələ öyrənmiş 
quzu kimi!... 
Doğmasan, yaxınsan, 
həm də sevimli – 
Əriyib yoxa çıxmış 
Vətən qızı kimi! 
Mehribansan! – 
Ömrünün yarısını, 
gəncliyinin hamısını 
qürbətdə keçirən, – 
möhnətdə keçirən 
bir qəribin qulağında səslənən, 
dodağında səslənən 
Vətən mahnısının 
sədası kimi!... 
53 
 
Bahar fəsli – 
dağ döşündə – 
kol dibində 
boynubükük bənövşənin 
ədası kimi!... 
Mehribansan! – 
İllərdən bəri 
ürəyimdə gizli qalmış– 
siqləti bir sözcə, 
hikməti bir ömür, 
qüdrəti iki dünya 
bu sirr kimi! 
Yazılmamış 
Bu şeir kimi!... 
Sən!– 
Yaxınsan– 
duyğularım, 
ürəyim, canım kimi,– 
Ömrümün xoş ətirli 
yazı kimi!... 
Sən!– 
Uzaqsan– 
uzaq göylərin 
uzaq ulduzu kimi!... 
Fəqət– 
Bir həqiqət!– 
Yox şübhə, 
Yox sual da! 
Hər iki halda 
sən 
şirinsən, 
54 
 
ulu insansan– 
Mehribnsan!!! 
                   Iyul, 1968 
                 Dəmirçilər 
 
AY DIĞANIN RƏHİM QAĞASI 
 
Bu müharibədə 
Hərbi nazir olsaydı 
Azərbaycanda 
bir erməni dığası 
Rəhimin yerinə. 
Ay dığanın Rəhim qağası, 
deyirəm açığı– 
Yol verməzdi onun 
Qafqazlı qeyrəti 
Azərbaycan görsün 
bu biabırçılığı! 
 
VƏTƏN DƏRDİ 
 
Çox rahat 
yaşayıram şəhərdə– 
qızıl qəfəsliyəm– 
əlim, ayağım key... 
Çıxıram 
hərdən 
səhər, axşam 
yaşadığım 
9 qatlı binanın 
damına, 
55 
 
Boylanıb ağır hüznlə 
bizim dağları səsləyəm: 
– Eh... ey... ey!!! 
                   Dekabr, 1998 
          Sumqayıt 
 
 
HƏYA 
Övladlarıma 
 
İsmətin, namusun 
keçilməz, aşılmaz 
çəpəri, hasarı, 
kəndbasarı 
fəth olunmaz qalası... 
Abırın 
pak, təmiz– 
əzizdən əziz, 
Əxlaqın bakirə 
sonbeşik ufaq balası... 
Bu günlərimizdə az tapılan, 
uzaq, dağ obalarımızda 
sarpıb qalan 
pörtmüş üzlərin 
lalə qızartısı, 
Böyüyə, kiçiyə 
sayğı, mənzur... 
İslam dünyasında, 
xüsusən türk ola, 
yazılmamış qanun– 
çox ciddi senzur... 
56 
 
Üç günlük gəlin– 
al xara gərdəyi, 
Üç günlük boş qalan 
susuz sənəyi, 
Həzrəti -Fatimənin 
yaşmağı,topuqdan yuxarı, 
təkcə qapqara, qaynar gözləri 
xaric, 
ac, yad nəfslərdən 
bürünəyi– 
örpəyi 
Bir də qadınlığa 
Örnəyi. 
                           12 aprel, 1998 
                 Mədinə 
 
 
SƏNİN GÖZLƏRİN– 
MƏNİM OVSUNUM 
 
Harda oluram – 
bulaq üstə, 
məktəb yolu, 
ya məclisdə, 
ya toyda, ya bahar bayramında 
eyni rəftar, eyni həvəsdə 
süzən gözlərinin 
havalanıb harayında 
tuturam 
xəlvəti, oğrun baxışlarını, 
Üstümə bol-bol, şıdrığı tökdüyü 
57 
 
ruhumla, duyğumla 
ucundan yapışıb, 
mələklər aləminə dırmandığım 
nurlu yağışlarını... 
Çıxıb gedir əlimdən 
bu vaxt 
Məlikməmməd dünyasına, 
üzülüb canımdan qopan 
div tabım, div taqətim. 
Neynim, 
məmnun-məmnun, 
könül xoşluğu, 
ürək istəyi ilə 
əsir olub, 
yığışıb, cəm olub, 
paylanıb, kəsir olub, 
öz ixtiyarımdan çıxır 
bütün varlığım, xilqətim... 
Asudə könlümün 
yerlə, göylə əlləşən 
boğulmamış, xam köhləni, 
səməndi 
birdən-birə 
cilovlanır, yəhərlənir, 
olur bir quzu, 
düşür fağırlar, yazıqlar 
dünyasına, – 
Kimə nə minnəti, 
Bais 
üstümə məftun-məftun, 
gizli-gizli, xəlvəti 
58 
 
nur çiləyən, 
sehrli, 
qapqara, qaynar gözlərinin 
ovsun kəməndi... 
                      Yanvar,1969 
 
 
ÖMÜRDÜ 
 
Ömürdən bir il də 
keçdi, 
Qalandı ötən illərin üstə– 
Kimə uğurlu, kimə uğursuz... 
Alın yazısı, 
Tale payıdır, 
ötür 
birinə qaranquş sürətilə, 
birinə tısbağa, 
birinə ahəstə... 
Ötür genəşiksiz, 
sorğusuz... 
Yolları çətin, asan, 
İstər yorul, 
istər usan, 
Qayğılarla dolu 
Getməlisən bu yolu– 
Günləri zənci saçları kimi  
dolaşıqdı, 
Biri digərinə yaraşıqdı. 
Allahın qisməti, 
tale payıdı, 
Kiminə cəhənnəm əzabı, 
kiminə bal ayıdı. 
59 
 
Günləri ya istirahətdi, 
ya işdi, 
Nə yazıq, 
tarixin zaman baxımından 
bir göz qırpımı 
ömürdü – gedişdi, 
Həm şirin, həm acı 
kəşməkəşdi. 
Dekabr, 1998 
 
PİS GÜNÜMÜN YİYƏSİ 
 
Büdrəyəndə 
ömrün  
kələ-kötür, 
enişli-yoxuşlu, 
kəsəkli-daşlı, 
nahamar yollarında, 
Möhkəm, etibarlı dayaq, 
Gecə də, gündüz də elə, 
mürgüdə olsan belə, 
Sədaqətli, qəhrəman 
sərhəd keşikçisitək 
sayıq, oyaq 
bilmişəm bir kəsi 
pis günümün yiyəsi... 
Nadanlar, paxıllar, 
Nankorlar– 
ya cavan, ya ahıllar 
şər atıb, böhtan deyib, 
tələ quranda, 
Həyasız-həyasız 
üzə duranda, 
60 
 
Görmüşəm bir kəsi 
nəhs günümün yiyəsi... 
Hərdən 
səfərdə, işdə– 
hər gedişdə 
uğurlusu özümünkü bildiyin, 
xeyri özgənin, 
Çox vaxt 
uğursuz... 
Tərəddüdsüz, sorğusuz 
sanmışam bir kəsi 
tərs günümün yiyəsi... 
Ürəyi gen– 
dar gündə belə, 
səbri, dərdə dözümü 
mənimkindən artıq, 
söz-söhbəti, 
qısqanclığı, qeybəti 
içində çəkən,– 
içində qurub tikən, 
içində vurub sökən, 
Oğlumun, qızımın anası, 
Ömrümün, günümün mənası, 
Canım, gözüm, vəfalı sirdaşım, 
Halal, məhrəm, 
xoş qılıq, 
acı məlhəm, 
həyat yoldaşım. 
                  Dekabr, 1998 
         *** 
ULUDUR SEVDASI 
MƏFRUR XİLQƏTİN *** 
           *** 
61 
 
A QARA GÖZLƏR 
 
Gecə-gündüz dağ-dərəni gəzərdim, 
Nə yorular, nə də bir an bezərdim, 
Ceyranı hürküdüb, asta süzərdim. 
Bəs niyə mən döndüm şikara, gözlər!– 
Ovçular ovçusu, a qara gözlər!.. 
 
Özüm də bilmədən sevdaya düşdüm– 
Gülüşlər içində ah-vaya düşdüm, 
Hər günü il bildim, qadaya düşdüm. 
Siz mənə vurdunuz min yara, gözlər!– 
Fəqət etmədiniz bir çarə, gözlər! 
 
Bir dəfə üstümə nəzər saldınız, 
Ağlıma, huşuma hakim oldunuz. 
Deyin, bu ovsunu hardan aldınız. 
Süzüb axırsınız siz hara, gözlər?– 
Sehrikar baxışlı, a qara gözlər!.. 
                                      4 fevral, 1959 
 
DƏQİQƏ İÇİNDƏ İL GÖRMÜSƏNMİ? 
 
Gözəl qız, soruşmaq eyib olmasın, 
Sevda bağçasına heç girmisənmi?.. 
Titrəyə-titrəyə incə əlinlə, 
İncə budaqlardan gül dərmisənmi?.. 
 
Nə şirin gülürsən – üzündə ismət, 
Hər zaman duyuram sözündə vüsət, 
Qəlbində məhəbbət, gözündə həsrət 
Duyub, özgəsinə söz vermisənmi?.. 
 
62 
 
Ərşadın könlündə çağlayır qübar, 
O, səndən sədaqət, məhəbbət umar, 
Belə ki, baxırsan sən xumar-xumar, 
Dəqiqə içində il görmüsənmi?.. 
                                        1959, Dəmirçilr 
 
 
DƏLİ KÖNLÜM 
 
Dəli könlüm, xətrinə dəyməsin, 
Varmı gözəllərə marağın sənin? 
İlham atın tumarlayıb minəndə, 
Qələmmi olacaq yarağın sənin? 
 
Nə qədər naz ilə bəslədin yarı, – 
Xəzandan baharı səslədin yarı, 
Dedilər dəlisən, incimə barı, 
Qoy düşsün hər yana sorağın sənin. 
 
Gecələr yuxuna qatdın zəhəri, 
Fikirlə, xəyalla açdın səhəri, 
İndi rişxənd edir sevimli pəri, 
De, kimə gərəkdir bu çağın sənin!.. 
                                       1959, Dəmirçilr 
 
 
 
            AĞLARAM 
 
Ey sevimli ata, mehriban ana! 
Yar, yar – deyib bu dərd ilə ağlaram. 
Hicran yükü yüklənibdi boynuma 
Vurulmuşam bircə gülə, ağlaram! 
63 
 
 
Əmanətdir, uzaq yerdə qoymuşam, 
Görüşməyə günü, ili saymışam, 
Sanmayın ki, öz yarımdan doymuşam, 
Doymadığım şirin dilə ağlaram! 
 
Könlün alıb, həm vermişəm könlümü, 
Qəbrə kimi üzəmmərəm əlimi, 
Ahi-vaylar qabar etsə dilimi, 
Gündən-günə, ildən-ilə ağlaram! 
 
Məcnun könlüm zəhər içsə o gündən, 
Kabab olub, ürək bişsə o gündən, 
Aylar keçsə, illər keçsə o gündən, 
Yetməyincə yara hələ, ağlaram! 
 
Ərşad deyər:  Qarlı qışlar yaz olsun, 
Sevənlərdə əhdi-ilqar düz olsun, 
Hicran dərdi gündən-günə az olsun, 
Vüsal günün bilə-bilə, ağlaram! 
                         3 noyabr, 1957-ci il 
Jdanov rayonu, Xalac  kəndi. 
 
 
 
        
 GƏLMƏDİ 
 
Qızlar  dəstə-dəstə bulağa gəldi, 
Könlümün müjdəsi hələ gəlmədi. 
Yoluna baxdıqca qəlbim üzüldü, 
Hər dəqiqəm döndü ilə, gəlmədi. 
 
64 
 
Bir gün məndən sordu:  Niyə beləsən? 
Dedim: Axşam bulaq üstə gələsən, 
Ərz edim ki, haı, dərdi biləsən... 
Yaxşı, – dedi, gülə-gülə, gəlmədi. 
 
Zirvədə tərlanım yoruldu, qaldı, – 
Düzlərdə ceyranım vuruldu qaldı, 
Sinəmdə bulaqlar buruldu, qaldı, 
Qanadlanıb sonam gölə gəlmədi. 
 
Düşündüm-daşındım, fəğan eylədim, 
Neçə gün, neçə ay pünhan eylədim, 
Axır ki,eşgimi elan eylədim, 
İtirdi insafı, dilə gəlmədi. 
 
Haçan gördü, iti keçdi, söz atdı, 
Oğrun baxdı, şirin güldü, göz atdı, 
Gah “hə” dedi, hərdən bir də naz atdı, 
Gah “yox” dedi, heç bir ələ gəlmədi. 
 
Yox oldu gözümdə dünyanın varı, 
İnsafsız halıma yanmadı barı, 
Yamanca unutdu əhdi, ilqarı, 
Sevdiyimi bilə-bilə, gəlmədi 
                                   1958, Dəmirçilər 
 
AVTOQRAF 
Həkimim Şirinova Elmira xanıma 
 
Adı, 
Soyadı, 
ürəyi, qəlbiylə, 
özü, 
65 
 
sözüylə 
həmahəng 
gözəl, göyçək xanıma, 
min-min gözəllər içində 
ara, say, seç xanıma, 
xaric yersiz tərifdən, 
duyumu sağlam, 
durumu xəstə 
müəllifdən. 
Xoşrəftar, 
xoşqılıq, 
gülərüz həbibə, 
şümşad əlləri 
Şəfalı təbibə– 
Şərəf-şan tacım,  
sənə, 
Dost-doğma 
halal bacım, 
Sənə. 
 Yanvar 1999.  Kardiologiya mərkəzi 
 
 
       ÜZÜNTÜ 
 
Dəcəllik edirsən körpə uşaqtək, 
Yamanca gəzirsən əsəblərimdə. 
Nə zaman bu hallar ötüb keçəcək, 
Qalmışam çarəsiz, “Allah kərim” də. 
 
Hər gündə bir uşaq çaparın olur, 
İslanmış məktubu verib gedirlər. 
Mənəsə olmazın xəcalət qalır, 
Elə bil qəlbimi ovub didirlər. 
66 
 
 
Yuxuma girmişdin sən ötən gecə– 
Əllərin buzdandı, göslərin oddan. 
Bilmirdim neyləyim, mən edim necə 
Gözlərin əlinlə etməsin bir qan. 
 
 
TƏRƏDDÜD 
 
Yaralı bir quşam, yersiz, yuvasız– 
Kimsə yaxın durub, dərdə qalmayır. 
Baxıram həsədlə keçən günlərə, 
İlhamım pərvazsız qanad çalmayır. 
 
Bircə memar tapın uçuq könlümə, 
Siz Allah, dəyməyin sınıq könlümə, 
Gətirin, su tökün yanıq könlümə, 
Təzə çiçək açıb, hələ solmayır... 
 
Ürəyim varıdı dağda qar kimi, 
Tutuşdu atəşə Səməndər kimi, 
Qəflətən uçundu yükü var kimi– 
O gündən, inanın, sakit olmayır. 
Bu, nədir, qəlbimi odlara yaxır, 
Bəlkə də, başımda ildırım çaxır!? 
Yox! Yox! O gözlərdir süzülür, axır– 
Fəqət o, görməyir, nəzər salmayır. 
 
Ömür baharını xəzanda gördüm, 
Həyatın dərdini gümanda gördüm, 
Yalvardım, o qıza, hayanda gördüm, 
Nə can rahat edir, nə də almayır. 
                                            1960 
67 
 
ŞƏKLİNLƏ SÖHBƏT 
 
Gözüm gözlərinə sancılıb qalıb, 
Yazıram, əlimdə qələmin sənin. 
Mənim iradəmi taqətdən salıb, 
Qüdrəti yenilməz ələmin sənin. 
 
Düşmüşəm yenə də ağıza, dilə, 
Bilmirəm, nə deym bir böyük elə, 
Sonu nə göstərər, görəsən, hələ, 
Nə qədər sirlidir aləmin sənin. 
                                         21 iyun, 1968 
                                       Sevan  
*** 
Bu kədər, bu qüssə nədir gözündə, 
Sevinc nişanəsi yoxdur üzündə. 
                                      30 iyun, 1968. Dilican. 
                            ***  
                    *** 
Nə qədər söhbətim, sözüm var sənə, 
Ümidim qalıbdır bircə, yar, sənə. 
                                30 iyun, Dilican. 
               *** 
Günlər keçir, yaman keçir, 
Ümid sönür, güman qaçır. 
                   30 iyun, 1968, Dilican.  
                 *** 
Qəlbimi həsrətin yandırıb, yaxdı,– 
Dərimi günəşin odlu nəfəsi. 
Könlümdə arzular çağlayıb axdı, 
Hər biri müqəddəs həyat nəğməsi... 
                              14 iyul, 1968, Suxumi. 
                        
68 
 
                 *** 
 
Asudə könlümü kəməndə saldın 
Bu hökmü, qüdrəti hardan almısan?! 
Yerlərə, göylərə meydan oxuyan 
Fikrimə, hissimə hakim olmusan!!! 
 
Kitaba, dəftərə yatmayır könlüm, 
Heç yerdə bir qərar tutmayır könlüm,– 
Nəyəsə can atır, çatmayır könlüm, 
Sən harda yatmısan, harda qalmısan??? 
 
Dərdimdən kimsənin yoxdur xəbəri– 
Mən nələr çəkirəm az vaxtdan bəri, 
Danıb-gizlətməyə qalmamış yeri, 
Sən məni sevdalı oda salmısan!.. 
                                   May,1967, Dəmirçilər 
*** 
 
TƏKƏBBÜR 
 
Gecələr alışıb yanırsan, gülüm! 
Gündüzlər Ay kimi itib- batırsan. 
Düşünsən hər şeyi qanırsan, gülüm! 
Yoxsa bilə-bilə dava qatırsan? 
 
Haqqı itirmə gəl, olsan da peşman,– 
İxtiyar özündə, ağlın başında... 
Ruhumu necə də əzirsən yaman, 
Gəl meydan oxuma cavan yaşında!!! 
                                                9 may, 1967 
                                          Dəmirçilər  
 
69 
 
                 *** 
Vüsalın gül ətri– çəkiyə gəlməz, 
Həsrətin dünyamdan ağır, əzizim! 
Bir anda hamıdan sən yaxın oldun, 
Allahı şahidə çağır, əzizim. 
 
İtibdir dincliyim, yoxdur qər 
Birə -min artıbdır şirin qübarım. 
Yenidən gül açır ömür baharım, 
Gözündən ümidlər yağır, əzizim. 
                 *** 
 
Xəyaldır, gerçəkdir, inan, hər nədir... 
Bu vüsal qəlbimi yaman göynədir. 
Geniş səhraların susuz yolçusu 
Necə ki, içərsə bircə udum su– 
Bir anlıq yolçuya sərinlik gələr– 
Gözündə ən munis bir ümid gülər. 
 
 
                   *** 
 
Gör necə yandırır hicranın odu– 
Qırılır insanın qolu, qanadı 
“Əl işdən soyuyur, könül arzudan”, 
Di gəl ki, yar yazan kiçik yazıdan 
Dünyaya sığmayan bir sevinc gəlir, 
Min şübhə can verir, bir ümid gülür. 
                                                  Aprel, 1970 
*** 
 
 
 
70 
 
BƏLKƏ DƏ 
 
Ay ellər, qınayıb, gülməyin mənə, 
Dərdini çəkdiyim dərdimi bilməz. 
Taleyim keçibdir ürkək əlinə, 
Keçdiyi bərələr ağlıma gəlməz. 
 
Gizli eşqim gizli qalıb ürəkdə– 
Od gəzdirən yükün barı biləydi. 
Gözüm yoxdu heç bir güldə, çiçəkdə, 
Öz bağıma öz çiçəyim gələydi. 
 
Neçə ildi eşqin pünhan saxlaram– 
Hər sözü könlümün şirin nəğməsi. 
Uzaqdan, yaxından gündə yoxlaram; 
Başqadır sevdanın gizli, lal səsi. 
Bəzəndə təliəfsiz qonaq olmuşam, 
Yay vaxtı yaylaqda, dar alaçıqda. 
Bəzən də meylimi ova salmışam, 
Tüfəngsiz, yaraqsız kolda, açıqda. 
 
Nə deyim, bəlkə də, bəlkə də, ay qız! 
Gizli oda elə sən də yanırsan. 
Şirin röyalarda dolaşıb yalqız, 
Məni qorxaq, ya da yazıq sanırsan. 
 
 
SINARDIMMI HEÇ?! 
 
Sən könlümə–güllü bağa girməsən, 
Səbrimin gülünü seçib dərməsən, 
Əzəldən eşqimə cavab verməsən, 
Bu qədər yolunda yanardımmı heç?! 
71 
 
 
Qəlbini qəlbimə bağlamasaydın, 
Gah gülüb, sevinib çağlamasaydın, 
Gah da yerli-yersiz ağlamasaydın, 
“Vəfasız qız” – deyib qınardımmı heç?! 
 
Sirrimi aləmə bildirməsəydin, 
Nə olar, lal olub, dil, deməsəydin, 
Arxamca rəqibi güldürməsəydin 
Yüz il də yaşasam, sınardımmı heç?! 
                                         27 mart, 1961 
 
TAMARZILIQ 
 
Uyuyub ilahi eşq duasında 
Gizləndin ruhumun can yuvasında, 
Oynadıq illərlə göz havasında– 
Dünyanın oyunu qabaqdayımış, 
Bəd günün tətiyi ayaqdayımış... 
 
Axanda söykənən çay daşın oldum, 
İtirdin, tapanda göz yaşın oldum, 
Uğrunda qırılan ər qoşun oldum, 
Döyüşdən xəbərsiz, qandan xəbərsiz... 
 
Dağlarda dumanam–elat qonaqlı, 
Düzlərdə ceyranam–ovçu soraqlı, 
Səhrada zəvvaram–ümid çıraqlı, 
Çıraqdan xəbərsiz, baddan xəbərsiz, 
Yanğıdan xəbərsiz, oddan xəbərsiz... 
 
Duruldum, dillərdə mən dastan oldum, 
Şamama ətirli bağ, bostan oldum. 
72 
 
Blməm, haqdan oldum, ya nəhsdən oldum, 
Ömürdən, qismətdən, paydan xəbərsiz, 
Matəmdən, əcrdən, toydan xəbərsiz. 
 
Yuyub ilahi eşq duasında, 
Gizləndin ruhumun can yuvasında, 
Oynadıq illərlə göz havasında, 
Biz qaldıq tamarzı “söz” havasına, 
Çaxnaşan, dəyişən yaz havasına. 
 
          İTTİHAM 
Vətən şərəfini tapdayan  satqın ordu başçılarına 
 
İblis bələyinə bələnmisən sən... 
Haram ələyində ələnmisən sən... 
Qancıq yalağında sülənmisən sən– 
Qanında şübhə var, anandan soruş! 
 
Neçə min igidi qoydun qumara, 
Nəfsin pula möhtac, başın tumara, 
Layiqsən, dilindən çəkilsən dara– 
Cəzanı obası yanandan soruş! 
 
Vətən, namus, qeyrət hissindən uzaq– 
Hər kəsə tələsən, hər kəsə duzaq, 
Cəmi türkə düşmən,millətə sazaq 
Bu dərdlə buzlaşıb donandan soruş. 
 
Tanrı bəlsısan, elə qənimsən, 
Haqqı soraqlayan dilə qənimsən, 
Sən elə cəlladsan, elə qənimsən– 
Vətənin dərdini qanandan soruş! 
 
 
73 
 
Muzeydə saxlana murdar qaxacın, 
İbrət dərsi ola sonuc əlacın, 
Ellərdə satılır bakirə bacın– 
Ürəkləri didən gümandan soruş! 
 
Gələcək burnundan min dəfə azı, 
Tutacaq Vətənin çörəyi, duzu. 
“Sərkərdə” adlanan hər oyunbazı, 
Əslini, kökünü danandan soruş. 
 
İblis bələyinə bələndinmi sən?!. 
Haram ələyində ələndinmi sən!?. 
Qancıq yalağında süləndinmi sən!?. 
Genində şübhə var, anandan soruş! 
                                          20 yanvar, 1998 
                                      Sumqayıt 
           ÜZÜNTÜ 
 
Həddindən artıq həssas, hər şeyi bilən adama. 
 
Süzüldün qəlbimə sən damla-damla, 
Yığışıb indi də dərya olmusan. 
Sahilə sığmayan dalğalar üstə, 
Tufanda, boranda lövbər salmısan... 
 
Hərdənbir nəfəsin gəzdi üzümdə, 
Ürəyim alışdı qəmli gözündə, 
Bu oda yaxıldın elə özü  özün də, 
Gümansız, ümidsiz naçar qalmısan. 
 
Bir üzü qız varsan, bir üzü gəlin,– 
Çox erkən dilinə düşdün sən elin, 
Güvəncə, qayğıya uzanmış əlin, 
Yağar bulud kimi yaman dolmusan. 
74 
 
 
Bir madar uşaqsan–ərköyün, kövrək, 
Bir ahu ceyransan–qorxacaq, ürkək. 
Qərib şah balası– havalı, hövlnak, 
Bu tale payını hardan almısan? 
                                       Oktyabr 1997.Sumqayıt 
 
VAR MƏNİM 
 
Ömrümün nübarı, şirin bəhəri, 
Zülmətli gecəmin aydın səhəri, 
Kimsə bilməz bunu,illərdən bəri 
Anasız,– 
analı dünyam var mənim! 
 
Ağrıma, acıma xoş məlhəm olan, 
Uzaqdan, yaxından qayğıma qalan, 
Layla tək süzülüb, qəlbimə dolan– 
Anasız,– 
analı dünyam var mənim! 
 
Tufanda, çovğunda sönməz çırağım, 
Dar gündə ümidim, arxam, dayağım, 
Şübhələr qənimi inam yarağım, 
Anasız,– 
analı dünyam var mənim! 
 
Deyilməz dərdimə “tütəyim, quyum”, 
Bəlkə,son nəfəsdə dirilik suyum, 
Dünyadan aldığım insanlıq payım– 
Anasız,– 
analı dünyam var mənim! 
 
 
75 
 
Tuş ollam sinəmdən hər oxa sənsiz, 
Var ikən dönərəm mən yoxa sənsiz, 
Çəkilləm ruhumdan çarmıxa sənsiz– 
Anasız,– 
analı dünyam var mənim! 
 
Sən mənə anadan artıq olmusan– 
Hər zaman üstümə sayə salmısan, 
Nə yazıq, özünə möhtac qalmısan– 
Anasız,– 
analı dünyam var mənim! 
 
Südəmər körpətək sığıb qoynuma, 
Kimsəsiz yetimtək   sarıl boynuma                  - 
Çəkdiyim əzablar gəlməz eynimə, 
Anasız,– 
analı dünyam var mənim! 
 
Bu ağır siqləti kimsə çəkərmi?!. 
Uçan qibləgahı Tanrı tikərmi? 
Kafimi, möminmi, şahmı, nökərmi!? 
Anasız,– 
analı dünyam var mənim! 
                                       May, 1990 
                              Dəmirçilər 
TELEPATİYA 
 
Yuxuma girirsən, inan hər gecə, 
Narahat, qayğılı, yaman nigaran, 
Bilməm, inandırım səni mən necə, 
Barı rahat keçə mənsiz güzaran. 
 
Mürgü də, çimir də ərşə çəkilir, 
Divarlar az qalır gələ üstümə. 
76 
 
Yastığa, yorğana od, qor tökülür, 
Elə bil həsrətin durub qəsdimə. 
                                        15 yanvar, 1990 
                           Bilgəh (sanatoriya) 
 
AŞKARLIQ 
 
 
Məhəbbət kəməndi milyonmu, birmi?! 
Dastana dönən eşq gizlimi, sirmi?!. 
Aşiqin məskəni göylərmi, yermi?!... 
Mövlam buta verdi hayandan səni!?.. 
 
Gəzişim, duruşum eldə söz oldu, 
Yüz yalan dedilər – axır düz oldu, 
Sanki məhəbbətim birə-yüz oldu, 
Xəlvəti görüşə qıyandan səni! 
 
Sonsuz iztiraba qatlaşım, dözüm,– 
Gizli əzablara günahkar özüm, 
Tamam gözəllərdən kəsildi gözüm, 
Qəlbimə ehtiyac duyanda səni! 
 
Bu hökmü, qüdrəti hardan almısan?, 
Hissimə, duyğuma hakim olmusan, 
Ərşadı nə yaman dərdə salmısan, 
Ürəyinə məlhəm qoyandan səni! 
                         1987, Dəmirçilər. 
             *** 
Gözündə dil açan o kədər, o qəm 
Qəlbimin başında ocaq yandırır. 
Açılır önümdə bir yeni aləm,– 
İnsana insanlıq həyat andırar.     
                                                   1987 
77 
 
                      *** 
Həm uzun, həm ağır tənha gecələr, 
Halımı ərz edəm–yanarsan, gülüm! 
Təklik üşütməsi tutarsa səni, 
İnan ki, yayda da donarsan, gülüm! 
 
Günlərim nə yaman keçir qayğılı, 
Ətalət qandallı, acı duyğulu, 
Ürəyim narahat, könlüm sorğulu, 
Bilmirəm sən niyə qınarsan, gülüm! 
                                                       1969 
                                      Dəmirçilər 
 
ÜZƏ BİLMİRƏM 
 
Ürəyim dolubdur, boşalmaq istər, 
Neyləyim, ilahi, yaza bilmirəm.  
Yollarım sıldırım,zülmət içində, 
Təmkinlə, huşumla gəzə bilmirəm. 
 
Hardadır anlayan, hanı əhli-hal, 
Yenə çaşbaş vurur, dolaşır xəyal. 
Təsdqlər inkardır, nidalar sual, 
Fikrimi qaydaya düzə bilmirəm. 
 
Şaxtada, boranda, qarda, çovğunda, 
Bir gülsən açıbsan ömrün bağında, 
Könlümün bahara təşnə çağında, 
Qoxlaya bilmirəm, üzə bilmirəm. 
 
 
 
 
78 
 
UZAQ_UZAQ SƏFƏRDƏN MƏKTUB 
             Vəsiyyət 
 
Görsən ki, üz-üzə, nəfəs-nəfəsə– 
Hicran ağrısından gəlib həvəsə, 
Şirin söhbət edir gənc sevgililər, 
(Ruhun titrəməsin,düşünüb nələr) 
Xatırla sən məni, məni qınama– 
Dərdini aç söylə, gülüm, anama! 
 
Meylini bağla sən bir təmiz ada, 
Daima, məğrur gəz mənsiz dünyada, 
Pərişan xəyalın tutmazsa qərar, 
Riyadan, şöhrətdən, şəhvətdən kənar 
Xatırla sən məni, məni qınama– 
Dərdini aç söylə, gülüm, anama! 
 
Həyata, insana inamla yaşa! 
Ümid də yaranmış inamla qoşa! 
Taleyin yolları olsa qaranlıq, 
Tərəddüd içində yansan bir anlıq, 
Xatırla sən məni, məni qınama– 
Dərdini aç söylə, gülüm, anama! 
 
Ölümlə çatpışan qərib qeyrətim, 
Gəncliyim, şərəfim, şanım, şöhrətim 
Sığınmış o zərif, incə qəlbinə -- 
(Eşqimin andına yeganə töhfə) 
Yalvarıb deyirəm mən dönə-dönə: 
 --Bəxtini güldürsən, gözəlim kimin, 
Demirəm sev onu... Namusla yaşa, 
Vuraraq sən ömrü onunla başa, 
Bir günün nidası suala dönsə, 
Vəfanın ümidin çırağı sönsə, 
79 
 
Xatırla sən məni, məni qınama, 
Onda öldüyümü söylə anama... 
                              16.x.1968. 
 
                     *** 
 
Məlhəmin, dərmanın bir yana dursun, 
Sən yara üstündən yara vurma gəl. 
Demirəm sınama, sına yeringə, 
Hər addım başında tələ qurma gəl. 
 
Fikrim qatışıqdır, qəlbim narahat 
Mənə bir zindandır əzəldən həyat. 
Çəkib qılıncını, qurub min büsat, 
Yazığam,qəsdimə sən heç durma gəl. 
 
İnan ki, qalmamış tabım, taqətim, 
Həyata gümanım, ömrə minnətim, 
Tək sənə, tək sənə bardır hörmətim, 
Bu son ümidimi, aman,qırma gəl. 
 
Sözün var söz danış, dərd ki, az deyil, 
Gülüm,dediklərin axı düz deyil, 
Ərşadın ürəyi oyunbaz deyil-- 
Namərd qısqanclıqla məni yorma  
                                             Dəmirçilər.                                
                                                   27 aprel     1968. 
                                 
       GÖZLƏRİN 
 
Yatıram, dururam – oluram harda, 
Canlanıb qarşımda durar gözlərin. 
Hikmətli, suallı müdam süzülər, 
Elə bil nəyisə sorar gözlərin. 
80 
 
 
Hardansa, nədənsə hekayət edər, 
Kimdənsə, kiməsə şikayət edər, 
Özü dara çəkər – inayət edər– 
“Zülmün” zəncirini qırar gözlərin. 
 
Dalğasız dəniztək lal olar hərdən, 
Bahar səması tək tutular birdən,– 
Şübhə zülmətini inamlı yerdən 
Şimşək qüdrətilə yarar gözlərin. 
 
“Şikəstə” fəryadlı, “Zabul” lisanlı, 
Şahsənəm soraqlı, Əsli  gümanlı,        
Araz zümzüməli, Təbriz zamanlı, 
Ruhun qanadını yorar gözlərin. 
 
Ürəyim təşvişdə, qəlbim nigaran, 
Bu sirrin açarı tapılar haçan, 
Gah abad eyləyər, gah da ki viran, 
Hey yıxar, uçurar, qurar gözlərin. 
 
Ömrün düşkün çağı uzat əlini, 
Sən sula Ərşadın solan gülünü, 
Ürəyin dolaşıq, düyün telini, 
Tumarlar, sığallar, darar gözlərin. 
                                       6-13 mart, 1968 
                              Dəmirçilər 
 
GƏLMİŞƏM 
 
Heç bilmirəm,necə izah eyləyim, 
Hə məqsədə, nə niyyətə gəlmişəm. 
Acı sözlə nə xətrinə dəymişəm, 
Nə küsmüşəm, nə minnətə gəlmişəm. 
81 
 
 
Gəlin oldun, göz yaşımı silmədim, 
Xeyir dedim, qarğış nədi, bilmədim, 
Qara geydin, şad olmadım, gülmədim– 
Gecikdiyim ilk qismətə gəlmişəm. 
 
Neçə ildir, gənclik bizdən aralı, 
Sən bir ana–sinə dağlı, yaralı, 
Ey könlümün ilk şikarı–maralı, 
Bir möhnətdən bir möhnətə gəlmişəm. 
 
Həyat şirin, həyat geniş, ömür dar!– 
Bir ömürdən neçə ömrə xəbər var, 
Məsum körpən, inan, özü arzular, 
Ata kimi saf ülfətə gəlmişəm 
                                                1968, Bakı 
 
                 
 NİNSAF 
 
Tərk etdin sən məni sevinclə qoşa, 
Ey ilkin həmdəmim, ilk məhəbbətim. 
Mən sükuta, sükut mənə tamaşa– 
O gündən gül açdı dərdim, həsrətim. 
 
Dərdin də, öz qışı, öz baharı var,– 
Ondadır hünərin, ağlın açarı. 
Hər insan qəlbində bir ah, bir qubar– 
Dərd var ki, əbədi, dərd var,köçəri... 
 
Mənalı bir ahın bir məhzun səsi 
Yaxşıdır təlxəyin yüz gülüşündən, 
Ümidsiz bir eşqin bədbin nəğməsi– 
Yüz yaltaq dostluğun nikbin işindən. 
82 
 
 
İnamla yaşadım, sevdim aləmi, 
Şübhələr içində can verə-verə 
Bir vasitə bildim kədəri, qəmi, 
Aqibət gülməyi  əhl -hünərə. 
 
Zəhmətə alışdım – halal zəhmətə, 
Demədim, şöhrətim, şanım hardadır... 
Dözdüm əziyyətə, hər bir möhnətə, 
Bir kimsə bilmədi əlim dardadır. 
 
Ey ilk çiçəyimi danan son gülüm!– 
Sevinci qaytarmaq bi yana dursun. 
Səninlə qəmdən də üzüldü əlim, 
Ürək yuvasını de, harda qursun??? 
                                              1968 
                                   Dəmirçilər 
NEYLƏYİM?! 
 
Hünərim, vüqarım, tabım, taqətim, 
İnamım, ümidim getdi, neyləyim?! 
Ömrümün yolunu duman, çən aldı. 
Saldığım cığır da itdi, neyləyim?! 
 
Bir-bir üz döndərdi candan yananlar, 
Xoş gündə dost deyib, bəddə dananlar. 
Mindən bir tapılmır dərdi qananlar, 
Fəğanım hər kəsə yetdi, neyləyim?!. 
 
Nə üçün yarandım–insanam deyə, 
Əzildim, alçaldım–bilmirəm niyə? 
Qara baxtım məni hey döyə-döyə 
Əllərdə oyuncaq etdi, neyləyim?! 
 
83 
 
Gəzdim oymaq-oymaq, gəzdim elləri, 
Vəfalı görmədim şirin dilləri, 
Namərdlik eylədi gənclik illəri, 
Xoş günü bəd günə qatdı, neyləyim 
                              Oktyabr, 1968. Dəmirçilər 
                      *** 
Könlüm kitab deyil, heyif, neyləyim, 
Deyərdim, al, apar, gizlincə oxu. 
Gərəkdir, hər şeyi özüm söyləyim, 
Bu gün ixtiyarım yoxumdur axı! 
                        9 aprel, 1968, Dəmirçilər.  
                    *** 
Ruhum dinclik tapır, könlüm açılır, 
Səni şad görəndə, gülən görəndə. 
Ümidim, inamım qol-qanad açır, 
Dərdimi anlayıb, bilən görəndə. 
                           7 dekabr, 1967 
                     *** 
Əl səndən üzülsə, könül arzudan, 
Ömür kitabını tamam eylərəm. 
Ümidlə, inamla yaşayım bir an, 
Bunlarsız  yüzillik ömrü neylərəm? 
                                        2 aprel, 1968 
                           *** 
Sənin odlu qəlbin, fədakarlığın, 
Mənə ümid verir, cəsarət verir, 
Hər süzgün baxışın, sehrkarlığın, 
Ovsunlu qəlbimə dəyanət verir. 
 
Ötər, keçər, gülüm, günüm, hər anım, 
Fəqət eşqin məni yandırıb- yaxar. 
Mənim dil bilənim, candan yananım, 
Gözlə, qara baxtım səni də yıxar! 
 
 
84 
 
Taleyim qorxulu, həyatım tufan... 
Doğrusu, nə danım, qıymıram sənə. 
Olsa da bu günlər müqəddəs vəfan, 
Sabahın sualı başqadır yenə. 
 
Sən məni yaşatmaq isətsən də, bil, 
Sovuşan gəncliyim qayıtmaz geri!... 
Gözlərdim mən səni,.. bu, mümkün deyil, 
Saxlaya bilmərəm tutub illəri... 
 
Mən yorğun, tapdanmış, fikri qarışıq, 
Sən cavan, tərtəzə, ilk bahar kimi. 
Sən həyata, həyat sənə yaraşıq, 
Mənim gözlərimdə tarımar kimi 
                                28 oktyabr, 1967 
                              Dəmirçilər 
              *** 
Fikirlər qarışıq, fikirlər dərin... 
Mən nələr çəkirəm, yoxdur xəbərin... 
Gizlində odluyam, aşkarda sərin... 
Hər zaman, hər yerdə səni anaram, 
Özüm alışaram, özüm yanaram! 
 
Qış gedər, yaz gələr, açar gül, çiçək, 
Oyanar qəlbimdə müqəddəs dilək, 
Eşqinlə çırpınar, titrəyər ürək, 
Hər zaman, hər yerdə səni anaram, 
Özüm alışaram, özüm yanaram!... 
 
Nədir gözlərində giley, şikayət?... 
Sənə yaraşmayır qəmli hekayət... 
Layiqsən yolunda ölsəm nəhayət, 
Hər zaman, hər yerdə səni anaram, 
Özüm alışaram, özüm yanaram!... 
85 
 
 
Unutsam mən səni baharım solsun, 
Gözlərim kor olsun, dilim lal olsun, 
Dünyadan umduğum düşmənə qalsın!!! 
Hər zaman, hər yerdə səni anaram, 
Özüm alışaram, özüm yanaram!... 
 
Dil açsa qəlbimin sınıq rübabı, 
Oxunsa ömrümün sirli kitabı,– 
Bilərdin qalmamış Ərşadın tabı! 
Hər zaman, hər yerdə səni anaram, 
Özüm alışaram, özüm yanaram!... 
                            28 noyabr, Dəmirçilər. 
*** 
 
İtibdir qərarım, çaşıb tədbirim, 
Ümidim, inamım özümdən uzaq. 
Bilmirəm, yaşayım, intihar edim, 
Hünərim, taqətim dizimdən uzaq. 
 
Nə üçün taleyim yamanlıq edir? 
Bilmirəm nəsibim, qismətim nədir?! 
Gözüm baxa-baxa gəncliyim gedir, 
Arzumdan, kamımdan, sözümdən uzaq. 
 
Görəsən, varmıdır dərdimə çara, 
Varmı ixtiyarım əhdə, ilqara? 
Eşqimdə bir çiçək olub avara,– 
O solur, saralır gözümdən uzaq. 
 
Qınayır o məni, hey incik baxır,– 
Elə bil başımda ildırım çaxır, 
Süzülür göz yaşım, qəlbimə axır, 
Solğun yanağımdan, üzümdən uzaq. 
86 
 
 
Ona böyük gəlir adım, xilqətim,– 
Bir qara qəpikdir, bəlkə, qiymətim, 
Qurbanı olduğum, budur minnətim: 
Nolaydı gəzdiyin izimdən uzaq!!! 
 
Aman, Allah, rəhm et o dustaq qıza! 
Rəvamı o düşə dilə-ağıza? 
Tökərək dərdimi mən də kağıza, 
Barı olmayaydım nəzmimdən uzaq. 
                                            Oktyabr, 1967 
                                    Dəmirçilər 
 
                      *** 
 
Hərdənbir ağladır, hərdən güldürür, 
Ömrü gödək olan gümanlar məni. 
Hərdən də qəzəbli üsyankar edir, 
Nalələr, fəryadlar, amanlar məni... 
 
De, nədir, ey dünya, sirrin, hikmətin, 
Gah ucuz, gah baha hərdən qiymətin, 
Şadlığın, sevincin, dərdin, möhnətin, 
Ucaldar, alçaldar, yamanlar səni... 
 
De, nələr görmədim–bu az yaşımda?... 
De, nələr olacaq hələ başımda?... 
Dünənim, bu günüm qalmır huşumda, 
Sabahın sualı viranlar məni. 
Səni uca tutan alçalıb gedir, 
Qədrini bilməyən hər kama yetir, 
Kimisi dözməyir, intihar edir, 
Bəs niyə qınasın qananlar məni. 
                                   1 dekabr, 1967. 
87 
 
                   *** 
Məni qınamasın dostlar, tanışlar, 
Bir sözsüz mahnıya oxşadıb hərdən. 
Mənim də öz dünyam, öz aləmim var– 
Gülümsər taleyim bir al səhərdən. 
 
Ötən günlərimi bir qılınc kimi 
Siyirib üstümə çəkən olmasın. 
Arzulu könlümü–ümid evimi 
Dağıdan olmasın, sökən olmasın. 
 
Hücum çəksə mənə dünyanın qəmi, 
Əzabla baş-başa dursun mətanət... 
Heyrətə gətirsin bütün aləmi, 
Milyon zərbələrə bircə dəyanət. 
 
Nə deyim, nə deyim qara baxtıma, 
Qınayır hər yerdə yaxın da, yad  da. 
Əzəldən zinətdir qəm həyatıma, 
Yanmışam, yanıram günahsız odda. 
 
Mənə öyüd verən, insafın hanı?– 
Sən məni ağılsız, nadanmı saydın? 
Yoxsa üstün tutub abır-həyanı, 
İndi də bir başqa sən hissə uydun?. 
                                       9 noyabr, 1967 
                             Dəmirçilər 
               *** 
 
Lətifsən baharın tər çiçəyindən, 
Səndən uzaq olsun payızın qəmi. 
Qara gözlərinin ilk şimşəyindən 
Düşmüsən qəlbimə qığılcım kimi 
 
88 
 
Özümə öz dərdim ağırdı yaman, 
Bir yandan səni də düşünüm gərək. 
Hər səni kədərli gördüyüm zaman, 
Özümdən küsürəm qeyzə gələrək. 
 
Aylar ilə dönür, ömürdən gedir– 
Sənə layiq vaxtım qayıtmaz geri!... 
Bu nisgil, bu həsrət qəlbimi didir, 
Varmıdır vüsala bir ümid yeri?... 
 
Tufanlı bir dəniz–mənim həyatım!– 
Dalğalar hökmünə əsir olmuşam!... 
Gəncliyim, şöhrətim müqəddəratım 
Axı keçib gedib, naçar qalmışam... 
Həyat dedikləri hünər meydanı– 
Hər günün, hər anın hökmü amansız, 
Yaradır, gəzdirir, yıxır insanı, 
Ağladır, güldürür ömrə gümansız. 
 
Lətifsən baharın tər çiçəyindən 
Qoy sənə yad olsun payızın qəmi. 
Qara gözlərinin hər şimşəyindən 
Yansa da ürəyim od-alov kimi. 
                                     Oktyabr, 1967 
                            Dəmirçilər 
 
                   *** 
Bilmirəm, nə deyim, hara yozum mən, 
Gözündə dil açan o sual nədir? 
Aç, danış, nə keçir sən ürəyindən, 
Məzəmmət, şikayət, qeylü-qal nədir? 
 
Bilmirəm sən hara, o nisgil hara, 
Elə bil varlığın çəkilib dara... 
89 
 
Süzülür gözlərin hey uzaqlara– 
Sənə yaraşmayan o xəyal nədir? 
 
Axı nə itirib, nəyi gəzirsən, 
Nə üçün özünü belə üzürsən? 
Elə bil çarəsiz dərdə dözürsən, 
Səni məlul edən ideal nədir? 
Sən cavan, tərtəzə, ilk bahar kimi, 
Gəzməsin üzündə payızın qəmi, 
Gül ki, güldürəsən bütün aləmi, 
Amandır, açıq de, bu məlal nədir? 
                                     Oktayabr, 1967 
                         Dəmirçilər 
                    *** 
Susunuz, a dostlar, kəsin söhbəti, 
Dağılın başımdan, sükut istərəm. 
Yığılsa dünyanın dərdi, möhnəti, 
Çəkərəm!... Hiylədən uzaqsa nə qəm! 
 
Dağılın, bir daha unudun məni, 
Başqa bir aləmi gəzirəm artıq. 
Tufana qərq oldu ömür yelkəni, 
Qayıqsız, avarsız üzürəm artıq... 
 
Hər işdə özüməm, bəlkə, günahkar, 
Qınayır hər yerdə yaxın da, yad da. 
Həyatdır!... Hər anın sərt bir hökmü var, 
Bu amansız hökmlə yanıram odda. 
 
Yığışın bir yerə, danışın, gülün, 
Adımı da çəkmən sözdə, söhbətdə, 
Gərəksiz insanam, məni yox bilin, 
Özünüz mərd olun hər bir niyyətdə. 
Oktyabr, 1967 
 
90 
 
                   
 
 
                   *** 
Gəl açıq danışaq, deyək hər nə var, 
Kədərə dönməsin səmimi söhbət... 
Belə tələb edir dostluq, etibar, 
Nə lazım ortada giley, şikayət... 
 
Dedin ki, hər şeyi guya bilirəm... 
Bilmirəm! Bilmirəm! İnan sən buna. 
Odur ki, hirslənib qeyzə gəlirəm, 
Etiraf edirəm mən yana-yana. 
 
Axı nəyi bilim, haradan bilim, 
Mən kimdən soruşum sənin dərdini?! 
Yalan deyirəmsə, tutulsun dillim, 
Daş-qalaq eyləsin qoy ellər məni!... 
 
Özündən soruşdum mən neçə kərə, 
Dinmədin, demədin, gah da ağladın... 
Hər dəfə yozaraq başqa bir yerə, 
Qəmli gözlərinlə məni dağladın. 
 
Gəl açıq danışaq, deyək hər nə var, 
Kədərə dönməsin səmimi söhbət... 
Belə tələb edir dostluq, etibar, 
Nə lazım ortada giley, şikayət. 
                                 24 oktyabr, 1967 
                            Dəmirçilər 
                      *** 
Yenə nə düşündün, ay dəymədüşər, 
İtirdin insafı, suya gəlmədin... 
Yedi ürəyimi, diddi suallar 
İnlədim, sızladım–haya gəlmədin... 
91 
 
 
Yeridim, dayandım, arxaya baxdım, 
Boylandım, boylandım, qənşərə çıxdım, 
Min təlaş içində qəlbimi sıxdım, 
İntizarı duya-duya gəlmədin... 
 
Axı bilirsən ki, dərdim az deyil, 
Axı bu, zülümdür, işvə, naz deyil, 
Doğrusu, nə deyim, gülüm, düz deyil 
Saymadın sən məni saya, gəlmədin... 
 
Çarəsiz dərdimi hekayət etdim– 
Yenə də söyüdə şikayət etdim 
Qaranlıq gecəylə hey söhbət etdim, 
Baxmadın ulduza, Aya gəlmədin... 
                                      1967, Dəmirçilər 
 
                       *** 
“Tənə də, giley də yersizdir daha, 
Qaytar o alışan, yanan eşqimi. 
Sənin ki ürəyin buz bağlayıbdır, 
Qaytar o üşüyən, donan eşqimi. 
Mənim ürəyimdə alovlanaraq, 
Sənin ürəyində sönən eşqimi”... 
 
De, hanı alovun, de, hanı odun, 
Soyuyub sönürsən sən yavaş-yavaş. 
Harda pərvaz edir çılğın qanadın, 
Tək-tənha uçuram mən yavaş-yavaş. 
 
Söylə, nə üçünmüş giley, şikayət, 
Acı göz yaşları, qəmli hekayət, 
Hər şeyi anladın, bildin, nəhayət, 
Onunçün olursan şən yavaş-yavaş... 
92 
 
 
Demədim: ümidsiz, ağlar qalarsan,– 
Saralıb günbəgün sən hey solarsan, 
Bilmirdim, bilmirdim, peşman olarsan, 
Gəzərsən izimdən gen yavaş-yavaş. 
 
Cırıldı şəkilim, çəkildim dara, 
Kim olar pənahım, kim gələr kara? 
Qara baxtım hara, səadət hara– 
Düşürkən saçıma dən yavaş-yavaş. 
                                      12 dekabr, 1967. 
                                 Dəmirçi 
*** 
 
Açıq danışmağa yox ixtiyarım, 
Gizli alışıram, gizli yanıram. 
Əyilib, bükülüb o şah vüqarım, 
Özümü ən aciz insan sanıram. 
 
Qulaq as, aldadar ürəyin səni, 
Ötəri bir hissə, bəlkə, əsirsən. 
Dəhşətlər, tufanlar gözləyir məni, 
Həyatdan payını niyə  kəsirsən? 
 
Sən gözəl, sən ufaq– bir çiçək kimi, 
Sənə layiq vaxtım məndən uzaqdır. 
Didib yeyəcəkdir bu dərd qəlbimi– 
Ümidim varsa da, yəqin, nahaqdır. 
 
Bilmirsən, başımdan keçən qovğanı, 
Qara bəxtim hara, səadət hara?! 
Eşqinlə gəzərdim bütün dünyanı, 
Hər yanda min dəfə çəkilsəm dara! 
 
93 
 
Amma ki neyləyim, neyləyim axı... 
Sənə layiq vaxtım qayıtmaz geri. 
Nə üçün özümü küyləyim axı... 
Əsirin olsam da nə vaxtdan bəri. 
 
Düşünüb duyduqca yaxın keçmişi, 
Od tutub bədənim, yanır bir anlıq. 
Necə qəribədir həyatın işi, 
Gah işıq güc gəlir, gah da qaranlıq. 
 
Gözlərim  gözünə sataşan zaman, 
Üzülür taqətim, gedir dincliyim. 
Elə bil  yenidən qayıdır bu an, 
Havalı gəncliyim, dəli gəncliyim. 
 
Açıq danışmağa yox ixtiyarım, 
Gizli alışıram, gizli yanıram. 
Əyilib, bükülüb o şah vüqarım, 
Özümü ən aciz insan sanıram. 
                                             1967, 
                             Dəmirçilər 
 
 
ADSIZ DEYİMLƏR 
 
Gəncliyim arxamca boylanır yaman, 
Qocalıq qarşıdan pişvaza çıxır. 
Birində ümidə qalmamış güman, 
Biri varlığımı yandırıb- yaxır... 
 
                    *** 
 
Ruhum  qanadlıdır, ürəyim dolu, 
Mən eşq səhrasında azmaram yolu, 
94 
 
Sədaqət şahıyam, məhəbbət qulu, 
Füzuli ümməti–iman gəzirəm. 
                     *** 
 
Eh! Sənin varlığın hamıya bəlli, 
Mənimçün nə qədər yenisən, yeni! 
Sən elə çiçəksən–əqilli, dilli 
Yazda da, qışda da taparam Səni! 
 
Necə də əzizsən, şirinsən belə, 
Təkcə axtarmaqmı könlümün qəmi?!. 
Mən Səni tapmamış, tapmamış hələ, 
İtirmək qorxusu əzir qəlbimi. 
 
        QINAMAZ 
 
Ən xoşbəxt bir qulam – məhəbbət qulu, 
Ürəyim ümidlə doludur, dolu, 
Ölüncə atmaram tutduğum yolu, 
Qanmayan nə bilər, qanan qınamaz. 
 
Eşq ilə rüsvalıq əkizdir, əkiz, 
Bir ritmə qovuşsun ürəklərimiz, 
Səhv etdik, ayrıldıq, gör sən, nədə biz 
Eşqin siqlətindən sınan qınamaz. 
 
Gözlərin sehrinə düçar olalı, 
Heyrətin hökmünə naçar qalalı, 
Eşqin qıfılına açar salalı,– 
Ümidsiz odlara yanan qınamaz. 
                    1967 Dəmirçilər 
 
 
 
95 
 
          BƏDBİNLİK 
 
Yaman bələnmisən şirin duyğuya, 
O ufaq dolağı aça bilmirəm... 
Özüm də heyranam bu lal uyğuya, 
Qanadlı bir quşam, uça bilmirəm. 
 
Dalğın-dalğın baxır gözüm, hey baxır, 
Ömrümün günəşi qüruba enir. 
Ruhum can evindən çox bədbin çıxır, 
İnamsız-inamsız geriyə dönür. 
 
Əlçatmaz, ünyetməz üfiq kimisən- 
Nə ümid varımdı, nə güman yeri. 
Zülmətlər içində şimşək kimisən, 
Gözlərəm, sökülsün nurlu dan yeri. 
 
Yoxsa qısqanmağa haqqım, hünərim, 
Bu yaşda, a yazıq, bezdirrəm səni... 
Qananlar içində bilinsə yerim, 
Tac kimi başımda gəzdirrəm səni... 
                                                1967, 
                                        Dəmirçilər 
 
                    MƏNİM 
 
Gəncliyim, şərəfim, şanım, şöhrətim, 
Şirin məhəbbətim, acı nifrətim, 
İlk oxum, ilk daşım, ey ilk qismətim!– 
Ey ilkin sualım, ilk nidam mənim– 
Hissimə hakimsən sən müdam mənim! 
 
Yenilməz vüqarım, bükülən dizim, 
Mənası bir olan gecəm, gündüzüm, 
96 
 
Yollarım – enişim, yoxuşum, düzüm,– 
Ey ilkin sualım, ilk nidam mənim– 
Hissimə hakimsən sən müdam mənim! 
 
Gülüşüm, sevincim, göz yaşım, qəmim, 
Dəliqanlı çağım, fağır aləmim, 
Fırtınam, qasırğam, yelkənsiz gəmim, 
Ey ilkin sualım, ilk nidam mənim – 
Hissimə hakimsən sən müdam mənim! 
 
Günəşim, zülmətim, baharım, qışım, 
Cəmləşən xəyalım, dağılan huşum, 
Aşkara rəqibim, gizli sirdaşım, 
Ey ilkin sualım, ilk nidam mənim – 
Hissimə hakimsən sən  müdam mənim! 
                                                       1966 
                                          Dəmirçilər 
 
 
 
 
BƏDBİNLİKDƏ  TƏSKİNLİK 
 
Səadət günəşi, sevinc ulduzu 
Könül səmasında çoxdan sönübdü. 
Ömrün coşqun çağı, çiçəkli yazı 
Şaxtalı, boranlı qışa dönübdü. 
 
Salıb arsızlığa hərdən gülürəm, 
Demə ki, azalır kədərim, qəmim. 
Nələr çəkdiyimi özüm bilirəm, 
Sənə dumanlıdır mənim aləmim. 
 
97 
 
Qurtarmaz dünyada sözüm, söhbətim, 
Doğrusu, danışsam, sənə dərd olar. 
Tükənər günbəgün tabım, taqətim – 
Özündən qaçanlar bil, namərd olar. 
                                                   1966 
                                       Dəmirçilər 
                 
              ETİRAF 
 
Sən-- incə bir çiçək-- ömrün bağında– 
Nə çovğun görmüsən, nə boran, nə qar. 
Arzular beşiyi, ülvi çağında, 
Deyirlər, tez solur tez açılanlar.  
 
Bəlkə, ötər hissə əsir olmusan, 
Sabahın bu günə yüz hökmü vardır... 
İnan ki, məni də oda salmısan, 
Nə vaxtdan başıma bu dünya dardır.  
 
Bu qədər iztirab çəkirsən, gülüm!–  
Qorxuram hər əsən xəfif küləkdən.  
Ümidin evini sökürsən, gülüm! 
Dərdinə şərikəm, inan, ürəkdən.  
 
Daş deyil sinəmdə çırpınan ürək, 
Yaranmış ən incə duyğular üçün. 
İnsandan insana etibar gərək,  
Biz ki yaşamırıq  uyğular üçün. 
 
Qəlbimdə nə qədər giley, şikayət!.. 
Bilmirəm hansını izah eyləyim. 
Məhəbbət nəğməli şirin hekayət 
Adınla bağlıdır, gülüm, neyləyim.  
                                              1966 
98 
 
 
YENİDƏN DOĞULMA 
 
Gündüzün qulağı batmış nə vaxtdan, 
Təbiət lal kimi – səssiz, sədasız. 
Çırpınır köksümdə, budur, bayaqdan,  
Ürəyim quş kimi odsuz, ədasız. 
 
Ürək xəstəliyi, ürək ağrısı, 
Deyin, yaraşarmı cavan oğlana? 
Heç insaf da deyil, düzü, doğrusu, 
Ömrün ağ kitabı ağ da bağlana. 
 
Ürəyin zəifdir, söyləyib həkim, 
Ümidsiz-ümidsiz üzümə baxdı. 
Bir xeyli tərəddid eyləyib həkim, 
Davadan, dərmandan yazdı və çıxdı. 
 
Elə bildim ölüm möhrünü basdı– 
Çökdü gözlərimə qara kölgələr. 
Bilmədim toymudu, bilmədim yasdı, 
Çəkdi varlığımı dara kölgələr, 
Çökdü gözlərimə qara kölgələr.  
 
Açıq pəncərəmi basdı, bağladı, 
Nərə çəkdi, cəllad kimi çağladı, 
Taxtım layla dedi, yastıq ağladı, 
Çəkdi varlığımı dara kölgələr, 
Ölüm! Ölüm! – dedi qara kölgələr. 
 
Darıxdı nəfəsim, darıxdı yaman, 
Otaq da, lampa da qəmli göründü. 
Nə bir nalə çəkdim, nə umdum aman, 
 
99 
 
Fəqət bütün aləm yasa büründü, 
Otaq da, lampa da qəmli göründü 
 
Gözlərim önündən büküb boynunu, 
Tərtəzə gün kimi keçdi gəncliyim. 
Doğrudanmı, çatdı ömrümün sonu, 
Köçəri quş kimi köçdü gəncliyim, 
Tərtəzə gün kimi keçdi gəncliyim. 
 
Gözəlim, demə ki, qorxdum ölümdən. 
Yalvardım, o gecə möhlət istədim. 
Bilsəydin, o anda duydum nələr mən, 
Nəyə yaxşı dedim, nəyi pislədim, 
Yalvardım, o gecə möhlət istədim. 
 
De, nələr duymadı o anda ürək, – 
Bir yandan qar tökdü, əsdi də külək. 
Bir yandan od yağdı, açdı da çiçək, 
İnan ki, o anı ilə dəyişməm. 
 
Keçdi səhnə-səhnə həyat gözümdən, 
Tapdayıb keçdiyim torpağı sevdim. 
Bahara bağlıykən əzəl, düzü, mən, 
O anda həyada hər çağı sevdim. 
 
O anda dünyanı basıb bağrıma, 
Doğma bir övladtək öpmək istədim. 
Bir məlhəm eyləyib bütün ağrıma 
Vətən torpağını səpmək istədim. 
 
Dayandın önümdə sən gözü yaşlı, 
Sandım ki, vəfasız söylədin mənə. 
Dedin, görüşəydik ağıllı-başlı, 
Ölüm ki qaçmırdı, öləydin yenə. 
100 
 
 
Gözəlim, demə ki, tək səni andım, 
Damcılar gözümdə ümmana döndü. 
O anda yenidən insan yarandım, 
Düşmən də gözümə bir dost göründü. 
                                                    1966. 
 
BILMIRƏM 
 
Acizlik, şikayət sanmayın, dostlar! 
İnanın, dərdimə dözə bilmirəm. 
İtibdir təmkinim, çaşıb tədbirim, 
Fikrimi qaydaya düzə bilmirəm. 
 
Bir aydın düz yolda çaşıb qalmışam, 
Nəsə itirmişəm, nəsə salmışam, 
Elə bil dəliyəm, sərsəm olmuşam, 
Ağlımla bir addım gəzə bimirəm. 
 
Baxıram – hər yanım güldür, çiçəkdir, 
Biri o birindən xoşdur, göyçəkdir. 
Bilmirəm, bu, necə, necə ürəkdir, 
Əl atıb bir qönçə üzə bilmirəm. 
                                           27 aprel 1965. 
                                                 Dəmirçilər 
 
 
BAŞINA DOLANIM 
 
Qəlbi açıq, eşqi təmiz oğlanam, 
Sənsən mənə tay, başına dolanım. 
Bir könüldən min könülə sevmişəm, 
Naz eyləmə, qoy başına dolanım. 
 
101 
 
Qəsd edirəm, şirin canı üzürəm, 
Kölgə kimi hey arxanca gəzirəm. 
Nə yorulur, nə də bir an bezirəm, 
Fikrin nədir, ay başına dolanım. 
 
Bəs etməzmi, az yanmadım oduna 
İnsaf versin, Allah yetsin dadına. 
Anam, bacım “gəlin” desin adına, 
İl başına, ay başına dolanım. 
 
Üç gün çaldı aşıq sözün bitirdi, 
Hicran dərdin aramızdan götürdü. 
Yengə gəldi, toy paltarın gətirdi, 
Ərşad deyər gey, başına dolanım. 
                                                  1965 Dəmirçilər. 
                        
               ÜMİD 
 
Ömrümdə mən sənə saxtalıq etsəm,  
İlk dəfə vicdanım düşmanım olsun.  
Sən mənə saxtalıq etsən, əzizim,  
Əfv etməyə hər zaman amanım olsun!  
 
Yıxılsam, sürünsəm dünyada nə qəm!-  
Namərd körpüsündən keçən deyiləm.  
Qorxum yox, üstümə qalxsa da aləm-  
Bir nəfər ürəkdən yananım olsun!  
 
Yar oldum əzəldən dərdə, möhnətə...  
Nə vaxtdan, həsrətəm şirin söhbətə.  
Dünya başdan-başa dönsə cənnətə -- 
 Təki bir qayğıkeş cananım olsun.  
 
 
102 
 
Ələnsə üstümə dünyanın odu,  
Qəlbimdə dil açsa dərdi, fəryadı – 
 Tək səninlə, gülüm, bir təmiz adı  
Hifz edib saxlayan zamanım olsun...  
                                           26 aprel, 1965 
                                      Dəmirçilər 
 
 
SƏNİ QƏMLİ GÖRƏNDƏ 
 
İçin-için yarpaq kimi əsirəm, 
Ümidimi yerdən, göydən kəsirəm, 
Gah olur ki, öz-özümdən küsürəm– 
Səni qəmli görəndə. 
 
Axşam, səhər yollar üstə çıxıram, 
Sən keçirsən, heyran-heyran baxıram, 
Min təlaşla ürəyimi sıxıram– 
Səni qəmli görəndə. 
 
Möhnətdəyəm ruhən, inan, mən acam, 
Min suallı bir cavaba möhtacam, 
Milyon-milyon şübhələrə sayğacam, 
Səni qəmli görəndə. 
 
Nidam sual olur, ruhum ağlayır, 
Ümidim, inamım qara bağlayır, 
Qəlbimdə intizar coşur, çağlayır– 
Səni qəmli görəndə. 
 
Yetim uşaq kimi yaman doluram, 
Ömürdən gileyli, naçar qalıram, 
Dost-tanış içində qərib oluram– 
Səni qəmli görəndə. 
103 
 
 
Gizli dərdi kaş ki mən də biləydim, 
Əlac üçün, lazım gəlsə, öləydim, 
Dəsmal alıb, ya da öpüb siləydim, 
Gözlərini, quzum, nəmli görəndə– 
Səni qəmli görəndə. 
                                    28 aprel, 1965 
                          Dəmirçilər 
 
 
           QƏTİLİK 
 
Günüzlər qərarım, gecələr yuxum 
Gedib əldən, gizli-gizli yanıram. 
Məndə ağlamaq yox, səndə inanmaq, 
Söz gəzirəm, sözlü-sözlü yanıram. 
 
Sözüm sözdür, anda axı nə lüzum, 
Yalan desəm, nifrət mənə, a quzum. 
De, gül, ey hünərim, ümid ulduzum, 
Sən susanda közlü-közlü yanıram. 
                                             24 aprel, 1965Dəmirçilər 
                   *** 
 
Çox vaxtsız, XI sinifdə oxuyarkən, 
 qəflətən faciəli surətdə  
həyatdan köçmüş Yusif Fərrux 
 oğluna ithaf 
 
Qara yellər yenə əsdi vədəsiz, 
Kəndimizin baharını qar aldı 
Analar, bu dərdə necə dözəsiz– 
Yüz arzunun bir ocağı qaraldı. 
104 
 
 
Ay ellər, ağlayın bir çiçək, onu– 
Bəhrəsiz, meyvəsiz saraldı, düşdü. 
Yamandır vəfasız gəncliyin sonu– 
Atalar gözündən nur aldı, düşdü. 
 
İndi bahar fəsli, çiçək fəslidir, 
Yusifim saraldı payız görməmiş. 
O, bülbül nəğməli, bülbül səslidir, 
Tərk etdi bağları, bir gül dərməmiş. 
 
Ağlayın siz onu bir nakam kimi– 
Arzusu gözündə qalan Yusifi. 
Səhəri açılmaz bir axşam kimi, 
Açmamış, gül kimi solan Yusifi. 
 
Aman! Qəh-qəh çəkib nəğmə deyərkən, 
Gülüşün dodaqda dondu, Yusifim! 
Baharın ən gözəl, təmtaraq çağı 
Ömrün vəfasını dandı Yusifim. 
 
Düzülüb yan-yana dostu, yoldaşı, 
Dərdini söyləsin yaxın sirdaşı, 
Əyilsin ellərin bir anlıq başı– 
Görünməz odlara yandı Yusifim. 
 
Doyunca danışıb gülmədi, Allah, 
Dərdini özü də bilmədi, Allah, 
Çağırdım səsimə gəlmədi, Allah, 
Uçdu ulduz kimi, söndü Yusifim. 
                                                          1965, 
                                    Dəmirçilər 
 
 
105 
 
UCA TUT BAŞINI 
                                  T-yə 
Qəlbimdə nə qədər giley, şikayət– 
Bilmirəm, hansını izah eyləyim 
Məhəbbət nəğməli, şirin hekayət 
Adınla bağlıdır, gülüm, neyləyim. 
 
Keçsə də üstündən neçə qara qış, 
Ətrini duyuram hər zaman, hər an. 
Sədaqət nəğməli ürəyə alqış– 
Sanıram mən səni bir dost, mehriban 
 
Dilimi kəssələr, inan, dünyada, 
Bir dastan oxunar baxışlarımdan. 
Mən aciz deyiləm dərdə, fəryada, 
Bir az gileyliyəm nazlı yarımdan. 
 
Birləşsin əbədi dost əllərimiz, 
Hər dərdi, sevinci biz yarı bölək! 
Yaşayaq namusla, yaşayaq təmiz, 
Birlikdə ağlayaq, birlikdə gülək. 
 
At, getsin hər qara fikri, xəyalı, 
Eşqinlə hər zaman mən uçacağam! 
Böyük tutalğa bil ağlı, kamalı, 
Uca tut başını, nə qədər sağam! 
                                           18 may, 1968 
                                        Dəmirçilər 
 
                    *** 
 
Bilirəm, hökmünü verdi nadanlıq, 
Eşqim öz dilimdən car olmayacaq. 
Əhv eylə, mələyim, dinlə bir anlıq, 
Mərhəmət heç zaman ar olmayacaq. 
106 
 
 
Müqəddəs tutmuşam sənin adını– 
Gizlədib illərlə can fəryadını. 
Sovursam göylərə eşqin odunu 
Sənin ki qəlbindən qor olmayacaq. 
 
Əl üzə bilmirəm məhəbbətimdən,– 
Gecikmiş bəxtimdən, səadətimdən, 
Bilsəm də bu ulu, yaz niyyətimdən, 
Nə payız, nə də yay bar olmayacaq. 
 
İnan ki, özüməm günahkar buna 
(Həya-dərd, qəm yükü insan oğluna), 
Hünərsən, bir düşün, gətir ağlına– 
Ömürlük ağlayan kor omayacaq. 
 
Ən şirin bir mahnı–adın dilimdə, 
Sənsən xəzanım da, solmaz gülüm də, 
Eşqinlə dil açmış qələm əlimdə, 
Nə fayda, ilhamdan kar olmayacaq 
Şirin qafiyədən yar olmayacaq 
                                         1964 
                     Dəmirçilər 
NİKBİNLİK 
 
Anla ki, qadası, aciz deyiləm!– 
Susdurmuş nə vaxtdan həqiqət məni. 
Dərdimin qüdrəti gizliliyində, 
Möhnətdə yaşadır sədaqət məni. 
 
Gizli-gizli öz canımı üzürəm, 
Bəzən də dünyamdan, açıq, bezirəm, 
Xəyalın göyləri tutqun gəzirəm– 
Yandırır gicbəsər ədavət məni. 
107 
 
Mənim ki dilimdən çıxmamış yalan, 
Çıxacaq bir zaman bir dərdə qalan. 
Utanar axırda günahkar olan, 
Çatdırar o günə mətanət məni. 
 
Almışsa dağların başını duman, 
Bu gün oynadırsa atını zaman, 
Hələ ki varımdı vüsala güman, 
Xar etməz eşqimdə dəyanət məni 
                                        1964 
              BAŞIBOŞ 
 
Buraxsan çəmənə, güllər içinə, 
Dolanar, bir qanqal üzər başı boş. 
Küyləsən, şəninə tərif söyləsən, 
Dumbulsuz, qavalsız süzər başıboş. 
 
Gəzər axşamacan, yerini bilməz, 
Danışar daldada, üz-üzə gəlməz, 
Salar arsızlığa abırsız, ölməz, 
Yetirməz özünə nəzər başıboş. 
 
Mənasız-mənasız, boş-boş qırıldar, 
Özü xoşhallanar, özü hırıldar, 
Bir tənqid söz desən mır-mır mırıldar, 
Özündən gücsüzü əzər başıboş. 
 
Danlayıb, danışıb sorğu alanda, 
Çəmkirər adama dərdə qalanda, 
Özündən dəlisi ürcah olanda, 
Burğutək eşilsə, dözər başıboş. 
 
Özündən razıdır, özündən qoçaq, 
Evdə də, çöldə də gəzdirər bıçaq, 
108 
 
Qanacaqdan uzaq, ədəbdən qaçaq, 
Bu həyatdan haçan bezər başıboş. 
 
Nə desən o görər, yaxşıdan qeyri, 
Özütək doludur ətrafı, böyrü, 
Damaqda papiros, kepkası əyri 
Kiçiklər yanında gəzər başıboş 
                        26 oktyabr 1964 Dəmirçil 
 
           İlk müəllimim 
        Münəvvər xanım 
Şahmuradovaya ithaf edirəm 
 
İkinci sinifdə “A”-dan başladın, 
Uşaqlar bir yana, mənsə bir yana. 
De, axı Sən məndə nəyi xoşladın, 
Dözməzdi, dözməzdi heç doğma ana. 
 
Əlim neçə həftə qələm tutmadı, 
Öhdəsiz uşaqdım, yazıq, hirsdə də. 
Oturub yazmağa boyum çatmadı,– 
Öyrətmək çətinmiş ayaq üstə də. 
 
Nə perom var idi, nə torlu dəftər, 
Nə kitab, nə qələm, nə də bir alan. 
Sən mənə analıq, atalıq edər, 
Yeganə insandın dərdimə qalan. 
 
Anam xəstə idi, atam döyüşdə, 
Öyrədən yoxudu mənə bir nizam 
Bəlkə də, duymuşdun Sən ilk görüşdə, 
Mənim xilqətimə yaddır intizam. 
109 
 
 
Yaman şulum idim, yaman inadkar, 
Nə sayım: həm nadinc, həm də küsəyən. 
Bilirdin, bircə an olsaydım bıkar, 
Olardı beş yerdən “ay müəllim” deyən. 
 
Hərdənbir özün də küsüb gedərdin, 
Yalandan, gerçəkdən tez hıçqırardım. 
Təptəzə bir pero, dəftər verərdin, 
Qabaqda bircə gün sakit durardım. 
 
Bir gün oturtsaydın arxa partada, 
Dişimlə peronu tez sındırardım. 
Cırılıb tökülərdi köhnə karta da, 
Elə bil acığı ondan alardım. 
 
Bir dəfə tikanlı kol-kos dibindən, 
Bənövşə topladım Sənə verməyə. 
Toparım düşmüşdü yırtıq cibimdən, 
Utandım neçə gün dərsə girməyə. 
 
Yadımdan çıxmadın, çıxmazsan bir an, 
Hey Səni düşünüb fikrə gedirəm. 
Ey ilkin ustadım, ey böyük insan,     
Mən Sənin önündə səcdə edirəm! 
10 sentyabr 1964. 
(müəllimliyimin ilk onuncu günü) 
 
İSTƏR MƏNDƏN 
 
Dünya siqlətini salıb çiynimə, 
Əyilməz, bükülməz bel istər məndən. 
Dolan buludumu boşaldıb tamam, 
Kükrəyib çağlayan sel istər məndən. 
110 
 
Hər acı sözünü bal eyləyibdi, 
Gözündən könlümə yol eyləyibdi, 
Bilir ki, nitqimi lal eyləyibdi, 
Bir şirin, nəğməkar dil istər məndən. 
 
Bəxtimin gözünü kor olmuş bilib, 
Ömrümün yolunu qar almış bilib, 
Bağımı, bağçamı saralmış bilib, 
Aman, Allah, bu qız gül istər məndən. 
 
Haqqı, ədaləti suça döndərib,– 
İlahi bu sirri aça, döndərib, 
Günümü, ayımı heçə döndərib, 
Ömürlərə zinət il istər məndən. 
 
Xoş qılıq umuram, olur bir əfi, 
Düşməzmi qəlbinə bir Allah xofu? 
Qəlbi qarət edir – atıb insafı 
Haqqın dərgahına yol istər məndən. 
                                               1987. Dəmirçilər. 
 
 
DODAĞINDAN 
 
Süzüldü qəlbimə lətif duyğular, 
Şehli qönçə kimi al dodağından. 
Nə nikbin, nə doğma ötür nəğmələr, 
Ömrümün nəşəsi bal dodağından. 
 
Sirri sənə vermiş hər toy, hər düyün, 
Ey sadə hikməti, həm yerin, göyün, 
Öpdükcə, öpdükcə, – yetişdin hər gün, 
Təzəcə bar tutmuş kal dodağından. 
 
111 
 
İtirdim nidamı, sualı qoyub, 
Tapdım məcnunluğu, kamalı qoyub... 
İndi bildim, o gül camalı qoyub, 
Nə üçün yapışmış xal dodağından. 
                                    7 oktyabr, 1963 
 
ÖZÜNƏ QAYIDIŞ 
 
Yadındamı tutqun yaz gecələri, 
Asılıb boynumdan medalyon kimi, 
Sığınıb qoynuma dəli, sərsəri, 
Qatardın bir yerə sevinci, qəmi. 
 
Qorxusuz, hürküsüz gözləyib hər an, 
Hər gecə qapını sən açıq qoydun. 
Don geydi dodağın oddan, alovdan, 
Dürlü-dürlü hissə qapıldın, uydun. 
 
Görəsən, nə üçün sıxırdı məni, 
İlk dəfə açılan körpə qolların?... 
Görəsən, nə üçün bütün gecəni, 
Süzüldün qəlbimə sən narın-narın?. 
 
Nə üçün, nə üçün öpərdin məni, 
Sən ki ac deyildin, ey qəlbi nalan ! 
Hansı bir ümidlə “sevirdin” məni, 
Ay mənə dilucu mehriban olan? 
 
Puç etdi məni, qız, gözəl xilqətin, 
Uyudun qəlbimdə bir mələk kimi. 
Nə qədər azğınmış vəhşi xislətin, 
Tez açıb, tez soldun bir çiçək kimi. 
 
 
112 
 
De, neçə cavanı “xoşbəxt” eylədin, 
Sən qonaq etdikcə ucuz öpüşə? 
Bir məni ömürlük bədbəxt eylədin, 
Salaraq hər yerdə sən dilə-dişə. 
 
Neyləsən özün bil, sən indən belə, 
Tək öpülməyənə toxunma bir də!... 
Deyib-gülənlərə öyrətmə nalə, 
Bulandırma suyu nahaqca yerdə... 
                                      19 oktyabr, 1963 
 
GÜLƏCƏK 
 
Eşqi gizli, sirri gizli ürəyin, 
Kim deyər ki, saz üzünə güləcək? 
Dumanlı, çiskinli, qarlı dağların 
Çox güman ki, yaz üzünə güləcək. 
 
Açıq söylə, könül, eşqin surəsin, 
Heç utanma, qoy yayılsın haqq səsin, 
Yaxşı yolda, yaman yolda hər kəsin 
Öz əməli öz üzünə güləcək. 
 
Dostum, demə dərdi açmaq asandı, 
İtən eşqin sirri hər vaxt susandı, 
Həyat səndən, Ərşad yaman usandı, 
Gülsə tale, az üzünə güləcək. 
                                        4 mart, 1963 
                                     Bakı 
 
 
 
 
 
113 
 
             MƏNİ 
 
Ay ellər, amandı, havadar çıxın, 
Qoymayın aparır sədalar məni! 
At oynadır, qılınc çalır suallar, 
Az qalır tərk edə nidalar məni! 
 
Hər dostun sevinci cəsarət verər, 
Düşmənin nifrəti mətanət verər, 
Dünyadır!  Hər qanun ətalət verər, 
Sarsıtmaz bugünkü  qadalar məni! 
 
Tarixi zərurət! Azadlıq eşqi! 
Təkamül, tərəqqi!  Hər kəsə xoş ki! 
Əzəldən şüurun yeganə məşqi– 
İnsanın taleyi odalar məni. 
 
Nadanın rəftarı, hər qansız hökmü, 
İnsana xor baxan amansız hökmü,– 
Milləti alçaldan hər şansız hökmü, 
Yandırır həyasız ədalar məni! 
                                  12 mart, 1963 
                         Bakı 
 
 
 
YENƏ BAHAR GƏLİR 
 
Yenə bahar gəlir – ana nəfəsli, 
Nazlanır təbiət nazlı yar kimi. 
Günəş də hövlnak açır gözünü, 
Son hicran gecəsi – vəfadar kimi. 
 
114 
 
Yfüqlər bürünür qırmızı tülə, 
Quşlar nəğməsini qaldırır zilə, 
Şairin ilhamı qoşulur selə, 
Misralar oynaşır sonalar kimi. 
 
 
Hər kökün üstündə bir ümid yanır, 
Qarlı quzeylərə kəpənək qonur, 
Novruz gəlir, nərgiz yaman boylanır– 
Ol-xumar gözləri can alar kimi! 
 
Hər çoban, tarlaçı öz adətiylə 
Yuyar əl-üzünü səhər şehiylə, 
Qurular təbiət ilıq mehiylə– 
Kiçik xidmətindən utanar kimi 
                                   28 fevral, 1961 
                                 Bakı 
 
GÜLÜM 
 
Hardan əsdi bu yel, aman, bilmədim, 
Aldı məndən son ümidi, ax, gülüm! 
Yaman yerdə səndən əlim üzüldü, 
Yanan canı gizli oda yax, gülüm! 
 
Heç bilmirəm hansı yana üz tutum, 
Əyri yolda səmti necə düz tutum, 
Ürək açım, hansı dildə saz tutum, 
Qanan azdır, dərdbilməzlər çox, gülüm! 
 
Dərdə bax ki, dərdi aça bilmirəm, 
Odlanıram, işıq  saça  bilmirəm, 
Qanadlıyam, fəqət  uça  bilmirəm, 
Məndə  ümid,  səndə  günah  yox,  gülüm!..   
115 
 
Günahsizam – günahkara bənzərəm, 
Hey yanıram – dağda qara bənzərəm, 
Bir köklü, mizrabsız tara bənzərəm, 
Mizrab götür, pərdə-pərdə, ax, gülüm! 
 
Gizli sirri kaş ki sən də duyaydın, 
Bu əzabı özün mənə qıyaydın, 
Azlıq etsə, min bir əzab sayaydın 
Bəlkə, duydun, yaxşı-yaxşı bax, gülüm! 
 
Dağlar başın duman alır, qar alır, 
Rüzgar əsir, güllü bağçam saralır, 
Gedir əldən, artıq ömür daralır, 
Günəş batır, gəl bir seyrə çıx, gülüm! 
                                           22 yanvar, 1963 
                                      Bakı 
 
QƏHƏD OLUR 
 
Yanına gəlirəm ürəyi dolu, 
Heyif ki, söhbətə söz qəhət olur. 
Həya bir tül kimi bürümüş səni, 
Həyasız baxmağa göz qəhət olur. 
 
Hərdən ki həvəsə, vəcdə gəlirsən– 
Qısaca danışıb asta gülürsən... 
Sən ki səbəbini yaxşı bilirsən, 
Açıq danışmağa üz qəhət olur. 
 
Düşmüşəm bir gizli, olmazın dərdə, 
Şikarım görünməz heç vaxt bərədə... 
Ömrümün yolları dağda, dərədə, 
Sevda yolçusuna düz qəhət olur. 
Sönür yavaş-yavaş ömrün çırağı, 
116 
 
 
Yazılır gəncliyin axır varağı, 
Gəl, qıyma pozula eşqin növrağı– 
Ayrılıq çatanda naz qəhət olur. 
 
Ağlamaq, yalvarmaq deyil adətim – 
Uludur sevdası məğrur xilqətin!... 
Əgər əyməkdirsə məni niyyətin, 
İnanma, bükməyə diz qəhət our. 
 
Bulanır könlümün qaynar çeşməsi, 
Uçunur eşqimin tər bənövşəsi, 
Amandı, pozular ömrün nəşəsi, 
Qış uzun çəkəndə yaz qəhər olur. 
                                   19-20 oktyabr, 1963 
                                 Bakı 
 
 
             GİLEY 
 
Dönüb bir də baxdım ötən günlərə, 
Hicran günlərini hekayət etdim. 
Gizli danışmayıb, açıq söylədim, 
Özündən-özünə şikayət etdim. 
 
Qarşıma çıxanda rəngin saralır, 
Dünyadan əl üzüb gedənlər kimi. 
Sanki gözlərində dünya qaralır, 
Yanılıb qatillik edənlər kimi. 
 
De, nədən saraldı o al yanaqlar, 
Zülalı süzülən əriklər kimi!?. 
Bülbülü susduran o gül dodaqlar, 
Anasız, laylasız beşiklər kimi. 
117 
 
 
Sükuta düşməndin axı əzəldən, 
De, qaranlıq hara, de, işıq hara?! 
İnan, qədir bilməz, gəl inan ki sən, 
Mənə bu halın da olur bir yara. 
 
Deyərdin boş şeydir, bil, tale, qədər, 
Nədən yasa batmış gülər gözlərin? 
Nə vaxtdan dost oldu sevinclə kədər? 
Çox güman bu sirri bilər gözlərin! 
 
Sevgilim, sən hara, bu baxış hara, – 
Ox!_ Varlığı dara çəkilmiş kimi! 
Ümidsiz süzülür hey uzaqlara – 
Dərdinin dərmanı tökülmüş kimi?! 
 
Doğrusu, baş açmam bu hikmətindən, 
Mən artıq qocalmış, xəstə hallıyam. 
O keçən günlərin məhəbbətindən 
Hələ də yaralı, qeylü-qallıyam. 
 
Adınla titrərdi qəlbimin teli – 
Mizraba toxunmuş sarı sim kimi. 
Sanardım mən səni açan hər gülü – 
Oxuyan bülbülü varisim kimi. 
 
                 
                   ***  
 
Mən ötüb keçirəm sözsüz, salamsız, 
Sanasan üstümə dağ uçmuş kimi... 
Duyuram halını dilsiz, kalamsız – 
Könül kitabını mən açmış kimi. 
 
118 
 
Qədrini bilmədin saf məhəbbətin 
Halıma yanmadan bir insan kimi. 
Mən də övladıydım bu təbiətin 
Qalmazdım sızlayan bir kaman kimi. 
                                              27 mart, 1961 
                                                 Bakı 
 
                      
 Cavankən çox müdrik insan,  
həyatdan vaxtsız köçmüş  
Məmməd Allahverdiyevin 
 vaxtsız ölümü münasibətilə 
 
Gəlir axın-axın kənd adamları – 
Qohum da, qonşu da, dost da, düşman da. 
Bütün ürəklərin birdir qübarı, 
Böyük də, kiçik də ahda, amanda. 
 
13 noyabr, ilıq payız axşamı... 
Dərdini duyuram, a kəndim, sənin. 
Sönür bir ailənin firavan şamı, 
Boynunu bükərək yeddi körpənin. 
 
13 noyabr, ilıq payız axşamı... 
Donmuş ürəklərdə kədər, qüssə, qəm. 
Bir sual içində dolaşır hamı, 
Əlləri qoynunda gəzişir sərsəm. 
 
Neçəsi üzz tutur ulu göylərə: 
– İlahi, kömək et, cavandı, qıyma! 
Nəzir-niyaz deyir neçəsi pirə: 
– Dözülməz bir dərddir, amandı, qıyma! 
 
119 
 
Neçəsi göz dikib həkim--cərraha, 
İynəni, dərmanı havadar bilir. 
Neçəsi ümidlə baxır sabaha, 
Neçəsi əl üzüb, – hər nə var bilir. 
 
İnamlar başqadır, istəksə birdir, 
Üz-üzə durubdur yoxluqla varlıq. 
Əzəldən Yaxşının taleyi kürdür– 
Xəbislərə bu dünyada nə darlıq!!! 
 
İnamlar bam-başqa, isstəksə birdir,    
El istər  qaytara  elə  Məmmədi 
Yanına getməyir dostu, sirdaşı, 
İstəmir ölümün bilə Məmmədi... 
 
Qara yellər, qoyman, əsə, ev yıxa, 
Vaxtsız ölüm, qoyman gələ, can çıxa, 
İlahi, dərdə bax, göz baxa-baxa 
Verirlər daşqına, selə Məmmədi. 
 
O baxır – gözündə övlad həsrəti, 
Yanında yaş tökür ilkin qisməti, 
Ay həkim, kənar dur, verdin fürsəti, 
İncitmə sağ  ikən hələ Məmmədi. 
 
13 noyabr, ilıq payız axşamı... 
Söndü bir ailənin firavan şamı. 
Siz Allah, dil ilə ağlasın hamı, 
Ağlayın, ağlayaq belə Məmmədi: 
 
Anası yox lay-lay desin, 
Bacısı yox vay-vay desin. 
 
 
120 
 
Gör neçə gül üzlü camalım getmiş, 
Neçə-neçə nakam amalım getmiş – 
Neymanım, Vasifim, Kamalım getmiş, 
Verməyin siz əldən-ələ Məmmədi. 
 
Anası yox lay-lay desin, 
Bacısı yox vay-vay desin. 
 
Səfərə çıxıbdı – vaxtdı, qayıtsın, 
Nalə şimşək kimi çaxdı, qayıtsın. 
Qardaşsız bacılar çoxdu, qayıtsın 
Getməsin, siz tutun dilə, Məmmədi, 
Ölmüş sanmayırlar hələ, Məmmədi. 
                                          4 dekabr, 1963 
                                    Dəmirçilər 
 
 
          ÜZÜNTÜ 
 
Görəsən, dayansaq üz-üzə bir də, 
Haradan başlardıq sözə-söhbətə?.. 
Deyirəm, sevgilim, dərdə bax, dərdə... 
Bir əvəz varmıdır ilk məhəbbətə?!, 
 
Düşünüb duyduqca uzaq keçmişi, 
Od tutur bədənim, yanır bir anlıq. 
Necə qəribədir həyatın işi – 
Gah işıq  güc gəlir, gah da qaranlıq. 
 
Gözlərim gözünə sataşan zaman, 
Üzülür taqətim, gedir dincliyim. 
Elə bil yenidən qayıdır bu an 
Havalı gəncliyim, dəli gəncliyim. 
 
121 
 
Artıq nəyə lazım giley, şikayət, 
Nə sən məni qına, nə də mən səni. 
Onsuz da tükənməz dərdli hekayət, 
Qaytara bilməzsən geriyə məni. 
                                         1962, Bakı 
 
SEVMİŞƏM 
 
Günahsizam, günahkara bənzərəm, 
Gül bağında qönçə gülü sevmişəm. 
Bahar fəsli səmalarda şimşəyi, 
Dağ döşündə azad seli sevmişəm. 
     
İnsan var ki, ilkin, sonun tanımaz, 
Gündə bir don geyər, donun tanınmaz. 
Mənim dilim buxov–qanun tanımaz, 
Xilqətimdir–belə dili sevmişəm. 
 
Qoy od tutum, alovlanım, sönüm də, 
Qorxum yoxdur ölüm dursa önümdə. 
Azadlıqdır məhəbbətim, dinim də! 
Gələcəyi–azad eli sevmişəm. 
 
Çox danışıb gəl ağrıtma başımı, 
Ümid etmə dağıdasan huşumu, 
Bəlkə, öldüm, bu gün yazım yaşımı– 
Yüz il sonra gələn ili sevmişəm. 
                 12 dekabr 1962 Bakı. 
                      
 
 
 
 
122 
 
       ANACAN! 
 
Anacan, gileyli hər axşam, səhər, 
Deyirsən, nə fayda, savadsız oldum. 
Yazıdan, kitabdan tamam bixəbər, 
Bir qartal olsam da, qanadsız oldum. 
 
Basırsan bağrına sən yana-yana, 
Sən ona, o sənə lal kitabları... 
Təsəlli verməyə acizəm, ana! – 
Bilməm, necə yozum dərdi, qübarı. 
 
Ağlım kəsən gündən, yaşa dolandan. 
Elmin yollarında az sürünmədim. 
Yerimdə dayanıb saymadım bir an, 
Bəzən elə oldu düz sürünmədim. 
 
Bəzən də yollarım dumanlı oldu, 
Yıxıldım, süründüm! Durana nə qəm! 
Bəzən də inamım toranlı oldu, – 
Nadana bir üzlü görünür aləm! 
 
Şükür, düz dayandım sənin önündə, 
Şərəflə qorudum bu adı, ana! 
Hər eşqin, kamalın, hər bir dinin də 
Ey ilkin ayəsi, ustadı ana! 
 
Anacan, dünyada nə çox dahilər, 
Nə çox da şairlər yazıb yaratmış. 
Anacan, söyləsəm, gülməyin gələr, – 
Hər biri sayəndə kamala çatmış. 
 
Sənin duyğuların, könül rübabın 
Hər zaman çalınmış – kasıb olmamış, 
123 
 
Bəşəri qayəli ürək kitabın 
Anacan, heç kimə nəsib olmamış. 
                                 15 dekabr, 1962.Bak.ı 
 
 
SORUŞMA 
      Dostuma 
 
Soruşma halımı, a dostum, mənim! 
Dərdimi deməyə acizəm, inan! 
De, kimə üz tutum, kimə güvənim, 
Güclüdür yandıran, qurudur yanan! 
 
Soruşma, dəhşətdir duymaq insanı! 
Soruşma, səsimdən düşmən oyanar. 
Oxunsa qəlbimin kinli dastanı, 
Hər sətir başında bir obam yanar. 
 
Soruşma, nə üçün tutqundur üzüm – 
Buludlar içindən baxan Ay kimi. 
Soruşma, nə üçün nəmlidir gözüm– 
Övladdan əl üzmüş bir subay kimi. 
 
Soruşma, həyatda nələr görmüşəm, 
Nələr eşitmişəm, nələr duymuşam. 
Soruşma, qəlbimi kimə vermişəm, 
Kimdən üz döndərib, kimə uymuşam. 
 
Soruşma tarixi – o keçən anı , 
Hayandan düz keçdim, harda əyildim. 
Mən kimə dost oldum, kimə yabanı, 
Mən kimi tapdadım, kimə döyüldüm. 
 
 
124 
 
Soruşma, gəzdikcə ana yurdumu, 
Deyim ki, inləyən eli görmüşəm. 
Alçaqlar az qalıb dana yurdumu– 
Lal olmuş qırx milyon dili görmüşəm. 
 
Soruşma, danışsam bir an içində 
Savalan əriyər çuxura dönər. 
Dəlidag  boğular tam qan içində, 
Ümmanlar gözünə damla görünər. 
 
Soruşma, danışım, açım sirri mən, 
Demə, mətləbsizdir elimin yası. 
İldırımdan da bərk gurlayır bəzən, 
Milyon dodaqların bir pıçıltısı. 
                                  19 dekabr, 1962 
                               Bakı 
 
 
AŞİQƏM 
 
Çoban qardaş, çal tütəyi, amandır!... 
Sən çaldğın hər havaya aşiqəm! 
Göy gurlasın, şimşək çaxsın, yaz olsun, 
Bu dağlara, bu havaya aşiqəm! 
 
Göy üzündə qoy buludlar əlləşsin, 
Sürü ensin, qoyun-quzu mələşsin. 
Qol çırmasın, qoy çobanlar güləşsin, – 
Qansız keçən hər davaya aşiqəm! 
 
Qoca çoban saz götürsün əlinə, 
Səfər etsin Əsli-Kərəm elinə. 
Nağıl deyən şirin-şəkər dilinə, 
Qartal yurdu–bu obaya aşiqəm! 
125 
 
Sizlə keçən hər axşamda, səhərdə, 
Çarə vardır hər kədərə, hər dərdə. 
Arzu gəzən bu ellərdə, bu yerdə 
Hər tüstüyə, hər sobaya aşiqəm! 
 
İl dolandı, vədə keçdi...kal oldum, 
Çox düşündüm öz-özümə, lal oldum. 
Əlac bildim, bu yerlərə yol aldım– 
El səsinə, gur haraya aşiqəm!... 
                                     21 dekabr, 1962 
                             Bakı 
 
YADİGAR OLSUN 
 
Gözəlim, sanma ki, unutdum səni, 
Sənə deyiləsi sözüm qalmamış! 
De, heç unudarmı sevən sevəni, 
Dünyaya göz yumub, rahat olmamış?!... 
 
Elə ki uzaqdan gələn görürəm, 
Ürəyim açılır ilk bahar kimi. 
Nə vaxt ki mən səni gülən görürəm, 
Gülürəm – mənim də payım var kimi. 
 
Hərdən ki mən səni qəmli görürəm, 
Deyirəm yəqin ki, ağır dərdi var... 
İnan ki, qəlbimi nəmli görürəm– 
Sanıram, buna da mənəm günahkar. 
 
Əzəldən bir arzum, bir niyyətim var– 
Fərqi yox, kiminlə dostluq eyləsən. 
Hər zaman mən səni görüm bəxtiyar– 
Nə dinə, nə yola qulluq eyləsən. 
 
126 
 
Kim istəməz, öz eşqinə can verə!... 
Tək sən yaşa–həyat sənə yar olsun, 
Qoy hər şeirim səndən mənə xatirə, 
Məndən sənə, ay qız, yadigar olsun! 
                                 19 dekabr, 1962  Bakı 
 
ƏZİZİM 
 
Əllərin qoynunda hər axşam, səhər 
Pəncərə önündə durma, əzizim!... 
Məchul nöqtələrə sən heyran kimi, 
Gəl, baxıb boynunu burma, əzizim!... 
 
Dərin dəryalarda azmamış gəmin, 
Fırtınalar keçib, gəzməmiş gəmin, 
Sahildən yan alıb, üzməmiş gəmin 
Yorğun fikirlərə varma, əzizim! 
 
Gəzməsin üzündə dünyanın qəmi, 
Gül ki, güldürəsən bütün aləmi... 
İstərəm, olasan könül həmdəmi, 
Bu sirri özgədən sorma, əzizim! 
 
Rəqiblər içində dəymə şəstimə, 
Fitnəkar sözüylə gəlmə üstümə, 
Gəl mənə bəd baxıb, durma qəsdimə, 
Kəsib ürəyimi yarma, əzizim! 
 
Demə ki, bu görkəm, bu yazıq duruş, 
Görəsən, nə üçün dağınıq bu huş! 
Hər sirri, hikməti özündən soruş, 
Məndən ümidini qırma, əzizim! 
                              9 dekabr, 1962.    Bakı. 
 
127 
 
NƏ QƏM 
 
Deyirsən ki, şeiri başa düşmürəm, 
Şeirsiz yaşamaq deyirlər çətin. 
Gözəl qız, utanma, sıxılma, nə qəm, 
Ən gözəl  şeirdir sənin heyrətin. 
 
Hər sözün, söhbətin şirin qafiyə, 
Utancaq gülüşün şerə avazdır. 
Ey ilham övladı, ilhama dayə! 
Sən özün şairsən – söyləsəm, azdır. 
 
Sənə bəstəkar da desəm, yaraşar, – 
Könlümün laylası–titrək səsindir. 
Təbibsən–canımda hər nə ağrı var 
Dərmanı, məlhəmi xoş nəfəsindir. 
 
Sən oynaq, sən cavan–ilk bahar kimi, 
Mən yorğun, əzilmiş, – fikri qarışıq, 
Mənim gözlərimdə tarımar kimi, 
Sən həyata, həyat sənə yaraşır. 
 
Etiraf edirəm, gözəl qız, inan! 
Səbrimin gülünü seçib dərmisən... 
Xəbərin yoxsa da, ey ulu insan, 
Sən mənə təzədən həyat vermisən. 
                                     27 noyabr, 1962.   
                                                        Bakı. 
 
 
 
 
 
 
128 
 
NƏ DEYİM 
 
Nə deyim, necə izah eyləyim, 
Əl yardan üzülmüş, könül arzudan. 
Ürək dostları da tamam yad olmuş, 
Dərdlərin dərdidir tənhalıq, aman! 
 
Yaşadım dünyada çox xəyal ilə, 
Tutuşdum hər yanda qeylü-qal ilə, 
Üz tutdum göylərə min sual ilə, 
Bir cavab vermədi ulu yaradan. 
 
İtirdim tədbiri fani dünyada, 
Kitab da, ağıl da çatmır imdada, 
Hünər də əsirdir dərdə, fəryada, 
Bir ümid gözləmək? – deyin, haradan? 
 
Dağlar başın duman alır, qar alır, 
Rüzgar əsir, güllü bağçam saralır, 
Gedir əldən, artıq ömür daralır, 
Günəş doğa, tez qızara barı dan!... 
 
Dünyamız amansız, arzular incə – 
Cilovsuz fikirlər, ağır düşüncə – 
Tale də gülməsə yazıq bu gəncə, 
Ölüm səadətdir, ey həyat, inan! 
                         15 noyabr, 1962.    Bakı. 
 
         ÜRƏYİN 
 
Qulaq as, danışım, açım sirrimi, 
Ürəkdə qalmasın sözü ürəyin! 
Bilmirəm, tələsdim, yoxsa gecikdim, 
Əmri belə oldu, düzü, ürəyin. 
129 
 
 
Gəl yada salmayaq keçən illəri, 
Namərdə dost deyib,  seçən illəri... 
Qəlbimdən yığışıb köçən illəri 
Görməyə açılmaz gözü ürəyin. 
 
O alçaq, o namərd yar ki deyildir – 
Açılan hər çiçək bar  ki deyildir... 
Məhəbbət insana ar ki deyildir, 
Sən oldun baharı, yazı ürəyin. 
 
Bir düzü olarmış hər dik yoxuşun, 
Cəmləşən bir vaxtı dağılan huşun, 
Utancaq gülüşün, oğrun baxışın 
Olmuşdur sancağı, bizi ürəyin. 
 
Sənə yaxşı deyir el də, oba da, 
Ürəkdən vurğunam yaxşı bir ADA, 
İnan ki, bir sənsən arzum dünyada, 
Səndən cavab gözlər özü ürəyin... 
                                      22 noyabr, 1962.   Bakı. 
 
 
DE, HANSI BİR GÜNÜ RƏVA BİLİRSƏN?... 
 
Soruşdun halımı soyuq-soyuq sən, 
Mənimsə üstümə odlar ələndi. 
Yavaşca tutarkən incə əlindən, 
Elə bil üstümə su səpələndi. 
 
Dedin ki, deyirlər, xəstə olmusan, 
Amma ki baxıram yaxşısan hələ. 
Nə deyim, çox sağ ol, dərdə qalıb sən 
Halımı yaxından soruşdun belə. 
130 
 
 
Bir zaman qoynunda nazladın məni, 
Axırda  ilantək çaldın, tulladın. 
Dedin, həyat yeni, məhəbbət yeni, 
Hər gündə bir ürək aldın, tulladın. 
 
Bəs indi üzümə neçin gülürsən, 
İnsafı, vicdanı sən necə yedin?... 
De, hansı bir günü rəva bilirsən, 
Ölüm ayağında yaxşısan dedin?!!! 
                                       29 noyabr, 1962 
                                Bakı 
 
 
 
ÖZÜNÜ ALDATMA 
 
İlk eşqin nəğməsi, gizli ağrısı 
Dillənir qəhərli bir rübab kimi... 
Hər günü, hər anı, düzü, doğrusu, 
Açılır önümdə bir kitab kimi!– 
Dillənir qəhərli bir rübab kimi!– 
 
Düşünüb duyduqca ötən günləri, 
Titrəyir varlığım bir yarpaq kimi... 
Gecəli, gündüzlü gəzdim sərsəri, 
Ağladım, sevindim bir uşaq kimi!... 
Titrədi varlığım bir yarpaq kimi! 
 
Hayana üz tutdum, getdimsə hara, 
Hər yerdə özümü tək-tənha sandım. 
Nə kömək gözlədim, nə gəldim kara, 
İnsanı, günəşi–varlığı dandım, 
Hər yerdə özümü tək-tənha sandım. 
131 
 
 
Acını şirindən seçə bilmədim, 
Bilmədim, hansından mənə pay düşər. 
Büdrədim, yıxıldım, qaça bilmədim, 
Nə xeyir tanıdım, nə də ki bir şər, 
Bilmədim, hansından mənə pay düşər. 
 
Bir səni tanıdım, tək səni, a yar! 
Tək sənin hüsnünə səcdəyə gəldim. 
Eşqin dəryasında çəkdikcə avar, 
O gül camalını bir mayak bildim 
Tək sənin hüsnünə səcdəyə gəldim. 
 
Ellər dəli deyib, ellər güləndə, 
De, niyə sən məndən qaçmadın, ay qız! 
Hicran başa şatıb vüsal gələndə 
Bir səhər üzünü yaşmadın, ay qız! 
De, niyə vaxtında qaçmadın, ay qız! 
 
İlk eşqimtək qara bir axşam çağı, 
Əlini bir nadan əlinə verdin... 
Çəkib ürəyimə çal-çarpaz dağı, 
Qırıb şah vüqarımı sən yerə sərdin! 
Əlini bir nadan əlinə verdin! 
 
Dözməyi bacaran bir insanam mən, 
Uğursuz keçmişi unutsaq, nə qəm!.. 
Ay ellər, qınaman, yalandır demən, 
İkinci eşqimə mən uğur desəm, 
Uğursuz keçmişi unutsaq, nə qəm!!! 
                                             9 aprel 1962 
                                            Bakı. 
 
 
132 
 
HƏLƏ DƏ... 
 
Bir axşam görüşə gecikib özün, 
Nədənsə sən məni günahkar etdin. 
De, əhdin, ilqarın, o ilkin sözün, 
De, hayanda qaldı, hayana getdi. 
 
Q aylı axşamı, qalın kölgəni 
- Tərk edib, bu yerdə görünmə,- dedin. 
Bilmədim kiməsə oxşadıb məni, 
- Arxanca sürünmə, sürünmə,- dedin. 
 
Mən getdim, dalımca süzüb sərsəri, 
Səmada parlayıb bir ulduz axdı. 
Bilmədim, həyatın yağı gözləri 
Sənəmi, mənəmi qıyqacı baxdı. 
 
Mən ayaq basmadım bir də o yerə, 
İllər ötüb keçdi bir karvan kimi. 
Bilməm, o kölgəyə sən neçə kərə 
Dəvət etdin kimi, qovladın kimi. 
 
Mən indi mühəndis, oğlum da vardır, 
Həyat bağçasında barsız olmadım. 
Dünyada sevilən nə bəxtiyardır! 
Sevdim, atıldımsa, yarsız olmadım. 
 
Hər gün bir alçaqla gəzdinsə qoşa, 
Özün öz qəlbini viran görmədin. 
Ömrü ayaq üstə vurub sən başa, 
Hələ də o yerdə duran görmədin. 
                                    30 noyabr, 1961. 
                                   Bakı. 
 
133 
 
            DEDIM 
 
Mən ki sənə öz qəlbimi açanda, 
Gizli sirri gəl eyləmə car, - dedim. 
Hücum çəksə sənə qansız şübhələr 
Dost dilindən əhvalımı sor, dedim. 
 
Azad dolan, eşqin yolun ayıq gəz, 
Hərdən gizli, hərdən açıq-sayıq gəz, 
Dedi-qodu güc gələndə qıyıq gəz, 
Bas gözünə, gülüm, eylə kor, dedim. 
 
Arxamızca qoy rəqiblər göz olsun, 
Qorxma, quzum, qoy eşqimiz söz olsun, 
Pozulmasın təki ilqar, düz olsun, 
Axır günü eyləməyək ar, dedim. 
 
Sadəlövhdür qəlbin yaman, qorxuram, 
İnanır hər sözə, aman, qorxuram, 
Demə ki, qorxağam, candan qorxuram, –  
Tökür hərdən bahar fəsli qar, dedim. 
 
Bir anlıq həvəsə əsir olmadım, 
Başqa bir oylağa nəzər salmadım, 
Səndən uzaq düşdüm, sənsiz qalmadım 
Məhəbbətə ümid yeri var, dedim. 
                                           15 may 1961. 
                                    Bakı şəhəri. 
 
 
 
 
 
134 
 
            ÜRƏK 
 
De, kimin sözüylə, kimin diliylə 
Sinəmdə çırpınıb uçursan, ürək! 
Yoxsa ki taleyin namərd əliylə 
Tutduğu dünyadan qaçırsan, ürək! 
 
Tək-tənha deyiləm, məhbus deyiləm, 
Dünyada dostum da, sirdaşım da var. 
Ağır bir çətinə düşəndə, nə qəm, 
Düşünüb yol tapan öz başım da var. 
 
Hərdən ki dəyişir səsin, sürətin, 
Titrəyir varlığım, ürək, ay ürək! 
De, bəlkə, xəstəsən, nədir niyyətin, 
De, bəlkə, bu sirrin təbibi gərək! 
 
De, bəlkə, yad edib ilk məhəbbəti, –  
Dumanlı yollara çəkirsən məni –  
O qara xəyalı, qara xilqəti... 
Yox, aman! Nifrətim sarsıdar səni. 
 
Elə hey soruşdum, ürək döyündü, 
Öz gizli sirri də özündə qaldı. 
Sevincək döyündü, titrək döyündü, 
İkinci bir eşqə hədiyyə oldu. 
                               1961. Bakı 
 
             NIYƏ 
 
İlahi, dünyada arif olan kəs, 
Zillətə, zülmətə yar olsun niyə? 
İnsana xor baxan, eşqə xor baxan, 
Vicdanı qandallı var olsun niyə? 
135 
 
 
Binamuslar min bir dona girəndə, 
Hiyləgər, fırıldaq meydan sürəndə, 
Dahilər dad çəkib, haray verəndə    
Zamanın qulağı kar olsun, niyə? 
 
Oxudum tarixi mən varaq-varaq –  
Pərişan saçına çəkərək daraq, 
Hər sətir başında tutdum bir soraq, 
Nadanlar bağında bar olsun niyə? 
 
Çox düşündük, çox axtardıq nə fayda, 
Kimisi daxmada, kimi sarayda, 
Kimi hər gün yasda, kimisi toyda, 
Bu dünya başıma dar olsun niyə? 
 
Ey həyat, yaşatma bu qeylü-qalı, 
Dünyada hakim tut eşqi, kamalı. 
Dağların vüqarı-- səma qartalı 
Yarasa əliylə xar olsun niyə? 
 
Əzəldən sirrini gizli yaratdın, 
Gəlişi, gedişi sözlü yaratdın, 
Ey həyat, hər kəsi gözlü yaratdın, 
Öz gözün özünə kor olsun niyə? 
                                        1961, Bakı 
  
           
DEDİM...DEDİN 
 
Dedim, yerli danış, yerli gül, ay qız! 
Dedin ki, fəlsəfən köhnədir sənin. 
Gözəlsən, qədrini dedim bil, ay qız! 
Dedin ki, düşüncən səhnədir sənin. 
136 
 
 
Dedim ki, insana yaraşıq verən, 
İsməti, insafı, hayasıdır, bil! 
Dedin ki, həyatı belə dar görən, 
Yerində dik durub, sayasıdır, bil! 
 
Qaşın, gözün qara, tellərin qara, 
Dilinsə “sarıdır” bilmirəm nədən! 
De, bu ellər hara, bu geyim hara?... 
Halına yanıram, gülmürəm nədən?... 
 
Dodağın qırmızı, yanağın sarı, 
De, necə yudurum bu ahəngi, de?! 
Dodağın bir eşqin ilkin nübarı, 
De, səni öpürlər, yoxsa rəngi, de? 
 
Namazdan durmamış, yazıq nənəmi, 
Göstərib sən mənə, qəh-qəh çəkirsən. 
Tarixi döndərək, xa-xa... yenəmi?... 
Damaqda siqaret, “pəh” nə çəkirsən?... 
 
Kor olsun gözlərin, bir yaxşı bax sən! 
De, kmə gərəkdir mənhus aləmin?... 
Gündə bir modaya səcdə edirsən, 
Nə istəyin məlum, nə qiblən sənin!... 
                                          10 dekabr, 1961 
                               Bakı 
 
             İNCİMƏ 
 
Dedin ki, yana dur, burax əlimi, 
Arxamca nişanlım gəlir, incimə! 
Könlüm istəyəni tapa bilməsə, 
Özü göz yaşımı silir, incimə! 
137 
 
O xeyli incədir, nəzakətlidir, 
Vədi də, cibi də bərəkətlidir... 
Çoxuna üz tutmuş, fəlakətlidir, 
Taleyi bu dəfə gülür, incimə! 
 
Demə ki, səninlə çox gəzdim qoşa, – 
Gecələr sübhədək verib baş-başa. 
Ehtiyac qalmamış artıq sirdaşa, 
“Yaman əhli-haldır” – bilir, incimə! 
                                                3 oktyabr, 1961 
 
YARAŞAR 
 
Dedin ki, gen gəzək, sözsüz-söhbətsiz, 
Saf eşqin adına belə yaraşar. 
Bizi sarsıtsa da hicran günləri, 
Ömrə məna verən ilə yaraşar. 
 
Məhəbbət deyildir nə həddi aşmaq, 
Uzadıb iləri, nə gen dolaşmaq. 
Hər gələn vüsala gülmək, danışmaq, 
Hicrana göz yaşı, nalə yaraşar. 
 
Sevgilim, qəlbindən keçsə qara qış, 
Gül açan, dil açan arzuna alqış! 
O dilsiz, kəlamsız, o nisgil baxış 
İnan ki, nərgizə, gülə yaraşar. 
 
Ceyranlar çəmənə, marallar dağa, 
Kəkliklər güneyə, bülbüllər bağa, 
Durnalar qatara, vüsal dodağa 
Əhd-ilqar bağlamaq dilə yaraşar. 
            25 oktyabr, 1961, Bakı 
 
138 
 
         NƏ QƏM 
 
Çoban qardaş, nədir belə baxırsan, 
Yayın qızmar vaxtı bir ilan kimi? 
Sağlam canı xəstə oda yaxırsan, 
Sən öz varlığına peşiman kimi. 
 
Süzürsən sən məni ayaqdan başa, 
Qəzəbdən çomağı yerə döyürsən. 
Yoxsa geyimimə edib tamaşa, 
“Müqəddəs varlığa” boyun əyirsən. 
 
Yumuşaq tələffüz, incə hərəkət, 
Mənimdir bu geyim, gözəl səliqəm. 
O tütək, o çomaq, tükənməz qüvvət, 
Yenilməz o hünər sənindir, nə qəm. 
                                                   1961 
               *** 
 
Könlüm məni vadar edir 
Gülüm, sənə söz deməyə, 
Ürəyimə alov saçan, 
Gözlərinə köz deməyə. 
 
Hər əzaba sinə gərib, 
Həyatımı bada verib, 
Bağrım başın qanlı görüb, 
Kirpiyinə biz deməyə. 
 
               *** 
 
 
 
 
139 
 
NANKORLUQ 
 
Həkim dərman yazdı, qalxdı ayağa, 
– Özünə yaxşı bax, zəifsən, – dedi. 
Bir xəstəyə baxdı, bir də  otağa, 
– Təkmi yaşayırsan, ana, sən? – dedi. 
 
Ana köks ötürdü, ana dinmədi, 
Həkimsə duymadı, bir də soruşdu. 
Ana susdu, susdu, sanki gün nədi, 
Süründü ömründən yüz il  sovuşdu. 
 
Çıxıb getdi həkim, o, güclə durdu, 
İnləyə-inləyə nömrəni yığdı. 
Oğlu cavab verdi, halını sordu, 
Düşündü ölməmiş, hələ də sağdı... 
 
Dedi, əziz bala, dedi, can, bala, 
Lazımdı, beş manat, gərəyim olmuş. 
Maaşda verərəm, mehriban bala, 
Gümanım bir sənə, bir sənə qalmış. 
 
Əlində beş yüzü görmədi zabit, 
Ana borc istədi, dedisə çatar... 
Anaya beş manat vermədi zabit, – 
Dar gündə vətəni neçəyə satar?!. 
                                          8  dekabr, 1961. 
                                       Bakı. 
 
                      
                  YOX 
 
Sən çal, oyna, mənsə qəmə sığınım, 
İşrətdən, vüsaldan kəmə sığınım, 
140 
 
“Segah”a, “Zabul”a – simə sığınım, 
Sarı simdə məndən özgə gəzən yox. 
 
 
Qadın şəri haqqa bəzən güc gəlir, 
Dahi ölür, boş meydana gic gəlir, 
Doğru gedir, əvəzinə bic gəlir, 
Bu dünyanı halallığa düzən yox. 
 
Asi düşür insan hərdən haqqa da, 
Çaşbaş qalır namərd yüz bir hoqqada, 
İlan gəzir gümüş kəmər toqqada, 
Bu gürzəni görən yoxdu, əzən yox. 
 
Bir quyuya bir daş salsa bir dəli, 
Aciz qalar yüz aqilin mərd əli, 
Məcnun olmur eşqə düşən hər dəli, 
Bu dəryada qəvvas olub üzən yox. 
 
Kol dibinə Vətən deyən quş oldum, 
Yük düzəldib qərib düşən daş oldum, 
Bir quruda çırt-çırt yanan yaş oldum, 
Alovumda isinən yox, qızan yox. 
                                                        Dekabr, 199 
                       *** 
Mən səni anlayır, səni duyuram, 
Nə ehtiyac vardır söhbətə, sözə. 
Doğrusu, hərdən də hissə uyuram, 
Elə ki dururam sənlə göz-gözə. 
 
Tufanlı bir dəniz–həyatım mənim, 
Nə sahili məlum, nə dayaz yeri. 
Hardadır, hardadır nicatım mənim, 
Deyib dolaşıram nə vaxtdan bəri. 
141 
 
 
Bilmirəm, nə deyim, necə danışım, 
Fikirlər içində donub qalmışam. 
Ən yetkin çağına çatırkən yaşım, 
Gənclik dünyasında girinc olmuşam. 
                                               1961, Bakı 
 
 
ÜMİDDƏN GÜMANA 
          Rozaya 
 
Danış, əziz dostum, mehriban bacım, 
O şirin ləhcənə möhtacam, inan! 
Niyə qəzəblisən, danış, can, bacım? 
Qan, qarğış yağmasın baxışlarından. 
 
Sən ki lal deyilsən, şirin dilin var, 
Söhbətin də gözəl, sözün də gözəl. 
Qandalsız, zəncirsiz “azad” elin var, 
Yaşamaq da gözəl, özün də gözəl! 
 
By geniş üfüqlər, bu dağ, bu aran, 
Möhtəşəm şəhərlər sənin deyilmi?! 
Lala da dil verər bu həyat bu an, 
Bu sonsuz fərəhlər sənin deyilmi? 
 
Niyə məhzun-məhzun baxırsan belə, 
De, bəlkə, lal idin, yanılmışam mən. 
Dünən vurulduğum o şirin dilə, 
Bu gün yabançımı sanılmışam mən?... 
                                         1961, Bakı 
 
 
 
 
142 
 
SƏN ŞİRİNSƏN, YOXSA ŞEİR, 
         GÖZƏL YAR? 
 
Zövqüm üçün sığallandın, darandın, 
Gözəllərdən sən seçildin, arandın, 
Şeir səndən, sən şeirdən yarandın, 
Hansınızı mən sevmişəm əzəl, yar!? 
Sən şirinsən, yoxsa şeir, gözəl yar!? 
 
Hicran günü şeir oldu həmdəmim, 
Həm sirdaşım, həm sevincim, həm qəmim, 
Ayrılmadın bir şeirimdən sən mənim, 
Ruhum səni sükutlarda gəzər, yar!– 
Sən şirinsən, yoxsa şeir, gözəl yar!?. 
 
Heç birindən sənsiz məna duymadım, 
Heç hikmətə, heç varlığa uymadım, 
Şeiri sənə, səni şeirə qıymadım, 
Könlüm sizi hər dəqiqə arzular, 
Sən şirinsən, yoxsa şeir, gözəl yar!?, 
 
Qısqandım özümə–tapıb dəyanət, 
Mən səni şeirimə verdim əmanət. 
Səndən ona, ondan sənə xəyanət 
Kim düşünər, kim axtarar, kim tapar, 
Sən şirinsən, yoxsa şeir, gözəl yar!?. 
 
Axar sular bulansa da, durular– 
Bu torpaqda neçə ümman sorular. 
Ömrümün zənciri, bir gün qırılar– 
Leyli durar, Məcnun durar, “Söz” durar, 
Sən şirinsən, yoxsa şeir, gözəl yar!?. 
                                        Fevral, 1960. Bakıı. 
 
143 
 
HARDASAN?!, 
 
Canımı üzsəydi  olmazın qada, 
Düşsəydim illərlə dərdə, fəryada, 
Bir baıq da olsan əgə dəryada, 
Deməzdim, deməzdim, uzaqlardasan, 
Yar, hardasan, mehribanım, hardasan?!, 
 
Araya “qıl körpü” çəkilsə, inan, 
Titrəməz, büdrəməz keçərdim ondan... 
Hər telin olsaydı bir əfi ilan, 
Deməzdim, deməzdim, uzaqlardasan, 
Yar, hardasan, mehribanım, hardasan?!, 
 
Eşqimin nəfəsi ruhunda, əgər 
Köçsəydin dünyadan gözəl bir səhər, 
Bil, boğsaydı məni illərlə qəhər, 
Yenə də deməzdim uzaqlardasan, 
Yar, hardasan, mehribanım, hardasan?!, 
 
Sevdik hər ikimiz bir zaman təmiz, 
Bir zaman bir vurdu ürəkərimiz.. 
Fəqət indi qoşa dayansaq da biz, 
Sən məndən nə qədər uzaqlardasan, 
Yar, hardasan, mehribanım, hardasan?!, 
                                                     May, 1960 
                                               Bakı 
 
MƏN OLDUM 
 
İlk dəfə qönçətək qızlar içindən 
Seçib- sevən səni, canan, mən oldum. 
Qoruyub eşqini hər qara yeldən, 
Nazınca oynayan hər an mən oldum. 
144 
 
 
Dilimdən düşmədi sözün, söhbətin, 
Sirli dünyasında ilk məhəbbətin. 
Qəlbimi quş kimi diddi həsrətin, 
Ah! Yenə qiymətsiz, yaman mən oldum. 
 
Sanasan lal idim, dil açdım o gün,– 
Həyatda özümə yol açdım o gün, 
Qayğısız günlərə əl açdım o gün, 
Ümidsiz odlara yanan mən oldum. 
 
Aylar ilə döndü, dəyişdin yaman, 
Ötərgi səslərə hay verdin, aman! 
Sən öz ismətini tapdayan zaman, 
Əzilən mən oldum, sınan mən oldum. 
 
Ərşadı ad etdin adlar içində, 
Yadda da yad oldun yadlar içində, 
Qar kimi, buz kimi odlar içində, 
Alışan mən oldum, donan mən oldum. 
                                                4 noyabr, 1960 
                                               Bakı 
 *** 
Qəlbim bir şüşədir–çox ufaq, kövrək, 
Onunla ehmalca davranmaq gərək, 
Sınarsa, ömürlük yamanmaz ürək– 
Tanrıya xoş getməz, qanan istəməz. 
                    *** 
 
Eh! Ömrüm fikirlər, duyğular oldu, 
Hər arzum, niyyətim qalar dünyada. 
Yaşadım nə üçün bilən olmadı, 
De, məndən kim soraq alar dünyada? 
                        *** 
145 
 
İzləyir hər yerdə qeylü-qal məni, 
Hey çəkir, aparır bir xəyal məni, 
Sevgili yar adlı bir sual məni, 
Gör necə odlara salar dünyada. 
 
TƏRƏDDÜD 
 
Yaralı bir quşam, yersiz, yuvasız– 
Kimsə yaxın durub, dərdə qalmayır. 
Baxıram həsədlə keçən günlərə, 
İlhamım pərvazsız, qanad çalmayır. 
 
Bircə memar tapın uçuq könlümə, 
Siz Allah, dəyməyin sınıq könlümə, 
Gətirin su tökün yanıq könlümə, 
Təzə çiçək açıb, hələ solmayır... 
 
Ürəyim varıdı dağda qar kimi, 
Tutuşdu atəşə Səməndər kimi 
Qəflətən uçundu yükü var kimi– 
O gündən inanın, sakit olmayır. 
 
Bu, nədir, qəlbimi odlara yaxır, 
Bəlkə də, başımda ildırım çaxır!? 
Yox! Yox! O gözlərdir süzülür, axır– 
Fəqət o görməyir, nəzər salmayır. 
 
Ömür baharını xəzanda gördüm, 
Həyatın dərdini gümanda gördüm. 
Yalvardım o qıza, hayanda gördüm 
Nə can rahat edir, nə də almayır. 
 
 
 
146 
 
                  ***        
      ÇİÇƏK VAXTI   
      QIŞDI, NƏDİ? 
               *** 
 
 
AH, YARPAQLAR, YARPAQLAR! 
 
Səhər-axşam sərin meh 
Əsərmiş həzin-həzin... 
Çilənərmiş soyuq şeh 
Havıtək dənizin... 
Deyin, nə üçün, nədən, 
Dinləyib sizi hərdən 
Sevinib gülməmişəm– 
Mən yazıq bilməmişəm 
Sizdə pünhan nəğmə var; 
Ah, yarpaqlar, yarpaqlar!... 
 
İşıq görmək istəyib 
O, mənim pəncərəmdən... 
Ürəyini qəm yeyib 
Hər bixəvər gecəmdən... 
(Havası sərt payızın... 
Gecə keçir... O, tənha... 
Necə dözüm o qızın 
Çəkdiyi min bir aha...) 
Yayılıb siz hər yerə, 
Titrəyib əsmisiniz. 
Dönüb zülmət sədlərə 
Yolları kəsmisiniz 
Hər yananda çıraqlar, 
Ah, yarpaqlar, yarpaqlar!... 
147 
 
Yazıram,... əsir əlim 
Alışır od ürəyim. 
Nə bilim, hardan biim, 
Gözəl, körpə çiçəyim 
Sızlayıb  məni qınar, 
Gecələr hey boylanar, 
Məni sizdən soraqlar, 
Ah, yarpaqlar, yarpaqlar!... 
                               22-23 oktyabr, 1967 
                     Dəmirçilər 
 
 
İÇİN-İÇİN 
 
Sən məni lal eyləmisən, 
Üzüb bihal eyləmisəm,– 
Röya, xəyal eyləmisən 
Ərşad anar için-için. 
 
Ürək səndə daşmı görən, 
Anmaz, duymaz–boşmu görən, 
Özünə də xoşmu görən, 
Ərşad qınar için-için. 
 
Eşqim dəniz – ləpəsindən 
Tufan qopar, sərpə səndən... 
Alov çıxar təpəsindən, 
Ərşad donar için-için. 
 
Dolanırsan sərin-sərin, 
Nələr çəkir həndəvərin... 
Eşqin odu korun-korun– 
Ərşad yanar için-için. 
 
148 
 
Darda sına əhli- karı, 
Arxa bilmə qul, nökəri. 
Ərşadın qürur şakəri 
İndi sınar için-için. 
 
 
 
DÜNYA 
M.Araza 
 
Dünya haqsıza dayaq, 
Bizlər dünyaya yamaq. 
Gəl gözlərini oyaq– 
Kor qalsın belə dünya. 
 
Getdin–qayıtmaq yoxdur, 
Yandın–soyutmaq yoxdur. 
Ağla – ovutmaq yoxdur. 
Yaş verər hələ dünya! 
 
Atlanan atsız qalar, 
Otuxan otsuz qalar, 
Qəbirsiz, adsız qalar 
İgidə tələ dünya! 
 
Meydan verər dinsizə, 
Fəzilətsiz ünsüzə... 
Övladı kəbinsizə -- 
Halala nalə dünya. 
 
Əkənin təknəsi boş, 
Arx susuz, dəhnəsi boş... 
Nadanın tənəsi xoş, 
Kinli aqilə dünya! 
149 
 
Kimə quyruq, tikədir, 
Kiminə ağ ləkədir. 
Toxa yağlı kökədir, 
Aca vəlvələ dünya! 
 
Güclü, gücsüz gəmişkən– 
Bir verib beş yemişkən... 
Məmməd Araz demişkən: 
“Beləsi belə dünya!” 
                                     21 yanvar, 1998 
 
ALLAH DEYƏ-DEYƏ 
     Yunis İmrəyə nəzirə 
 
Səksəkəli yar bağını 
Gəzdim Allah deyə-deyə. 
İylədim bir tər qönçəni, 
Üzdüm Allah deyə-deyə. 
 
Bülbül bağda oyanmamış, 
Al qanına boyanmamış, 
Həsrət gözdə dayanmamış, 
Sezdim Allah deyə-deyə. 
 
Çox aradım sitəmkarı, 
Pəncərədən görəm barı– 
Ağ köynəkdə yatan yarı 
Süzdüm Allah deyə-deyə. 
 
Yaraşıqdır gül əlinə, 
Gümüş kəmər şux belinə... 
Ağ çiçəyi yar telinə 
Düzdüm Allah deyə-deyə. 
 
150 
 
Tanrı verən xoş baratdı– 
Nur içində nur yaratdı, 
Daş atdı, bağrım qanatdı, 
Dözdüm Allah deyə-deyə. 
 
Bu, nə yuxu, bu, nə röya– 
Sönür varlıq duya-duya. 
Atıldım çaş-baş dünyaya, 
Əzdi Allah deyə-deyə. 
 
Ustadımı yad eylədim, 
Olmazın fəryad eylədim, 
Mən ruhunu şad eylədim, 
Yazdım Allah deyə-deyə. 
24 fevral, 1998.Sumqayıt. 
        
                  *** 
Dünya düzənə düşməz! 
Nübar üzənə düşməz! 
Şair dilindən çəkər, 
Bişər, qazana düşməz. 
 
Dilimə sədd çəkdilər 
Elə sərhəd çəkdilər 
Yetmiş il haqqı danıb 
Cütsücz iblis əkdilər. 
                                1998, Sumqayıt 
 
 
*** 
Oba yeri, ocaq daşı– 
Vəli düzü, bulaq başı... 
Çözələndi xatirələr 
Yada düşdü can sirdaşı. 
151 
 
 
Doğan Ay da göydən endi, 
Bir gecəm də ilə döndü. 
Mənə qanlı görüş yeri, 
Qocalmışam, gün o gündü... 
 
Dərdim dalğalandı yaman, 
Coşdu, yırğalandı yaman, 
Oxudum Şeyx Füzulini, 
Gördüm xırdalandı yaman. 
                                          1998, Sumqayıt 
 *** 
Bu yaylaq istidi, dədə, 
Örüşü xəstədi, dədə! 
Nə ocaq var, nə təzəyi, 
Boğanaq, tüstüdü, dədə! 
 
Qəflə-qatır çaylaqdadı, 
Qoyun-quzu yaylaqdadı, 
Can üstə sürü erkəci, 
Ümid bircə oğlaqdadı. 
 
Mizan, tərəzi qurdular, 
Oğlağı tutub burdular, 
Erkəciz sürünü yaman 
Sağa-sola çox yordular. 
                                        1998, Sumqayıt 
 
ALLAH İNCİYƏR 
 
Bal səndə, pətək məndə, 
Züy səndə, tütək məndə, 
Əl məndə,ətək səndə, 
Üzmə, Allah inciyər. 
152 
 
İnsan heç nə, güvəncsiz, 
Güvənc–xülya Vətənsiz... 
Ömür yolunu mənsiz 
Gəzmə, Allah inciyər. 
 
Tac səndə, şərəf məndə, 
İy səndə, kələf məndə, 
Yol səndə, tərəf məndə, 
Azma, Allah inciyər. 
 
Dözməm yersiz tənəyə– 
Sağ gözüm də səyriyə, 
Düzü, gəl sən əyriyə, 
Yozma, Allah inciyər. 
 
Dilim adınla qabar, 
Virdim–ürəkdən qopar, 
Gözlərim alov səpər 
Süzmə, Allah inciyər. 
 
Hər vaxt sən gərəyimdə, 
Hər vaxt dur kürəyimdə... 
Qəbrini ürəyimdə 
Qazma, Allah inciyər. 
                        Noyabr, 1998.  Sumqayıt. 
 
 
BİLƏRƏM 
 
Üzüyümün qaşında Sən, 
Donub qalmış huşumda Sən, 
Ürəyimin başındasan, 
Yıxılsan, gülə bilərəm. 
 
153 
 
Gedirsən, iz qoyma, gülüm! 
Arxanca söz qoyma, gülüm! 
Süfrənə duz qoyma, gülüm!– 
Mən duza gələ bilərəm. 
 
Əlimdə əlin təması, 
Eşqimdə dilin təması, 
Burnumda telin təması 
Qalıbdı hələ, bilərəm. 
 
Namərdlik əsli, kökünən, 
Dağ olmaz hər şiş dikinən, 
Bu dərdi sən də çəkginən, 
Çəkmisən elə bilərəm. 
 
Sənin lax çıxacağını, 
Mənə kəc baxacağını, 
Komamı yıxacağını 
Mən hardan bilə bilərəm. 
 
Nələr gətirdin başıma, 
Acılar qatdın aşıma, 
Üz qoyma sən baş daşıma, 
Dirilib ölə bilərəm. 
                                        1998 Sumqayıt. 
 
 
İBLİSƏ BAX, İBLİSƏ! 
 
Danışır xalq adından– 
Qohumundan, yadından, 
Yumşağından, bədindən, 
Mələk gəlir hər kəsə– 
İblisə bax, iblisə! 
154 
 
Guya yoxsuldu, lütdü, 
Lap qocadı, hüt-hütdü... 
Şər dahisidi, bütdü, 
Mələk gəlir hər kəsə– 
İblisə bax, iblisə! 
 
Bilinsə də iç üzü, 
Aldadıcı hər sözü. 
Lənətə məhkum özü, 
Mələk gəlir hər kəsə– 
İblisə bax, iblisə! 
 
Şahlığadı iştahı, 
Aləmə car pəstahı. 
Kəsilməli kütahı, 
İbrət ola hər kəsə, 
İblisə bax, iblisə! 
                           Noyabr, 1998 
 
 
NEYLƏYİM 
 
Fitnəkar namərd gözünə, 
Yaltağın sırtıq üzünə, 
Müdirin haqsız sözünə 
Baxa bilmirəm, neyləyim?!. 
 
Niyə uyum mən səbəbə, 
Qulluq edim hər məzhəbə, 
Sular kimi yüz mənsəbə 
Axa bilmirəm, neyləyim?!, 
 
Ömrümün bu coşğun çağı, 
Seyr elədim hər bir dağı, 
155 
 
Zirvə hünərdən  aşağı, 
Çıxa bilmirəm, neyləyim?!, 
                          1967, Dəmirçilər 
 
 
 
ÇİYƏLƏKSƏN, ÇİYƏLƏK 
 
Həm şirinsən – bal kimi, 
Həm acısan – kal kimi, 
Bənövşəli kol kimi 
Min arzusan, min dilək– 
Çiyələksən, çiyələk. 
 
Girdə sifət–Ay kimi, 
Əyri qaşın–yay kimi, 
Sənə deyim tay kimi– 
Göydən enmiş bir mələk, 
Çiyələksən, çiyələk. 
 
Ağ üzlü, al yanaqlı, 
Şipşirin dil, dodaqlı, 
Şiv gövdə–bar budaqlı, 
İlk nübarlı bir çiçək– 
Çiyələksən, çiyələk. 
                          1967. Dəmirçilər. 
 
 
SƏN XOŞUMA GƏLƏNDƏN 
 
Pərvazlandım mən yaman, 
Sən xoşuma gələndən. 
Hər işim oldu güman, 
Sən xoşuma gələndən. 
156 
 
 
Cüda düşdüm elimdən, 
Səbrim getdi əlimdən, 
Mahnı düşməz dilimdən, 
Sən xoşuma gələndən. 
 
Sən dilimin əzbəri, 
Gəzdim eli sərsəri... 
Süzmədim bir dilbəri 
Sən xoşuma gələndən. 
 
Bağlanıb əlim, qolum– 
Eniş, yoxuşdu yolum... 
Bilmədim, necə olum 
Sən xoşuma gələndən. 
 
Gecə, gündüz–bir oldu, 
Hər bir sözün dürr oldu, 
Baxışların sirr oldu, 
Sən xoşuma gələndən. 
 
Addım-addım izlədim, 
Bulaq üstə gözlədim, 
Yerli-yersiz sızladım, 
Sən xoşuma gələndən. 
                              10 mart, 1967 
 
 
ÜZÜNTÜ 
 
Üzü bəri yatan dağlar, 
Qürbət bizi yaman əydi. 
Ümid gəzir qaçqın ellər 
Satqın yıxdı, namərd döydü. 
157 
 
 
Bir an belə üzüm gülməz, 
Öyünməyi dilim bilməz, 
Şux durmağa heyim gəlməz, 
Bu yaşanan ömür nəydi?!. 
 
Car çəkirəm yana-yana, 
Sığınmışıq bir gümana... 
Nadan, bizi sən az qına, 
Ağlım, hissim, duyğum keydi. 
 
Yaxınlaşır məhşər günü, 
Qiyamətə gedir yönü, 
İtib elin toy-düyünü, 
Nə yer yerdi, nə göy göydü. 
 
Millət bütün vara həris– 
Udmağa, qumara həris. 
Tamah çox, biçarə həris– 
Kimdən ötüb, kimə dəydi. 
 
Qaçdı, getdi yalan, doğru 
Şah nökəri, vəzir oğlu. 
Varlı, karlı nazir oğlu 
Yaylıq örtdü, tuman geydi. 
                                   Dekabr, 1998 
                 
 
   GƏL GÖRÜŞƏK          
 
Ağ ulduzlar hürküşəndə– 
Dan yerinə səs düşəndə, 
Tez yuxudan oyan sən də, 
Gecikmə gəl, gəl görüşək... 
158 
 
 
Bülbül bağda oyanmamış,– 
Al qanına boyanmamş, 
Həsrət gözdə dayanmamış, 
Gecikmə gəl, gəl görüşək... 
 
Mahnı oxu gələ-gələ, 
Eşqimizdən gülə-gülə, 
Vədəmizi bilə-bilə, 
Gecikmə gəl, gəl görüşək... 
 
Gül içində gülüm mənim, 
Şirin sözüm, dilim mənim, 
Açıq qalıb qolum mənim– 
Gecikmə gəl, gəl görüşək... 
 
Nə müddətdir, dözmüşəm mən, 
Ürəyimi üzmüşəm mən, 
Tənhalıqdan bezmişəm mən– 
Gecikmə gəl, gəl görüşək. 
 
 
YENƏ BAHAR GƏLİR 
 
Budur, yenə bahar gəlir– 
Təbiətə bir yaraşıq. 
Al yanaqlı üfüq gülür, 
Səmalar da adyın, işıq. 
 
Günəş doğur, nur tökülür, 
Quşlar qonaq gəlir bizə. 
Quzeylərdən qar çəkilir, 
Kəpənəklər uçur düzə. 
 
159 
 
Yaşıl donun geyir meşə, 
Hər budaqda bir quş ötür. 
Bax yamaca, bax bir döşə, 
Sellər coşur, birbaş ötür. 
 
Çıxır evdən şən uşaqlar, 
Dillərində mahnı səsi. 
Hey istərəm mən, uşaqlar, 
Duymayasız qış nəfəsi. 
          Bakı, 
                          14 mart, 1963. 
 
 
 
SƏNİ MƏNƏ YAR DEDİLƏR 
                    (zarafat 
 
Nə dincəlir, nə yatıram, 
Odlanıram, od tuturam. 
Yaman murada çatıram– 
Səni mənə yar dedilər, 
“Ümid yeri var”- dedilər. 
 
Söndürdülər yanan vaxtı, 
Od vurdular donan vaxtı, 
Şad etdilər cavan vaxtı, 
Səni mənə yar dedilər, 
“Ümid yeri var”- dedilər. 
 
Ovçu ikən tora düşdüm, 
Hardan uçdum, hara düşdüm, 
Yaman yerdə dara düşdüm, 
Səni mənə yar dedilər, 
“Ümid yeri var”- dedilər. 
160 
 
 
Tale necə gülünc oldu, 
Qızıl baxtım bürünc oldu, 
Narahatlar nə dinc oldu! 
Səni mənə yar dedilər, 
“Ümid yeri var”- dedilər. 
 
İlkin oxun daşa vurdu, 
Ömür yazı qışa vardı. 
Ərşad sözün başa vurdu– 
Səni mənə yar dedilər, 
“Ümid yeri var”- dedilər. 
                               2 yanvar, 1963 
 
               *** 
Çəkdiyimi nə bilərsən?! 
Nə ağlayar, nə gülərsən, 
Özün söylə, yanımsızım, 
Nə qarğıyar, nə dilərsən?... 
 
Sinəndəki daşdı, nədi?... 
Sahibsizdi, boşdu, nədi?– 
Üz-gözündən şaxta yağır, 
Çiçək vaxtı, qışdı, nədi? 
 
Dağda quzu mələr qalıb, 
Anasızdı, dilər qalıb, 
Düşmən gəzən el-obanın 
İgidləri ölər qalıb. 
 
Qılınc qında pas atıbdı, 
Qeyrət canda yas tutubdu, 
Bu yad, mulat sərkərdənin 
Qanında şübhə yatıbdı. 
161 
 
 
Dağımız dağlardan sərin, 
Dağımız dağlardan dərin. 
Biri düşmən caynağında, 
Sızladır, göynədir biri. 
                                         Dekabr, 1998. 
 
 
HARDASAN? 
 
Külək əsər, gül götürməz, 
Sınan daraq te  götürməz, 
Fikir məndən əl götürməz, 
Sənə, yarım, gəlir asan– 
Sən hardasan, sən hardasan??? 
 
Sinəm üstə ələndi köz– 
Nəyə gərək bəzəkli söz. 
Mən dözürəm, sən demə, döz 
Nə qürbətdə, nə dardasan– 
Sən hardasan, sən hardasan??? 
 
Gəl bir səmtə uçaq mənnən, 
Birgə söhbət açaq məndən... 
Bir ahusan qaçaq məndən, 
Gah ordasan, gah burdasan– 
Sən hardasan, sən hardasan??? 
 
Hərdən səsin çatar mənə– 
Gül nəfəsin çatar mənə– 
Kimlər qəmzə satar mənə– 
Sən ki, yarım, hələ varsan, 
Sən hardasan, sən hardasan??? 
 
162 
 
Heç bilmirəm nə heyrətdir– 
Fəqət bu bir həqiqətdir, 
Gəzən səni məhəbbətdir, 
Niyə dolmur səbir kasan? 
Sən hardasan, sən hardasan??? 
 
Bilinməz dərdim, azarım, 
Cavanlığa yox güzarım, 
Həddən aşıb intizarım, 
Cəfalardan barı usan,– 
Sən hardasan, sən hardasan??? 
                                       9 dekabr, 1963 
 
QƏTİYYƏTSİZLİK 
 
Dinlə məni, əziz dostum,– 
Xəyal dostum, arzu dostum! 
Dərgahından uzaq qaçıb 
Neçə ildi, bəsdi susdum. 
 
Susdum–qapısı qıfıllı, 
Sahibsiz bir otaq kimi. 
Dərdi gizli, sirri gizli, 
Günahsız bir dustaq kimi. 
 
Susdum–mahnısı bitməmiş, 
Təzə–sınıq bir saz kimi. 
Dil ucunda hey dolaşan 
Deyilməmiş bir söz kimi. 
 
Susdum–bülbülü yaralı 
Gül dibində qəfəs kimi. 
Qafiyəsi tapılmamış 
Yeni, təzə bir hiss kimi. 
163 
 
 
Kilidləşdi gündən-günə 
Sirri sadə daş sükutlar... 
Nə ağladar, nə güldürər 
Hey dağıdar, huş sükutlar... 
 
Vədə gəlib, vaxt yetişib 
Qaçırmışam neçə fürsət. 
Utanmışam, sıxılmışam 
Bu, nə həya, bu, nə ismət.. 
                                   1 oktyabr, 1963 
                                       Bakı 
 
 
 
SƏNİ GÜLƏN GÖRÜM 
 
Səni gülən görəndə 
Qanad açır ürəyim. 
Nəfəsini dərəndə 
Çiçəklənir diləyim. 
 
Səni gülən görəndə 
Qoluma qüvvət gəlir. 
İlham salam verəndə 
Aşiqə qüdrət gəlir. 
 
Mən səni gülən görüm, 
Bu ölçüdə, biçimdə. 
Hər dərdi bilən görüm, 
Öz dərdim də içində. 
                      24 oktyabr, 1962.Bakı. 
 
 
 
164 
 
DƏMİRÇİLƏR DUYUMLARI 
 
“Qiblə dibi” qənşərimiz, 
“Yumru təpə” gəlbərimiz, 
“Avdarxana” səlbərimiz 
“Qəri bağ”la, “Qaya dibi” 
Hər biri bir yük tayıdır. 
Köhləni Ağa çayıdır. 
 
“Cinli qaya” sipər olsun, 
“Qara quzey” çəpər olsun. 
Cavanlarda təpər olsun. 
Çıxaq nadan qınağından. 
“Ağa çay”ın çırman keç, 
“Cəbri bağ”a dırman keç, 
En, “Əhməd bulağ”ından iç 
Qan tökülsün yanağından. 
 
“Qala”ya bax–əncir çəpər, 
“Şay bağı”ndan bənövşə dər, 
“Arpa yeri”, dörd həndəvər, 
Gəzməyə çox səfalıdır. 
 
“Qaya dibi” düz, düzəngah, 
Zoğallığı bir seyrəngah, 
“Ağ daşa”a* da olub agah, 
Yatanları cəfalıdır. 
“Ala qaya” nar saxayıb, 
“Molla bağı” bar saxlayıb, 
“Mağal bulaq” yar saxlayıb, 
Bizi gözlər, – vəfalıdır. 
 
“Ağa çayı” coşqun olub, 
“Gümbəz dibi” çaşqın olub, 
165 
 
Dəmirçilər qaçqın olub, 
Bilən yoxdu nə hallıdır. 
 
Selə düşüb “Çay arası”– 
Sağalmaz yüz il yarası, 
Babam qəbirdən durası 
Bizə sorğu-suallıdır. 
 
“Salı bağ”a gələn yoxdu, 
Bulaq üstə gülən yoxdu, 
Neçə ildi, bilən yoxdu 
Yollar necə ifallıdır. 
 
Sürünərdim dizin-dizin, 
Torpağına kəndimizin, 
Ağlaşırlar həzin-həzin, 
Camaat qeylü-qallıdır. 
 
Qalan ölənlərdən azdır, 
Azlar özü də nasazdır... 
Həmsədirlər hiyləbazdır, 
Qayıtmaq müəmmalıdır. 
 ----------------------------- 
*Dırrnaq içindəkilər yer adlarıdır 
**Dəmirçilərdə qəbirstanlı 
                          Dekabr,1998-ci il                                                        
                    
DEDİLƏR 
 
Bir kükrəyən selə düşdüm 
Burulğana, gölə düşdüm. 
Çox-çox erkən dilə düşdüm 
Haqqı danıb, şər dedilər. 
 
166 
 
Şah nəvəsi nökər olub– 
Var- yoxunu tökər olub. 
Ağır dərdi çəkər olub 
İbrət üçün gör dedilər. 
 
Bədnəzərdən çox qorxuram– 
Ac qorxuram, tox qorxuram. 
Olsam da bir dağ, qorxuram. 
Çox qorxusu var dedilər. 
 
Öyünmə, gəl, keçmişinlə– 
Bu dünyadan köçmüşünlə... 
Acın, toxun, içmişinlə 
Qalx ayağa, dur dedilər. 
 
Bir kəlmə özündən danış, 
Oğlundan, qızından danış– 
Səy qumarbazından danış, 
Əyyaşlığı var dedilər. 
 
Ölkə bütün yasdır daha, 
Susduranı qusdur daha, 
Qalx hücuma, bəsdir daha, 
Zəncirini qır dedilər. 
 
Bəsdir, artıq olduq kölə– 
Səbəbkarı bilə-bilə. 
Məhv olmayıb millət hələ, 
Bir nöqtəyə vur dedilər. 
                    Yanvar, 1999 
MƏNSUR   
                ŞEİRLƏR 
                         
                         
167 
 
KAŞ 
 
Sən məndən qaçırsan...Qaç...Çağırsam, yalvarsam, 
önündə  polad  sədlərə dönsəm belə, keç, dayanma!.. 
Keç! Qaç! Nə üzümə bax, nə danış, nə din... 
    Qaç məndən... Əgər mənim görkəmim Səndə ikrah 
hissi oyadırsa, qaç! Dönüb dala da baxma... Fəqət, ağ 
kağıza süzülən, sətirlərə düzülən sözlərimdən, fikirlərimdən 
qaçmayaydın kaş !... Kaş məndən üz çevirdiyin kimi, onlara, o 
ağır düşüncələrə qovuşa biləydin... Şünki onlar Sənindir...Mən  
onları Sənin üçün Səndən almışdım... Səninçün toplayıb Sənə  
saxlamış- 
 dım... Çünki onlar yeni qurulacaq bir yuvanın  hazır 
 çör-çöpləridir. Götür apar, gərəyin olar... Kaş bu belə olaydı... 
Ulu Tanrı Sənə yar olsun... 
Amin!!! 
 
 
                       BƏLKƏ              
                     
Deməli gecikdim... 
Deməli dimdiyində çör-çöp daşıyıb özünə yuva 
tikmək istəyən bir qaranquş kimi mən arzular 
dünyasında mehriban, səmimi, incə nəvazişli, 
özün kimi təmiz hisslərlə sənə öz qəlbimdə yu- 
va tikmək (özü də bacardıqca ehmallıca,usduf- 
ca bir tərzdə, Səni hürkütməmək üçün) istədi- 
yim bir vaxt, Sən artıq hazır bir yuvada öz ye- 
rini isidib, bir başqası üçün şirin nahnı oxu- 
yursanmış... Bəli, deməli, mən gecikdim. Sə- 
nin şirin xəyallarının ecazkar cəzbi məni aş- 
kar röyalarda məst etdi. Nə etmək...Taleyin qisməti beləymiş! 
Bəlkə...Yox,yox!.. 
168 
 
 Mən bu bəlkəni açsam, onun sehrli otağına birgə qədəm qoysaq, 
Sənin dünyada eşidib görmədiyin yeni bir insan faciəsinin korun-
korun yanan dərdinə şərik olarsan... Qoy bəlkə bəlkəliyində, Sən 
isə öz yuvanda xoşbəxt günlərinin şaqraq nəğmələrini tərəddüdsüz 
oxu... Bəlkələrdən uzaq,  bəlkəsiz  yaşa. 
Ulu Tanrı Səni səadət zirvəsindən düşürməsin... 
Xoşbəxtliyinə sevinərəm, bədbəxtliyinə dözə bilmərəm... 
Adın həmişə müqəddəslər cərgəsində çəkilsin!... 
Amin!.                                  03.02.1965, Dəmirçilər. 
 
 
 
 
 
ESSE 
 
Keçən günlərin rəzaləti üçün gələcəkdə acınacaqlı 
surətdə təəssüflənməyəsən. 
N.Ostrovski 
 
Haradan başlayım... Haradan başlayım ki, məni başa 
düşəsən, anlayasan. Həyatın necə qəribə, olmazın anları varmış... 
Sən məni necə təsəvvür edirdin, necə gördün?! Sən məni kəşf 
etmiş kimi sayırsan. Və axtardığın gövhər, inci və sehrli-sirli 
dəfinə əvəzinə, nə tapmısan, nə?.. Adi bir şey, elə bir şey ki, ətraf 
hər yan dolu, hər yan, bəli, bəli,hər yan... 
Sənin xəyallar aləmində qeyri-adi, ilahi füsunkarlıqla 
təsəvvür etdiyin o şəxs, nəinki adi imiş, hətta, daha eybəcər bir 
“vücud” imiş. Çünki o, səni bir zaman cazibədar və qeyri-adi 
görünməyi ilə aldatmış, sənin mənliyinə hakim ləsilmiş və səni 
səndən qoparmış, aşkar olan bir olayı sənə müqədəsləşdirmiş, səni 
illərin “həsrət” adlanan qəfəsinə salmış, gecə və gündüz 
çırpınmağa vadar etmişdir. 
169 
 
İnsan da birdən-birə görə-görə belə kor, duya-duya belə kar, 
yaşaya-yaşaya belə ölü olarmış!... 
...Keçən günlərin rəzaləti üçün acı təəssüf!... 
İndi Sənin ruhuna hakim kəsilib qəlbini vəhşi quzqunlar  
kimi didib parçaayan bu deyilmi, bu!? 
Oxuyuram qara, məsum gözlərindən, deməsən də! 
Duyuram buz nəfəsindən, durmasaq da nəfəs-nəfəsə! 
 
Uzaqlaşırsan dəqiqə boyu, saat boyu, gün boyu!–bir zaman 
bütün varlığın, bütün hissiyyatınla çırpına-çırpına can atdığından, 
qədəm-qədəm, addım-adım, baxa-baxa, duya-duya uzaqlaşırsan 
dəqiqə boyu, saat boyu, gün boyu! 
Birdəfəlik üz çevirməyə də qorxursan, uzaqlaşırsan dalı-dalı 
baxa-baxa, qədəm-qədəm öz idealından. 
İdeal!... 
İnsan özünə Allah da yaradarmış düşünə-düşünə!... 
İnsan düşünüb yaratdığına itaət də edərmiş ağlaya-ağlaya!... 
İnsan yaratdığından ümidlə səadət dilərmiş yalvara-
yalvara!... 
İnsan itaət etdiyi ağlaya-ağlaya, insan ümidlə səadət dilədiyi 
yalvara-yalvara Allahını ayaqlar altına atarmış qəzəblənə-
qəzəblənə, ayaqlayarmış da lənətləyə-lənətləyə... 
Yaşayan İnsan... 
Öz idealına can atan İnsan... 
İnamlı İnsan... 
İnamsız insan... 
                          Bakı16 yanvar, 1967 
 
 
 
 
 
 
170 
 
İLK MƏHƏBBƏT 
 
Ey ilk məhəbbət, ilk məhəbbət! Bir yumaq kimi bükülüb 
illərdən bəri qəlbimin dərinliklərində gizlənir, hərdən bir 
çözələnir, bir uşaq kimi qımıldanıb ağlayr, gah gülür, gah da 
fırtınadan qəzəblənmiş bir dəniz kimi coşur, daşır, təlatümə gəlir, 
köksümü parçalayıb, ədalət, səadət, azadlıq, sədaqət və mərhəmət, 
vəfa və etibar naminə dünyanın şərəfsiz qanunlarına meydan 
oxuyur, yanır, qovrulur, yumruq boyda bir ürəyin məkanına 
sığışdığını özünə ar bilir, sonra da yetim bir quzuya dönüb 
məsumluqla heç bir şey olmamış kimi ətrafına baxırsan. 
Deyirəm, dünyanın sirrinə bir bax! Əlçatmaz, ünyeməz, başı 
qarlı, uca dağlar, geniş, çiçəkli düzənlərə dönər, on il səmalarda 
qanad çalan zirvələr hökmdarı qartal bir anda yerə enər, minillik 
cığırlara bir il insan ayağı düşməsə ormanlıq olar, polad da polad 
sayağı işləməsə pas tutar, bərkliyi, kəsəri bir anlıq olar, insan 
nəfəsini darıxdıran, boğanaqlıq yaradan qanadlı toz qışın sərt 
ayazında donar, kəsəyə dönər, ayaq incidər, dünən qalın qaya 
kölgəsində bənövşə dərdiyin yerdə bu gün ayağına gürzə dolaşar, 
çayların, göllərin dibi çart-çart olar, əgər sızqa bulaqlardan əli 
üzülsə. 
Hər çirki, ləkəni yuyub təmizləyən su iylənər bir yerdə 
axarsız dursa; dünən “gözəllik ondur, doqquzu dondur” deyib 
fərəhi ilə qanad açmaq istədiyin yaraşıqlı paltar bu gün ayaqlar 
altina atılmış bir əski... 
Dünənki canbir böyük dostlar bu gün kiçik bir təmanna 
üzündən qəti düşmən... 
Dünən hər yan gül-çiçək, yamyaşıl, hava təravət qoxulu, bu 
gün od yağır, sbah hər yan solur, saralır, təbiət lüt-üryan, şaxta 
hökm edir, ac canavarlar ulaşır... 
Fəqət Sən! Sən ey ilk məhəbbət, həmişə tərtəzə, təravətli, nə 
qocalmaz, nə köhnəlməz, əvvəli bir, axırı bir, həsrəti də şirin, 
vüsalı da! 
Nə iqlimin məlum, nə yaşın Sənin! 
171 
 
Bu ilahi qüvvə, bu sehrli-sirli dünya Sənin, Sən də mənim. 
Bir quş kimi qanadlanıb uçursan, 
Nə iqlimin, nə məkanın bilinir. 
Gülüm, məndən uzaq, uzaq qaçırsan, 
Nə məqsədin, nə ünvanın bilinir. 
                                               1965, Dəmirçilər 
 
 
 
DƏRGAHA AĞI 
 
Dərdindən xəbəri olmayan kəslər 
Qınadı, yüz tənə  vurdu üzünə. 
Halına acıyıb, qalmayan kəslər 
Qohumlu, tay-tuşlu durdu üzünə. 
 
Sənin başqa yolun qalmadı, axı!– 
Arayıb, axtarıb, seçib gedəsən. 
Bu ölüm adlanan əbədi yuxu– 
Son bir əlac oldu, uçub gedəsən. 
                            4 fevral, 1999 
 
DƏMİRÇİLƏR HƏSRƏTİ 
 
Talan olduq, qərib düşdük, 
İndi Vətən qanan olduq. 
Sızlayıb biz için-için, 
Korun-korun yanan olduq. 
 
Oğul, qardaş, dost dağından– 
Keçdik dözüm sınağından... 
Nadanların qınağından  
Çilik-çilik sınan olduq. 
 
172 
 
Pərən-pərən biz nə hayda, 
Edə bildik hələ toy da. 
Üzəvari bu olayda 
Dərdimizi danan olduq. 
 
Çörək tapdıq – birgə yedik, 
Həsəd çəkdi  neçə düdük 
Allaha təvəkkül dedik, 
Ümidlərə qonan olduq. 
 
Üz tutub biz ulu göyə, 
Yalvarırıq rəhm eyləyə, 
Qərib doğulan körpəyə 
Kənd adını anan* olduq. 
 
Bağlar, dağlar, qayalar da, 
Yada düşər – oyalar da, 
Özümüzü röyalarda 
Kəndimizdə sanan olduq. 
                             12 fevral, 1999 
-------------------------- 
*öyrədən, yada salan 
 
173 
 
 
 
 
 
 
 
 
 
Azərbaycan ədəbiyyatının yeni 
 poeziya planeti, xalq şairi,Sosialist 
Əməyi Qəhrəmanı Rəsul Rzaya 
 
 
Qoymadı başına 
müftəcə 
irsiyyətin qızıl tacını –  
ağıllı, ağılsız hökmdarlar kimi. 
Nə də qalmadı Çərçis peyğəmbər təki 
bircə hümməti var kimi. 
Kimsənin 
nə könül qapısını döydü, 
nə sığınacaq istədi – 
Yorğun yolçular kimi – 
Nə sızladı, nə yalvardı… 
Elə hey 
fikirlər axtardı, 
həqiqət aradı. 
Şirəsi çəkilmiş üzüm giləsi qafiyələrlə 
dodağını tamsıtmadı, 
«Çoxlara qarışıb itən, 
hər torpaqda bitən» 
«Boz» olmadı adı. 
174 
 
Min yerdən töküldü üstünə 
böhtan, 
rişxənd, 
həqarət, 
giley, 
şikayət – 
Bəzən açıq, bəzən gizli –   
Qərəzsiz, qərəzli. 
Hey bağırdılar 
sinələrini yırta-yırta, 
Addımlayıb yanınca, 
yüyürüb dalınca, 
ətəyindən darta-darta. 
Ögeydir! – dedilər, 
  “Zina”kimi baxdılar, 
Yandırıb yaxdılar 
odsuz-ocaqsız… 
Nə söyənə məhəl qoydu, 
nə döyənə, 
İçində düşmən kəsildi 
Özünü öyənə. 
Yeridi –  
Ayaqları – Təmkin, 
Addımları – Sərbəst. 
Uçdu –  
Qanadları – İdrak, 
Vicdanı pak. 
Səması – Anamız Yer kürəsi, 
Mənzili –  
Qanan könüllər, 
duyan könüllər. 
Səsi – öz səsi – 
Böyük Sabirin nəfəsi, 
Yeni əsrin zümzüməsi. 
175 
 
Fəqət! 
Ögeydir! – dedilər, 
“Zina” kimi baxdılar, 
Yandırıb yaxdılar 
odsuz, alovsuz. 
Dandılar atəşini, odunu –  
yüz hoqqabaz ad verdilər, 
Onu –  
odu odlar ölkəsinə yad gördülər. 
Nə qəm! Qağa, 
Basa bilmədilər damğa 
Onun mavi günəş gözünə, 
Çünki inanmışdı özünə –  
Yeyə-yeyə, uda-uda qəmi –  
İnqilab dahiləri kimi! 
07.mart.1963.  
 
ŞIRIN 
 
Kiçiklərin zəfər nəğməsi, 
Sevənlərin gizli, sözsüz söhbəti, 
sonra ilk görüşü, 
ilk kəlməsi –  
Məhəbbətin sevinci, qəmi –  
Gənclik aləmi… 
Arzu… 
Ümid… 
İnam. 
Sənətin böyük zəhməti, 
Və halal qiyməti. 
Davasız dünya, 
Mübariz insanın 
Kəşməkəşli, mənalı həyatı, 
Ana qəlbinin hər büsatı, 
176 
 
Vəfalı gözəl qılığı. 
Ən başlıcası, 
İnsan azadlığı. 
 
 
 
ACI 
 
Babamın məğrur, boğuq səsi –  
Koroğlunun 
unudulmuş nərəsi. 
Düşmən neməti, 
Sənətkar xəyanəti –  
Xudbinlərin «imza» qisası, 
«Niyə?»si cavabsız qalan 
Müşfiqin yası –  
Rəsul Rzanın hekayəti, 
Mircəlladdan şikayəti… 
Qəfləti namərd həmləsi, 
Kiçik ölkənin böyük oğul dərdi –  
Ruzbehin hər kəlməsi… 
… İskəndərin «ölülərə» müraciəti, – 
Ömrün hər mənasız ricəti… 
Riyakar insan işi, -  
Alçaq qadın gülüşü –  
İlan ağısı. 
Bir də  
təmənnalı insan qayğısı. 
Eh!.. həyatın təzadları! –  
Şərin Xeyrə meydan oxuyan 
Təzə adları… 
 
177 
 
AĞ İŞIĞIN QARA  ÇALARI 
 
Sonu uçurum geniş bir yol, 
Üstü al-əlvan çiçəkli, 
dibi ilanlı bir kol. 
Böyük ümidin puç sonu, 
Misri qılıncın boş qını, 
Yetim bir qızın 
siçan kəsmiş donu. 
Uzun, 
dolaşıq yolların 
nahaq yolçusu, 
Yanğılı insanı 
çeçidən bir udum su. 
Uğurlu yolda 
Səhv atılmış bir addım, 
Bir də 
mənim azad adım 
03.mart.1965. 
. 
 
SEVƏ BİLMƏK SƏADƏTİ 
 
Sevəcəksən, 
bir gün 
od düşəcək 
ürəyinin başına, 
Yanacaqsan 
için-için, 
korun-korun –  
Nə tüstün çıxacaq, 
nə alovun dilimlənəcək, 
Nə külün qalacaq, 
178 
 
nə qorun… 
Elə hey 
möhtaclıq duyacaqsan 
bir xoş təbəssümün, 
şirin sözün 
məlhəm umarlığına, 
Özünü 
qıymağa şad olacaqsan 
canından artığına –  
odlu, oğrun, 
lal baxışların 
şıdırğı qubarlığın – 
mübhəm duyarlığına… 
Sevəcəksən, 
kol dibini Vətən bilib 
qarda, sazaqda 
boynubükük bənövşənin 
görünmək 
eşqini 
duya bilsən… 
Şevəcəksən, 
Aylı gecələrdə, 
qərib Anadil səsində 
unudub özünü, 
sevdiyinin xofu dolaşan 
bulaq başında, 
«Saman yolu» boyunca 
ulduzları 
saya bilsən… 
 
II 
 
Sevə bilsən, 
duyacaqsan 
179 
 
gözlərin aydınlığında, 
büllur ayazlığında, 
baxışların saflığında, 
ümidlərin 
görüntü dayazlığında 
sevginin 
məşəqqət şirinliyi, 
etirafsız məhəbbətin 
dibsiz dərinliyi 
kövrək qanadına 
aldırar səni, 
Yerdən 
uzaq kəhkəşan yollarına 
qaldırar səni. 
Xan Qazanın 
sevgiyə layiq yaranmış 
təkcə, 
bircə, 
madar oğlu, 
İsa Məsih kimi 
Tanrı nurundan 
süzülmüş 
qəzavü-qədər oğlu, 
Sevə bilmək səadəti 
qismət olmur hər kəsə: 
Nə torpaqdan yaranmış 
hər Adəm oğlu Adəmə, 
nə də oddan yaranmış 
hər iblis oğlu iblisə… 
 
Özünə tapınma 
 
Gecəm keçib… 
Yatmışam, 
180 
 
Gördüm qəribə bir haldayam –  
Həm ölü, 
Həm diri  
olumdayam… 
Gördüm, 
boylanıb qəbirdən 
baxıram 
harasa gedən özümə – 
Yaraqlanmışam –  
Qoşalülə tüfəng çiynimdə, 
qundağı dəyir dizimə… 
Belimdə kəmər –  
Üstündə səf-səf, cərgə-cərgə 
bir boyda dolu gilizlər – 
(Gənclikdə beləydik hərdən bizlər). 
Dilimdə bir soru: 
- Harda itirdim yarı? 
Bir də təp-təzə, cağlı, 
belimə bağlı 
ağır balıqçı toru – 
Köynəyinə beş-on ilməaşırı 
düzülmüş 
qurğuşun kürəciklər. 
Gedirəm, 
ünüm hər yerdən üzülmüş, 
dörd yanım su, 
Ayırd edə bilmirəm 
doğrusu, 
səhradayam, ya adada… 
Bir yandan da 
üfüq qızarır, 
Günəş oyanır, 
Səmada nəsə alovlanır, nəsə yanır –  
Bürünmüş oda –  
181 
 
Sarıb ruhumu, məni yandırmada, 
Açıram toru, 
atıram dənizə –  
Tutam qızıl balığı, 
döndərib kənizə, 
hökm edəm ona, 
Başa düşə məni –  
Günəş hələ qalxmamış, 
od püskürüb, alov çaxmamış, 
Azad etsin 
yiyəsi ölmüş 
Şəhid torpağı –  
Vətəni, 
Çəkirəm toru, 
torumdan çıxır Boz Qurd –  
Yanında da Sən, 
Həsrətiynən yandığım 
mən sevən. 
Aşırıb tüfəngi 
vurmaq istədim qurdu, 
Qaçmaq istədi, 
qaçmadı, durdu, 
Kinayəli, qürurlu 
süzüb məni. 
Sonra qoşub özünə 
bürünüb 
Günəşin qızıl şəfəqli zərrin tellərinə 
apardı Səni –  
Ağayana –  
Salmadan məni saya, 
Yeridilər 
gülümsəyən ləpələrin üstüncə , 
Getdilər, 
Getdilər yenidən gətirsinlər 
182 
 
Türkü dünyaya… 
Ayıldım –  
Lüzum  qalmadı hay-haraya… 
 
Sarı işığın ağ  çaları 
 
Həyat  axınında 
Yıxılanın durması, 
Dayanmış ürəyin 
yenidən vurması. 
Dar gündə dost əli, 
Mərdimazarın ölüm ayağında 
bir yaxşı, 
ilk  və  son əməli. 
Dəlidən doğru xəbər... 
Küsüb  gedənin  qayıtması... 
Azadlıq  vuruşunda 
az pay almış millət  dərdi. 
İldırım  vurmuş  şah palıdın 
Dibindən çıxan  zoğ, 
Mətin  bir  döyüşçünün 
alnına   çəkilmiş dağ. 
Bir də 
Mənim Araz dərdim – 
Ümid  ulduzlu  göyləri 
ayaz dərdim... 
  Dəmirçilər. 
  03.aprel1965.  
Sevinc 
 
Körpə ağlartısı 
dünyaya  gələn zaman. 
9 may – Yaylım  atəşi! – 
Evrika, 
183 
 
Vüsal – 
Kədərin əksi  hər  vəsfi hal. 
Bir  sözlə  ömrün nəfi – 
Həyatın  bir  tərəfi! 
08.03.1963.      
 
 
 
 
 
 
 
İZTİRAB 
 
 
İradənin  sınma  zərurəti – 
Tərəddüldlər məşəqqəti! 
Gözlü korlar  dünyası, 
Pompeyin yox, 
Xirosimanın yası... 
Var  ikən  yox olmaq – 
Tamın  
hər xəsis əlində 
üstəgəlsiz ikidə biri – 
Diri- diri ... 
Kiminin  susmağı, 
Kiminin 
Yarınıb quyruğunu qısmağı, 
--Daha nələr??? 
 --  Çox nöqtələr. 
