 
 
Cübran Xəlil Cübran 
 
 
 
 
SÜKUTUN POEZİYASI 
 
 
 
 
 
 
 
 
Bakı-2009
 2 
 
 
 
Elmi redaktor  
və ön sözün müəllifi:  
 
 
 
 
C.X.Cübran  
Sükutun poeziyası / Ərəb, ingilis və rus dillərindən 
seçilmiş tərcümələr. Bakı. 2008, 273 səh. 
 
 
C.X.Cübran (1883-1931) – görkəmli ərəb-amerikan yazıçısı, şairi, 
rəssamı və filosofudur. Onun əsərləri 30-a yaxın xarici dilə tərcümə 
olunmuş və həm Şərq, həm də Qərb ölkələrində geniş yayılmışdır. 
Azərbaycan oxucusuna ilk dəfə ötən əsrin ikinci yarısında görkəmli 
şərqşünas alim Aida İmanquliyeva tərəfindən təqdim olunmuşdur. 
Kitabda Cübranın ən məşhur əsərlərindən olan «Peyğəmbər», 
«İblis» və s.-lə yanaşı seçilmiş müdrik fikirləri toplanmışdır. Topluya 
həmçinin prof. A.İmanquliyevanın C.X.Cübran haqqında geniş oçerki 
daxil edilmiş, bu görkəmli mütəfəkkirin həyat və fəaliyyəti hərtərəfli 
işıqlandırılmışdır. 
Kitab geniş oxucu kütləsi üçün nəzərdə tutulmuşdur.  
 
  
 
 3 
 
 
 
Cübran hansı məsələdən 
danışırsa-danışsın, o, həmi-
şə mütəfəkkir, böyük sənət-
kar, söz ustası və öz xalqı-
nı, bütün bəşəriyyəti hədsiz 
dərəcədə sevən bir insan 
olaraq qalır. 
 
Aida İmanquliyeva  
 4 
Cübran Xəlil Cübran - 125 
 
 
 
 
 
 
 
 
 
 
 
 
 
 
  
  
 
 
  
  
                                  
                          (1883 - 1931) 
 
 
 5 
 
 
 
 
 
 
Ön söz 
 
Mədəniyyət tarixində elə böyük şəxsiyyətlər vardır ki, on-
lar müəyyən bir millətin, ölkənin hüdudlarını keçərək bütün bə-
şəriyyət miqyasında tərəqqiyə xidmət etmiş, müxtəlif sivilizasi-
yalar arasında körpü atmağa, qütbləri birləşdirməyə nail ol-
muşlar. Həm Şərq, həm də Qərb oxucuları üçün doğma olan və 
öz yaradıcılığı ilə xalqlar və mədəniyyətlər arasında qarşılıqlı 
yaxınlaşmaya xidmət edən belə böyük şəxsiyyətlərdən biri Cüb-
ran Xəlil Cübrandır. Onun həm bədii yaradıcılığı, həm böyük 
məna tutumuna malik olan fəlsəfi fikirləri öz ruhuna və pafosu-
na görə Şərq mahiyyətini ifadə etsə də, ideya və məzmununa 
görə Qərb rasionalizmindən və romantizmindən bəhrələnmiş-
dir.  
C.X.Cübran irsinin koloriti və cazibədarlığı onun Şərq 
bədii yaradıcılıq ənənələrinə sadiq olmasından irəli gəlir. 
«Şərqin üstün cəhətlərini Qərb oxucusuna necə, hansı yollarla 
çatdırmaq olar?» – sualına ən yaxşı cavablardan birini Cüb-
ran Xəlil Cübran öz şəxsi yaradıcığı və fəaliyyəti ilə vermişdir.  
C.X.Cübran imzası Azərbaycan oxucusuna XX əsrin 70-
ci illərindən etibarən görkəmli şərqşünas alim Aida İmanquli-
yevanın əsərlərindən tanışdır. O, hələ 1975-ci ildə Cübran Xə-
 6 
lil Cübrana ayrıca kitab həsr etmiş, bu böyük ərəb yazıçısının 
həyat və yaradıcılığını geniş şərh etmişdir. Aida xanım bu 
mövzuya ilk növbədə bir ərəbşünas alim olmaq etibarı ilə 
müraciət etsə də, sonrakı tədqiqatlarında o, Cübranı həm də 
bir mütəfəkkir kimi dəyərləndirmiş və onun Şərq ilə Qərb 
düşüncə tərzlərini vəhdət halında ifadə edən əsərlərini fəlsəfi 
aspektdə də təhlil etmişdir. A.İmanquliyeva Cübranın fəlsəfi 
dünyagörüşündən bəhs edərkən əvvəllər bu barədə aparılan 
tədqiqatlara da öz münasibətini bildirmişdir. O, Cozef P.Ho-
qassianın «Xəlil Cübran; fikir qanadları. Xalq filosofu» adlı 
kitabına xitabən yazır: «Burada əsas diqqət Cübranın bədii ya-
radıcılığında əksini tapmış fəlsəfi baxışlarının təhlilinə veril-
mişdir. Müəllif belə nəticəyə gəlir ki, Cübranın dünyagörüşü 
dərin idealist yönümlüdür, belə ki, onun fəlsəfi konsepsiyasının 
əsasını bu mühakimə təşkil edir – həyat hər şeydən əvvəl ruhun 
həyatıdır».
1
  
C.X.Cübranın həyat və yaradıcılığı haqqında ən geniş və 
dəyərli məlumat Aida İmanquliyevaya məxsus olduğu üçün ki-
tabın giriş hissəsində onun Cübran haqqında məqaləsi dərc 
olunur.  
XX əsrin əvvəllərində Qərb sivilizasiyasının ən çox yayıl-
dığı Şərq ölkələrindən biri olan Livan mədəniyyətlər arasında 
necə əlaqələndirici rol oynayırdısa, indi – XXI əsrin əvvəllərin-
də Azərbaycan da Şərq və Qərb arasında həmin mövqeyi tutur. 
Bu baxımdan, o vaxt Livanda yaranmış ədəbi-bədii irs bu gün 
Azərbaycan üçün də olduqca aktualdır. Professor Aida İman-
quliyevanın da uzaqgörənliyi Şərq və Qərb sivilizasiyaları 
                                                 
1
 A.İmanquliyeva. Yeni ərəb ədəbiyyatı korifeyləri. Bakı, Elm, 2003, s. 
33. 
 7 
arasında dialoqun qaçılmaz olduğu müasir şəraitdə özünü 
daha çox göstərir.  
Müasir dövrdə Cübran yaradıcılığının daha böyük 
aktuallıq kəsb etməsini, habelə onun ədəbi-bədii və fəlsəfi 
irsinin dilimizdə səslənməsinə olan ehtiyacı nəzərə alaraq bu 
kitabda onun bir sıra əsərləri Azərbaycan oxucusuna ilk dəfə 
təqdim edilir. Tərcümədə Cübrana xas olan poetik üslubun 
saxlamasına cəhd göstərilmiş, mətnlərin təfərrüatı deyil, 
müəllifin ideya və ruhu önə çəkilmişdir. Şərq-Qərb Tədqiqat 
Mərkəzinin əməkdaşları f.e.n. Müşfiq Şükürov və f.e.n. Könül 
Bünyadzadə tərəfindən orijinaldan tərcümə edilən bu əsərlər 
Azərbaycan xalq hikməti nümunələri ilə, atalar sözləri və afo-
rizmlər kimi Şərqdə geniş yayılmış kəlamlarla çox gözəl 
səsləşir. Cübran öz yaradıcı təfəkkürünün məhsulu olan ideya-
larla bərabər, Şərq adamına hələ şifahi xalq ədəbiyyatından, el 
hikmətindən bəlli olan bir sıra fikirləri yeni kontekstdə və yeni 
üslubda təqdim edir. Cübran hər gün dəyişən köpük və 
dalğalara rəğmən, həmişə sabit qalan dəniz və sahil münasi-
bətlərindən bəhs edərkən, fani dünyanın gəldi-gedər nemətləri 
arxasında əbədi dəyərləri görməyin zəruriliyini vurğulayır. 
Onun yazılarını oxuyan insan ruhunun ənginliyinə qədəm 
qoyur: «Mən əngin dənizəm, bütün aləmlər isə mənim sahilim-
də bir qum dənəsidir». İnsanın hikmət dənizinə, haqq dünya-
sına qədəm qoyması onu böyüdür, yüksəldir və fani dünya onun 
müqabilində bir qum dənəsi kim olur. Burada «Mənəm haqq, 
haqq məndədir», yaxud «Məndə sığar iki cahan, mən bu 
cahana sığmazam» deyən Nəsiminin fəlsəfi pafosu bir qədər 
fərqli formada ifadə olunsa da, ideya və ruh eynidir.  
 8 
Hətta Şərq poeziyası üçün Ömər Xəyyamdan, Məhsətidən 
üzü bəri ən çox dəbdə olan mövzulardan biri olan «şərab» 
mövzusunda da yeni tapıntıları adamı heyrətləndirir: «Sən 
şərab içirsən ki, sərxoş olasan, mən isə içirəm ki, başqa bir 
şərabın sərxoşluğundan azad olum».  
Prof. Aida İmanquliyevanın tədqiqatlarında daha çox 
dərəcədə Cübranın ideya qaynaqları və onun Qərb romantizmi 
ilə əlaqələri müqayisəli şəkildə şərh edilmişdir. Oxuculara 
təqdim olunan bu kitabda Cübran yaradıcılığının o dövrkü 
Azərbaycan ədəbiyyatı ilə də ideya yaxınlığı araşdırılmış və bir 
sıra ümumi cəhətlər aşkar edilmişdir. Xüsusən, Mirzə Cəlil və 
Hüseyn Cavid kimi böyük Azərbaycan yazıçılarının əsərlərində 
tərənnüm edilmiş bir sıra motivlərin Cübran yaradıcılığına da 
xas olması onu bizim üçün daha da doğmalaşdırır.  
Belə güman edirik ki, C.X.Cübranın Azərbaycan dilində 
oxuculara təqdim olunan «Peyğəmbər», «İblis», «Kafir Xəlil» 
və s. bu kimi əsərləri bir tərəfdən ənənəvi mövzulara yeni, 
orijinal baxış mövqeyindən, digər tərəfdən də fəlsəfi ideyaları 
ənənəvi poetik üslubda təqdim etməyin gözəl nümunələri kimi 
böyük maraq doğuracaqdır.  
Tarixin eyni bir zaman kəsiyində uzaq Amerikada və 
Azərbaycanda yaşayıb-yaradan iki böyük Şərq mütəfəkkirinin 
eyni mövzuda yazıb-yaratması yeni obraz və bədii təfəkkür 
kontekstində bir daha ənənəvi Xeyir və Şər timsallarına 
müraciət etməsi təsadüfi deyil. 
Bütün bəşəriyyət miqyasında düşüncə, qlobal təfəkkür in-
diki dövrdə – qloballaşma şəraitində təbii görünə bilər. Amma 
bir əsr bundan əvvəl ədəbi prosesin diqqətinin planetar miq-
yaslı problemlərə, sivilizasiyalararası münasibətlərə yönəldil-
 9 
məsi yalnız zamanı qabaqlamaq hesabına mümkün ola bilər. 
Qabaqlayıcı təfəkkür isə ancaq dahilərə xas olan bir cəhətdir.  
Yubiley ərəfəsində Azərbaycan mətbuatında C.Cübran 
yaradıcılığına həsr olunmuş məqalələr və onun ayrı-ayrı 
əsərlərinin tərcümələri ölkəmizdə gedən ədəbi-bədii prosesin 
beynəlxalq miqyasdakı proseslərlə sıx surətdə bağlı olduğunu 
göstərir. Azərbaycanın Şərq ilə Qərbin qovuşuğunda yerləşən 
bir ölkə kimi təkcə Böyük İpək Yolunun bərpasında, iri miqyaslı 
iqtisadi layihələrin həyata keçirilməsində deyil, həm də 
mədəni-mənəvi irslərin bərpası və əlaqələndirilməsi sahəsində 
öncül mövqe tutması tamamilə qanunauyğundur.  
Böyük mütəfəkkir-şair C.X.Cübranın anadan olmasının 
125 və onun Azərbaycanda ilk tədqiqatçısı, görkəmli şərqşünas 
alim Aida İmanquliyevanın 70  illiyinə bir töhfə olan bu kitab, 
eyni zamanda sivilizasiyaların dialoquna, ümumbəşəri 
idealların və humanist təfəkkürün təbliğinə xidmət edəcəkdir. 
 10 
 
 
 
 
 
A.İmanquliyeva 
 
CÜBRAN XƏLİL CÜBRAN 
 HƏYAT VƏ YARADICILIĞI

 
 
 
Xəlil Cübran «Suriya-Amerika məktəbi»nin görkəmli nü-
mayəndələrindən biri, «Qələmlər birliyi»nin təşkilatçısı, rəhbə-
ri və fəal üzvü olmuşdur. Mənşəcə livanlı, dini etiqadına görə 
xristian olan C.X.Cübran iki – Qərb və ərəb mədəniyyətinin 
varisi və daşıyıcısı olmuşdur. 
Cübran 1883-cü ildə şimali Livanın Bşarrə kəndində 
anadan olmuş və orada da ibtidai təhsil almışdır. Bir çox digər 
livanlı ailə kimi, cübranlar ailəsi də öz güzaranını yaxşılaş-
dırmaq ümidi ilə 1895-ci ildə Amerika Birləşmiş Ştatlarına – 
Boston şəhərinə köçür. 1898-ci ildə Cübran təhsilini davam 
etdirmək məqsədilə Livana qayıdır və «əl-Hikmət» adlı katolik 
                                                 
 Giriş məqaləsi prof. A.İmanquliyevanın kitablarından götürülmüşdür. 
Əsərlərin tam mətni və mənbələrlə maraqlanan oxucular kitabların özünə 
müraciət edə bilərlər: А.Н.Имангулийева. Корифеи новоарабской 
литературы, Баку, Елм 1991– с.324; А.N.İmanquliyeva. Yeni ərəb 
ədəbiyyatı korifeyləri. Bakı, Elm, 2003 – 400 səh;, А.N.İmanquliyeva. 
Cübran Xəlil Cübran,  Bakı, Elm, 2002 – 120 səh. 
 11 
məktəbini bitir. Ailə üzvlərinin Birləşmiş Ştatlarda vəfat 
etmələri onun yenidən Bostona qayıtmasına səbəb olur. 
Qürbətdə cübranlar ailəsinin taleyi çox faciəli keçmişdir: 
ərəb mühacirlərini üzüb tələf edən amansız vərəm xəstəliyi bir 
ilin ərzində gələcək yazıçının anasını- bacısını və ailəni 
dolandıran böyük qardaşı Butrusu həyatından aparır. Əziz 
adamlarının ölümü Cübrana çox ağır təsir edir. Bu illər onun 
həyatında ən ağır və miskin bir dövr idi. 
Buna görə də həmin dövrdə Cübranın çəkdiyi rəsm 
əsərlərində qəm-kədər əhvali-ruhiyyəsi aydın duyulmaqdadır. 
Bu əsərlər Cübranın rəsmlərinin ilk sərgisində göstərilmiş və 
müəllifi sənət aləmində müəyyən qədər tanıtmışdır. 
Cübran 1908-ci ildə Parisə gedir və incəsənət institutunda 
təhsil almağa başlayır. Burada o, rəngkarlıq sənətinin incəliklə-
rinə yiyələnməklə yanaşı, fransız dilini öyrənməyə böyük diq-
qət verir, Parisin mədəni həyatını izləyir, ədəbi fəaliyyətlə məş-
ğul olur. Cübranın ədəbi yaradıcılığının ilk məhsulları olan li-
rik şeirləri əziz adamlarının vaxtsız itirməsindən doğan dərin 
kədər duyğuları ilə doludur. 
Parisdə təhsilini başa vurduqdan sonra Cübran onun rəs-
samlıq istedadını qiymətləndirən və Amerikada ona hakimlik 
edən messenat qadın Mari Haskelin maddi yardımı ilə Avropa 
ölkələrinə səyahətə çıxmış. Roma, Brussel, London kimi məş-
hur şəhərlərin tarixi abidələrinə, zəngin muzeylərinə tamaşa 
etmişdir. 
1912-ci ildə Cübran Bostona qayıtmış, tezliklə oradan 
Nyu-Yorka köçmüşdür. Bu nəhəng şəhərdə o, coşqun ədəbi və 
rəssamlıq fəaliyyətinə başlamışdır. Burda Cübran özünün rəsm 
əsərlərinin yeni sərgisini təşkil etmişdir. Sərgi rəngkarlıq hə-
 12 
vəskarları arasında böyük müvəffəqiyyət qazanmış, həmin 
əsərlər tənqidçilər tərəfindən yüksək qiymətləndirilmişdir. 
Nyu-Yorkda Cübran mühacir ədiblərlə görüşür, həmvə-
tənlərinin Amerikada təşkil etdikləri mətbuat orqanlarında 
əməkdaşlıq edirdi. 
O zaman Nyu-York ərəb ölkələrindən, xüsusilə Livandan 
və Suriyadan mühacirətə getmiş yazıçıları və şairləri özünə 
cəlb edən bir mərkəzə çevrilmişdi. 
XIX əsrin axırları və XX əsrlərin əvvəllərində Livan 
ziyalılarının böyük bir hissəsi – xırda və orta burjuaziyaya 
mənsub şəxslər, habelə missioner məktəblərinin məzunları bir-
birinin ardınca Livandan və Suriyadan köçüb gedirdilər, çünki 
burda senzura onların əl-qolunu bağlamışdı, fəaliyyət üçün 
geniş meydan yox idi. Mühacirlər arasında istedadlı və 
məhsuldar yazıçılar, jurnalistlər çox idi. Əsasən romantikaya 
meyl edən bu yazıçıların ədəbi yaradıcılığı XVIII əsr Avropa 
ədəbiyyatına çox yaxın idi.  
Cübran Nyu-Yorkda yaşayarkən müəyyən qədər tanınmış 
mühacir yazıçılarla – Mixail Nüaymə, İlya Əbu Madı, Nadra 
Həddad və başqaları ilə görüşürdü. 
Cübranın ilk mətbu əsəri «Mühacir» qəzetinin səhifələ-
rində dərc olunmuş «Yenilikçi yazıçı» sərlövhəli məqaləsidir. 
Bundan bir müddət sonra bir-birinin ardınca onun iki hekayələr 
məcmuəsi – «Çəmənlər gəlinləri» (1906), və «Üsyankar ruh-
lar» (1908) kitabları çapdan çıxır. Görkəmli ərəb yazıçısı və 
tənqidçisi Əhməd Ədhəm ərəb ədəbiyyatı tarixi üçün bu iki 
məcmuənin əhəmiyyətini yüksək qiymətləndirmiş və onları 
«ərəb bədii nəsrinin ilk nümunələri» adlandırmışdır. 
 13 
Həmin məcmuələrə daxil olan hekayələr o dövrdə yaşa-
yan ərəb novellaçılarının yaradıcılığı üçün çox səciyyəvidir. 
XX əsrin əvvəllərində fəaliyyət göstərən ərəb tənqidçiləri və 
ədəbiyyatşünasları bədii ədəbiyyatda artıq gözəl forma deyil, 
dolğun məzmun axtarırdılar. Əsərin ideyası mütləq ilk plana 
çəkilirdi. Yuxarıda adları çəkilən məcmuələrdə Cübran tənqid-
çilərin bu tələblərinə cavab vermiş və o dövr üçün çox vacib 
olan sosial-ictimai mövzuları təbliğ etmişdi. Həmin hekayələr-
də ədib cəsarətlə cəmiyyətin yaraları və ədalətsizlikləri əleyhi-
nə çıxır, ilahi gözəlliyə və paklığa vurğunluğunu ifadə edirdi. 
Cəmiyyətin həyatına nüfuz etməyə səy göstərən Cübran xalqın 
ümidsiz və ağır vəziyyətinə təsir edərkən bu mənzərələri, real 
epizodları canlandırmağa çalışırdı. Yazıçı belə bir fikir təlqin 
edirdi ki, o, həqiqət və gözəllik, səadət və sevinc arzusu ilə ya-
şayır, lakin hakimlərin zülmü, ruhanilərin ikiüzlüyü nəticəsində 
həyat öz mənasını itirmiş, həqiqət və gözəllik isə əlçatmaz 
kateqoriyalara çevrilmişdir. 
C.X.Cübran hərtərəfli istedada malik, nəcib və həssas 
şəxsiyyət, rəssam və musiqiçi kimi tanınsa da, o, hər şeydən 
əvvəl, mütəfəkkir və görkəmli ədəbiyyatçı kimi şöhrət tapmış-
dır. Onun qələminə povest və hekayələr, mənsur şeirlər, esse-
lər, təmsillər, hikmətli sözlər, tənqidi məqalələr məxsusdur. 
1905-ci ildən başlayaraq o, «Musiqi» («əl-Musıqa», 1905) kita-
bını, iki hekayələr məcmuəsini («Çəmənlər gəlinləri» –1907; 
«Üsyankar ruhlar» – 1908) çap etdirmişdir. Daha sonra yeganə 
iri həcmli əsəri olan «Qırılmış qanadlar» («əl-Əcnihətül-mütə-
kəssirə», 1912) povestini, «Yürüşlər» (1919) poetik divanını, 
«Göz yaşı və təbəssüm» (1914), «Tufanlar» (1920), «Qəriblər 
və ecazkarlar» (1923) məqalələr və mənsur şeirlər məcmuəsini 
 14 
nəşr etdirmişdir. Cübranın qalan əsərləri ingilis dilində çıxmış-
dır: «Divanə» (1918), «Sələf» (1920), «Peyğəmbər» (1923), 
«Qum və Köpük» (1926), «İsa insan oğludur» (1928), «Yer al-
lahlar» (1931), «Səyyah» (1932), «Peyğəmbər bağı» (1933) və 
s. Bütün bu əsərlər ərəb dilinə tərcümə edilmiş və Ərəb Şərqi-
nin bir çox ölkələrində dəfələrlə nəşr olunmuşdur. 
Parlaq ifadə olunmuş fərdiyyətinə baxmayaraq, Cübranın 
taleyi və dünyagörüşü əcnəbi ölkələrdə yaşayan yaradıcı ərəb 
ziyalılarının tipik xüsusiyyətlərini özündə daşıyır. O, demokra-
tik ideya və məramlarla yaşayır, onu sadə insanın, 
zəhmətkeşin, ərəb qadınlarının vəziyyəti («Banlı Marta», 
«Məzarların harayı», «Gəlin yatağı», «Qırılmış qanadlar» və 
s.), Livan gerçəkliyindəki sosial ədalətsizlik («Məzarların 
harayı», «Göz yaşı və təbəssüm», «Daxma ilə saray arasında» 
və s.) narahat edir. Yazıçı cəmiyyətin varlılara və kasıblara 
bölünməsini, kasıbların qan-tər içində çalışmasına baxmayaraq, 
yenə də yoxsulluq içərisində yaşamasını, yalnız varlılar 
tərəfindən deyil, özlərini din xadimləri adlandıranlar tərəfindən 
də istismar olunduqlarını dərindən anlayır («Dəli Yühənna», 
«Kafir Xəlil» və s.). 
Cübranın əsərlərində yeni münasibətlərin tam formalaş-
madığı Livan gerçəkliyi təsvir olunur. Cübran əmindir ki, işıqlı 
gələcək üçün mübarizə aparmaq lazımdır, azadlıq arzu ilə de-
yil, mübarizə ilə qazanılır: «Mənə deyirlər: «Əgər yatmış qul 
görsən, onu oyatma, çünki o yuxusunda azadlıq görür». Mən 
isə cavab verirəm: «Əgər mən yatmış qul görsəm, onu oyada-
cam və ona azadlıq haqqında danışacam» («Bir ovuc sahil qu-
mu»). İnsan yalnız bugünlə kifayətlənməməlidir, o, ən yaxşı 
gələcəyə can atmalıdır, belə ki, yazıçının dərin inamına görə 
 15 
(«yubanmaq – qorxaqlıq, keçmişə boylanmaq isə – cəhalətdir») 
(«Keçmişin şəhəri»). 
Cübranın yaradıcılığının inkişafını izləməklə biz, bədii 
yetkinlik mərhələsinə qədəm qoyduqca onun yaradıcı metodu-
nun əhəmiyyətli dəyişikliklərə məruz qaldığını göstərmək istə-
yirik. Bunun üçün onun ingilis «göl məktəbi» və Amerika 
transsendentalistləri ilə əlaqələrini aydınlaşdırmaq, onun dün-
yagörüşünü və bədii dilinin təkamülünü, əsərlərində romantik 
qəhrəman surətinin uğradığı dəyişiklikləri izləmək zəruridir. 
Cübran bədii irsinin araşdırılması zamanı məhz yazıçının 
yaradıcılıq metodunun inkişafını göstərmək üçün daha səciyyə-
vi olan əsərlərin təhlilinə xüsusi diqqət verilməsini məqsədəuy-
ğun hesab edirik. 
Sentimentalizm və romantizm cizgiləri Cübranın yaradı-
cılığında kifayət qədər uzun müddət sanki yanaşı mövcud ol-
muşdur. Onun «Göz yaşı və təbəssüm»  məcmuəsinə daxil ol-
muş əsərləri, 1903-1908-ci illərdə yazılmış «Çəmənlər gəlinlə-
ri» və «Üsyankar ruhlar» məcmuələri, xüsusilə də, «Qırılmış 
qanadlar» povesti erkən romantizmin hissiyyatlılıq və öyüd-nə-
sihətçiliyə meyl kimi ərəb ədəbiyyatında xas olan cizgilərin öz 
əksini tapdığı ayrıca bir milli variantının mövcudluğunu təsdiq 
edir. 
Bir sıra hekayələrdə (məsələn, «Banlı Marta», «Hanili 
Varda») və «Qırılmış qanadlar» povestində sentimentalizm ciz-
giləri üstünlük təşkil edir. 
Səciyyəvi haldır ki, bütün bu əsərlərdə yazıçı Şərq qadı-
nının azadlığı mövzusuna müraciət edir və onu sosial-ictimai 
səpkidə deyil, yalnız ailə münasibətləri planında qadınların his-
slərinin və hüquqlarının müdafiəsi baxımından şərh edir.  
 16 
Qadın mövzusu Cübranı xüsusilə maraqlandırırdı. Suriya 
yazıçısı Məryəm Ziyadəyə (Meyy) (1895-1941) məktublarının 
birində Cübran yazır: «Əgər mənim bu gün nə isə bir əhəmiy-
yətim varsa, buna görə mən qadına borcluyam. Qadın mənim 
gözlərimin və qəlbimin qapılarını açmışdır. Əgər qadın-ana, 
qadın-bacı, qadın-dost olmasaydı, mən elə bundan sonra da şi-
rin-şirin yatıb xoruldayan və yalnız bununla ətrafdakıların sa-
kitliyini pozanların arasında qalardım». 
Hekayənin üslubu onun sentimentalizmlə bilavasitə bağlı 
olduğunu bildirir. Martanın həyatı doğma kəndində çox ağır 
idi: «Anası ona yalnız acı göz yaşları və yetim taleyi miras 
qoymuşdu… Hər səhər o, ayaqyalın, cındır paltarda, inəkləri 
dərənin kənarındakı çəmənliyə otarmağa aparırdı. Burda o, 
ağacların kölgəsində oturaraq torağaylarla birgə oxuyur, çayla 
birgə ağlayır, doyunca yeməyi olan inəyə paxıllıq edir, gülləri 
və uçuşan kəpənəkləri seyr edir». Bu yerdə sentimentalizmin 
sanki bütün xüsusiyyətləri cəmlənmişdir. «Hissi» kolliziyalar 
kütləsinə bütün hekayə boyu rast gəlinir: tərk edilmiş insanın 
dözülməz iztirabları, ağır xəstəlik, ehtiraslı ölüm intizarı və s. 
ölən qadının son yalvarışları belədir: «Ey, bu cinəyətkar dünya 
arxasında gizlənən gözəgörünməz ədalət! Sən… sən mənim 
qəlbimin fəryadını, ürəyimin harayını eşidirsən». Bu, əlbəttə ki, 
əxlaqsızlıq etməyə məcbur olmuş savadsız kəndli qadının nitqi 
kimi qəbul edilmir, bu sözlərdə alçaldılmış qadına qarşı senti-
mental mərhəmət hissi ilə dolu olan müəllifin özünün səsi 
eşidilir. 
Sentimental notlar «Hanili Varda» hekayəsində də müşa-
hidə olunur. Hekayənin süjeti diqqətəlayiqdir: öz adlı-sanlı və 
varlı ərini sevmədiyini başa düşən gənc qadın onu tərk edərək 
 17 
yoxsul, lakin sevdiyi gəncin yanına gedir. Cəmiyyətin ittiham-
larından qorxmayaraq, o, ərəb qadını üçün görünməmiş bir 
addım atır. 
Cübranın hekayəsində Şərqdə tamamilə adi bir hal olan 
qızların sevmədən ərə verilməsindən söhbət açılır. Varda heka-
yəçiyə valideyinlərin iradəsi ilə ailə quran qadınlar haqqında 
bir neçə kədərli əhvalat danışır. Bu konkret misallarla əsərin 
qəhrəmanı sanki ətrafdakılara ədəbsiz və biabırçı görünən öz 
cəsarətli əməllərinin təbiiliyini göstərir. 
Sentimentalizm cizgiləri yalnız Varda və ya onun əri 
Rəşid bəyin öz hiss və məhrəmanə yaşantılar aləmini aşkara 
çıxaran uzun monoloqlarının məzmununda deyil, həm də 
təhkiyəçinin özünün müəllif nitqində də görünür. Tərk edilmiş 
ərin kədərli şikayətini eşidən təhkiyəçi öz əhvalını belə ifadə 
edir: «Mən ayağa qalxdım, göz yaşları yanaqlarımdan axıb 
gedir, kədər qəlbimi parçalayırdı. Mən dostumun yaralı qəlbinə 
təsəlli ola biləcək söz tapmadan dinməz-söyləməz onunla 
vidalaşdım, məndə alovu onun tutqun qəlbini işıqlandıra bilən 
müdriklik yox idi». 
Hekayədə təmtəraqlı obrazlar, ifadə və deyimlər çoxdur. 
Bütövlükdə bu hekayələr hələ bədii baxımdan zəifdirlər, 
onlarda müəllifin lirik ricətləri azlıq təşkil edir, Marta və Varda 
obrazları ümumi şəkildə verilmişdir, bu obrazların ifadə etməli 
olduqları ideyanın təsdiqini tələb etdiyi qədər açılmışlar. 
Cübran sentimentalizmi ən dolğun şəkildə «Qırılmış 
qanadlar» povestində – sevmədiyi adama ərə verilən qadının 
faciəli həyat hekayəsində ifadə olunmuşdur. 
«Qırılmış qanadlar» povesti müəyyən dərəcədə müəllifin 
şəxsi həyatı ilə bağlıdır. Bəzi bioqrafların şahidliyinə görə, 
 18 
Cübranın özü də gəncliyində başqasına ərə verilmiş sevgilisi-
nin ölümü ilə nəticələnən faciəvi məhəbbət yaşamışdır. «Qırıl-
mış qanadlar» – müəllifin dilindən nəql edilən tipik melodra-
mik əhvalatdır. Povestin ideya məqsədi qəhrəmanların daxili 
aləmlərinin, onların ülvi hiss və yaşantılarının açılması ilə 
məhdudlaşmışdır. 
Povestin məzmunu belədir: təhkiyəçi, o həm də əsərdə iş-
tirakçı surətdir, öz mərhum atasının dostuna baş çəkir. Orada o, 
ev sahibinin qızı Səlma ilə qarşılaşır. Gənclər bir-birlərini ilk 
baxışdan sevirlər, lakin bu məhəbbət çox qısaömürlü olur və 
fəlakətlə bitir – Səlma, yüksək mövqe tuduğuna görə, atasının 
rədd cavabı verə bilmədiyi arxiyepiskopun qohumuna nişanlan-
mışdır. Povest faciə ilə sona çatır. Öz qızını bədbəxt etdiyini 
başa düşən ata bu dərdə dözməyərək vəfat edir. Doğum zamanı 
Səlma və onun yeni doğulmuş körpəsi ölür. 
Povest lirik proloq və hər biri fabulanın inkişaf 
mərhələsinə uyğun sərlövhəyə malik on kiçik fəsildən ibarətdir. 
Bu, müəllifin povestdə hadisələrin inkişaf xəttini ayırması 
cəhdini göstərir. Hadisələrin özü – tanışlıq, görüş, toy, ayrılıq 
və s. süjetin gedişini təmin edir. Sanki bir çox hadisələr baş 
verir, lakin əslində onlar yalnız müəllifə onun hiss və yaşantılar 
aləmini aşkara çıxaran fasiləsiz lirik monoloq başlamağa və 
davam etdirməyə imkan verən çıxış nöqtələri, müəyyən şərti 
işarələrdir. Özlüyündə müfəssəl inkişafa malik olan hadisə isə 
əsərdə yoxdur. Fəsillərin adları təhkiyədəki hadisələrin inkişafı 
üçün deyil, yalnız müəllifin və qəhrəmanların əhatəli mühaki-
mələr üçün səbəb rolunu oynayır. Əvvəlcə, müəllifin Səlma ilə 
ilk görüşü yalnız xatırlanır, amma dərhal bunun ardınca gözəl-
lik və onun mahiyyəti, məhəbbət, Səlmanın daxili aləmi, onun 
 19 
ülvi və zərif obrazı, qüssə dolu qəlbi, dilsiz kədərinin gözəlliyi 
barədə bütöv bir mühakimə və etiraf axını gəlir: «…Səlma pən-
cərənin qabağında oturub kədərli gözləri ilə bizə baxırdı… san-
ki o bilirdi ki, gözəllik səslərə və gözlərə ehtiyacı olmayan ilahi 
natiqlik istedadına, kiçik çayların zümzüməsi, sakit gölün əbədi 
susan dərinliyinə bənzər bütün insan səslərinin qovuşduğu öl-
məz nitq qabiliyyətinə malikdir. Gözəllik qəlbimizlə duyduğu-
muz sirdir, qəlblərimiz ona tabe olaraq şadlanır və genişlənir, 
ağlımız isə heyrət və təəccüb içində onu sözlə ifadə edə bilmə-
yərək donub qalır. Bu, görənin hissləri ilə görünənin həqiqəti 
arasında gizli zərrəciklər axınıdır; bu insanın zahirini nurlandı-
ran müqəddəs ruhların ziyasıdır: həyat toxumun dərinliyindən 
gülün rayihə və rənglərinə belə çevrilir; bu kişi və qadın arasın-
da tam anlaşmadır: bir anda yaranaraq, o ən ali istəyi – məhəb-
bət adlanan o mənəvi yaxınlığı doğurur». Povestin başqa fəsil-
ləri də, həmçinin, hadisələrin gedişinin təsviri baxımdan məh-
duddur. Müxtəlif surətlərin söz almalarına baxmayaraq, bütün 
povest əslində bir müəllif monoloqudur. Bu zaman hekayəçi öz 
izharında, demək olar ki, ictimai, sosial problemlərə toxunmur. 
Onu başlıca olaraq, mənəviyyatın, fəlsəfənin problemləri, qəl-
bin və ruhun həyatı maraqlandırır. Onun dini-klerikal mövzuda 
və qadının ailədə rolu mövzusunda düşüncələri istisna təşkil 
edir. 
Əgər təhkiyəçi nəsrdə sentimentalist ənənələrin üstünlü-
yü nəzərə çarpırsa, «Göz yaşı və təbəssüm» məcmuəsinin janr 
tərkibinə – esse və mənsur şeir – romantik üslub daha yaxşı uy-
ğun gəlir. «Göz yaşı və təbəssüm» kitabı Cübranın romantizmi 
necə mənimsəməyə başladığını göstərir. Bu kitaba bir neçə il 
ərzində (1903-1908) mühacir nəşrlərində, xüsusilə də, «əl-Mü-
 20 
hacir» jurnalının səhifələrində çap olunan əsərlər daxil edilmiş-
dir. Cübran mənsur şeir janrına müraciət etmişdir. Bu, müəlli-
fin pərakəndə təəssürat və mülahizələrini, onun fəlsəfi düşün-
cələrini əks etdirən kiçik essedir. Bu şeirlər zərifdir, ahənglidir, 
onların cilalanmış və aforizmlərlə zəngin dili var. 
Bu kitabda Cübranın toxunduğu mövzuların dairəsi çox 
genişdir; insanın cəmiyyətdə mövqeyi, onun təbiətlə qarşılıqlı 
əlaqəsi, insan varlığının mənası, şair və poeziya, gözəllik və 
məhəbbət və s. Məcmuənin bir çox əsərləri sentimental motiv-
lərlə zəngindir, hədsiz həssaslıq, gərgin lirizm, öyüd və nəsi-
hətçiliyə meyl kimi cəhətlər diqqəti cəlb edir. Əsərlərin üslubu 
çox təsirlidir, xüsusilə, ritorik sual və nidalar Cübran yaradıcılı-
ğında böyük rol oynayır («Müdrikliyin gəlişi», «Ey külək», 
«Gizli söhbət» və s.): «Mən kiməm, ey müdriklik və bu dəh-
şətli yerə necə gəlmişəm? Bu böyük arzular, çoxlu kitablar və 
heyrətamiz rəsm əsərləri nə deməkdir? Göyərçin dəstəsi kimi 
uçuşan bu fikirlər nədir? Şüurun muncuq kimi düzdüyü, həzzin 
dağıdıb səpələdiyi bu nitq nədir? Ruhumuzu saran, ürəyimizi 
bürüyən, gah kədərli, gah sevincli bu sözlər nədir? Mənə baxan 
mənim qəlbimin dərinliklərini seyr edən, iztirablarıma biganə 
qalan bu gözlər nədir? Məni bilmirəm haralara sürükləyən, 
məni alçaqların yerinə qoyan bu dünya nədir? Bütün bunlar 
nədir, ey müdriklik?» Şeir şairin daxili aləminin mürəkkəb və 
əzablı yaşantılarının əks olduğu bu cür heyrəti ifadə edən, 
faciəli nidalarla doludur. 
İ.Y.Kraçkovski  «Göz yaşı və təbəssüm» toplusu barədə 
yazırdı ki, «Cübranın sentimentalizmi təbəssüm doğurmur, 
çünki o, həm Nyu-Yorkda yaşayan, həm də sidr meşələri ilə ör-
tülü dağların ətrafındakı Livan kəndlərini tərk etməyən hər bir 
 21 
ərəbin qəlbində əks-səda tapır. Bizə qeyri-təbii və süni görünən 
həmin nitqlər onları doğuran səbəbin qəribə şəkildə sözlərin 
həddən artıq yüksək və ehtiraslı tonuna uyğun gəlməməsinə 
baxmayaraq, ərəbin özünü doğma mühitində özününkülərin 
arasında hiss etdiyi hər bir yığıncaqda səslənəcəkdir». 
Varlıların rəhmsizliyinin və yaramaz həyat tərzlərinin 
pislənməsi müqabilində yoxsul insanların insani ləyaqətlərinin 
tanınması və onlara hüsn-rəğbət – sentimentalizmin bu kitabda 
özünü parlaq şəkildə təzahür etdirən mövzularından biridir. La-
kin Cübran varlıq və yoxsulluq probleminin ictimai sərhədləri-
nin müəyyənləşməsi üzərində diqqəti kəskinləşdirmir. Onun 
etirazı «ümumiyyətlə» insan humanizminin «ümumiyyətlə» 
ədalətsizliyə qarşı etirazdır. «Daxma ilə saray arasında», «Ca-
ni», «Lal heyvan» və «Göz yaşı və təbəssüm» şeirləri buna mi-
sal ola bilər. «Daxma ilə saray arasında» mənsur şeirində varlı-
ların və zəhmətkeş insanların həyatından kəskin təzadlı mənzə-
rələr verilmişdir: «Axşam oldu, dövlətlinin imarətində elektrik 
lampaları bərq vurdu; nökərlər parlaq düyməli məxmər paltar-
larda darvazanın yanında düzülərək qonaqların gəlişini gözlə-
yirdilər... 
Səhər açıldı.... Axşamkı şənlikdən əldən düşmüş, şərab-
dan sonra kefli-nəşəli, rəqs etməkdən üzülmüş, ziyafətdə yor-
ğun düşmüş cənab varlılar ayrılıb öz yumşaq yataqlarına üz 
tutdular». 
Bu isə yoxsul həyatını təsvir edən səhnədir: «Günəş bat-
dıqdan sonra köhnə daxmanın qarşısında fəhlə geyimində bir 
kişi dayandı. Qapını döydü və ona qapını açdılar. O, içəri girdi, 
hamını salamladı və ocağın dövrəsində oturan uşaqların arasın-
da əyləşdi... Səhər oldu və yoxsul oyandı, öz balaları və arvadı 
 22 
ilə bir tikə çörək yedi, süd içdi, ağır toxanı çiyninə atıb evdən 
çıxdı. O tarlaya yola düşdü ki, buranı becərsin, öz alın təri ilə 
suvarsın və gecələri kef və əxlaqsızlıqla keçirən həmin dövlət-
lilər üçün məhsul toplasın». Əsər sentimentalistlər üçün səciy-
yəvi olan belə bir hikmətli ifadə ilə bitir: «İnsanın faciəsi be-
lədir. Bu faciə əsrlər boyudur həyat səhnəsində oynanılır. Bu, 
çoxlarına xoş gəlir, onun üzərində düşünənlər və onu an-
layanlar isə çox azdır». 
Əsərin sonluğu epik şəkildə sakitdir, sanki sadəcə faktın 
təsdiqidir. Şeirdə əks etdirilən mənzərə son dərəcə mücərrəd, 
qeyri-konkret təsir bağışlayır. Bu, nə Livan, nə Misir, nə də 
hansısa başqa bir ölkədir. Bu, yazıçıda bir kədər hissi doğuran 
və sanki artıq onun barışdığı adi, əbədi və qanunauyğun bir 
haldır. 
«Daxma ilə saray arasında» hekayəsində nəzərə çarpan 
kontrast üsulu «Göz yaşı və təbəssüm» mənsur şeirində də da-
ha aydın şəkildə görünür, burada o, sosial qarşıdurmaların üzə 
çıxarılmasından daha çox yaşantı və hisslərin təzadlılığına yö-
nəlib; xoşbəxtlik və rahatlıq, faciəvilik və çıxılmazlığa qarşı 
qoyulub. 
Yuxarıda göstərilən misallar gerçəkliyin təsvirinə senti-
mentalist yanaşma tərzini səciyyələndirir: cəmiyyət əzəldən 
varlılara və kasıblara bölünüb. Birincilərə müəllif iltifatlı bir 
məzəmmətlə, ikincilərə şəfqət və mərhəmətlə, rəğbətlə yanaşır. 
Mahiyyət etibarilə isə insanlar arasındakı münasibətin ictimai 
xarakteri Cübranı maraqlandırmır. İnsanlar onun təsəvvüründə 
yalnız yaxşı və pis, zalım və xeyirxah və s. olur. Onun bu əsər-
lərində çox hissiyyatlılıq, bəzən də dramatizm var, belə ki, mü-
 23 
əllif gerçəkliyi təhlil edərkən alternativlər görmür, yalnız şəri 
təsbit edir. 
Elə bu əsərlərdə sentimentalizmin daha bir əlaməti – təbi-
ət mənzərəsinin xüsusi səciyyəsi üzə çıxır. Cübranın mənzərə-
lərinə, adətən, sakitlik, gözqamaşdırıcı gözəllik, ya günəşin 
qızmar şüaları, ya da ayın mülayim işığı, ətir saçan çiçəklər, 
açıq mavi səma, quşların valehedici nəğməsi, sakit meh və s. 
xasdır. Bir qayda olaraq, belə mənzərəni elə o qədər də sakit 
hisslər – həyatla barışmağın və ona məhz necə varsa elə də ol-
duğuna görə minnətdarlığın ifadəsi olan hisslər müşayiət edir: 
«Günəş çiçəkli bağları və çəmənləri işıqlandıran şüalarını yığa-
raq gizləndi; üfüqlərdən yüksələn ay öz zərif şəfəqini onların 
üzərinə səpdi, mən isə hələ də ağacların altında oturub təbiətin 
bir haldan o biri hala düşməsini seyr edirəm, budaqlar arasın-
dan sanki mavi xalça üzərinə dirhəmlər kimi səpələnmiş ulduz-
ları seyr edir və vadidən axan suların şırıltısına qulaq asırdım» 
(«Göz yaşı və təbəssüm»). 
 Cübran yaradıcılığının ən mühüm mövzularından biri şa-
ir mövzusudur («Şairin ölümü – onun həyatıdır», «Şair», «Ey 
gecə», «Şairin səsi» və s.). Bu mövzu Cübrana qərb romantik-
lərinin təsirini aydın göstərir. Bir çox ingilis və amerikan ro-
mantikləri bu mövzunun bədii təcəssümünü şəxsiyyət və onun 
həqiqəti intuitiv dərki problemləri ilə əlaqələndirir. Kainat və 
Dünya ruhunun mahiyyəti rasional idrak üçün əlçatmazdır və 
gündəlik təcrübəyə tabe deyildir, buna görə də əsas vasitəsi 
yalnız şairin iqtidarının çatdığı təxəyyül və bəsirətdir, – Emer-
son belə hesab edir. Beləliklə, şair missiyası – görücü, həqiqət 
carçısı və peyğəmbər missiyasıdır. 
 24 
Şairin vəzifəsinin analoji anlamı, onun dünyaya, insan 
həyatına məhəbbət, həqiqət və gözəllik gətirmək üçün gəldiyi-
nə inam – Cübran yaradıcılığı üçün xasdır. Onun tərifinə görə, 
şair «ilahənin (yəni məhəbbət ilahəsi – A.İ) şəfqətindən yerə 
göndərilmiş ali ruhdur» («Şairin ölümü onun həyatıdır»). O, 
«bu dünyanı gələcək dünya ilə bağlayan teldir. Təşnə qəlblərin 
su içdiyi sərinləşdirici bulaqdır... İnsanlara ilahi olanı görməyi 
öyrətmək üçün Allahın yerə göndərdiyi hökmdardır. Qaranlığa 
qalib gələn məhəbbət ilahəsi Astartanın yağla doldurduğu, 
musiqi allahı Apollonun alovlandırdığı çıraqda doğulan nurdur. 
Tənha, sadəlik qiyafəsinə bürünmüş, zərifliklə qidalanan, 
ona yaşamaq öyrədən təbiətin qoynunda gizlənən; gecənin səs-
sizliyində oyaq qalaraq ruhun gəlişini gözləyən, bol məhsulunu 
insanlığın biçdiyi hisslər zəmisində öz ürəyinin toxumlarını sə-
pən.... Sizin dünyanız hüdudsuz və əbədidir, ey şairlər» («Şa-
ir»). Şairin vəzifəsinin anlaşılmasında Cübranla qərb romantik-
lərinin əsas fikirlərinin üst-üstə düşdüyünü inkar etmək çətin-
dir. 
Şair mövzusu xüsusi dəyişikliklərə məruz qalmadan Cüb-
ranın bütün yaradıcılığı boyu keçir. Şair obrazı bəzi vaxtlar 
kosmik miqyas əldə edir, şəxsiyyətin mikrokosmosu kosmosla 
eyni ölçüdə olur, ona müvafiq gəlir. «Ey gecə» şeirində şair 
özü haqqında yazır: «Mən gecə kimi sükutla doluyam, ucsuz-
bucaqsız və hüdudsuzam, mənim qaranlığımın əvvəli, dərinli-
yimin sonu yoxdur». Şair orta əsr ölçülərinə uyğun poeziyanın 
adi texniki vasitələrlə (ləfz və məna – söz və poetik motiv) işlə-
yən sənət ustası kimi çıxış etmir. Onun yaradıcılığını onun 
özündən fərqləndirmək, poeziyada forma və məzmunu ayırmaq 
zərurəti qalmır: «Poeziya sözdə ifadə olunan əqidə deyil, qanı 
 25 
axan yaradan və ya gülümsəyən dodaqlardan çıxan himndir...» 
.«Şair – taxtından salınmış hökmdardır...». Lakin bu zaman şai-
rin əzəməti – qovulmuş mələyin, hakimiyyətdən məhrum ol-
muş hökmdarın əzəmətidir. Bu obrazların mənbəyi klassik ərəb 
ədəbiyyatında yaradıcılığın ənənəvi konsepsiyasılarına o qədər 
də xas olmayan romantik poeziyanın satanizmindədir. «Poezi-
ya – ürəkləri məftun edən müdriklikdir. Müdriklik isə fikir 
himnini ifa edən poeziyadır»... «Böyük şair – bizim sükutumu-
zu ifadə edə bilən şairdir». Bu və ya başqa deyimlər poeziyanın 
iki dünya – gizli və aşkar, sözlə ifadə edilə bilməyən qeyri-adi 
və adi dünyalar arasında vasitəçi olmaq kimi əlahiddə xüsusiy-
yətlərini nəzərə çarpdırır. 
 Cübran üçün şair ilk növbədə gözəllik və həqiqət kahini 
olaraq qalır (bu barədə biz sonra bəhs edəcəyik), amma məhz 
şair, onun fikrinə görə, adamlara gündəlik həyatlarında bələdçi-
lik etmək, harmonik varlıq idealını təsdiq etmək üçün seçilmiş-
dir. 
«Şairin səsi» mənsur şeirində o yazır: «Güc mənim ürəyi-
min dərinliklərinə toxum atır, mən isə məhsulu yığıram, sün-
büllərini toplayıb qucaq-qucaq aclıq çəkənlərə paylayıram. Mə-
nim kiçik üzümlüyüm canlanır, mən isə salxımlardan şirə çəkib 
təşnələrə içirdirəm. Səma çırağı yağla doldurur, mən isə onu 
yandırır və pəncərəmin önünə qoyuram – gecə yolçularının yo-
lunu işıqlandırıram». 
Şair mövzusu Cübranda ayrılmaz şəkildə tənhalıq hissi 
ilə bağlıdır. O dəfələrlə şair və onu əhatə edən gerçəklik arasın-
da təzadlar olduğunu qeyd etmişdir. «Sənətkar, – mən öz fikir 
və hissilərinin ifadəsi üçün yeni formalar yaradan yaradıcı şəx-
siyyəti nəzərdə tuturam – həmişə öz ailəsi və dostları üçün yad-
 26 
dır, öz vətənində yaddır, ümumiyyətlə bütün bu dünyada yad-
dır», – deyə o, «Sulban» pyesində yazır. Elə bu fikir dəqiq şə-
kildə «Şairin ölümü – onun həyatıdır» adlı mənsur şeirində ay-
dın görünür. Gənc, istedadlı şair kasıb komada tənhalıqda acın-
dan ölür, çünki «insanlar ondan üz dönərmiş və unutmuşlar». 
«Əsrlər keçir, şəhərin sakinləri isə inamsızlıq və laqeydlik yu-
xusuna dalmışdılar, biliyin şəfəqi onların üstünə şəfəq salıb 
oyatdıqda, şairə möhtəşəm heykəl ucaltdılar və onun şərəfinə 
hər il təntənələr keçirməyə başladılar. Ah, insan necə də cahil-
dir!» – deyə Cübran haray çəkir. 
Şair mövzusunu Cübranda həmişə müəllifin etik və mə-
nəvi prinsiplərinin, onun dünyaya, insana və cəmiyyətə baxış-
larının açılışı müşayiət edir. Bu baxışlar da romantiklərin baxış 
və inamları ilə yüksək dərəcədə səsləşir. «Göz yaşı və təbəs-
süm» toplusunda əhəmiyyətli yer tutan gözəllik və məhəbbət 
mövzusu («Məhəbbətin həyatı», «Gözəllik», «Məhəbbətin taxtı 
önündə», «Xəyallar ilahəsi», «Ürəyin sirləri», «Gözəllik nəğ-
məsi» və s.) və şair mövzusu sıx qarşılıqlı əlaqədədir, bir-birlə-
rini tamamlayır. 
Maarifçilərin əksinə olaraq romantik şair ağılı intuisiya 
ilə, hisslə birləşdirir, başqa sözlə, o, dünyanı ilhamla, «bədii şə-
kildə» mənimsəyir, varlıq hadisələri üzərindən adilik örtüsünü 
qoparır, onun arxasında saxlanan gözəlliyi üzə çıxarır. 
Cübran, gözəlliyi nə isə ümumi və ideal bir şey kimi mü-
əyyənləşdirir, təbiət kimi insan da gözəlliklə dolub daşır. Gö-
zəllik adlı-sanlı və zəngin insanların imtiyazı deyil, o, «bütün 
insanlığın müqəddəs mülkiyyətidir». «Gözəllik nəğməsi»ndə 
deyilir: «Mən – səadət eviyəm, mən – sevinc mənbəyiyəm, 
mən əmin-amanlığın başlanğıcıyam... Mən şairlərin ilhamçısı, 
 27 
sənətkarların rəhbəri, musiqiçilərin müəllimiyəm.... mən körpə 
gözlərinin baxışıyam.... Mən – həqiqətəm, ey insanlar! Mən – 
həqiqətəm.... və bu sizə məlum ola bilənlərin ən yaxşısıdır! » 
«Gözəllik» mənsur şeiri də bu fikrə həsr olunmuşdur: 
«Ey, siz ixtilaf zülmətində məhv olanlar, güman girdablarında 
boğulanlar! Axı, gümanları inkar edən, şübhələri qovan həqiqət 
və sizi yalanın zülmətindən qoruyan parlaq işıq gözəllikdədir». 
Cübran üçün gözəllik həyatın özəyidir, mahiyyətidir, ali və 
əbədi həqiqətidir. O, təbiəti gözəlliyin təcəssümü və rəmzi he-
sab edir. Cübran deyir: «Gözəllik – bu bütün təbiətdir». Gözəl-
likdən həzz almaq təbiətin cazibəsi qədər təbiidir. «Baharın 
oyanışına və səhərin açılmasına diqqətlə baxın, – axı gözəllik 
baxanların nəsibidir. Quşların nəğməsinə, bulaqların xışıltısına, 
çayların şırıltısına qulaq asın, – axı gözəllik dinləyənlərin nəsi-
bidir». Gözəllik məhəbbət və xeyir kimi mənəvi anlayışlardan 
ayrılmazdır: «Cisminizi məbəd kimi gözəlliyə həsr edin, ürəyi-
nizi qurbangah kimi məhəbbətə həsr edin, – axı gözəllik ona si-
tayiş edənlərin əvəzini verir». Gözəlliyin qavramı insanı yük-
səldir və nəcibləşdirir, onu xeyirxahlığa və təmənnasızlığa 
qovuşdurur. 
Romantiklərdə gözəllik və məhəbbət şairin ürəyini və tə-
xəyyülünü işıqlandıran mənəviyyat nurudur. Emersona görə, 
şair – «kainatın nəfəsindən titrəyən «Eol arfasıdır», o, əşyalara 
ad verir və gözəlliyin vasitəçisi olur», – deyə Emerson yazır. 
Gündəlik qayğılarla yaşayan insanlar çox zaman gözəlli-
yin yanından ötüb keçirlər, şairin borcu onların diqqətini gözəl-
liyə yönəltməkdir, çünki gözəllik – həqiqətin timsalıdır («Xə-
yal ilahəsi»). Buna görə, mənəvi dəyərlər sistemində gözəlliyə 
ən yüksək yer ayrılır. 
 28 
Cübran yaradıcılığında şair mövzusunun başqa bir aspek-
ti – romantik şəxsiyyəti, onun rolunu, ona olan inamı yer üzün-
də yüksəklərə qaldırmaqdır. İ.F.Volkov yazır: «Məhz roman-
tizm ədəbiyyat üçün yalnız özünün fərdi xüsusiyyətlərinin tək-
rarsızlığı mənasında deyil, həm də öz xarakterinin dərin məz-
mununa görə dəyərlərə malik olan şəxsiyyəti açdı və bununla 
sənəti əhəmiyyətli dərəcədə real insan həyatı ilə yaxınlaşdırdı». 
Dünyanı romantik şəkildə qavrayan şəxsiyyət mövzusu 
bütöv bir silsilə mənsur şeirlərdə açılmışdır: «Keçmişin şəhə-
ri», «Kor qüvvə», «Günəşin altında», «Səadət nəğməsi», «İn-
san nəğməsi» və s. 
«Kor qüvvə» şeirində azadlığa çıxan kortəbii qüvvə zəif 
insanın üzərinə atılır və onun əlləri ilə yaradılan hər şeyi dağı-
dır: «...Kədərli qəlb uzaqdan bütün baş verənlərə baxır, düşü-
nür və iztirab çəkirdi: o, insanın təbiət qüvvələri qarşısında 
gücsüzlüyü barədə düşünürdü və fəlakətə məruz qalanlarla bir-
gə iztirab çəkirdi... Lakin bütün bu dəhşətli fəlakətlər və bəd-
bəxtliklər içində mən nəhənglər kimi dayanıb torpağın səfehli-
yinə və təbiətin qəzəbinə istehza edən insanın ilahiliyini gör-
düm.... o, əbədiyyət himni oxuyurdu: «Qoy torpaq ona aid olan 
hər şeyi götürsün, mənim ki, nə sonum, nə hüdudum var!» 
Şair bütün kortəbii qüvvələrə meydan oxuyan insanın gücünü, 
onun ruhunun məğlubedilməz qüvvəsini qürurla dərk edir.: 
«Günəşin altında» mənsur şeirində Cübran «Hər şey fani-
dən fanidir» Bibliya kəlamını epiqraf götürür. Süleyman padşa-
hın «mən günəşin altında edilən bütün işləri gördüm – hər şey 
fani və ruhun əzabıdır», – sözləri şairə «zəifliyin və ümidsizli-
yin püskürdüyü» sözlər kimi gəlir, çünki həyatda məna var, eh-
tirassızlıq isə laqeyidliyə bərabərdir. Lakin insanlar gözəl ola-
 29 
nın gözəlliyini, müdrikin müdrikliyini, ədalətin yaxşılığını başa 
düşürlər və şair hesab edir ki, insanları öz güclərinə inamdan 
məhrum etmək cəhdinə görə Süleyman peşmançılıq hissi çək-
məlidir. 
Bütün varlıqlar dönmədən irəliyə – həqiqətə və gözəlliyə 
doğru hərəkət etməsinə olan romantik inam şeirin lirik subyek-
tinin Bibliya müdriki ilə mübahisəsində ifadə edilmişdir. «Hə-
yat fani deyil və günəşin altında əbəs olan heç nə yoxdur.... Hər 
şey həyatda həqiqətə can atır... Qəlb həyatının onun qarşısında 
qoyduğu maneələrə baxmayaraq işığa doğru can atır...». 
İnsanın irəliyə doğru hərəkəti sonsuz idrak, mübarizələr 
və zəfərlər yoludur. Bu da insandan Cübranın «dağılmış 
şəhərin xarabalıqları», «keçmişin şəhəri» kimi rəmzləşdirdiyi 
keçmiş təcrübənin dəf edilməsini tələb edir. Şair buna 
«mürgüyə dalmış əmək binası», «ümidsizlik naləsini və ümid 
himnin püskürən rənglərini», «inamla yüksələn, şübhə ilə 
dağılan məbədləri», «ağlın işıqlandırdığı, cəhalətin isə zülmətə 
qərq etdiyi bilik sığınacaqlarını» görür. 
Şair məhv edilmiş şəhəri gördükdə ümidsizliyə qapılır, 
ancaq həyat ona sakitcə deyir ki, gələcəyin şəhərini axtarmaq 
lazımdır. «Get – həyat dilləndi, – yalnız qorxaq ləngiyir və yal-
nız cahil keçmişin şəhərindən ayrıla bilmir» («Keçmişin şə-
həri»). 
 «İrəli və yüksəklərə doğru» əbədi can atmaqda olan in-
san mövcudluğunun dəyərləri barədə düşüncələr Cübran yara-
dıcılığını daim müşaiyət edir. Hətta bir çox illər keçdikdən son-
ra «Qum və köpük» kitabında (1926) bu fikir aforizm şəkildə 
təkrarlanır: «İsanın dəyəri onun nəyə nail olduğunda deyil, 
 30 
onun nəyə can atmasındadır» və ya «Bəşəriyyət əbədiyyət va-
disindən ölməzlik dənizinə axan işıq çayıdır». 
Cübranda da insan daim özünün hiss etdiyi faciəvi tənha-
lığına və başa düşülmədiyinə baxmayaraq, «yaradılışın məhək 
daşıdır». Cübranın lirik qəhrəmanı insanları ürəkdən sevir, on-
ların taleyinə acıyır, özünün onlara çox yaxın bağlılığını hiss 
edir: «Mən sevdim insanları, çox sevdim. Mənim qanunumda 
insanlar üç cürdür. Biri həyatı lənətləyir, biri ona şükür edir, 
üçüncüsü isə onu seyr edir. Mən birincini onun bədbəxtliyinə, 
ikincini mülayimliyinə, üçüncünü müdrikliyinə görə sevdim» 
(«Mənim doğum günüm»). 
Daha sonrakı «Sələf» kitabında (1920) da insana həqiqi 
məhəbbət himni olan bir sıra əsərlər diqqətəlayiqdir: «Mənim 
dostlarım, mənim yaxınlarım və siz, hər gün mənim qapımın 
yanından ötənlər, mən yuxularda sizə ürəyimi açmaq istəyi-
rəm... mən sizi uzun müddət və hədsiz sevdim. Mən sizin ara-
nızda bir nəfəri hamınız kimi sevdim və hamınızı tək bir adam 
kimi sevdim. Qəlbimin baharında mən sizin bağlarınızda nəğ-
mələr oxudum, qəlbimin yayında sizin xırmanları qorudum. 
Cübranın elə bir əsəri yoxdur ki, o, orda təbiəti vəsf et-
məsin. Təbiətə münasibətdə Cübran novator kimi çıxış edir. 
Onun əsərlərində təbiət heç də yalnız fon olaraq qalmır, müstə-
qil şəxsiyyət cizgiləri kəsb edir, sanki hər şeyi görür, eşidir, 
qavrayır. «Göz yaşı və təbəssüm» toplusunda təbiət mövzusu 
əsas yerlərdən birini tutur. Təbiət haqqında nəğmələr silsiləsin-
də – küləyin, dalğanın, yağışın, çiçəyin, ilin fəsillərinin nəğmə-
lərində təbiət hadisələri canlandırılır. Dalğa öz mahnısını 
oxuyur: 
 31 
«Mən və sahil bir cüt sevgililərik; bizi ehtiras qovuşdu-
rur, hava ayırır. Mən mavi şəfəqlər arxasından gəlirəm, öz gü-
müş köpüklərimi onun qızıl qumlarına qarışdırım, onun qəlbi-
nin hərarətini öz rütubətimlə soyudum... 
....Sular qabarır, mən öz sevgilimi qucaqlayıram; sonra 
sular çəkilir və mən onun ayaqlarına atılıram...». Yağışın gur 
damcıları dağların səsinə səs verir: 
«Biz allahların ucalıqlardan atdığı gümüş saplarıq, təbi-
ət bizi tutur, bizimlə vadiləri bəzəyir. 
Biz – Astartanın tacından qopub tökülmüş gözəl 
mirvarilərik... 
Mən ağlayıram – təpələr gülümsəyir, mən yerə yağıram – 
çiçəklər boy atır... 
Mən dənizin qəlbindən ucalıram, fəzanın qanadlarında 
süzürəm. Gözəl bir bağ görəndə isə mən aşağı üz tuturam, gül-
lərin dodaqlarından öpürəm, ağacların budaqlarını qucaqlayı-
ram. 
Ətraf sükuta qərq olduqda mən öz zərif barmaqlarımla 
pəncərələrin büllurunu döyəcləyirəm və bu səslərdən yaranan 
mahnını həssas qəlblər duyur... 
Mən dənizin ahı, səmanın göz yaşı, çöllərin 
təbəssümüyəm ». 
Cübranın əsərlərində təbiət – sevənlərin sığınacağı, insan 
qəlbi xəzinəsinin açıla biləcəyi arzulanan varlıq aləmidir. Təbi-
ətin qoynunda insan özünün üsyankar və tənha qəlbinə rahatlıq 
tapır, onunla doğmalığını, canı bir, qanı bir olduğunu, təbiətlə 
öz daxili aləmini həmahəngliyini hiss edir: «Mən kütlədən qaç-
dım və gah ayın axınına qoşularaq, gah da quşların pıçıltısına 
qulaq asa-asa geniş vadidə dolaşdım. Beləcə, mən budaqların, 
 32 
günəşin baxışlarından gizlətdiyi o yerə çatdım, öz tənhalığımla 
söhbət edə-edə, qəlbimlə danışa-danışa orada oturdum...» 
(«Gözəllik taxtı önündə»). Cübran üçün səma «dinclik mənbə-
yi», bütün təbiət isə «təskinlik oylağıdır». Bu baxımdan o, 
Emersona çox yaxındır. «Təcrübə» oçerkində amerikalı şair 
«Biz harada özümüzü həqiqətən tapa bilərik», – deyə soruşur 
və belə cavab verir: «Biz təbiət qarşısında özümüz ola 
bilirik...». 
Cübran sanki təbiətin sirlərinə baş vurmaq, onun ecazkar 
qoynunda ərimək istəyirdi. O da bir çox başqa romantiklər ki-
mi, panteist idi və təbiətlə əbədi həyat ruhunun rəhnini görərək, 
insanı onun üzvi bir hissəsi kimi hesab edirdi. Emerson, Şelli 
və Koric kimi, o da təbiət aləmi ilə insanın doğmalığını, onların 
bir kökdən yaranış tapdığını vurğulayırdı. «Təbiət» və «insan» 
anlayışlarının yaxınlığı və bütövlüyü, xüsusilə, Cübranın «Ey 
torpaq» şeirində tam açılır: 
Sən nəsən, ey Torpaq və kimsən? 
Sən mənsən, ey Torpaq! Sən mənim görən gözüm, ağlım, 
təxəyyülüm və arzularımsan. Sən mənim aclığım və həsrətim-
sən! Sən mənim ağrım və sevincimsən, sən mənim səhlənkarlı-
ğım və mənim diqqətimsən. 
Sən mənim gözlərimin fərəhi, qəlbimin ehtirası, ruhumun 
əbədiyyətisən. 
Sən mənimsən, ey Torpaq, ikimiz bir canıq, mən 
olmasaydım, sən də olmazdın! 
Cübranın «Ey külək» şeirində həyatın fasiləsiz inkişafı və 
yeniləşməsinin qanunauyğun və labüd olmasına inam ifadə 
olunur: «sən gah sevinərək, şadyanalıq edərək, gah ağı deyə-
rək, hönkürərək əsirsən, biz səni eşidirik, amma seyr edə bilmi-
 33 
rik, biz səni hiss edirik, amma görmürük. Sən sanki qəlbimizi 
çulğayan, amma bizi batırmayan məhəbbət dənizisən... Sən şə-
hərin döngələrindən xəstəlik nəfəsi, düzənlərdən çiçəklərin ətri-
ni gətirirsən, ...Sən burda yavaşıyırsan, orada tələsirsən, sürətlə 
çapırsan, heç vaxt dayanmırsan... Sən əbədiyyət kimi dəyişkən-
sən... Sən səhralarda qeyzlə dolaşır, qəzəblə karvanlara hücum 
edirsən, sonra onları qum örtüyü altında basdırırsan... sən də-
nizlərin zülmətini yarır, onların dərinliklərindəki sükutu pozur-
san...» və s.  
Təbiətdə həyatın əbədi və fasiləsiz yeniləşməsi fikrini 
«Məhəbbətin həyatı» mənsur şeirində də izləmək olar. Burada 
Cübran ilin fəsillərinin bir-birini əvəz etməsini şairin məhəbbə-
tinə bənzədərək təsvir edir: bahar məhəbbətin çiçəkləndiyi 
dövr, yay təbiətin və məhəbbətin yetkinlik çağı, payız öncədən 
rahatlıq hissinin duyulması, sevinclərin sonudur. «Ağaclarda 
yarpaqlar saraldı... Quşlar yasəməni tənha qoyub, sahillərə uç-
dular... Çaylarda suyun axarı dayandı, çeşmələrdə sevinc yaşla-
rı qurudu, təpələr bəzəkli libasını soyundu. Təbiət mürgüyə 
daldı....». Qışın gəlişi ilə təbiətin hüznlü mənzərəsi şairin qəlbi-
ni qüssə ilə doldurur, o, öz sevgilisinə bu sözlərlə müraciət 
edir: «Əzizim, əbədi yuxu ümmanı necə də dərindir!  Bu dün-
yada... səhər necə uzaqdır!» 
Cübran yaradıcılığı üçün «Tufan» hekayəsində və bir sıra 
başqa əsərlərdə Cübranın romantik qəhrəmanı özünü böyük işə 
həsr edən mübariz yox, öz daxili aləminə çəkilmiş xəyalpərvər-
dir. Onun fərdiyyətçiliyi üsyan həddinə çata bilmir, o, gerçəkli-
yə qarşı məğrur tənhalığa qapılmaqla durur. 
Hekayənin məzmunu genişdir, bu da bilavasitə onun for-
masında öz əksini tapır: müəllif özü onu kiçik başlıqlara ayırır. 
 34 
Cəmi bir surət – inkarçı, insanlardan, şəhərdən və sivilizasiya-
dan vəhşi təbiətin qoynuna qaçan Yusif əl-Fəxrinin surəti veril-
mişdir. Elə ilk təəssüratda, bu, ətrafdakı gerçəkliyi inkar edən, 
bu gerçəklikdən qaçmağa can atan romantik qəhrəmanların ob-
razları ilə analogiya doğurur. 
«Tufan» hekayəsinin qəhrəmanı Yusif əl-Fəxri əhatə 
edən gerçəkliyi, cəmiyyəti, insanları və onların ədalətini inkar 
edir. Cübran yazır: «Yusif əl-Fəxri bu fani dünyanı tərk edib 
tənha zahid həyatı sürmək üçün Livanın şimalında Kadiş vadi-
sinin ətəyindəki xəlvət komaya çəkiləndə otuz yaşı tamam ol-
muşdu». 
Ətrafdakı sakinlərə Yusif haqda heç nə məlum deyil, 
kimdir, haradandır, niyə tənha ömür sürür? Romantik qəhrə-
manların hamısında olduğu kimi, onun da həyatı sirr və müəm-
maya bürünmüşdür. Tutqun və yağışlı bir payız günündə heka-
yəçi Yusif ilə tanış ola bilər. Yusifin aşkar müqavimətinə və 
qonaqsevməz olmasına baxmayaraq, hekayəçi onun komasına 
daxil olub onunla ünsiyyətdə ola bilər. Elə ilk sözlərindən tər-
kidünya insan qonağı ondan nümunə götürməsi üçün onu dilə 
tutur: «...İnsanları onların yaramaz qanunları və bayrağı adətlə-
ri ilə birgə tərk et, quşlar kimi hamıdan uzaqlarda, yalnız yerin 
və göyün qanunlarının hökmran olduğu yerdə yaşa». Sonra Yu-
sif insanlar və onların həyatına olan öz dərin ümidsizliyini ifa-
də edərək, onlara qarşı ifşaedici nitqlə ürəyini boşaldır: «Mən 
insanları tərk etdim, çünki mənim arzularım onların arzularına, 
əxlaqım isə onların əxlaqına uyğun gəlmir. Mən insanları tərk 
etdim, çünki başa düşdüm ki, mənim qəlbim sola fırlanan çarx-
lar arasında sağa fırlanan çarxdır». O, ümidsiz və müdhiş görü-
nən şəhərdən çıxıb gedir. Yusif deyir: «Mən şəhəri tərk etdim, 
 35 
çünki gördüm ki, bu şəhər nəhəng, qədim, qüdrətli, amma kök-
ləri torpağın zülmətinə yayılan çürümüş ağacdır. Onun budaq-
ları buludlara ucalmışdır, gülləri tamahkarlıq, şər və cinayət, 
meyvələri isə dərd, bədbəxtlik və qayğıdır...» Yusifin bu sözlə-
rində romantiklərin antiurbanist nəzəriyyəsinin, demək olar ki, 
bütün mahiyyəti ifadə olunmuşdur. 
Yusif tənhalığa zahidlik naminə, Allaha xidmət və ibadət 
etmək naminə can atmır. O, ikiüzlülük, riyakarlıq və cahilliyin 
hökmran olduğu, təkəbbürlü dövlətlilərin və siyasətçilərin 
«millət gözlərini qızıl tozla kor edib, hərzə-hədyan sözlərlə qu-
laqlarını batırdığı», din xadimlərinin «özlərinin inanmadıqlarını 
başqalarına inandırmağa çalışdığı və özlərindən tələb etmədik-
lərini dindarlardan tələb etdiyi» insan cəmiyyətindən iyrənmiş-
dir. O, «insan kəllərindən ucaldılmış təpə üzərində» qurulan si-
vilizasiyanı tərk edir. 
 
Yox, yox tənha ola bilməz heç zaman, 
Ruhu təbiətlə dil tapan insan. 
 
Cübranın romantik qəhrəmanı təbiətin ağuşuna hər şey-
dən əvvəl ona görə gedir ki, məhz burda «ruh və qəlbin, fikir 
və bədənin həyatını» tapır, burda qəlb, qəlbin dərinliklərindəki 
gizli qatlar oyanır, nəticə etibarilə dünyanın dərki başlanır. 
Çünki dünyanı dərk özünüdərkə bərabərdir. «Ruhun həyatı» 
ideyasının təbliği transsendentalizmin ən tipik xüsusiyyətlərin-
dən olmuşdur. Təbiət səltənətində Yusif gümrahlaşır, düşüncə-
lərdən həzz alır və mənəvi oyanış hiss edir. 
Yusif sivilizasiyanın nailiyyətlərini tamamilə faydasız 
hesab edir, qərb tərəqqisini «puç şöhrətpərəstlik 
 36 
kabus»larından biri adlandırır. Onun fikrincə, kəşflər və 
ixtiralar yalnız insan ağlının darıxdığına və tənbəlliyinə görə 
əyləndiyi oyuncaqlardır». 
Qeyd edək ki, Avropa romantiklərinin heç biri sivilizasi-
yanın sənaye nailiyyətlərinə qarşı çıxış etməmişdir. Hətta keç-
miş idillik patrialxal dövrlərə meyl edən Vordsvort da heç vaxt 
müasir dünyanın texniki nailiyyətlərinə qarşı birbaşa fikir söy-
ləmir. Cübran özü də qəhrəmanlarından fərqli olaraq, insanlara 
onların həyatına yaxın olan daha real mövqedə durur, o belə 
mühakimə yürüdür: «Şübhəsiz, mənəvi oyanış insanın ən layiq-
li vəziyyətidir, onun mövcudluğunun məqsədidir, lakin məgər 
sivilizasiya özünün bütün mürəkkəblikləri ilə həm də özünə-
məxsus oyanış deyilmi? Mövcudluğunun özü artıq onun məq-
sədəuyğunluğuna dəlalət edirsə, biz bu mövcud olanı necə in-
kar edə bilərik?» Bu mühakimələr yazıçının «mənəvi oyanış» 
sivilizasiyasının uğurlarının qəbul edilməsi ilə barışdırdığını 
göstərir. 
Ancaq maraqlı odur ki, Yusif tərəqqiyə və onun nailiy-
yətlərinə nifrətlə yanaşmaqla, onu inkar etməklə bərabər, bu tə-
rəqqinin gətirdiyi bəzi rifah və rahatlıqlardan imtina etmir. 
Onun kasıb komasında yaxşı şərab, ətirli qəhvə, xoşqoxulu si-
qaretlər və ləzzətli təamlar var. Həmsöhbətinə «səmada quşlar 
kimi yaşamağa» dair təkidli çağırışına baxmayaraq, o heç də 
asket həyat tərzi keçirmir. 
Şübhəsiz ki, «Tufan» romantik əsərdir, onun qəhrəmanı-
nın fərdiyyəçiliyində ətraf aləmin, ümumi normaların inkarı öz 
ifadəsini tapmışdır. Bununla yanaşı, Cübranın romantik qəhrə-
mana özünəməxsus münasibətini də qeyd etmək lazımdır. Hər 
şeydən əvvəl müəllif özü insan cəmiyyətini tam inkar etmir, 
 37 
Qərb romantiklərindən, xüsusilə də, Bayrondan fərqli olaraq, 
aşkar şəkildə özünün cəmiyyətə rəğbət bəsləmədiyini ifadə et-
mir. Cübran Bayron yaşantılarının bütün məcmusunu – qəhrə-
manın cəmiyyətlə əlaqələrinin tamamilə qırılmasını, onun cə-
miyyətə qarşı tam ümidsizliyini yenidən qələmə almır. Şəxsiy-
yət və cəmiyyət probleminin həllində də ərəb yazıçısı roman-
tizmin ifratçılığından, Qərb romantiklərinin subyektiv antropo-
sentrizmindən çəkinir. 
Cübranı ingilis romantikləri ilə müqayisə edərkən, biz 
dəfələrlə qeyd etmişdik ki, romantik pafos, hisslərinin coşğun-
luğu, nifrət və ehtiras yazıçıda bir qədər mülayim formada 
təsvir olunur. Yalnız onun yaradıcılığında son dərəcə kəskin və 
emosional səslənən antiklerikal motivlər istisna təşkil edir. 
İki mütləq başlanğıcın – xeyir və şərin əbədi birgə möv-
cudluğu və mübarizənin labüdlüyü və qanunauyğunluğu fəlsəfi 
mövzunun şərh olunduğu «İblis» hekayəsində müəllifin kəskin 
tənqidi xristian kilsəsinə qarşı yönəlmişdir. Hekayənin məzmu-
nu aşağıdakı kimidir: ilahiyyatçı alim Samaan kəndinin kəna-
rında yaralardan can verən çılpaq bir varlığa rast gəlir. Bu, mə-
ləklərin döydüyü iblis imiş. İblis kim olduğunu Samaana etiraf 
edəndə, o, bu murdar ruha toxunmaqla özünü günaha batırmaq-
dan qorxaraq, nifrətlə geri çəkilir. Lakin iblis ilahiyyatçıya xa-
tırladır ki, özlərinin rifahı və təminatlı yaşayışına görə kilsə xa-
dimləri bu murdar qüvvənin mövcudluğuna borcludurlar: «Mə-
gər sənə, iltifatlı ilahiyyatçıya məlum deyilmi ki, iblisin varlığı 
onun düşmənlərini – din xadimlərini də doğurmuşdur? Bu qoca 
ifrit həm də dindarların cibindən gümüş və qızılı götürüb moi-
zəçi keşişlərin cibinə qoyan gözəgörünməz əldir. Məgər sən 
hər şeyi bilən alim başa düşmürsən ki, səbəbin yox olması ilə 
 38 
nəticə də yox olur. Sən mənim ölümümə necə razı ola bilərsən, 
axı mən ölsəm, sən də öz mövqeyini itirəcəksən, yaşayış vasi-
tələrindən məhrum olacaqsan, arvadın və uşaqların ac 
qalacaqlar». 
İblis ilahiyyatçıya başqa bir həqiqəti də açır: «Allaha qar-
şı duran qüvvə kimi iblis insanlara çox lazımdır, iblislə mübari-
zə fəallıq, təşəbbüskarlıq, enerji yaradır və bir sözlə, insanların 
maddi və mənəvi həyatının inkişafına kömək edir. Mənim 
adım, dinin, elmin, sənətin və fəlsəfənin ətrafında fırlandığı bir 
oxdur. Məbədlər mənim kölgəmdə qurulmuşdur, məktəb və in-
stitutlar mənim sayəmdə ucaldılmışdır. Mən insanlarda iradəni 
doğuran qətiyyətəm, mən ağıla hiyləgərlik bəzəyi vuran fiki-
rəm, mən insanların əllərini hərəkətə gətirən ələm». İblis «bə-
şəriyyətin saxlanması naminə» özünün zəruri olmasını iddia 
edir: «...Əgər mənim varlığım yox olarsa, qorxu da, həzz də 
yox olar. Onların yox olması ilə insan qəlbinin səy və ümidləri 
də kəsilər və həyat simləri qoparılmış gitara kimi mənasız, atıl-
mış və soyuq olar». 
Hekayənin sətiraltı mənasında insandan ayrılmış, danıl-
maz həqiqət və əbədi qüvvə timsalında mövcud olan, barışma-
ğa və itaət etməyə məcbur edən, bununla da insanın azadlıqse-
vər və yaradıcı ruhunu buxovlayan Allah obrazı dayanır. Bu 
ideya ingilis romantiklərinin də bütün yaradıcılığına hopmuş-
dur. Onlar üçün insan özü ilahidir – dünyanın mərkəzidir, onun 
fəaliyyəti kainatın dərkinə və fəth edilməsinə yönəlmişdir.  
Daha bir mühüm məsələ. Cübranın əsərində tənqid atəşi 
kilsə adətlərinə qarşı yönəldilmişdir. Cübran belə hesab edir ki, 
kilsə insanın zəiflik rəmzidir, o, dünyanın insana düşmən və 
sirlərlə dolu göründüyü, insanın isə özünü köməksiz, zəif hiss 
 39 
etdiyi zamanlarda yaranmışdır. Kilsə insanların cahilliyindən 
istifadə edərək, təbiətin dərk edilməmiş qüvvələri ilə onlar 
arasında vasitəçi kimi çıxış edir. Antiklerikalizm – maarifçilik 
və romantizm ideyalarının təsiri altında inkişaf edən, demək 
olar ki, bütün məhcər ədəbiyyatının fərqli cəhətidir. Bu cəhət 
«Suriya-Amerika məktəbi»nin Qərb ədəbiyyatlarının romantik 
məktəbləri ilə tipoloji yaxınlığını üzə çıxarır və eyni zamanda, 
onlar arasında mövcud olan qarşılıqlı əlaqələrə dəlalət edir. 
 «Kafir Xəlil»  hekayəsinin qəhrəmanı Xəlil hələ uşaqlıq-
dan monastırda tərbiyə edilmişdir. Onu orada insafsızcasına is-
tismar edirlər, o, aclığa, işgəncəyə məruz qalır. Getdikcə Xəlil 
monarxların yalan danışdığını, onların özlərinin də Allaha 
inanmadıqlarını, məzlumların əməyi və alın təri hesabına yaşa-
dıqlarını başa düşməyə başlayır. Elə ki, Xəlil anladığı həqiqəti 
başqalarına söyləməyə başlayır, onu qışda ac və çılpaq şəkildə 
monastırdan qovurlar. Təsadüfən, iki yoxsul qadın – ana və qız 
– Rəhil və Məryəm onu evlərinə gətirirlər. Onların yaşadığı 
kənddə keşiş və müsəlman şeyxi onların insanlıq ləyaqətini 
alçaldırlar. Kənddə qalan Xəlil sakinlər qarşısında alovlu nitqlə 
çıxış edir, onları keşişə və şeyxə qarşı ayağa qalxmağa, yeni 
həyat qurmağa çağırır: «Məgər sizin aranızda şumladığınız və 
məhsulu yığdığınız torpağın sizə məxsus olduğunu bilən qoca-
lar yoxdurmu? Axı şeyx Abbasın atası onu sizin atalarınızın 
əlindən alıb. Məgər siz monarxların sizin babalarınızı aldadıb, 
onların tarla və üzüm bağlarını mənimsədiyi barədə eşitməyib-
siniz? Məgər siz din nümayəndələrinin və kübar əsillilərin sizi 
alçaltmaq və ürəklərinizi qana qərq etmək üçün bir-birinə kö-
mək etdiklərini bilmirsinizmi? Kəndlilər üsyan edir və keşişlə 
şeyxi kənddən qovurlar. Belə başa düşünmək olar ki, bundan 
 40 
sonra dini başçılar tərəfindən əllərindən alınmış torpaqlar 
kəndlilərə qaytarılacaq, əsarət və zorakılıqdan xilas olan kənd-
lilər xoşbəxt yaşayacaqlar. Hekayənin romantik sonluğu ədalət 
himni kimi, qiyama və itaətsizliyə çağırış kimi bitir». 
Bu hekayənin, o cümlədən də, «Tufan» hekayəsinin 
əsasında bəzi ədəbiyyatşünaslar bu mərhəldə Cübranın Nitsşe 
fəlsəfəsini qəbul etməsi fikrini irəli sürürlər. 
XIX əsrin sonu – XX əsrin əvvəllərində Nitsşenin fəlsə-
fəsi həm Avropa ölkələrində, həm də Şərqdə bir çox yazıçı və 
mütəfəkkirə təsir göstərmişdir. Məsələn, bu təsiri dahi hind 
şairi və filosofu Məhəmməd İqbal da (1877-1938) hiss etmiş-
dir. Şübhəsiz ki, bu təsir Cübrandan da yan keçməmişdir. Nits-
şenin esse formasında olan erkən əsərlərində («Dan yeri», «Əy-
ləncəli elm», «Xeyir və şərin o biri tərəfində» və s.) ifadə olun-
muş mühafizakar romantik baxışlar, burjua şüurunun bayağılı-
ğını fərdiyyəti ilə dəf edən güclü şəxsiyyətə pərəstiş, müasirliyi 
onun qüsur və yalanları ilə arxada buraxan «gələcəyin insanı» 
kimi romantik ideyalar müəyyən dərəcədə ona yaxın idi. Cüb-
ranın alman filosofuna xas olan «xilaskar-peyğəmbər» üslubu-
nun bəzi cizgilərini mənimsədiyi şübhəsizdir. Nitsşenin kilsə-
yə, sosial qurumlara münasibəti də ideya baxımından Cübrana 
yaxın idi. Bu barədə Cozef P.Hoqassian öz tədqiqatlarında 
qeyd edirdi: «Cübran Nitsşedən öz ideyalarını peyğəmbəranə 
tərzdə ifadə etməyi öyrənmişdi, rəsmi dini və sosial qurumları 
kəskinliklə ifşa edərkən, o, bu üsluba müraciət edirdi». Bir 
qədər aşağıda Hoqassian Cübranın öz sözlərini misal gətirir: 
«Mən həmişə onun (Nitsşenin – A.İ.) üslubunun inandırıcı 
olduğunu hiss etmişəm, lakin onun fəlsəfəsi mənə dəhşətli və 
tamamilə yanlış fəlsəfə təsiri bağışlayıb. Mən gözəllik pərəstiş-
 41 
karı idim və gözəllik mənim üçün bütün dünyanın füsunkarlığı-
nı təşkil edirdi». 
Lakin S.F.Oduyevin qeyd etdiyi kimi, Nitsşe üçün hər 
şeydən əvvəl gücün, zəiflərdən istifadə etmək, hətta öz qüvvə-
sinin təsdiqi üçün onları məhv etmək hüququna malik olan 
güclü şəxsiyyətin təbliği səciyyəvi idi. Buna görə də Nitsşe be-
lə hesab edirdi ki, müharibələr bəşəriyyəti zəiflik qarışığından 
və şübhələrdən təmizləyir, gücün təntənəsinə və şəxsiyyətin 
bütövlüyünə doğru aparır. Lakin Nitsşeyə məxsus olan «kütlə-
yə həqarətlə baxmaq və nifrət etmək, fərdiyyətçilik şüuru üçün 
tipik cəhət olan «kütlənin» «seçilmiş şəxsiyyətə», «fövqəlinsa-
na» qarşı qoyulması Şərq romantikləri üçün xüsusilə yabançı 
idi. Həmçinin, get-gedə amansızlaşan və təntənə ilə öz qurbanı-
nın boğazından yapışan qüvvətli şəxsiyyətin vəsf edilməsi də 
Cübran üçün yaddır. Əgər Cübran bəzən, «Qəbirqazan» heka-
yəsində olduğu kimi, qəzəb və qəddarlıq hissini özünə rəva gö-
rürsə də, bu yalnız, həmvətənlərinin ətalətinə, onların fatalizmi-
nə, cəmiyyətin qüsurlarına laqeyd qalmalarına qarşı etirazdır. 
Bütövlükdə isə onun bəzi əsərlərinin ovqatı («Tufan», «Qəbir-
qazan», «Köləlik» və s.) ümidsizlik və kədər ovqatıdır. Hətta 
insanlara və onların yaratdıqları sivilizasiyaya açıq nifrətində 
belə dərin ümidsizliyə, dözülməz qüssəyə çevrilən insanlar 
üçün həsrət, onlara qarşı çox böyük mərhəmət duyulur. Cübran 
insanları hədsiz məhəbbətlə sevir, onların halına acıyır. Yazıçı-
nın güclü şəxsiyyətinin fərdiyyətçiliyində bəşəriyyətin taleyi 
üçün narahatlıq, ağrı və iztirab, onun haqqında düşüncələr 
gizlənmişdir. 
Ümumiyyətlə, Cübranın yolu mürəkkəb olmuşdur. Onun 
qiyamçılığı nəticədə Qərb ədəbiyyatındakı romantik qiyamdan 
 42 
fərqli olaraq özünəməxsus səciyyə kəsb etmişdir. Bu fərq, hər 
şeydən əvvəl, romantik şəxsiyyətlə cəmiyyət arasındakı əlaqə-
lərin tam qırılmasında, ərəb ənənəsində şairin parofetik rolu ba-
rədə təsəvvürlərdə, həm də Cübranın fəlsəfi fikirlərində özünü 
göstərir. Bu zaman qeyd etmək lazımdır ki, yazıçının   bəzi 
əsərləri («Məğlubiyyət», «Göz», «Məğrur bənövşə», «Əsir 
hökmdar», «Ey mənim anamın oğulları» və s.) qəhrəmanın cə-
miyyətdən tam təcrid olunması mövzusunun, kütlə üzərində üs-
tünlük hissinin Cübran üçün səciyyəvi olması fikrini sanki tək-
zib edir. Həqiqətən də, «Göz» rəmzi hekayəsi romantik qiya-
mın vəsfi kimi şərh edilə bilərsə, «Məğrur bənövşə» özünütək-
milləşdirmə naminə, «allahlar kimi» olmaq naminə özünü fəda 
etməyi tərənnüm edir. Bənövşə qızılgülü görərək onun gözəlli-
yinə valeh olur və qızılgül olmaq istəyir. O, dua edərək təbiətə 
yalvarır ki, onu qızılgülə çevirsin. «Sən özün bilmirsən nə istə-
yirsən, sən zahiri əzəmətin arxasında hansı fəlakətlərin gizlən-
diyini başa düşmürsən. Bu fikirdən daşın, əgər mən sənin göv-
dəni uzatsam, görkəmini dəyişib səni qızılgülə çevirsəm, sən 
peşman olacaqsan, amma o zaman peşmançılıq artıq sənə 
kömək etməyəcək», – deyə Təbiət ona cavab verir. Lakin 
bənövşə xahişinin üzərində israr edir və qızılgülə çevrilir. 
Tezliklə tufan qalxır və qızılgülə çevrilmiş bənövşə sınır, onun 
ləçəkləri dağılır, palçığa səpələnir. Torpağın üstündə aşağıda 
bitdiyinə görə salamat qalan bənövşələr onu loğvalıqda, 
yelbeyinlikdə məzəmmət edərək ona gülməyə başlayırlar. 
Ancaq bənövşə onlara cavab verir: «Mən indi ölürəm. Mən 
ölürəm, ancaq mənim qəlbimdə heç bir vaxt heç bir bənövşənin 
keçirmədiyi bir hiss var. Mən ölürəm, ancaq mən doğulduğum 
dar dünyanın hüdudlarından kənarda nələr olduğunu bilirəm. 
 43 
Həyatın məqsədi də elə budur. Gündüzlərin və gecələrin təsa-
düfləri arxasında gizlənən mahiyyət də elə budur». Bu əsərlər-
də daha çox gecikmiş neoromantizm notları və nitsşeçiliyə alu-
dəçilik hiss olunur. 
«Tufanlar» toplusu sentimentalizm cizgilərindən tamami-
lə azaddır. Qərb romantiklərinin təsiri altında Cübran yaradıcı-
lığında romantik metod tamamilə formalaşır. Bu, hər şeydən 
əvvəl, özünü ayrı-ayrı motiv və mövzulardan daha çox, toplu-
nun qiyamçı, etiraz dolu ruhunda göstərir. Beləcə, şəxsiyyət və 
cəmiyyət münasibətləri, sivilizasiyanın rolunun yenidən qiy-
mətləndirilməsi, şəxsiyyətin yüksəklərə qaldırılması, xristian 
kilsəsinin və onun mərasimlərinin kəskin tənqidi və s. problem-
lər romantizm planında qoyulur. Bu zaman, Cübranın romantik 
qəhrəmanı ilə qərb romantiklərinin yaxınlığını vurğulayarkən, 
biz onları fərqləndirən bəzi cəhətləri də qeyd etməliyik: Cübran 
qəhrəmanlarının qiyamçılıq və inkar səviyyəsi daha aşağıdır, 
sanki barışdırıcılıq qiyafəsinə bürünmüşdür, onun qəhrəmanı 
daha lirikdir və mücərrəd mühakimələrə meyillidir. «Tufanlar» 
toplusunda Cübran romantizmi klassik ərəb ədəbiyyatı ənənə-
ləri ilə bağlılığı da qorunub saxlayır: mürəkkəb rəmzlər, yük-
sək üslub, metafora zənginliyi, didaktika elementlərinin möv-
cudluğu və s. 
«Peyğəmbər» əsərini («ən-Nəbi», 1923) biz Cübranın son 
dövr yaradıcılığında xüsusi qeyd edirik. Bu əsər onun yaradı-
cılıq metodunun inkişafında tamamlayıcı bir mərhələdir. Əsə-
rin mövzusu dünya ədəbiyyatında geniş yayılmış mövzulardan 
biridir. Peyğəmbər dedikdə çox zaman yayılmış mövzulardan 
biridir. Peyğəmbər dedikdə çox zaman yüksək missiyalı insan, 
şair, ictimai xadim, ali və əbədi həqiqətlərin carçısı başa 
 44 
düşülür. İngilis ədəbiyyatında Miltona, Bleykə, Renana, rus 
ədəbiyyatında isə Puşkinə və Lermontova istinad etmək olar. 
Mənşə etibarilə bu mövzu peyğəmbərlər haqqında qədim əfsa-
nələrə, Bibliya təsəvvürlərinə və Məhəmməd peyğəmbər barə-
də Quran rəvayətlərinə gedib çıxır. 
«Peyğəmbər» – ingilis dilində yazılmış və çap olunmuş-
dur («Prophet», Nyu-Yurk, 1923). Yalnız Cübranın ölümündən 
sonra Dəməşqin arximandriti Antonius Bəşir kitabı ərəb dilinə 
tərcümə etmişdir. Kitabın ön sözündə tərcüməçi yazır: «Əgər 
biz yalnız dinin zahiri tərəfi ilə məhdudlaşsaq, onda Cübranı al-
lahsız saymaq olardı və bu kitabı ərəb dilinə tərcümə etməkdə 
mən səhv etmiş olardım. Amma o, allahsız deyil və o, dinin za-
hiri qabığına deyil, mahiyyətinə nəzər salır. Əgər Cübrana və 
onun əsərinə bu nəzər işığında yanaşılsa, onda ən mömin şəxs-
lərin önündə getdiyi, amma bunula bərabər əbədi həqiqəti qor-
xu və aldanışsız, dünyanın faniliyinə, saxtakarlığa və şöhrətpə-
rəsliyə uymadan tələb etməsi aydın olur». 
Sonra A.Bəşir Cübranı «kor-koranə təqlidçilik»dən, 
«keçmişin buxovların»dan azad olmağı bacaran istedadlı nova-
tor yazıçı kimi təqdim edir. Elə burada o, Qərb mədəniyyəti nü-
mayəndələrinin Cübran barədə, onun şəxsiyyəti və əbədi məha-
rəti haqqında heyranlıq və məhəbbət ifadə edən fikirlərdən mi-
sal gətirir: «Yaş etibarilə Cübran hələ cavandır, amma ağlı və 
həyat təcrübəsinə görə müdrik ağsaqqaldır...», «Cübran yaradı-
cılığında təqlidçilik və ya durğunluğun izi də yoxdur. O, nikbin 
deyil, amma bədbin də deyil. O din xadimi deyil, amma allah-
sız da deyil, o – sadəcə bəsirətli peyğəmbərdir, o, əbədi sənət 
himninin ifaçısıdır. Şərq insanının gözü ilə o, Qərb sakinlərinin 
görə bilmədiyini görə bilirdi...», «Cübranın bütün kitabları 
 45 
oxucunu dərin düşüncələrə dəvət edir...», «Biz əminik ki, Cüb-
ranın yaratdıqları ölməzdir...», «Cübran Qərbə çox sıx yaxın-
laşmışdır, amma onun dodaqlarında Şərqin ecazkar təbəssümü 
qalmışdır...».  
«Peyğəmbər»in ideyası Cübranda çoxdan yaranmışdır. 
Kitab üzərində bilavasitə iş 1918-ci ildə başlamış və dörd ildən 
çox davam etmişdir. Bu əsərdə yazıçının dünyagörüşünün 
kvintessensiyası – onun həyat və ölüm, insan mövcudluğunun 
mahiyyəti və mənası, xeyir və şər haqqında fikirləri verilmiş-
dir. Yazıçı insan həyatını onun bütün mürəkkəbliyi və dərinli-
yində, sonsuz həyat axını ilə birlikdə və qarşılıqlı təsirdə, varlı-
ğın vəhdətində qavrayır. Meyyə məktubunda Cübran «Peyğəm-
bər» haqqında yazır: «Peyğəmbər mənim min il əvvəl düşündü-
yüm, lakin keçən ilin sonuna qədər bir fəsil də yazmadığım 
kitabdır, o («Peyğəmbər» – A.İ.) mənim ikinci doğuluşum və 
ilk xaç suyuna salınmamdır, o məni günəşin altında azad edən 
yeganə ideyadır. Mən bu peyğəmbəri yaratmamışdan əvvəl o 
məni yaradıb, mən onu yazmamışdın əvvəl o məni yazıb...». 
«Peyğəmbər»də yazıçı öz fərdiyyətçiliyindən uzaqlaşmağa, 
sadə adamların fikir və istəklərini başa düşməyə və ifadə 
etməyə çalışır. Onların bütün hiss etdiklərini və yaşadıqlarını 
qəhrəman özü yaşamalı və hiss etməlidir. «Bu kitab mənim söz 
üçün qəribsəyən insanların susqun ürəklərində və onların 
qəlblərində gördüklərimin və hər gün şahidi olduqlarımın 
yalnız az bir hissəsidir», – deyə, o yazırdı. 
«Peyğəmbər» də əsərin kompozisiya mükəmməlliyi və 
cilalanmış bədii dil Cübranın bitkin və formalaşmış fəlsəfi kon-
sepsiyasına münasib gəlir. Bu əsərin janrına birmənalı şəkildə 
 46 
təsnifat vermək çətindir. Bu həm etiraf, həm haşiyəli təhkiyə, 
həm də mənsur şeir formasında essedir. 
«Peyğəmbər»in kompozisiya mükəmməlliyi və bitkinli-
yinə təhkiyənin sadəliyi, təbiiliyi və yığcamlığı da cavab verir. 
Əsərin məzmunu aşağıdakı kimidir: On iki il Orfales şəhərində 
yaşayan əl-Mustafa onu vətənə aparmalı olan gəmini gözləyir. 
Gəminin gəlişinə qədər onu yola salmağa gələn kişi və 
qadınlardan ibarət böyük bir dəstə ondan «vida sözü» eşitmək 
istəyir. Əl-Mustafa məbədin qarşısındakı böyük bir meydana 
gedir və xalqa üz tutaraq xeyir-dua verir, bu da əsərin bütün 
məzmununu təşkil edir. 
Orfales xalqına müraciət edən əl-Mustafa həm onların, 
həm də öz-özünün qarşısında böyük məsuliyyət hissi daşıdığını 
dərk edir. O, dərindən dərk etdiyi həqiqətlərini və insanlar na-
minə etdiklərinin hamısını onlara söyləməlidir. «Ayrılıq günü 
biçin günü olacaqmı? Deyəcəklərmi ki, mənim axşamım həqi-
qətən də mənim sübh çağım olmuşdur», – deyə əl-Mustafa so-
ruşur məhəbbət və evlilik, uşaqlar və ev, geyim və qida, zəh-
mət və əməl, alqı və satqı barədə danışır; cinayət və ona görə 
cəza, qanun və azadlıq barədə söz açır, insanlara dostluğun, xe-
yir və şərin, ağrı və həzzin, gözəlliyin, kədər və sevincin nə ol-
duğunu aydınlaşdırır; din və ibadət, ölüm və həyat, elm və özü-
nüdərkdən və s.-dən bəhs edir. Axşam düşür, gəmi yaxınlaşır. 
«Əlvida, Orfales xalqı və səninlə keçirdiyim gənclik illəri», – 
deyib o, «dənizçilərə işarə etdi; onlar həmin an lövbəri qaldırıb, 
gəminin bağlandığı ipi açdılar və Şərqə doğru üzdülər». 
Hər şeydən öncə qeyd edək ki, əl-Mustafanın peyğəmbər, 
ustad, gələcəyi görən obrazı Cübranın şair haqqında sırf ro-
mantik təsəvvürlərinə uyğun gəlir. Onun Peyğəmbəri romantik-
 47 
transsendentalistlərdəki Şair obrazı kimi insanların intuitiv ola-
raq duyduğu, lakin ifadə edə bilmədiklərini bütün hissləri dilə 
gətirməyi bacarır. O, insanlara müraciət edərək deyir: «bəli, 
mənə sizin sevinciniz də, kədəriniz də tanışdır, siz yatanda gör-
düyünüz yuxular da mənim yuxularım idi. Sizin zirvələriniz, 
maili yamaclarınız və hətta düşüncə və arzularınızın axını da 
məndə əks olunmuşdur».  
Meyyə məktublarının birində Cübran necə onun içində 
üzücü bir şəkildə çırpınaraq çıxış tapa bilməyən belə dərin şü-
uraltı anlam barədə yazırdı: şair yalnız xalqın carçısı, onun hiss 
və fikirlərinin ifadəçisi olduqda əsl şair ola bilər. O, məktubda 
yazırdı: «Meyy, «Peyğəmbər» sözün yalnız birinci hərfidir. 
Əvvəllər mən elə bilirdim ki, söz mənimdir, mənim içimdədir 
və məndəndir və ona görə birinci hərfi tələffüz edə bilmirdim; 
bu imkansızlıq bir növ birinci hərfi tələffüz edə bilməmək 
azarına çevirdi. Bax o zaman Allahın hökmü ilə mənim 
gözlərim açıldı və mən işığı gördüm, qulaqlarım açıldı və mən 
insanların bu ilk hərfi necə tələffüz etdiklərini eşitdim, mənim 
dilim açıldı və mən onların ardınca bu hərfi təkrar etdim; şadlıq 
və sevinc içində təkrar etdim, çünki ilk dəfə olaraq dərk etdim 
ki, insanlar hər şeyin mahiyyətidir, mənim müəyyən dəyərə 
malik hesab etdiyim xudmani evim – «mən» heç nədir». Cüb-
ranın Peyğəmbəri ayrıca bir xudmani ev kimi heç nəyə dəymir, 
onun təkrarolunmaz bir şəxsiyyət kimi dəyəri isə insanlarla 
qovuşmasındadır. 
«Peyğəmbər»də bir sıra mühüm dünyagörüşü problemləri 
– azadlıq, həyat və ölüm, xeyir və şər, insan varlığının mahiy-
yəti və mənası kimi problemlər qoyulmuşdur. Bunlar çox yığ-
cam və kifayət qədər sadə şəkildə təhlil edilir. Qoyulmuş prob-
 48 
lemlərin mücərrəd xarakterli olmasını nəzərə alsaq, bu yığcam-
lığın dəyəri aydın olar. Bütün bu problemlər dərin humanist 
mövqedən, insanı idrak və kamillik yoluna səsləyən yüksək ro-
mantik pafos ruhunda şərh olunur. Qoyulmuş problemlərin da-
xilinə nüfuz etmək cəhdi Cübranın insanın kainatın ən yüksək 
naliyyəti olmasına, onun təbiətinin dərin mənəvilik daşımasına, 
şər qüvvələrə qalib gəlmək imkanlarına dərin inamından irəli 
gəlir. Tam azadlığa nail olmaq üçün insan, hər şeydən əvvəl, 
onu ən başlıca məqsədlərdən – kamilləşmə və dərketmədən ya-
yındıran bütün yanlışlıqları dəf etməlidir. Azad olmaq üçün 
heyvani tələbatlardan qurtulmaq gərəkdir. Peyğəmbər deyir: 
«Siz yalnız o zaman həqiqətən azad olacaqsınız ki, günləriniz 
qayğıdan, gecələriniz isə ehtiyac və kədərdən xilas olacaqdır. 
Bax onda... siz buxovlardan azad olub, onların fövqündə 
duracaqsınız». 
İnsanın varlığı ilə bağlı qlobal problemlərə toxunanda, 
onu Kainatın məhvəri və mahiyyət kimi tərənnüm edəndə, 
«Peyğəmbər»in əsas müddəaları transsendentalistlərin ilkin 
mövqeləri ilə tamamilə üst-üstə düşür: «Sizin ilahi varlığınız 
ümmana bənzər… Hətta günəş timsalındadır Sizin ilahi xilqəti-
niz». Emersonun mövqeyini xatırlayaq: «İnsan kainatın mənəvi 
mərkəzidir, təbiətin, tarixin və son nəticədə kainatın özünün 
sirlərinin cavabı onda saxlanılır ».
1
 
Cübran da, Emerson kimi, insanı təbiətin ən mühüm his-
səsi hesab edir: «Sizin varlığınız zirvələrdə küləklərlə dolaşır» 
və ya «Siz, dağlardan, meşələrdən və ümmanlardan doğulanlar, 
onların dualarını öz qəlbinizdə taparsınız». Cübran insanı əbədi 
                                                 
1
 Литературная история США, т. Ы.–М.,1977, с.421 
 49 
narahatçılıqda, hərəkətdə, yüksəkliklərə, mənəviyyata, sonsuz 
idrak zirvəsinə can atmada təsvir edir: «Siz, məkanın övladları, 
hətta dinclikdə belə narahat olanlar, sizi tələyə salmaq və ram 
etmək olmaz… Çünki, o şey ki, sizdə sonsuzdur, göylərin iqa-
mətgahında olur, onun qapısı səhər dumanı, pəncərələri isə ge-
cənin nəğmələri və onun sükutudur». 
Bu kitabda Cübranın din haqqında təsəvvürləri xristian-
lıq, islam və ya hər hansı başqa bir dinin çərçivəsində qapanıb 
qalmır. Əl-Mustafa öz xütbələrində nəinki dini, onun zahiri əla-
mətlərini, mərasimlərini, din xadimlərini, hətta Allahın şəriksiz 
varlığını da qəbul etmir. Onun üçün din və Allah həyatın 
özüdür, din insanların əməl və düşüncələrindədir. Kütlənin 
«din nədir?» sualına belə cavab verir: «Sizin gündəlik həyatınız 
– sizin məbədiniz və sizin dininizdir». 
«Peyğəmbər» əsərində romantiklərin ən sevimli mövzusu 
olan gözəllik və onun mahiyyəti mövzusuna da toxunulmuşdur. 
Cübran gözəlliyi ilham, intuisiya, həqiqətin instinktiv dərki ki-
mi anlayaraq, onun tərifini aforizm şəklində verir; «Gözəllik 
tələbat deyil, vəcddir». Cübran gözəlliyin zahiri əlamətlərini 
qəbul etmir və onu üzərindən zahiri örtükləri götürülən həyatın 
özünün mahiyyəti kimi şərh edir: «Gözəllik güzgüdə öz əksinə 
baxan əbədiyyətdir». 
 Peyğəmbər insanın gündəlik həyatından, adamların ye-
mək-içmək, mənzil və geyim, alqı-satqı, ağrı, sevinc və kədər, 
sədəqə və s. kimi sadə qayğılarından söhbət açır. O öz moizələ-
rində xalqın sınaqlardan çıxmış çoxəsirlik təcrübəsinə, dərin 
mənəvi köklərlə bağlı ənənəvi təsəvvürlərinə istinad edir. Mə-
sələn, Peyğəmbər yemək-içməkdə, geyimdə mötədilliyi təbliğ 
edir: «Siz geyimdə fərdi azadlığınızı axtarırsınız, ancaq onunla 
 50 
yüyən və buxov əldə edirsiniz. Əgər siz, günəşin altına və külə-
yin önünə öz paltarlarınızı deyil, dərinizi tuta bilsəydiniz». Alqı 
və satqı barədə suala əl-Mustafa belə cavab verir: «Sizin işini-
zin haqqını öz sözləri ilə ödəyən əliboş insanlarla mübadilə et-
məyin». Sədəqə barədə Peyğəmbər yenə də sədəqənin sırf xalq 
təsəvvüründə olan anlamını təsdiqləyərək, ürəyin hökmü və tə-
ləbi ilə sədəqə verməyi, əvəzinə təşəkkür və Allahdan mükafat 
gözləməməyi tövsiyə edir. O deyir: «Siz yalnız özünüzdən 
verərkən, həqiqətən sədəqə vermiş olursunuz». Peyğəmbərin 
nitqi sərrastlığı və cilalı aforizmliyi ilə diqqəti özünə cəlb edir. 
«Peyğəmbər» əsərində əl-Mustafanın müraciətlərində, 
nəsihət və istəklərində yalnız insanı mücərrəd mənəvi 
anlayışlar dünyasına aparan trassendentalistizmin romantik 
dünyagörüşü öz əksini tapmır, həm də qəhrəmana narahatçılıq 
və iztirab verən düşüncə və hisslərin bölüşülməsinə də konkret 
cəhdlər edilir. Əl-Mustafanın bütün moizələri insanlara dərin 
hörmət və xeyirxahlıqla doludur, onlarda hədə, qəzəb, 
məcburiyyət və qorxutma yoxdur. 
Romantik sənətkar kimi Cübranın özünəməxsusluğu on-
dadır ki, onun əsərinin qəhrəmanı klassik romantik qəhrəman-
lara nisbətən insanlara daha yaxındır. Özünün insanlara sevgisi, 
onlara yaxınlığı, onların gündəlik həyatını və tələblərini başa 
düşməsi ilə əl-Mustafa nəinki «kütlə» ilə təzad təşkil edir, əksi-
nə, sanki onunla bütünləşir. Halbuki romantizmin əsas mövzu-
su – şəxsiyyət və xalq həmişə kəskin qarşıdurmada verilir. Pey-
ğəmbər isə kütlənin fikir və hisslərini ifadə edir, müdrik və sa-
diq dost kimi daim köməyə gəlməyə hazırdır. İnsanların Pey-
ğəmbərə münasibəti də öz növbəsində bu cürdür. Onu xeyir-
xahlıq, məhəbbət və hörmət ab-havası əhatə edir. 
 51 
Əl-Mustafa vida nitqində özünün hər kəslə dərin bağlılı-
ğından danışır: «Sizin ürəyinizin döyüntüsü mənim ürəyimdə, 
nəfəsiniz üzümdədir». Romantik ədəbiyyat üçün şairin xalqa 
etiraf məzmunlu ünsiyyəti az səciyyəvi olan cəhətdir. Cübran 
isə, əksinə, «Peyğəmbər» əsərində yalnız insanlara xidmət et-
mək, onlara təlim vermək üçün gəldiyini deyil, həm də özünün 
onlardan müdriklik, nikbinlik və dözüm öyrənməli olduğunu 
etiraf edir. Peyğəmbər deyir: «mən sizin qəlbinizdə şölələnən 
…müdrikliyi öyrənmək üçün gəldim, … siz mənə daha güclü 
həyat eşqi verdiniz». 
İlk baxışdan elə görünə bilər ki, əl-Mustafa obrazı hansı-
sa dərəcədə Nitsşenin «Zərdüşt belə söyləmişdir» kitabındakı 
peyğəmbər obrazına bənzəyir. Buradaca qeyd edək ki, ərəb ya-
zıçısının əsərinin humanist-demokratik ruhu Nitsşenin kitabı-
nın nihilist və dağıdıcı istiqamətindən kəskin şəkildə fərqlənir 
və bu iki surət arasında biz heç bir ümumi cəhəti qeyd edə bil-
mərik. Əl-Mustafanın öyüdləri heç bir nöqtədə Zərdüştün nəsi-
hətləri ilə üst-üstə düşmür. Sonuncunun moizələrindəki kilsə və 
burjua mədəniyyətinin əsaslarının sarsıdıcı tənqidi kimi müsbət 
cəhət isə Cübranın əsərində yoxdur. Onun hər cür fövqəltəbii-
likdən azad olan müsbət qəhrəmanı, alman filosofunun «föv-
qəlinsanı» ilə heç bir ümumi cəhətə malik deyildir. 
Əl-Mustafa surəti ilə Renanın «İsanın həyatı» əsərindəki 
İsa surəti arasında bəzi oxşarlıqlar aşkar etmək mümkündür. 
Bu, hər şeydən əvvəl, hər iki yazıçının mənəvi ideal axtarışında 
ifadə olunur. Renan bu idealı İsa Məsihdə, onun məhəbbət və 
mərhəmət ideyasında, insan şəxsiyyətinin xeyir başlanğıcına 
malik olmasına inamında tapır. Cübran da öz qəhrəmanı Pey-
ğəmbər üçün bu mənəvi təməlləri əsas götürür. O, əl-Mustafa-
 52 
nın dili ilə insanları birləşdirən təmannasız məhəbbət ideyasını 
tərənnüm edir: «O sizi taxıl kimi döyür, ... O sizi ələkdən keçi-
rir… O sizi üyüdür… Sizi yoğurur, sonra müqəddəs ilahi ayin-
lər üçün müqəddəs çörək ola bilməyinizə görə sizi öz müqəd-
dəs alovuna həvalə edir». 
 «Peyğəmbər» Cübranın bütün əvvəlki yaradıcılığının in-
kişafının ümumi prinsipləri və məntiqi çərçivəsindən kənara çı-
xan nə isə qeyri-adi bir əsər kimi deyil, onun təbii və qanu-
nauyğun inkişafında tamamlayıcı həlqə kimi qəbul edilməlidir. 
Əsərdə insana inam haqqında romantik anlayış insanın mənəvi 
dirçəliş imkanları barədə əxlaqi baxışlarla səsləşir. 
 «Peyğəmbər» kitabını süjet baxımından «Peyğəmbər ba-
ğı» (Cübranın ölmündən sonra, 1933-cü ildə nəşr edilmişdir) 
kitabı müəyyən qədər davam etdirir ki, burada əl-Mustafanın 
doğma adaya qayıdışı və onun sakinləri ilə görüşü təsvir olu-
nur. O, evinin yerləşdiyi və əcdadlarının uyduğu bağda qırx 
gün müddətinə tənhalığa çəkilir. Sonra əl-Mustafaya tələbələri 
və adanın sakinləri baş çəkir, əl-Mustafa onlara nəsihət və 
öyüdlərlə müraciət edir. 
«Peyğəmbər bağı» fəlsəfi traktat janrına yaxın olan bir 
əsərdir, burada ümumi fəlsəfi məsələlərə toxunan mücərrəd 
mühakimələr – materiya, varlıq və formanın mahiyyəti və s. ilə 
bağlı düşüncələr üstünlük təşkil edir. «Peyğəmbər bağı»nda əl-
Mustafa bilavasitə insanlara çox nadir hallarda müraciət edir və 
onların adi, gündəlik qayğı və tələbatlarına, demək olar ki, to-
xunmur. Onun öyüdləri daha çox dərin etiraf xarakteri daşıyır. 
Lakin hər iki əsər üçün Peyğəmbər və kütlənin vəhdəti fikri 
xasdır. 
 53 
Fəlsəfi baxımdan «Peyğəmbər bağı» «Peyğəmbər»də ve-
rilən nikbin baxışları təkrarlayır və inkişaf etdirir: kainatda hə-
yat əbədidir, insan onun ən dəyərli təzahürüdür, insanın əzəmə-
ti dərkolunmazdır. İnsanın «Mən»i daha «dərinliklərə» çağıran 
əbədi «dərinlik»dir. Peyğəmbər belə deyir: «Mən sizə özündə 
bütün insanları ehtiva edən sizin daha böyük «Mən»inizə çat-
mağı öyrədirəm». Onun sözlərində hər bir insanın varlığının 
mənasının idrak və kamillik olması haqqında fikir də məntiqi 
inkişafını tapır. 
Süjetin və fəlsəfi əsasın ümumiliyi təkrarlanan bir sıra 
rəmzi obrazları öncədən müəyyənləşdirmişdir. Məsələn, hər iki 
əsərdə Kainat ümmana, hər bir insanın həyatı sonda Ümmana 
qovuşan selə və ya çaya bənzədilir. Maddənin sonsuzluq rəm-
zini bildirən Duman və Büllur obrazları, bitkilərin toxumların-
da və insan nəsillərində təcəssüm olunan əbədi inkişaf edən hə-
yat obrazı təkrarlanır. Hər iki əsərdə təbiət və insanın vəhdəti 
haqqında fikirlər səslənir. 
«Peyğəmbər» əsəri ilə müqayisədə «varlıq» mövzusu bir 
qədər yeni şəkildə açılır. «Varlıq» burada yalnız fəlsəfi yöndə 
deyil, həm də ümumi qarşılıqlı əmək əlaqəsində insanların hə-
yatı kimi nəzərdən keçirilir; «var olmaq» – deməli, toxucu, 
bənna, əkinçi, balıqçı və s. olmaqdır. 
«Peyğəmbər bağı»nda bütövlükdə ərəb xalqının həyatına 
toxunan problemlər də qoyulmuşdur. Şərq və Qərb həyatının 
müxtəlif əsaslarını romantik tərzdə başa düşən müəllif, bir tə-
rəfdən Qərbi Şərqi istismar etdiyinə görə, digər tərəfdən isə, 
Şərqi fəaliyyətsizlik, itaəkarlıq və mütiliyə görə mühakimə 
edir. 
 54 
Bütövlükdə «Peyğəmbər bağı» məhəbbət və xeyir, qarşı-
lıqlı anlaşma və dözümlülük ideyalarının təsdiqinə həsr olunub. 
Bu əsər yalnız «Peyğəmbər»in əxlaqi didaktikasının əsaslarını 
davam etdirmir, həm də ona yeni elementlər daxil edir. Lakin 
bədii baxımdan, bizim fikrimizcə, süjetin bitkinliyi, real həyati 
dəyərlərə inam, dilinin aydınlığı və səlisliyi ilə «Peyğəmbər», 
şübhəsiz, ikinci kitabla müqayisədə önə çıxır. 
 
 
 
 55 
 
 
 
 
 
 
PEYĞƏMBƏR 
 
 
Gəminin gəlməsi 
Seçilmiş və sevilən, öz gününün səhəri əl-Mustafa on iki 
il Orfales şəhərində onu geriyə, doğulduğu adaya qaytaracaq 
gəmisinin gəlməsini gözləyirdi. Və on ikinci ildə, sentyabr ayı-
nın yeddisində – biçin ayında o, qala divarlarından bayırda, bir 
təpənin başına çıxaraq dənizə sarı boylandı və dumanla bərabər 
yaxınlaşan gəmini gördü. 
Ürəyinin qapıları taybatay açıldı və onun sevinci dəniz-
dən çox uzaqlara uçdu. O, gözlərini qapadı və qəlbinin sakitli-
yində dua etdi.  
Lakin təpəni enincə qüssə onu haqladı və o, ürəyində 
fikirləşdi: 
“İndi mən qüssələnmədən və könül rahatlığı ilə necə ge-
dim? Yox, ruhumu yaralamadan tərk edə bilməyəcəm mən bu 
şəhəri.  
Uzun, çox uzun idi bu divarlar arasında keçirdiyim ağrılı 
günlər, tənhalıq dolu gecələr. Kim öz ağrısından və tənhalığın-
dan asanlıqla ayrıla bilir ki? 
 56 
Bu küçələrə ruhumun çoxlu damlalarını səpələmişəm və 
bu təpələrin arasında həsrətimin çoxlu uşaqları dolaşır. Ayağı 
yalın, başı açıq; və mən onları ağrısız tərk edə bilmərəm. 
Bu gün mən libasımı soyunmuram; yox, dərimi soyuram, 
öz əllərimlə. 
Arxada düşüncələri deyil, aclıq və susuzluqdan incəlmiş 
ürəyimi qoyub gedirəm. 
 Lakin daha dözə bilmirəm. 
Hamını özunə doğru səsləyən dəniz məni də çağırır və 
mən gəmiyə minməliyəm. 
Qalmaq. Həyat saatlarının gecə uzunu yanmasına baxma-
yaraq, donmaq, buz bağlamaq və palçığın içində bərkimək de-
məkdir. 
Burda qalanları necə həvəslə götürərdim özümlə. Lakin 
bu mümkünmü? 
Səs ona qanad vermiş dil və dodağa artıq dözə bilmir. 
İndi o özü, efir axtarışına çıxmalıdır, tək-tənha. 
Qartal da öz yuvasını qayalarda qoyub günəşə sarı tək 
uçur”. 
Təpənin ətəyinə çatınca, o, bir daha dənizə sarı boylandı 
və gəmisinin limana yaxınlaşdığını gördü; gəminin göyərtə-
sində dənizçilər, onun doğma torpağının adamları durmuşdular. 
Onun qəlbi qışqırıb onlara dedi: 
“Mənim qədim anamın uşaqları, qabarmalar üstə 
çapanlar. 
Yuxularımda neçə dəfə üzüb gəlibsiniz. İndi isə mən ayıq 
ikən gəlmisiniz və bu, mənim ən dərin yuxumdur. 
Mən getməyə hazıram və həsrətimin bütün yelkənləri 
açıq halda küləyi gözləyir. 
 57 
Yalnız bir daha köksümü ötürüm, bu sakit havada bir 
daha buraları məhəbbətlə seyr edim. Sonra isə mən sizinləyəm, 
dənizçilər arasında dənizçi. 
Sən isə, geniş dəniz, yuxulu ana, çaylar və arxlar üçün 
yeganə rahatlıq və azadlıq məkanı, bu çay daha bir döngə bu-
rularaq açıqlıqda nəğməsini bir də oxuyacaq və mən sənə qo-
vuşacam, sonsuz damla sonsuz okeana qatılan kimi”. 
Gedərkən o, uzaqdan öz tarla və üzümlüklərini tərk edib 
şəhər darvazalarına doğru tələsən kişi və qadınları gördü. 
O, onların səslərini eşidirdi; onun adını çağırır, bir tarla-
dan o birinə qışqıraraq onun gəmisinin gəldiyini xəbər verirdi-
lər. 
O, öz-özünə dedi: 
“Görəsən, ayrılıq günü görüş günü ola biləcəkmi? 
Deyiləcəkmi ki, mənim qürubum, əslində, mənim səhə-
rim idi? 
Kotanını şumun içində qoyub gələnə və ya şərab presinin 
çarxını buraxıb gələnə mən nə verə biləcəm? 
Mənim ürəyim bol meyvə gətirmiş bir ağaca dönə bilə-
cəkmi ki, mən o meyvələri dərib adamları qonaq edim? 
Arzularım necə, bulaq kimi çağlayacaqmı ki, gələnlərin 
piyalələrini doldura bilim? 
Mən bir arfayammı ki, Qüdrət Sahibinin əli toxunsun, ya 
bir neyəmmi ki, nəfəsi içimdən keçsin? 
Mən sükut axtarıcısıyam və görəsən, bu sükutda hansı 
xəzinəni tapmışam ki, indi onu inamla paylaşa biləm? 
Əgər bu gün mənim biçin günümdürsə, görəsən, hansı 
unudulmuş fəsillərdə, hansı tarlalarda səpin səpmişəm? 
 58 
Əgər bu, doğrudan da, mənim çıraq qaldıracaq saatımdır-
sa, onun içində alışacaq alov mənimki deyil. 
Mən öz çırağımı boş və sönük qaldıracam 
Gecənin gözətçisi özü çırağımı yağla dolduracaq və o da 
alışdıracaq”. 
* * * 
O, bunları sözlərlə dedi. Lakin çox şey isə deyilməmiş 
qaldı ürəyində. Çünki özünün ən dərin sirrini ifadə etməkdə 
aciz idi. 
Şəhərə girəndə, bütün camaat onu qarşılamağa çıxdı. On-
lar bir ağızla onu çağırırdılar. 
Şəhərin ağsaqqalları qabağa çıxaraq söylədilər: 
“Tərk etmə bizi hələ. 
Bizim alatoranlığımızın gündüzü oldun və sənin gəncli-
yin bizə arzulamaq üçün arzular bəxş etdi. 
Aramızda nə qərib, nə də qonaqsan; bizim oğlumuzsan, 
əzizimizsən. 
Hələ nurunu itirməyib üzünə həsrət gözlərimiz”. 
Kahin və kahinələr də ona söylədilər: 
“Qoyma dənizin dalğalari bizi ayırsın, aramızda keçirdi-
yin illər bir xatirəyə dönsün. 
Bizim aramızda bir ruh kimi gəzirdin, kölgən isə üzümü-
zə işıq kimi düşürdü. 
Səni çox sevirdik. Lakin dilsiz və ağızsız idi bizim sevgi-
miz, pərdə ilə örtülmüşdü. 
İndi isə o, var gücü ilə səni çağırır və bütün aşkarlığı ilə 
qarşında görünəcək. 
Həmişə belə olub məhəbbət ayrılıq saatınadək öz dərinli-
yini tanıya bilmir”. 
 59 
Digərləri də gəldilər və yalvardılar ona. Lakin o, cavab 
vermədi onlara. O, yalnız başını aşağı saldı və yaxında daya-
nanlar onun göz yaşlarının sinəsinə necə düşdüyünün şahidi 
oldular. 
 O da, camaat da məbədin qarşısındakı böyük meydana 
yollandılar. 
Orada səcdəgahdan əl-Mitra adlı bir qadın çıxdı. O, 
görücü idi. 
Əl-Mustafa bu qadına hədsiz şəfqətlə baxdı, çünki bu, 
məhz həmin qadın idi ki, hamıdan əvvəl onu tanımış və ona 
iman gətirmişdi; onun şəhərə gəldiyi bircə gün olmasına bax-
mayaraq. 
Qadın onu salamlayaraq dedi: 
“Allahın Peyğəmbəri, əlçatmazın axtarışlarında sən uzun 
müddət öz gəmin üçün uzaq üfüqlər aradın. 
İndi isə budur, sənin gəmin gəlmişdir və sən getməlisən. 
Yaddaşında qalan torpaq və ali istəklərinin məkanı üçün 
çəkdiyin həsrət çox böyükdür və nə bizim sevgimiz sənin əl-
qolunu bağlaya bilər, nə də bizim ehtiyaclarımız səni bu yoldan 
saxlaya bilər. 
Səndən yalnız bircə istəyimiz var. Nə qədər ki, bizi tərk 
etməmisən danış bizimlə və öz həqiqətindən bizə də bəxş et. 
Biz onu uşaqlarımıza ötürərik, onlar da öz uşaqlarına və 
o itməyəcək. 
Öz tənhalığında sən bizim günlərimizin axarını müşahidə 
etmisən, öz oyaqlığında isə bizim yuxumuzun ağlamağını və 
gülməyini dinləmisən. 
Odur ki, indi özümüzü göstər bizə, doğumla ölüm arasın-
da olanlardan sənə nə açılıbsa hər şeyi danış bizə”. 
 60 
O cavab verdi: 
“Orfalesin camaatı, mən qəlblərinizi hələ də riqqətə gəti-
rən şeydən başqa nədən danışa bilərəm ki”? 
 
Məhəbbət 
Onda əl-Mitra dedi: “Məhəbbətdən danış bizə”. 
O, başını qaldırıb camaata baxdı. Camaatın üzərinə sükut 
çökdü. 
O, uca səslə söylədi: 
“Məhəbbət sizi nə zaman çağırsa, gedin onun arxasınca,  
Baxmayın ki, yolları ağır və sərtdir. 
Onun qanadları sizi ağuşuna alanda, müqavimət göstər-
məyin. 
Baxmayın ki, qanadlarının arasında gizlənmiş qılınc sizi 
yaralaya bilər. 
O, sizinlə danışan zaman inanın ona. 
Baxmayın ki, şimal küləyi bağı viran qoyan kimi onun 
səsi sizin arzularınızı darmadağın edə bilər. 
Axı, məhəbbət başınıza tac qoydugu kimi, həm də 
çarmıxa çəkir.  
Sizi böyütdüyü kimi, budayır da.  
O, sizin zirvələrinizə yüksələrək günəşin şəfəqləri altında 
titrəşən ən zərif budaqlarınızı əzizləyir.  
O, həm də sizin torpağa sığınmaq istəyən, köklərinizə 
dogru enir və onları titrədir. 
Taxıl dərzləri kimi o sizi özündə toplayıb bağlayır. 
Aşkarlanmanız üçün sizi üyüdür 
Sizi qabıqdan ayırmaq üçün ələyir. 
Ağarana qədər sürtür. 
 61 
Yumşalanadək yoğurur. 
Sonra sizi müqəddəs oda tapşırır ki, Allahın müqəddəs 
ziyafətində müqəddəs çörək ola biləsiniz. 
Bütün bunları məhəbbət sizin başınıza ona görə gətirəcək 
ki, siz öz ürəyinizin sirrini dərk edəsiniz və bu biliklə Həyatın 
ürəyinin bir hissəsinə çevrilə biləsiniz. 
Lakin əgər siz qorxaqcasına məhəbbətin yalnız sakitliyini 
və ləzzətini axtaracaqsınızsa. 
Onda yaxşı olar ki, öz çılpaqlığınızı örtüb məhəbbətin 
xırmanından uzaqlaşasınız, 
Elə bir fəsilsiz dünyaya ki, orada güləcəksiniz, amma tam 
gülüşünüzlə yox. Ağlayacaqsınız, amma gözüdolusu yox. 
Məhəbbət özündən başqa heç nə vermir. Özündən başqa 
da heç nəyi geri almır. 
Məhəbbət heç nəyə sahib deyil. Heç kimin də ona sahib 
olması mümkün deyil. 
Zira, məhəbbət üçün məhəbbət bəsdir. 
Əgər sevirsinizsə, deməyin ki, “Allah mənim ürəyimdə-
dir”. Daha düzgün olar ki, deyəsiniz: “Mən Allahın 
ürəyindəyəm”. 
Düşünməyin ki, məhəbbətə yol göstərə bilərsiniz, 
Əgər sizi buna layiqli bilsə, o özü sizə yol göstərəcəkdir. 
Məhəbbətin özünü gerçəkləşdirməkdən başqa heç bir 
arzusu yoxdur,  
Lakin əgər siz sevirsinizsə və sizin hansısa arzularınız 
olmalıdırsa, qoy, sizin arzularınız bunlar olsun: 
Ərimək və gecəyə öz nəğməsini oxuyan çay kimi axıb 
getmək. 
Şəfqətin çoxluğundan ağrı hiss etmək. 
 62 
Eşqi dərk etməyimizdən yaralanmaq. 
Razılıq və sevinc hissi ilə qanına qəltan olmaq. 
Səhərlər qanadlanmış ürəklə məhəbbətin daha bir gününə 
görə şükranlıqlarını ifadə etmək; günorta saatında dincəlmək 
və eşqin ekstazını sezmək; 
Qürub vaxtı evə, minnətdarlıq duyğusu ilə qayıtmaq; 
Sonra isə ürəyinizdə sevdikləriniz üçün dua, dodaqları-
nızda şükranlıq nəğməsi ilə yuxulamaq”. 
 
Nikah 
Sonra yenidən əl-Mitra dilləndi və soruşdu: “Bəs nikah 
nə olan şeydir, ustad?” 
O belə cavab verdi: 
“Siz birlikdə doğulmusunuz və həmişə də birlikdə ola-
caqsınız. 
Ölümün ağ qanadları günlərinizi pərən-pərən salanda da 
siz birlikdə olacaqsınız. 
Bəli, hətta Allahın sükuta qərq olmuş yaddaşında da siz 
birlikdə olacaqsınız. 
Lakin bu bərabərliyinizdə, qoyun, bəzi məsafələr qalsın. 
Qoyun, cənnətin rüzgarları aranızda rəqs edə bilsinlər. 
Bir-birinizi sevin, lakin məhəbbəti boyunduruğa çevirmə-
yin. 
Yaxşı olar ki, o, qəlblərinizin sahilləri arasında dalğala-
nan bir dəniz olsun. 
Bir-birinizin camlarınızı doldurun, lakin bir camdan iç-
məyin. 
Bir-birinizlə çörəyinizi bölüşün, lakin bir tikədən yemə-
yin. 
 63 
Birlikdə nəğmə oxuyun, rəqs edin və sevinin, lakin bir-
birinizin ayrılığını pozmayın. 
Udun simləri kimi. Onlar ayrı-ayrı olsalar da, bir musiqi-
nin sədaları altında titrəşirlər. 
Ürəklərinizi verin bir-birinizə, amma tutub saxlamağa 
yox. 
Zira, yalnız Həyatın əlinə yerləşə bilər ürəkləriniz. 
Yanaşı durun, lakin çox da yaxın yox. 
Axı, məbədin sütunları da aralı dururlar, 
Palıdla sərv isə bir-birinin kölgəsində bitmirlər”. 
 
Uşaqlar 
Qucağında uşaq tutmuş bir qadın söylədi: “Uşaqlardan 
danış bizə”. 
Əl-Mustafa dedi: 
“Sizin uşaqlar – sizin uşaqlarınız deyil. 
Onlar Həyatın özünün özünə qarşı həsrətinin oğul və qız-
larıdırlar. 
Onlar sizin vasitənizlə gəlirlər, lakin sizdən gəlmirlər, 
Sizinlə olmaqlarına baxmayaraq, sizə məxsus deyillər. 
Siz onlara öz məhəbbətinizi verə bilərsiniz, amma öz fi-
kirlərinizi yox. 
Zira, onların öz fikirləri var. 
Siz onların bədənlərinə sığınacaq verə bilərsiniz, amma 
ruhlarına yox. 
Zira, onların ruhları sabahkı gündə sığınacaq tapmışdır, 
siz ora heç xəyalınızda belə gedə bilməzsiniz. 
Siz onlar kimi olmağa can ata bilərsiniz, lakin onları özü-
nüzə oxşatmağa çalışmamalısınız. 
 64 
Axı, həyat geriyə axmır və dünəndə ləngimir. 
Siz bir yaysınız ki, uşaqlarınız canlı oxlar təki sizdən irə-
liyə atılmışlar. 
Nişançı sonsuzluq yolunda nişanını görür və O sizi Öz 
qüdrəti ilə elə gərir ki, oxlar sürətlə və uzağa uça bilsinlər. 
Qoy, sizin, Nişançı əlinə tabeliyiniz xoşbəxtlik gətirsin. 
Zira, O uçan oxu sevdiyi kimi, tərpənməz yayı da sevir”. 
 
Vermək 
Onda varlı adam dedi : “Verməkdən danış bizə”. 
O, cavab verdi: 
“Malınızdan verəndə, siz yalnız cüzi bir hissəni verirsi-
niz. 
Özünüzdən verəndə isə həqiqətən vermiş olursunuz. 
Zira, sizin malınız sabahkı günün qorxusundan yığıb sax-
ladığınız şey-şüydən başqa nədir axı? 
Bəs Sabah? İz saxlamayan qumda sümük basdıran və 
zəvvarların arxasına düşüb müqəddəs şəhərə yollanan çox ehti-
yatlı bir itə nə gətirə bilər ki sabah? 
Ehtiyac qorxusu özü bir ehtiyac deyilmi? 
Susuzluq qorxusu quyularınızı ağzınacan yanğı ilə dol-
durmaqdan yaranmayıbmı? 
Elələri var ki, malik olduqları çoxdan azını verirlər və 
bunu tanınmaq üçün eləyirlər. Onların gizli niyyətləri onların 
bəxşişlərini puça çevirir. 
Lakin elələri də var ki, aza malikdirlər və onun hamısını 
verirlər. 
Onlar həyata, həyatın səxavətinə inananlardır gətirənlər-
dir və onların xəzinəsi heç zaman boşalmır. 
 65 
Onlar o kəslərdir ki, sevinclə verirlər və sevinc onların 
mükafatı olur. 
Elələri də var ki, ağrı ilə verirlər və bu ağrı onların vəfti-
zi
1
 olur. 
Elələri də var ki, verirlər və bu zaman nə ağrı bilir, nə 
sevinc axtarırlar, nə də yaxşılıq etdiklərinin fərqində olurlar. 
Onların verməyi, bax, o vadidəki mərsinin ətrini fəzaya 
yayması kimidir. 
Allah belələrinin əlləri ilə danışır və onların gözləri ilə 
yer üzünə gülümsünür. 
İstəyənə vermək yaxşı işdir, lakin istəməyənə anlayaraq 
vermək daha yaxşı işdir. 
Səxavətli üçün ehtiyacı olanı aramaq sadəcə verməkdən 
daha böyük sevincdir. 
Məgər elə bir şey varmı ki, onu özünüzdə saxlaya 
biləsiniz? 
Nəyiniz varsa bir gün alınacaq. 
Odur ki, indi verin, vermək mövsümünü varislərinizin 
öhdəsinə buraxmağa nə lüzum? 
* * * 
Çox vaxt deyirsiniz: “Mən verərdim, amma layiqli 
birisinə.” 
Amma nə bağınızdakı ağaclar, nə də çəmənlərinizdəki 
sürülər belə demirlər. 
Onlar verirlər ki, yaşaya bilsinlər, çünki verməmək 
onlarçün ölüm deməkdir. 
                                                 
1
 Xaç suyuna salınma. 
 66 
Həqiqətən, öz gündüzlərini və gecələrini alamağa layiq 
bilinən, sizdən də qalan hər şeyi almağa layiqdir. 
Həyat okeanından içməyə layiq bilinmişdir, sizin kiçik 
arxınızdan öz camını doldurmaga layiqdir, əlbəttə. 
Sizdən kömək almaq cəsarətindən, inamından və hətta 
mərhəmətindən də böyük layiqlilik varmı? 
Axı, siz kimsiniz ki, insanlar sizin qarşınızda öz ürəkləri-
ni açmalı, vüqarlarını ayaqlarınızın altına sərməlidirlər ki, onla-
rın çılpaq mahiyyətlərinə baxıb layiqliklərini müəyyənləşdirə 
biləsiniz? 
Birinci özünüzə baxın, verməyə və vermə aləti olmağa 
layiqsinizmi? 
Zira, həqiqətdə, həyata verən həyatın özüdür, siz isə, 
özünüzü verən sayanlar, şahiddən başqa bir şey deyilsiniz. 
Siz alanlar – və həqiqətdə hamınız alansınız – üzərinizə 
minnət yükünü götürməyin ki, nə özünüzün, nə də verənin 
boynuna boyunduruq keçirməyəsiniz. 
Yaxşısı budur, verənlə bir yerdə, onun hədiyyəsi ilə 
qanadlanın göylərə. 
Zira, öz borcun barədə çox düşünmək, anası məhsuldar 
torpaq və atası Tanrı olanın ürəyinin səxavətinə şübhə etmək 
deməkdir”. 
 
Yemək və içmək 
Sonra qoca bir karvansaraçı dilləndi: “Bizə yemək-
içməkdən danış”. 
O dedi: 
“Kaş ki, siz torpağın ətri hesabına yaşaya və bitki kimi 
işıqla qidalana biləydiniz. 
 67 
Lakin bir halda ki, siz yeməkdən ötrü öldürməyə, susuz-
luğunuzu yatırtmaqdan ötəri körpələrin südünü oğurlamağa 
məcbursunuz, onda bunu elə edin ki, qoy, səcdəyə bənzəsin. 
Qoy, süfrəniz müqəddəs qurbangah yeri olsun. Burada 
meşənin günahsız və təmiz varlıqları insanın daxilində yaşayan 
daha təmiz və daha məsum olana qurban verilsin. 
Heyvanı öldürəndə ürəyinizdə deyin: 
“Səni öldürən qüvvə ilə mən də öldürüləcəyəm və məni 
də yeyəcəklər. 
Çünki, səni mənim əlimə təslim edən qanun məni daha 
qüdrətli Ələ təslim edəcəkdir. 
Sənin və mənim qanım ilahi ağacın köklərini qidalandı-
ran şirədən başqa bir şey deyil.” 
Almanı dişləyəndə, ürəyinizdə ona deyin: 
“Sənin toxumların mənim bədənimdə yaşayacaq, 
Sənin sabahkı çiçəklərin mənim ürəyimdə açacaqdır. 
Sənin ətrin mənim nəfəsim olacaq, 
Keçən hər fəsilə biz birlikdə sevinəcəyik.” 
Payızda üzümlüklərinizdən üzümü şərab presi üçün yı-
ğanda ürəyinizdə deyin: 
“Əslində mən də üzümlüyəm və mənim də meyvələrim 
beləcə şərab presinə yığılacaq 
Cavan şərab kimi məni də əbədiyyət küplərində 
gizləyəcəklər.” 
Qışda bu şərabı açanda, ürəyinizdə hər bir qədəh üçün 
nəğməniz olsun; 
Nəğmələrinizdə ötən payız günlərini, üzümlüyü və şərab 
presini bir daha xatırlayın”. 
 
 68 
Zəhmət  
Sonra əkinçi dilləndi: “Bizə zəhmətdən danış”. 
O belə söylədi:  
“Siz torpaqla və torpağın qəlbi ilə bərabər olmaq üçün 
işləyirsiniz. 
Zira, bekar olmaq – fəsillərə yadlaşmaq, sonsuzluğa 
doğru möhtəşəm və vüqarlı itaətkarlıqla yeriyən həyat axının-
dan ayrılıb itmək deməkdir. 
Siz işləyəndə saatların pıçıltısını ürəyində musiqiyə 
çevirən neyə dönürsünüz. 
Ətrafdakılar səs-səsə verib oxuduğu zaman, sizlərdən 
kim lal və səssiz-səmirsiz bir qamış olmağa razı olar? 
Sizə həmişə deyiblər ki, iş – cəhənnəm əzabıdır, fiziki 
əmək isə – fəlakətdir.  
Lakin mən sizə deyirəm ki, siz işləyəndə, torpağın ən ali 
istəyini həyata keçirmiş olursunuz. 
Bu, sizin əzəli öhdəçiliyinizdir. 
Zəhmətə qatlaşmaqla siz həqiqətən həyatı sevmiş 
olursunuz. 
Zəhmət dolayısı ilə sevmək – həyatın ən gizli sirlərinə 
varmaq deməkdir. 
Lakin siz ağrıya görə doğuluşu xəstəlik, bədəni 
çalışdırmağı isə alnınıza yazılmış lənət sayırsınızsa, onda mən 
deyirəm ki, alın yazısını məhz alın təri ilə yumaq mümkündür. 
Sizə deyiblər ki, həyat – zülmətdir və öz yorğunluğunuz-
da digər yorğunların dediklərini əks-səda kimi təkrarlayırsınız. 
Mən isə deyirəm ki, həyat həqiqətən də zülmətdir, 
Əgər orda heç bir cəhd yoxdursa. 
Hər hansı cəhd biliksiz kordur. 
 69 
Hər hansı bilik də zəhmətsiz mənasızdır. 
Əgər məhəbbət yoxdursa zəhmət də puçdur.  
Yalnız məhəbbətlə işləyəndə siz özünüzü özünüzlə, 
digərləri ilə və Allahla bağlamış olursunuz. 
Bəs məhəbbətlə işləmək nə deməkdir? 
Bu, ürəklə əyirilən saplarla paltarı elə toxumaqdır ki, 
sanki onu sevgiliniz geyinəcəkdir. 
Bu, evi elə bir hisslə tikməkdir ki, sanki onun içində 
sevgiliniz yaşayacaqdır.  
Bu, toxumları elə şəfqətlə səpmək və məhsulu elə 
sevinclə yığmaqdır ki, sanki sevgiliniz yeyəcək bu meyvələri. 
Bu, yaratdığınız hər bir əşyanı öz ruhunuzla doldurmaq, 
Bütün müqəddəslərin ətrafınızda duraraq sizi müşahidə 
etdiyini bilmək deməkdir. 
Çox vaxt eşidirəm ki, yuxulu-yuxulu belə danışırsınız: 
“Mərmərlə işləyən öz qəlbinin formasını daşda tapan 
torpağı şumlayan sadə əkinçidən daha yüksəkdir. 
Göy qurşağını kətana köçürə bilən bizim ayaqlarımız 
üçün çarıq toxuyandan daha artıqdır.” 
Lakin mən sizə deyirəm, özü də yuxulu yox, günorta 
ayıqlığında.  
Külək kiçicik bir otla nəhəng palıddan daha az nəzakətlə 
danışmır. 
Həqiqətən o kəs böyükdür ki, küləyin səsini məhəbbətin-
dən şirinləşmiş nəğməyə çevirə bilir. 
Zəhmət – görünən məhəbbətdir. 
Əgər məhəbbətlə işləyə bilmirsinizsə və iş sizdə ikrah ya-
radırsa, yaxşı olar ki, işi dayandırasınız və məbədin qapılarının 
ağzında oturub sevinclə işləyənlərdən sədəqə istəyəsiniz. 
 70 
Zira, çörəyi biganəliklə bişirirsinizsə, deməli, dadsız 
çörək bişirirsiniz, insanın aclığını da doyurmaz. 
Üzümü də narazılıqla sıxırsınızsa, sizin narazılığınız 
zəhər olub şərabınıza qarışacaq. 
Siz lap mələk kimi oxusanız belə, əgər oxumağınızda eşq 
yoxdursa, yalnız gündüzün və gecənin səsini batırmış olursu-
nuz”. 
  
Sevinc və kədər 
Daha sonra bir qadın dilləndi: “Sevinc və Kədərdən danış 
bizə”. 
O, cavab verdi: 
“Sizin sevinciniz üzündən maskası düşmüş kədərinizdir. 
O quyudan ki, sizin gülüşünüz yüksəlir, onu dəfələrlə 
doldurmusunuz göz yaşlarınızla. 
Və başqa cür də necə ola bilər axı? 
Kədər içinizi nə qədər dərin qazıbsa, varlığınız bir o 
qədər sevinc tuta bilər. 
İçinə şərab süzdüyünüz piyalə, həmin o piyalə deyilmi ki, 
dulusçu sobasında bişirilib əvvəlcə? 
Məgər ruhunuzu oxşayan bu ud, həmin o ağac deyilmi ki, 
əvvəlcə bıçaqlarla oyulub? 
Sevinəndə ürəyinizin dərinliyinə boylanın və onda 
görərsiniz ki, sizə indi sevinc gətirən əvvəl sizi kədərləndirərdi. 
Kədərlənəndə yenə ürəyinizin dərinliyinə boylanın və gö-
rəcəksiniz ki, əslində indi yasını tutduğunuz əvvəl sizin heyrət 
mənbəyiniz idi. 
Bəziləriniz: “Sevinc kədərdən artıqdır,” digərləriniz isə: 
“Yox, kədər daha böyükdür,”– deyəcək. 
 71 
Lakin mən sizə deyirəm: onları ayırmaq olmaz. 
Onlar birlikdə gəlirlər. Əgər biri indi səninlə süfrə başın-
dadırsa, əmin ol ki, digəri çarpayında dincəlir. 
Həqiqətdə siz tərəzinin oxu kimisiniz – öz kədəriniz və 
sevinciniz arasında. 
Yalnız boş olanda sakitləşir, tarazlıqda olursunuz. 
Hər dəfə Xəzinədar öz qızıl-gümüşünü sizdə çəkmək 
istəyəndə, sizin sevinc və kədəriniz qalxır-düşür”. 
 
Evlər  
Bir bənna qabağa çıxaraq söylədi: “Evlərdən danış bizə”. 
O, belə cavab verdi: 
“Şəhər divarları arasında ev tikəndə təsəvvür edin ki, 
vəhşi təbiətin ortasında bir alaçıq tikirsiniz. 
Daxilinizdəki qərib yolçu alatoranlıqda evini axtaranda 
onu tapa bilsin. 
Eviniz sizin genişlənmiş bədəninizdir. 
O, günəş altında böyüyür və gecənin sakitliyində uyuyur. 
Əlbəttə, onun da öz yuxuları var. 
Elə bilirsiniz, eviniz yuxu görmür? Yuxularında şəhəri 
tərk edərək meşəliyə, yaxud təpənin başına səyahət etmir? 
Kaş ki, yığa biləydim evlərinizi ovcuma. Onda mən bir 
səpinçi kimi səpələyərdim onları meşələrə, düzlərə. 
Onda vadilər sizin küçələriniz, yaşıl cığırlar isə xiyaban-
larınız olardı. Siz bir-birinizi üzümlüklərin arasında axtarardı-
nız və gələndə paltarlarınızda torpağın qoxusunu gətirərdiniz. 
Amma bunun vaxtı hələ gəlib çatmamışdır. 
Əcdadlarınız qorxularından bir-birlərinə çox sıx yaxınlaş-
mışlar. 
 72 
Bu qorxu hələ bir müddət çəkəcək. Bu qala divarları hələ 
bir müddət də ocaqlarınızı çəmənlərinizdən ayıracaq. 
Deyin mənə, ey Orfalesin camaatı, bu evlərdə nəyiniz 
var? Bağlı qapılar arxasında qoruduğunuz nədir axı?  
Orda qüdrətinizin nişanəsi olan sülh və sakitlik varmı? 
Orda xatirələriniz – insan idrakının zirvələrini bir-birinə 
bağlayan sayrışan tağlar – varmı? 
Orda elə bir gözəllik varmı ki, taxtadan və daşdan düzəl-
dilmiş əşyalardan ayırıb ürəyi müqəddəs dağa doğru yönləndir-
sin? 
Deyin görüm, bütün bunlar evlərinizdə varmı? 
Yoxsa siz ancaq rahatlığa və rahatlıq hərisliyinə maliksi-
niz? Bu, gizlincə evinizə qonaq kimi daxil olur, sonra ona yiyə-
lənir və nəhayət, ağasına çevrilir. 
Hə, o, bir heyvan təlimçisinə çevrilərək, qarmaq və 
qamçı ilə sizin ən böyük ehtiraslarınızı özünə ram edir. 
Əlləri ipək kimi olsa da, onun ürəyi dəmirdəndir. 
O sizi ona görə yuxuya verir ki, çarpayınızın başında 
durub cisminizin ləyaqətini ələ sala bilsin. 
O sizin sağlam hisslərinizə rişxənd edərək onları saxsı 
qablar kimi qanqallığa tullayır, mənasızlaşdırır. 
Beləcə, rahatlıq həvəsi qəlbin qüdrətini məhv edərək 
onun dəfnində irişə-irişə addımlayır. 
Lakin sizə, fəzanın övladlarına, yuxularında belə 
dincəlməyənlərə, nə tələyə düşmək, nə də əhliləşmək yarayar. 
Lövbər yox, dar ağacı olmalıdır sizin eviniz. 
O, yaranı gizləyəcək parıltılı lent yox, gözləri qoruyan 
göz qapağı olmalıdır.  
 73 
Qapıdan keçə bilmək üçün qanadlarınızı yığmayın, 
tavana dəyməsin deyə, başınızı aşağı əyməyin, divarlar çatlayıb 
dağılacaq deyə nəfəs almaqdan qorxmayın. 
Ölülərin dirilər üçün yaratdığı məzarlıqda yaşamaq sizə 
yaraşmaz. 
Necə gözəl və zəngin olsa belə eviniz, o nə sizin sirrinizi 
gizləyə biləcək, nə də həsrətinizə sığınacaq olacaq. 
Zira, daxilinizdəki sonsuzluq qapıları səhər dumanından, 
pəncərələri isə nəğmələrdən və gecənin sakitliyindən ibarət göy 
sarayına sığa bilər yalnız”. 
 
Geyim  
Toxucu: “Bizimlə Geyim barədə danış”,– dedi. 
O, cavab verdi: 
“Geyiminiz sizin gözəlliyinizin çox hissəsini örtür, lakin 
sizdəki eybəcərliyi gizlədə bilmir. 
Hərçənd ki, libaslarınızda sirr saxlamaq azadlığı axtarır-
sınız, ancaq siz onlarda boyunduruq və zəncir də tapa 
bilərsiniz. 
Yaxşı olardı ki, günəşi və küləyi daha çox dərinizlə 
qarşılayaydınız, nəinki paltarınızla. 
Axı, həyatın nəfəsi gün işığında, həyatın əli isə 
küləkdədir. 
Bəziləriniz deyir: “Məgər geydiyimiz paltarı şimal küləyi 
özü toxumayıbmı?”  
Bəli, mən də deyirəm – bu, şimal küləyi idi. 
Amma onun toxucu dəzgahı – həya, ipləri isə ərköyünlü-
yünüz idi. 
İşini bitirəndən sonra o sizə gülürdü meşədə. 
 74 
Unutmayın ki, utancaqlıq natəmizlərin gözündən qorun-
maq üçün qalxandır. 
Natəmizlər qalmayanda, utancaqlıq ağılın əsarətindən və 
aldanışından başqa nə olacaq ki? 
Unutmayın ki, torpaq sizin yalın ayaqlarınızın təmasın-
dan həzz alır, küləklərsə saçlarınızla oynamaq həsrətindədir”. 
 
Alış - veriş 
Bir tacir söylədi: “Alış-verişdən danış bizə”. 
O, belə cavab verdi: 
“Torpaq öz meyvələrini sizin üçün yetişdirir, lakin siz 
təkcə öz əllərinizi doldurmağı öyrənmisinizsə onlardan bəhrə-
lənə bilməyəcəksiniz. 
Çünki yalnız torpağın nemətlərinin mübadiləsində siz 
bolluq tapa bilər və ehtiyaclarınızı ödəyərsiniz. 
Lakin bu mübadilə məhəbbət və ədalətlə həyata keçiril-
mirsə, o, bəzilərinizi hərisliyə, digərlərinizi isə aclığa gətirib 
çixaracaq.  
Siz – dənizin, tarlaların və üzümlüklərin zəhmətkeşləri – 
bazarda toxucularla, dulusçularla və ədvaçılarla görüşəndə, 
yerin Ruhunu çağırın, gəlib dursun aranızda, tərəzilərinizi və 
haqq-hesabınızı işıqlandırsın. 
İmkan verməyin ki, sizin sövdələşmələrinizdə avaralar, iş 
əvəzinə boşboğazlıq satanlar iştirak etsinlər. 
Belələrinə deyin: “Gedək bizimlə tarlaya, yaxud çıxın 
qardaşlarınızla dənizə və siz də tor atın; 
Torpaq da, dəniz də bizə qarşı olduğu kimi, sizə də 
səxavətli olacaqdır.” 
 75 
Əgər müğənnilər, rəqqaslar və ney çalanlar gəlsələr - 
onların da nemətlərindən alın. 
Zira, onlar da meyvə və ətir yığanlardırlar. Gətirdikləri 
yuxulardan toxunsa da, ruhunuza qida və geyimdir. 
Bazarı tərk etməzdən əvvəl diqqət edin ki, heç kim evinə 
əliboş yollanmasın. 
Əgər içinizdəki ən balacanın da ehtiyacları ödənməyibsə 
yerin Ruhu küləyin altında rahat yata bilməyəcək”. 
 
Cinayət və Cəza 
Sonra şəhərin hakimlərindən biri qarşıya çıxaraq dedi: 
“Bizə Cinayət və Cəzadan danış”. 
O, belə cavab verdi: 
“Ruhunuz rüzgar qabağına düşüb avaralanmağa gedəndə, 
Siz tənha və müdafiəsiz olanda başqalarına və dolayısı ilə 
özünüzə zülm etmiş olursunuz. 
Etdiyiniz bu zülmə görədir ki, müqəddəsliyin qapısını 
döyərək bir müddət unudulmuş kimi gözləməyə məcbursunuz. 
Sizin ilahi mənliyiniz bir okean kimidir,  
O, əsla çirkləndirilə bilməz. 
O, bir efir kimi yalnız qanadı olanları yüksəyə qaldırır. 
Hətta sizin ilahi mənliyinizin günəşə də bənzəri var; 
O nə köstəbək yolları tanıyar, nə ilan deşiyi axtarar. 
Lakin ilahi mənliyiniz içinizdə yalnız deyildir. 
İçinizdə insani çox şey var, lakin bir çox şey hələ də 
insanlaşmasını gözləyir. 
O, bir biçimsiz cırtdan kimidir, duman içində yuxulu-
yuxulu öz oyanışını arayır. 
İndi içinizdəki insandan danışmaq istəyirəm. 
 76 
Zira, cinayətin və cinayətə görə cəzanın nə olduğunu bi-
lən içinizdəki ilahi məniniz, yaxud yuxulu cırtdan deyil, məhz 
odur. 
Tez-tez eşitmişəm bunu sizdən,  
Zülm etmiş adam haqqında elə danışırsınız ki,  
Guya o sizlərdən birisi olmayıb, dünyanıza soxulmuş bir 
yaddır. 
Mən isə deyirəm: müqəddəs və mömin olan, 
daxilinizdəki alilikdən yüksəyə qalxa bilmədiyi kimi. 
Eləcə zalım və zəif olan da, həmçinin, daxilinizdə 
gəzdirdiyiniz alçaqlıqdan aşağı enə bilməz.  
Bir yarpaq bütövlükdə ağacın səssiz razılığı olmadan 
sarala bilmədiyi kimi, sizin hamınızın buna gizli razılığınız 
olmasa zalım da öz pis əməlini eləyə bilməz. 
 Sanki bir izdiham kimisiniz, birlikdə yeriyirsiniz öz ilahi 
mənliyinizə doğru. 
 Siz həm yol, həm də yolçularsınız. 
 Əgər biriniz yıxılırsa, o, arxadan gələni ayaq altdakı 
daşdan xəbərdar etmək üçün yıxılır. 
 Lakin yıxılan, həm də, qabaqda gedənlərə görə yıxılmış 
olur; ayaqdan möhkəm və iti olmaqlarına baxmayaraq, o daşı 
yoldan götürməmişlər. 
 Bir söz də deyəcəm, ürəyinizə ağırlıq gətirəcək olsa 
belə: 
Öldürülənin öz ölümündə təqsiri yox deyil. 
Soyulanın soyğuna məruz qalanda günahı yox deyil.  
Zalımın zülmündə möminin də günahı vardır. 
Xatakar pis iş tutanda əlləri təmiz olan da təmiz qalmır. 
Bəli, çox zaman məhkum zərərçəkmişin qurbanı olur. 
 77 
Çox zaman da məhkum olunmuş günahlandırılmayan və 
mühakimə edilməyənin yükünü daşımış olur. 
Siz haqlını haqsızdan və yaxşını pisdən seçə bilmirsiniz. 
Zira, ağ sapla qara sap birlikdə toxunan kimi onlar 
günəşin qarşısında birgə dayanmışlar. 
Qara sap qırılır, toxucu bütün parçanı gözdən keçirməli, 
dəzgahı da yoxlamalıdır. 
Əgər aranızda birisi öz xəyanətkar arvadını məhkəməyə 
çəkmiş olsa,  
Qoy, onda ərin də ürəyini tərəzidə çəksinlər. Ölçsünlər 
dəqiqliklə onun ruhunu. 
Qoy, incidəni şallaqlayacaq adam əvvəlcə incidilmişin 
ruhuna da boylansın. 
Aranızdan bir kimsə haqq naminə şər ağacını baltala-
mağa qalxıbsa, qoy, onun köklərinə də diqqətlə baxsın. 
Həqiqətən də, o, xeyir və şər, bəhrəli-bəhərsiz bütün kök-
ləri yerin səssiz-səmirsiz ürəyində bir-birinə sarmaşmış halda 
görəcəkdir. 
Siz, ədalətli olmalı olan hakimlər, əlləri təmiz, ruh isə oğ-
ru olana nə hökm çıxaracaqsınız? 
Bəs əlləri ilə qatil, ruhu ilə zülmün qurbanı olana hansı 
cəzanı layiq biləcəksiniz? 
Davranışında yalançı və qəddar olan, lakin özü də incidil-
miş və alçaldılmış birisini necə təqib edərdiniz? 
Bəs çəkdiyi peşmançılığı artıq çoxdan xatasını üstələdiyi 
birisini necə mühakimə edərsiniz? 
Məgər sizin xidmət etdiyiniz ədalət məhkəməsinin əsl 
hədəfi elə peşmançılıq deyilmi? 
 78 
Hər bir halda, siz nə günahsıza peşmanlıq çəkdirmək, nə 
də günahkarın ürəyindəki peşmanlığı ordan çıxarıb atmaq 
gücündə deyilsiniz. 
O, gecələr çağrılmadan gəlir. Gəlir ki, insanlar oyanıb 
özlərinə baxa bilsinlər. 
Ey ədaləti anlamalı olan kimsələr, əgər bütün işlərə gün 
işığında baxmasanız bunu necə edə bilərsiniz? 
Yalnız o zaman anlayacaqsınız ki, ayaq üstə olan və yı-
xılan – əslində öz cırtdan mənliyinin gecəsi ilə ilahi mənliyinin 
gündüzü arasındakı alatoranlıqda gəzişən eyni insandır. 
Məbədin guşə daşı təməldə duran ən altdakı daşdan heç 
də yüksəkdə deyil”. 
 
Qanunlar  
Sonra bir hüquqşünas soruşdu: “Ustad, bizim qanunlar 
barədə nə deyərdin?” 
O, cavab verdi: 
Qanun qoymaqdan xoşunuz gəlir. Lakin onları pozanda 
daha çox həzz alırsınız. 
Okean sahilində oynayan uşaqlar kimisiniz inadla qum 
qalaları ucaldırsınız ki, sonra gülərək onları uçurasınız. 
Amma başınız bu qum qalalarını tikməyə qarışıq ikən, 
okean sahilə bir xeyli qum yenə gətirir.  
Siz onları dağıdıb uçuranda, okean da sizə qoşularaq 
gülür. 
Həqiqətən, okean həmişə məsumlarla birgə gülür. 
Bəs o kəslərə nə deyəsən ki, onlar üçün həyat – okeanı, 
insanın yaratdığı qanunlar isə qum qalalarını xatırlatmır. 
 79 
O kəslərə ki, onlar üçün həyat – qaya, qanunlar isə – 
külüngdür, istədikləri kimi çapırlar həyatı.  
Onlara nə deyəsən? 
Neyləyəsən rəqqaslara nifrət edən topala? 
Neyləyəsən öz boyunduruğuna vurğun öküzə ki, meşədə-
ki sığın və maralı avara və sərgərdan sayır? 
Bəs toya hamıdan tez gələn, yeyib, içib yorulan, evinə 
gedəndə isə bütün şənlikləri zorakılıq, bütün şənlənənləri isə 
qanun pozucuları adlandırana nə deyəsən? 
Nə deyə bilərəm ki, mən belələri haqqında? 
Onlar da gün işığının altında durublar, amma arxaları 
günəşə doğrudur. 
Onlar yalnız öz kölgələrini görə bilirlər və onların 
kölgələri onlar üçün qanundur. 
Günəş bir kölgə istehsalçısından savayı nədir onlar üçün? 
Məgər qanunları tanımaq, əyilib yerdəki kölgələri 
izləməkdən başqa bir şeydirmi? 
Amma sizi, üzü günəşə doğru yeriyənləri, yerə çəkilmiş 
hansısa şəkillər saxlaya bilərmi? 
Siz, küləklə birgə səyahət edənlər, hansı yelqovan sizə 
yol göstərə bilər ki? 
Əgər siz boyunduruğunuzu qırarkən başqasının dustaqxa-
nasının qapısına toxunmamısınızsa insanın yaratdığı hansı qa-
nunlar sizin əl-qolunuzu bağlaya bilər? 
Əgər rəqs edərkən, başqasının dəmir zəncirlərinə ilişmir-
sinizsə hansı qanundan qorxacaqsınız? 
Əgər siz libasınızı cırarkən onu bir kimsənin cığırına 
tullamamısınızsa kim sizi məhkəməyə çəkə bilər? 
 80 
Orfalesin camaatı, siz dəfin səsini ala, udun simlərini 
boşalda bilərsiniz, bəs torağayı kim susdura bilər”? 
 
Azadlıq 
Natiq dilləndi: “Bizə azadlıqdan danış”. 
O, dedi: 
“Şəhər qapılarında və ocaqlarınızın başında, sizi öz 
azadlığınız qarşısında necə əyilib, səcdə etdiyinizi görmüşəm, 
– eyni ilə qullar öz zülmkarı qarşısında beləcə alçalır və onu 
öyürlər; baxmayaraq ki, o onları öldürməkdə davam edir. 
Hə, məbədin meşəliyində və qalanın kölgəsində aranızda 
ən azad sayılanları azadlığı boyunduruq və qandal kimi 
geyinərək daşıdıqlarını görmüşəm. 
Ürəyim qan ağlayır içimdə. Zira, siz o zaman azad ola bi-
lərsiniz ki, hətta azadlığı axtarmaq arzusunun özü belə sizin 
üçün artıq bir yükə çevriləcək və siz azadlıq haqqında bir məq-
səd və həyatın mənası haqqında danışırmış kimi danışmayacaq-
sınız. 
Siz o zaman həqiqətən azad olacaqsınız ki, günləriniz 
qayğısız, gecələriniz isə ehtiyac və qüssədən uzaq olacaq. 
O zaman ki, bütün bunlar həyatınızı saranda belə, siz çıl-
paq və bağlanmamış halda onların üzərinə yüksələ biləcəksiniz. 
İdrakınızın səhərində öz günorta saatınızın ətrafına dola-
dığınız zəncirləri qırmasanız öz gecə və gündüzləriniz üzərinə 
necə yüksələ bilərsiniz,? 
Əslində sizin azadlıq adlandırdığınız – zəncirlərin ən 
möhkəmidir, hərçənd ki, onun halqaları günəşdə parıldayır və 
gözlərinizi qamaşdırır. 
 81 
Azad olmaq üçün qırıb atmaq istədikləriniz məgər sizin 
mənliyinizin parçaları deyilmi? 
Əgər ləğv etmək istədiyiniz ədalətsiz qanundursa, bu 
qanunu özünüz öz əllərinizlə yazmısınız öz alnınıza. 
Hüquq kitablarınızı yandırmaqla silə bilməzsiniz onu; 
hakimlərinizin alnından da yuya bilməyəcəksiniz onu, lap 
bütöv bir dənizi onların üstünə töksəniz belə. 
Əgər taxtdan salmaq istədiyiniz despotdursa, əvvəlcə ba-
xın, görün içinizdə onun üçün ucaltdığınız taxt hələ dururmu? 
Zira, azad və vüqarlıları tiran necə idarə edə bilər, əgər 
onların azadlığında bir tiranlıq və vüqarlarında bir ayıb olma-
sa? 
Əgər canınızı qurtarmaq istədiyiniz qayğıdırsa, bilin ki, 
onu sizə sırımayıblar – özünüz seçmisiniz. 
Əgər qovmaq istədiyiniz qorxudursa, o sizin ürəyinizdə 
oturub, qorxudanın əlində deyil. 
Həqiqətən, varlığınızda hər şey yarı qucaqlaşmış halda 
daim hərəkətdədir arzuladığınız və qorxduğunuz, ikrah etdiyi-
niz və sevdiyiniz, təqib etdiyiniz və uzaq qaçdığınız.  
Bütün bunlar içinizdə işıq və kölgə kimi cüt gəzişirlər. 
Kölgə ağararaq yox olanda, sönməkdə olan işıq başqa bir 
işığın kölgəsinə çevrilir. 
Beləcə sizin azadlığınız da qandallarını itirəndə, daha 
böyük azadlığın qandallarına çevrilir”. 
 
Ağıl və Ehtiras 
Yenidən məbədin kahinəsi dilləndi və söylədi: “Bizimlə 
Ağıl və Ehtiras barədə danış”. 
O belə cavab verdi: 
 82 
“Çox zaman qəlbiniz döyüş meydanını xatırladır; ağıl və 
dərrakəniz ehtiras və meyllərinizə qarşı müharibə aparırlar bu 
meydanda. 
Kaş, mən sizin qəlbinizdə sülh yarada biləydim, sizin his-
sələriniz arasındakı qarşıdurma və rəqabəti vəhdət və harmoni-
yaya çevirəydim! 
Lakin mən bunu necə edə bilərəm, əgər siz özünüz öz da-
xilinizdə sülh yaratmasanız və bir-birinizi və hər bir hissənizi 
sevməsəniz? 
Sizin ağlınız və ehtirasınız – dənizdə üzən ruhunuzun 
sükanı və yelkənləridir. 
Əgər sizin yelkənləriniz cırılmış və ya sükanınız 
qırılmışsa, siz yalnız axına düşüb hara gəldi gedərsiniz, yaxud 
dənizin ortasında hərəkətsiz qalarsınız. 
Zira, təkbaşına idarə edən ağıl – məhdudlaşdırıcı qüvvə, 
nəzarətdən çıxan ehtiras isə – özünü yandırıb külə döndərən 
alovdur. 
Odur ki, qoyun, ruhunuz ağlınızı ehtiras səviyyəsinə yük-
səltsin ki, o, nəğmə oxuya bilsin; qoyun, ruhunuz ehtirasınızı 
ağılla istiqamətləndirsin ki, ehtiras hər gün dirilərək yaşaya bil-
sin; və simurq quşu kimi öz külünün içindən pərvazlansın. 
İstərdim ki, düşüncə və istəklərinizə evinizin iki ən əziz 
qonağı kimi yanaşasınız; yəqin ki, qonağın birini digərindən 
üstün tutmazsınız; 
Zira, birinə aşırı diqqətli olan kəs hər ikisinin sevgi və 
etibarını itirmiş olur. 
Təpələr arasında, ağ qovaqların kölgəsində oturaraq 
uzaqdakı çöl və çəmənlərin sakitliyini və əmin-amanlığını bö-
 83 
lüşərkən icazə verin, ürəyiniz öz sükutunda söyləsin: “Allah 
ağılda dincəlir”. 
Lakin tufan qopub qüvvətli külək meşəni silkələyəndə, il-
dırım və şimşəklər göylərin əzəmətindən xəbər gətirəndə, icazə 
verin, ürəyiniz öz həyəcanında dillənsin: “Allah ehtirasda 
hərəkət edir”. 
Bir halda ki, siz İlahi aləmin nəfəsi və İlahi meşənin yar-
paqlarısınız, onda siz də ağılda dincəlib ehtirasda hərəkət edin. 
 
Ağrı 
Bir qadın dilləndi: “Ağrıdan danış bizə”. 
O dedi: 
«Sizin ağrınız – idrakınızın qabığının sındırılmasıdır. 
Meyvə çəyirdəyinin içini işığa çıxarmaq üçün onu 
sındırmaq lazım olduğu kimi, siz də ağrını yaşamalısınız. 
Əgər ürəyiniz gündəlik həyatınızın möcüzələrinə təəc-
cüblənmək qabiliyyətini saxlaya bilsəydi, onda ağrı sizə se-
vincdən az maraqlı görünməyəcəkdi; 
Siz ürəyinizin mövsümlərini zəmilərinizin üzərindən ke-
çən fəsillər kimi qəbul edərdiniz. 
Sakitcə aləmi öz kədərinizin qışından müşahidə edər-
diniz. 
Ağrının çoxunu özünüz seçmisiniz. 
Bu bir acı dərmandır ki, onun vasitəsi ilə Loğman sizin 
xəstə mənliyinizi sağaldır. 
Odur ki, Loğmana etibar edin və onun dərmanını sükut 
və itəatkarlıqla için. 
Zira, onun əli ağır və sərt olsa da, Görünməzin qayğıkeş 
əli ilə istiqamətləndirilir. 
 84 
Sizə uzatdığı piyalə dodaqlarınızı yandırsa da, o, Dulus-
çunun müqəddəs göz yaşları ilə isladılmış palçıqdan 
düzəldilmişdir». 
 
Özünüdərk 
Bir kişi dilləndi: “Özünüdərkdən danış bizə”. 
O belə cavab verdi: 
«Sizin ürəkləriniz öz sükutunda gündüz və gecələrin 
sirrini bilir. 
Lakin qulaqlarınız ürəklərinizin bildiyini eşitmək 
həsrətindədir. 
Həmişə fikirlərinizdə bildiyinizi sözlərdə də tanımaq 
istərdiniz. 
Arzularınızın çılpaq bədəninə barmaqlarınızla toxunmaq 
istərdiniz. 
Bu, yaxşıdır. 
Ruhunuzun gizli bulağı qaynamalı və şırıltı ilə dənizə 
doğru axmalıdır; onda sonsuz dərinliyinizin xəzinəsi gözləriniz 
önünə açılacaq. 
Naməlum xəzinənizi tərəzidə çəkməyə can atmayın; 
biliyinizin dərinliyini xətkeşlə ölçməyə çalışmayın. 
Zira, Məniniz sərhədsiz və ölçüsüz bir dənizdir. 
Deməyin: “Mən Həqiqəti tapmışam”, yaxşı olar 
deyəsiniz: “Mən bir həqiqət tapmışam”. 
Deməyin: “Mən ruhun yolunu tapmışam”. 
Yaxşı olar deyəsiniz: “Mən mənim yolumla gedən ruha 
rast gəlmişəm”. 
Zira, ruh bütün yollardan istifadə edir. 
 85 
Ruh yalnız bir istiqamətdə hərəkət etmir və qamış kimi 
bitmir. 
Sonsuz ləçəkli şanagüllə kimi açılır ruh». 
 
Müəllimlik 
Sonra bir müəllim söylədi: “Bizə Müəllimlikdən danış”. 
O dedi: 
«Heç kim sizə biliyinizin səhərində mürgülü şəkildə artıq 
mövcud olandan başqa bir şey aça bilməz. 
Məbədin kölgəsində, tələbələrinin müşayəti ilə gedən mü-
əllim öz müdrikliyi ilə deyil, inamı və eşqi ilə bölüşür əslində. 
Əgər o doğrudan da müdrikdirsə, onda o sizi öz müdrikli-
yinin kandarından keçirməyə çalışmayacaq, əksinə, sizi öz 
ağlınızın qapısına gətirəcəkdir. 
Astronom kosmosu necə anladığından danışacaq, amma 
sizə öz anlamını verə bilməyəcək. 
Musiqiçi sizə bütün fəzanı dolduracaq ritmi oxuya bilər, 
lakin o sizə nə bu ritmi tuta biləcək qulaq və nə bu ritmi 
təkrarlayacaq səs vermək iqtidarındadır. 
Rəqəmlər elminə vaqif olan da sizə yalnız çəki və ölçülər 
dünyasından danışa bilər, sizi ora sala bilməz. 
Zira, bir adamın idrakının qanadları başqasına borc verilə 
bilməz. 
Hər biriniz Allahın biliyində ayrıca dayandığınız kimi 
Allahı tanımaqda və yeri anlamaqda da hər biriniz öz ayrılığını 
pozmamalıdır». 
 
Dostluq 
Bir gənc xahiş elədi: “Dostluqdan danış bizə”. 
 86 
Əl-Mustafa belə cavab verdi: 
«Sizin dostunuz – sizin gerçəkləşən ehtiyaclarınızdır. 
O – sizin məhəbbətlə əkdiyiniz və məhsulunu minnətdar-
lıqla yığdığınız tarlanızdır. 
O – sizin süfrəniz və sizin ocağınızdır. Çünki siz onun 
yanına öz aclığınızla gəlir və onda sakitlik axtarırsınız.  
Dostunuz fikrini sizinlə bölüşəndə, özlüyünüzdə “yox” 
deməyə çəkinməyin, “hə”ni isə içinizdə saxlamayın. 
O susanda belə ürəyinizdə onu dinləməkdə davam edin. 
Zira, dostluqda bütün fikirlər, bütün arzular, bütün ümid-
lər səs-küyü sevməyən bir sevinc içində sözsüz doğulur və 
paylaşılır. 
Dostunuzdan ayrı düşəndə kədərlənməyin; 
Zira, onda ən çox sevdiyiniz onun yoxluğunda daha ay-
dın bilinir, alpinistə dağ düzənlikdən daha yaxşı göründüyü 
kimi. 
Qoyun, dostluqda ruhani dərinləşmədən savayı heç bir 
təmənnanız olmasın. 
Zira, öz sehrinin açılmasından savayı başqa bir şeydə də 
marağı olan məhəbbət – məhəbbət deyil, təhərsiz atılmış tordur 
ki, ona yalnız faydasız şeylər düşə bilər. 
Qoyun, sizdə ən yaxşı şey – dostunuz üçün olsun. 
Əgər o sizin dənizinizin çəkilməsini bilməlidirsə, qoyun, 
o həm də sizin qabarmanızı tanısın. 
Zira, nəyinizə lazımdır sizə o dost ki, onu yalnız vaxtınızı 
öldürmək üçün arayırsınız. 
Onu yalnız vaxtınızı yaşamaq üçün arayın! 
Zira, dost sizin ehtiyaclarınızı ödəmək üçündür, 
daxilinizdəki boşluğu doldurmaq üçün yox. 
 87 
Qoyun, gülüş və paylaşılan sevinclər dostluğunuzu 
şirinləşdirsin. 
Zira, xırdalıqların şehində ürək öz səhərini açır və 
təravətləndirir». 
 
Nitq  
Sonra alim dedi: “Nitqdən danış”. 
O belə cavab verdi:  
«Siz fikirlərinizlə düz gəlməyəndə danışmağa başlayırsı-
nız. 
Daha ürəyinizin tənhalığına sığmayanda, dodaqlarınıza 
köçür, orada yaşamaq istəyirsiniz və bu zaman səs də yalnız 
əyləncə və oyun olur.  
Söhbətlərinizin çoxunda fikir yarıölü haldadır. 
Zira, fikir – azad bir quşdur, söz qəfəsində qanadlarını 
gərsə də, uça bilmir. 
Aranızda elələri var ki, tənhalığın qorxusundan 
çoxdanışan birisini axtarır. 
Tənhalığın sükutunda gözləri qarşısında onların çılpaq 
mahiyyətləri açılır; onlar isə qaçırlar bu məqamdan. 
Elələri də var ki, söhbətin gedişində özləri də bilmədən, 
anlamadıqları həqiqəti aşkarlamış olurlar. 
Lakin elələri də var ki, həqiqəti sözlərlə ifadə etməsələr 
də özlərində daşıyırlar. 
Belələrinin köksündə ritmik sükutla ruh yaşayır. 
Yolda, yaxud bazarda dostunuzla rastlaşanda, qoyun, 
dodaqlarınızı tərpədən və dilinizi yönəldən ruhunuz olsun. 
Qoyun, səsinizin səsi onun qulağının qulağı ilə 
söhbətləşsin. 
 88 
Zira, onun qəlbi şərabın dadını yadda saxlayan kimi sizin 
ürəyinizin həqiqətini qoruyub saxlayacaqdır.  
Şərabın rəngi belə unudulanda, qabını da tapmaq artıq 
mümkün deyil». 
 
Zaman 
Astronom soruşdu: “Ustad, bəs zaman necə?” 
O, cavab verdi: 
«Siz zamanı - ölçüsüz olanı və ölçüyə gəlməyəni ölçmək 
istəyirsiniz. 
Siz öz davranışınızı və hətta ruhunuzu saatlara və 
fəsillərə uyğunlaşdırmaq, tabe etdirmək istəyirsiniz. 
Zamandan çay düzəltmək və onun sahilində oturub onun 
axınına tamaşa etmək istəyirsiniz. 
Buna baxmayaraq, sizdəki zamansız olan həyatın 
zamansızlığını dərk edir. 
Bilir ki, dünən – bu günün xatirəsi, sabah isə – bu günün 
arzusudur. 
Daxilinizdə nəğmə oxuyan və düşünən hələ də ulduzları 
fəzaya səpələyən o ilk anda yaşamaqdadır. 
Aranızda kim hiss eləmir ki, onun sevgisinin gücü 
sonsuzdur? 
Kim eyni zamanda hiss eləmir ki, sonsuz olmağına bax-
mayaraq, məhəbbət onun varlığının mərkəzində cəmlənmişdir; 
aşiqanə fikir və əməllərin ardıcıllığı kimi uzanıb getmir. 
Məgər zaman məhəbbətlə bərabər deyilmi – bölünməz və 
ölçüyəgəlməz? 
 89 
Lakin əgər öz düşüncələrinizdə zamanı fəsillərlə ölçməli-
sinizsə, qoy, onda hər fəsil bütün digər fəsilləri də özündə 
birləşdirmiş olsun. 
Qoy, bu gün dünəni – yaddaş, gələcəyi isə – həsrət 
vasitəsi ilə bağrına bassın!» 
 
Xeyir və Şər 
Şəhərin ağsaqqallarından biri soruşdu: “Xeyir və Şərdən 
danış bizə”. 
 O, cavab verdi: 
«Mən sizdəki xeyirdən danışa bilərəm, şərdən deyil.  
Zira, şər – öz aclıq və susuzluğundan əziyyət çəkən 
xeyirdən başqa nədir ki? 
Həqiqətən, xeyir ac olanda qidanı hətta qaranlıq mağara-
larda belə axtarmağa hazırdır. O, susuzluqdan yananda iylən-
miş sudan belə içməyə çəkinməz. 
Siz özünüzlə vəhdətdə olanda xeyirsiniz. 
Lakin özünüzlə vəhdətdə olmayanda da, sizə şər demək 
olmaz. 
Zira, bölünmüş ev – hələ oğru yuvası demək deyil, 
sadəcə bölünmüş evdir. 
Sükansız gəminin də təhlükəli adalar arasında məqsədsiz 
şəkildə üzməsi hələ onun batması demək deyil. 
Siz özünüzdən verməyə hazır olanda xeyirsiniz. 
Lakin özünüz üçün fayda gəzəndə belə şər deyilsiniz. 
Zira, siz fayda gəzəndə torpağın dərinliyinə işləyən və 
onun döşünü əmən köklərdən başqa bir şey deyilsiniz. 
Əlbəttə, meyvə kökə deməyəcək: “Mənim kimi ol – 
yetişmiş və şirəli, daim öz bolluğu ilə bölüşən”. 
 90 
Zira, meyvə üçün vermək bir tələbat olduğu kimi, kök 
üçün də almaq elə bir tələbatdır. 
Ayıq danışanda siz – xeyirsiniz. 
Lakin yuxulu-yuxulu boşboğazlıq edəndə də siz – şər 
deyilsiniz. 
Zira, hətta kəkələmək belə dilinizi möhkəmləndirə bilər. 
Öz məqsədinə doğru inamlı addımlarla yeriyəndə, siz – 
xeyirsiniz. 
Lakin ona doğru axsaya-axsaya gedəndə də siz – şər 
deyilsiniz. 
Çünki hətta axsayanlar belə geriyə getmirlər. 
Lakin, ey güclü və sürətlilər, diqqətli olun ki, şikəst 
yanında xeyirxahlıq edirmişsiniz kimi axsamayasınız. 
Sonsuz üsullarla siz – xeyirsiniz, lakin xeyir olmayanda 
belə – şər deyilsiniz siz. 
Sadəcə bir qədər astagəl və tənbəlsiniz. 
Heyf ki, marallar tısbağalara cəldlik öyrədə bilməzlər. 
Sizin böyük Məninizə doğru həsrətinizdə böyük xeyir 
vardır. Bu həsrət hamınıza xasdır. 
Lakin bəzilərinizdə bu həsrət dənizə doğru tələsən və özü 
ilə qayaların sirlərini və meşənin nəğmələrini aparan gur seli 
xatırladır. 
Bəzilərinizdə isə bu – zəif arx kimidir. Döngə və 
dalanlarda azan və dənizə yetişməmiş tükənən arx. 
Lakin qoy, həsrəti güclü olan həsrəti zəif olana deməsin: 
“Sən niyə belə ləng və tərəddüdlüsən?” 
Zira, əsl xeyirxah adam çılpaqdan: “Sənin paltarın harda-
dı ki?”, yaxud evsizdən “Nə oldu sənin evinə?” – deyə soruş-
maz». 
 91 
 
Dua 
Sonra kahinə xahiş elədi: “Bizə Duadan danış”. 
Cavabında o söylədi: 
«Siz dərddə və möhnətdə olanda dua edirsiniz; 
Kaş ki, siz sevinc və bolluq içində olanda da dua edə 
biləydiniz. 
Zira, dua sizin canlı efirə yayılmanızdır. 
Əgər qəlbinizin zülmətini fəzaya boşaltmaqda bir yün-
güllük tapırsınızsa, ürəyinizin şəfəqini saçmaqda da böyük se-
vinc vardır sizin üçün. 
Ruhunuz sizi duaya çağıranda göz yaşlarınızı saxlaya 
bilmirsinizsə, ağlamağınıza baxmayaraq, o sizi haylamaqda 
davam etməlidir. Ta göz yaşınız gülüşə çevrilənə qədər. 
Dua edəndə siz göyə yüksəlir və sizinlə eyni saatda dua 
edənlərlə görüşürsünüz. Elə kəslərlə ki, onlarla duadan qeyri 
bir məqamda görüşmək mümkünsüzdür. 
Bu səbəbdən də, bu görünməz məbədə yalnız vəcd və 
şirin ünsiyyət üçün girin. 
Zira, bu məbədə xahiş üçün girsəniz, heç nə almayacaq-
sınız. 
Siz ora özünüzü alçaltmaq üçün girsəniz, yüksəlməyə-
cəksiniz. 
Siz ora hətta başqasına xeyir istəmək üçün girsəniz belə 
eşidilməyəcəksiniz. 
Kifayətdir ki, siz bu görünməz məbədə daxil olasınız. 
Mən sizə sözlərlə dua etməyi öyrədə bilmərəm. 
Allah özü sizin dilinizlə danışmayınca, eşidilməyəcəksi-
niz. 
 92 
Mən sizə dənizlərin, meşələrin və dağların dualarını da 
öyrədə bilmərəm. 
Lakin siz - dağların, meşələrin və dənizlərin övladları - 
onların dualarını öz ürəklərinizdə tapa bilərsiniz. 
Gecənin sakitliyinə qulaq kəsilsəniz, bu sükut içrə 
onların nə dediyini eşidərsiniz: 
“İlahi, bizim qanadlı Mənimizin yaradıcısı! İçimizdə 
hökm edən Sənin iradəndir. 
İçimizdə arzulayan Sənin arzundur. 
Sənin hökmünlə Sənə məxsus gecələrimiz Sənə məxsus 
gündüzlərə çevrilirlər. 
Biz Səndən heç nə istəyə bilmərik, zira, ehtiyaclarımız 
içimizdə hələ doğulmamışdan qabaq Sən onlardan xəbərdarsan: 
Bizim ehtiyacımız – Sən özünsən və özünü bizə daha çox 
bəxş etməklə bizə hər şeyi vermiş olursan». 
 
Həzz 
Sonra şəhərə ildə bir dəfə gələn zahid irəli çıxaraq: 
“Həzzdən danış bizə”, – deyə söylədi. 
O belə cavab verdi: 
«Həzz azadlığın nəğməsi olsa da, azadlığın özü deyil. 
O, sizin arzularınızın çiçəklənməsidir, meyvəsi deyil. 
O, yüksəkliyi çağıran dərinlikdir, dərinliyin özü deyil. 
O, qəfəsə salınmışın qanadlarını gərməsi olsa da, sonsuz 
fəza demək deyil. 
Hə, həqiqətən, həzz – azadlıq nəğməsidir. 
Əgər siz onu bütün ürəyinizlə oxusanız mən sevinərəm; 
lakin bu oxumada ürəyinizin itirilməsini heç istəməzdim. 
 93 
Bəzi cavanlarınız həzzi elə axtarırlar ki, sanki o, hər 
şeydir; hamınız onları danlayır, mühakimə edirsiniz. 
Mən isə onları nə mühakimə edər, nə də danlayardım. 
Qoy, axtarsınlar.  
Zira, tapacaqları təkcə həzz olmayacaqdır. 
Onlar yeddi bacıdır və ən balacası belə həzdən daha 
gözəldir. 
Məgər yeri qazıb kök axtaran və nəticədə xəzinə tapan 
birisi haqqında heç eşitməmisinizmi? 
Yaşlılardan bəziləri həzzi sərxoşluq anında buraxılan 
səhvlər kimi peşmanlıqla xatırlayırlar. 
Lakin peşmanlıq ağılın dumanlandırılmasıdır, 
cəzalandırılması deyil. 
Yaxşı olardı ki, onlar həzzlərini yayın məhsulunu 
xatırladıqları kimi minnətdarlıqla xatırlayaydılar. 
Lakin peşmanlıq onlara yüngüllük gətirirsə, qoy, olsun. 
Aranızda elələri də var ki, axtarmaq üçün o qədər gənc, 
xatirələrə qapılmaq üçün isə hələ o qədər qoca deyillər. 
Onlar axtarış və xatırlamadan qorxaraq bütün həzzlərdən 
yan qaçırlar ki, ruhu incitməmiş və təhqir etməmiş olsunlar. 
Amma hətta onların bu imtinası belə onlara həzz gətirir. 
Beləcə, əsən əlləri ilə kök axtarmaqlarına baxmayaraq, 
onlar da xəzinə tapmış olurlar. 
Amma soruşuram sizdən, ruhu kim təhqir edə bilər ki? 
Bülbül gecənin sakitliyini, yaxud işıldaböcək ulduzu 
təhqir edə bilərmi? 
Sizin alovunuz və tüstünüz küləyə ağırlıq gətirə bilərmi? 
Yoxsa, düşünürsünüz, ruh bir gölməçədir ki, onu bir 
çöplə həyəcanlandıra bilərsiniz?  
 94 
Çox zaman həzzdən imtina etməklə, siz arzularınızı 
yalnız varlığınızın dərin guşələrinə sıxışdırmış olursunuz. 
Kim bilir, bəlkə bu gün əldən çıxan sabahkı gününü 
gözləyir? 
Hətta sizin bədəniniz belə öz qanuni haqqını bilir, Onu 
aldada bilməzsiniz. 
Bədəniniz isə qəlbinizin arfasıdır. 
Onda şirin musiqi, yaxud nizamsız səslər çalmaq – artıq 
sizin işinizdir. 
İndi ürəyinizdə soruşursunuz: “Bəs həzzdə nəyin yaxşı, 
nəyin pis olduğunu necə bilək?” 
Gedin öz çəmənlərinizə və bağlarınıza. Görün ki, arıya 
güldən bal yığmaq həzz verir. 
Gülə də həzz verir arıya balını vermək. 
Zira, arı üçün gül bir həyat mənbəyidir. 
Gül üçün də arı bir məhəbbət elçisidir. 
Hər ikisi – həm arı, həm də gül üçün – həzz vermək və 
həzz almaq bir tələbat və bir vəcddir. 
Orfalesin camaatı, öz həzzlərinizdə güllərə və arılara 
bənzəyin». 
 
Gözəllik 
Şair söylədi: “Bizimlə Gözəllikdən danış”. 
 O, cavab verdi: 
«Harada axtaracaq və necə tapacaqsınız Gözəlliyi, əgər o 
özü sizin həm yolunuz və həm də bələdçiniz olmasa? 
Siz onun haqqında necə danışa bilərsiniz, əgər o özü sizin 
nitqinizin toxucusu olmasa? 
 95 
Kədərlilər və incimişlər deyəcəklər: “Gözəllik - xeyirxah 
və mehribandır. 
Sanki bir gənc ana kimi, o, öz hüsnündən bir qədər 
utanmış halda aramızda gəzişir”. 
Çılğınlar deyəcəklər: “Yox, gözəllik - qorxulu və 
qüdrətlidir. 
Sanki bir fırtınadır o; ayaqlarımızın altındakı yeri və 
başımızın üstündəki göyü silkələyir”. 
Yorulmuş və əldən düşmüşlər deyəcəklər: “Gözəllik bir 
şirin pıçıltıya bənzəyir. Bizim ruhumuzda danışır o. Onun səsi 
bizim sükutumuz qarşısında geri çəkilir, zəif işıq kölgə 
qarşısında qorxudan əsən kimi”. 
Dəcəllərsə deyəcək: “Biz onu dağlarda qışqıran gördük. 
Onun qışqırığıyla birlikdə ayaq səsləri, qanadların çırpıl-
ması və şirlərin nəriltisi də gəlirdi”. 
Gecə şəhərin nəzarətçiləri deyəcək: “Gözəllik sübh 
şəfəqləri ilə birlikdə Şərqdən yüksələcək”. 
Günorta zəhmətkeşlər və yolçular deyəcək: “Biz onun 
qürub pəncərəsindən yerə necə əyildiyinin şahidi olmuşuq”. 
Qışda qara düşmüşlər deyəcək: “O, yazda, təpədən-
təpəyə qonaraq gələcəkdir”. 
Yayın istisində məhsul dərənlər deyəcəklər: “Biz onu pa-
yız yarpaqları ilə oynayan görmüşük, saçlarında da qar vardı”. 
Bütün bunları siz gözəllik haqqında söylədiniz. 
Əslində isə siz ödənməmiş ehtiyaclarınızdan danışırdınız. 
Zira, gözəllik ehtiyac deyil, vəcddir. 
O, nə susuzluqdan yanan dodaq, nə də irəliyə uzadılmış 
boş əldir. 
Alovlanmış ürək və sehrlənmiş qəlbdir gözəllik. 
 96 
Bu, sizin görmək istədiyiniz surət və ya eşitmək 
istədiyiniz nəğmə deyil. 
Elə surətdir ki, gözlərinizi yumanda belə onu görməyə 
bilmirsiniz və elə nəğmədir ki, qulaqlarınızı bağlasanız da, onu 
eşitməkdə davam edəcəksiniz. 
Bu, qartımış ağac qabığının arxasındakı şirə və 
caynaqlara birləşmiş qanad da deyil. 
Əbədi çiçəklənən bağdır, əbədi uçuşan mələklər topasıdır 
gözəllik. 
Orfalesin camaatı, gözəllik – müqəddəs üzündən niqabını 
götürmüş həyatdır. 
Lakin həyat da sizsiniz, niqab da siz. 
Gözəllik – özünə güzgüdə baxan əbədiyyətdir. 
Əbədiyyət də sizsiniz, güzgü də siz. 
 
Din  
Qoca bir kahin dedi: “Dindən danış bizə”. 
O söylədi:  
«Məgər gün ərzində mənim başqa bir şeydən danışdığım 
oldumu? 
Məgər bütün əməllər və düşüncələr, eləcə də əməl və dü-
şüncə olmayanlar, əlinizlə daş yonanda, yaxud toxucu dəzgahı-
nı işlədəndə belə qəlbinizdə çağlayan heyrət və təəccübün özü 
din deyilmi? 
Kim öz inamını əməllərindən, əqidəsini məşğuliyyətin-
dən ayıra bilər? 
Kim öz saatlarını qarşısına düzüb söyləyə bilər: 
“Bu, Allah üçün, bu isə mənim üçün; bu, ruhum, bax, bu 
isə bədənim üçün?” 
 97 
Sizin bütün saatlarınız – qanadlarınızdır, fəzanı yaran, 
sizi özünüzdən özünüzə aparan. 
Əxlaqını dəbdəbəli libas kimi geyinən kəs çılpaq 
qalsaydı, daha yaxşı olardı. 
Külək və günəş onun dərisinə zərər verməzdi. 
Davranışını etikayla müəyyənləşdirən kəs öz bülbülünü 
qəfəsə salmış olur sanki. 
Ən azad nəğmə belə dəmir barmaqlıqlardan və 
məftillərdən keçə bilməz. 
O kəs üçün ki, səcdə – açıldığı kimi də bağlana bilən bir 
pəncərədir, o kəs hələ ruhunun mənzilinə yetişməmişdir; zira, o 
mənzilin pəncərələri sübhdən sübhə qədər açıq olur. 
Sizin gündəlik həyatınız – sizin məbədiniz və sizin 
dininizdir. 
Ona nə vaxt daxil olsanız, özünüzlə hər şeyinizi götürün. 
Götürün özünüzlə kotanınızı və şeypurunuzu, çəkicinizi 
və udunuzu götürün. 
Bütün o şeyləri ki, zərurət, yaxud heyrət üçün 
yaratmısınız. 
Zira, dualarınızda nə uğurlarınızdan yüksəyə qalxa bilər, 
nə də uğursuzluğunuzdan aşağı enə bilərsiniz. 
Özünüzlə bütün insanları da götürün. 
Zira, səcdənizdə nə onların ümidlərindən yüksəyə uça bi-
ləcək, nə də özünüzü onların ümidsizliyindən aşağı endirə bilə-
cəksiniz. 
Əgər siz Allahı dərk etmiş olsaydınız, tapmaca tapmağa 
ehtiyac qalmayacaqdı. 
Yetər ki, ətrafınıza boylanasınız və Onun uşaqlarınızla 
necə oynadığının şahidi olacaqsınız. 
 98 
Baxın fəzaya: Onun buludlar üzərində yeridiyini, əllərini 
şimşəklərdə uzadaraq yağışlarla yağdığını görərsiniz. 
Onun çiçəklərdə gülümsəməyini, sonra isə boy ataraq 
ağaclarda sizə əl etməsini görərsiniz». 
 
Ölüm 
Sonra əl-Mitra dilləndi: “İndi isə Ölüm barədə 
danışmağını istəyirik”. 
Əl-Mustafa dedi: 
«Ölümün sirrini bilmək istəyirsiniz. 
Onu həyatın ürəyində axtarmırsınızsa harda tapa bilərsi-
niz?  
Gündüzləri kor olan, gecə gözlü bayquş işığın sirri 
üzərindəki pərdəni qaldıra bilməz. 
Əgər həqiqətən ölümün ruhunu görmək istəyirsinizsə, 
ürəyinizi həyatın bədəninə geniş açın. 
Zira, həyatla ölüm birdir, çayla dəniz bir olan kimi. 
Ümid və arzularınızın dərinliyində qeybin lal biliyi 
yatmaqdadır; 
Qar altında uyuyan toxumlar təki, ürəyiniz yuxusunda 
baharı görür. 
Yuxularınıza inanın, əbədiyyətin qapıları gizlənib onlar-
da. 
Sizin ölüm qorxunuz bir çobanın sultan qarşısında əsmə-
sinə bənzəyir; o zaman ki, sultan əlini onu şərəfləndirmək üçün 
uzatmışdır artıq. 
Məgər çobanın əsməsində üzərində sultan təmasını 
gəzdirəcəyindən dolayı bir sevinc hiss olunmurmu?  
Məgər o, daha çox öz əsməsi barədə düşünmürmü? 
 99 
Zira, ölmək – küləyin qarşısında çılpaq dayanmaq və 
günəşdə ərimək deyil, bəs nədir? 
Nəfəsin kəsilməsi – nəfəsin öz narahat qabarma və 
çəkilmələrindən azad olması, qalxması, genişlənməsi və Allahı 
qayğısız şəkildə axtara bilməsi demək deyilmi? 
Yalnız sükut çayından su içdikdə həqiqətən nəğmə 
oxuyacaqsınız. 
Yalnız dağın zirvəsinə çatanda həqiqi yüksəlişiniz 
başlayacaqdır. 
Cisminizi torpaq özünə istəyəndə həqiqi rəqsinizi 
oynayacaqsız». 
 
Vidalaşma  
Budur, axşam düşdü. 
Görücü əl-Mitra söylədi: “Eşq olsun bu günə, bu yerə və 
sənin danışan ruhuna!” 
O cavab verdi: «Məgər danışan mən idim? Məgər mən 
həm də dinləyən deyildimmi?» 
Sonra o, məbədin pilləkanları ilə endi və bütün xalq da 
onun arxasınca yollandı. O öz gəmisinə yetişib göyərtəyə 
qalxdı. 
Üzünü xalqa tutub səsini ucaltdı: 
«Orfalesin camaatı, külək sizi tərk etməyimi tələb edir. 
Külək qədər tələsməsəm də, getməliyəm. 
Biz, daima tənha yollar axtaran yolçular, heç zaman yeni 
günü dünənin qurtardığı yerdən başlamırıq; səhər şəfəqləri bizi 
heç zaman qürubun bizi tərk etdiyi yerdə tapmayacaqdır. 
Hətta yer yuxuda olanda belə, biz yol gedirik. 
 100 
İnadkar bitkinin toxumlarıyıq biz. Və elə ki, yetkinliyə 
çatırıq, ürəklərimiz dolub daşır, külək alıb aparır bizi və 
səpələyir hər yana. 
Günlərim qısa oldu mənim, aranızda keçirdiyim, sizə 
söylədiyim sözlər isə daha qısa idi. 
Lakin səsim daha qulaqlarınızda səslənməyəcək və eşqim 
xatirənizdən silinən bir zamanda mən yenidən qayıdacağam. 
Daha zəngin bir ürəklə və ruha yaxın bir nəfəslə 
danışacam onda. 
Hə, dənizin qabarması ilə qayıdacam mən. 
Baxmayaraq ki, ölüm məni gizləyə və böyük sükut məni 
öz ağuşuna ala bilər, anlamağınız üçün yollar axtaracam. 
Boşuna axtarmayacam mən. 
Əgər danışdıqlarımdan nəsə həqiqətdirsə, bu həqiqət da-
ha aydın səs və sözlərlə, fikirlərinizə daha yaxın bir şəkildə aş-
karlanacaqdır. 
Mən küləklə gedəcəm, Orfalesin camaatı, amma boşluğa 
düşməyəcəm. 
Əgər bu gün sizin ehtiyaclarınız ödənməyəcək və mənim 
eşqim nakam qalacaqsa, qoy, onda o, bir vəd olaraq qalsın 
gələn günə qədər. 
İnsanın ehtiyacları dəyişir, amma eşqi dəyişmir. Və o, 
eşqindən gözləyir ehtiyaclarının ödənməsini. 
Odur ki, bilin, böyük sükutun içindən qayıdacam mən». 
«Səhər şəfəqləri ilə əriyən və çəməndə şeh qoyub gedən 
duman buludlarda yığılaraq yağış olub yerə yağır. 
Dumana oxşarım vardı mənim. 
Gecənin sakitliyində sizin küçələrinizi dolaşırdım və 
ruhum evlərinizə daxil olurdu. 
 101 
Ürəyinizin döyüntüsü ürəyimdə, nəfəsiniz üzümdə idi. 
Və mən sizin hamınızı tanıyırdım. 
Hə, mən həm sizin sevincinizə, həm də ağrınıza şərik 
idim. Və siz yuxulayanda sizin yuxularınız mənim yuxularım 
olurdu. 
Çox zaman aranızda dağlar qoynunda göl kimi idim mən. 
Zirvələrinizi, əyri-üyrü yamaclarınızı və hətta gəlib keçən 
fikir və arzu sürülərinizi əks etdirirdim özümdə. 
Uşaqlarınızın gülüşü bir arx, gənclərinizin həsrəti bir çay 
olub sükutuma dolurdular. 
Mənim dərinliyimə yetişəndə belə bu arx və çaylar 
oxumaqlarını kəsmirdilər. 
Lakin nə isə gülüşdən şirin və həsrətdən böyük bir şey 
gəldi mənə. 
Bu, sizdəki sonsuzluq idi; 
Bir azman insan ki, siz onun yalnız hüceyrə və əzələlərini 
təşkil edirsiniz;  
O kəs ki, onun nəğməsində sizin oxumağınız yalnız 
səssiz bir həyəcanı xatırladır. 
Məhz bu azmanın daxilində siz azmansınız. 
Beləcə, onu seyr edərək, mən sizi gördüm və sevdim. 
Zira, məhəbbətin yetişə biləcəyi hansı məsafələr yoxdur 
ki, bu azman fəzada? 
Hansı görüntülər, hansı inhizarlar və hansı xəyallar bu 
uçuşdan uzağa apara bilər? 
Sizdəki bu azman sanki alma boyda çiçəklərlə bəzənmiş 
nəhəng palıdı xatırladır. 
Onun qüdrəti sizi torpağa bağlayır, onun ətri sizi fəzaya 
yüksəldir və onun sarsılmazlığı ilə ölümsüzsünüz siz. 
 102 
Sizə deyiblər ki, siz bir zəncir kimisiniz və bu zəncirin ən 
zəif halqası kimi zəifsiniz. 
Lakin bu, həqiqətin yalnız yarısıdır. Siz həm də ən 
möhkəm halqa təki möhkəmsiniz. 
Sizi əməllərinizin ən xırdası ilə qiymətləndirmək – okea-
nın gücünü onun köpüyünün zərifliyi ilə ölçmək kimi bir 
şeydir. 
Sizi sizin uğursuzluqlarınıza görə mühakimə etmək – 
fəsilləri dəyişkənlikdə ittiham etmək deməkdir. 
Bəli, siz okean kimisiniz. 
Sahillərinizdə dayaza oturmuş ağır gəmilər qabarmanı 
gözləyərkən siz okean olsanız belə, öz qabarmanızı tələsdirə 
bilməzsiniz. 
Fəsillərə də bənzəriniz var sizin. 
Hərçənd ki, qışda öz baharınızı inkar etmiş olursunuz.  
İçinizdə uyuyan yazınız yuxuda gülümsünür və qətiyyən 
incimir bundan. 
Düşünməyin ki, bunları söylədim ki, bir-birinizə deyəsi-
niz: “O, bizi yüksək qiymətləndirirdi. O, bizdə ancaq yaxşını 
görürdü”. 
Mən sizin fikirdə düşüncələrdə bildiyinizi sözlərlə ifadə 
edirəm yalnız. 
Sözdə ifadə olunan bilik sözsüz yaşayan biliyin kölgəsi 
deyilmi? 
Sizin fikirlərlə mənim sözlərim möhürlənmiş yaddaşın 
dalğalarıdır. 
O yaddaşda sizin ötən günlərinizin və yerin hələ nə bizi, 
nə özünü tanımadığı qədim günlərin və yerin çaşqınlığa qərq 
olduğu gecələrin xatirələri saxlanılır. 
 103 
Müdrik insanlar sizə öz müdrikliklərindən verməyə 
gəlirdilər. Mənsə sizin müdrikliyinizi almağa gəlmişəm: 
Mən müdriklikdən daha böyük olanı tapdım. 
Bu, sizdə get-gedə coşan alovlu ruhdur.  
Onun daim artmasından xəbərsiz olan sizlər günlərinizin 
solmasına heyfslənirsiniz yalnız. 
Bu, məzardan qorxan bədəndə həyat arayan həyatdır. 
Burda məzar nə gəzir? 
Bu dağlar və düzlər – beşik və pillədir. 
Əcdadlarınızın uyuduğu çöllərin yanından hər dəfə ke-
çəndə diqqətlə baxın. Və siz özünüzü və uşaqlarınızı orada 
yallı gedən görərsiniz. 
Həqiqətən, çox zaman özünüzdən xəbərsiz şənlənirsiniz 
siz. 
Başqaları gəlirdi sizə – qızıl vəd edir və bu, sizin 
imanınıza çevrilirdi. Əvəzində siz onlara yalnız var-dövlət, 
hakimiyyət və şöhrət verdiniz. 
Mən sizə vəd olunandan az verdim, lakin böyük səxavət 
gördüm sizdən. 
Siz mənə daha böyük bir həyat həsrəti verdiniz. 
Həqiqətən, insan üçün onun bütün amallarını qurumuş 
dodaqlara, bütün həyatını isə – tükənməyən bulağa çevirən 
hədiyyədən böyük hədiyyə ola bilməz. 
Mənim şərəfim və mükafatım ondadır ki, nə zaman bu 
bulağa su içmək üçün yaxınlaşsam, onun dirilik suyunun özü-
nün susuzluqdan yandığını görürəm. 
Mən onu içdikcə, o da məni içmiş olur. 
Bəziləriniz məni sizin hədiyyələrinizi götürmək üçün çox 
qürurlu və çəkinən sayır. 
 104 
Bəli, maaşa işləmək üçün mən çox qürurluyam, amma 
hədiyyələrçün yox. 
Hərçənd ki, siz məni öz süfrənizin başına əyləşdirə 
bildiyiniz halda mən moruqla dolanırdım təpələr arasında; 
Siz məni öz evinizdə saxlamağa şad olduğunuz halda 
mən məbədin dəhlizində yatırdım. 
Məgər mənim gecə və gündüzlərimə göstərdiyiniz qayğı-
dan mənim yeməyim şirinləşməmişdimi? Və o səbəbdən də sir-
li görüntülərə bələnməmişdimi yuxularım? 
Siz özünüz də bilmədən çox şey verirsiniz. 
Buna görə xeyir-duam üstünüzdədir. 
Həqiqətən, özünə güzgüdə baxmağı sevən xeyir daşa 
çevrilir. 
Özünü öyən yaxşılıq – lənət doğmuş olur. 
Bəziləriniz məni yalquzaq adlandırır və öz tənhalığından 
sərməst olmuş hesab edirdi. 
Siz deyirdiniz: “O, meşədəki ağaclarla məsləhətləşir, 
insanlarla yox. 
Təpələrin başında tənha oturaraq şəhərimizə baxır”. 
Bu doğrudur ki, mən təpələrə dırmaşır və gözdən uzaq 
yerlərdə gəzirdim.  
Mən yüksəyə qalxmasam və uzağa getməsəydim sizi 
necə görə bilərdim? 
Uzaq olmadan, həqiqətən yaxın olmaq mümkündürmü? 
Bəziləriniz isə fikirlərini sözsüz bildirirdilər mənə: 
“Ey Qərib, Qərib, ey əlçatmaz yüksəkliklərin vurğunu, nə 
üçün qartalların yuva qurduğu zirvələrdə yaşayırsan axı? 
Niyə mümkünsüzü arzulayırsan? 
Hansı fırtınanı öz toruna keçirmək istəyirsən? 
 105 
Hansı əcaib quşu tutmaqdır məqsədin? 
Gəl, bizə qoşul. 
Aşağı en və bizim çörəyimizlə aclığını doyur bizim şəra-
bımızla yatırt susuzluğunu”. 
Qəlblərinin tənhalığında deyirdilər onlar bu şeyləri; 
Lakin onların tənhalığı daha dərin olsaydı, onlar bilərdi-
lər ki, mən yalnız sizin sevincinizin və ağrınızın sirrini axtarır, 
yalnız sizin göylərdə gəzən böyük məninizi ovlamaq istəyir-
dim. 
Lakin ovçunun özü də ov idi; 
Zira, oxlarımın çoxu öz sinəmi tapmaq üçün yayımı tərk 
edirdi. 
Uçan, həm də sürünürdü; 
Ona görə ki, qanadlarımı günəşdə gərəndə, onların 
kölgəsi yerə tısbağa kimi düşürdü. 
Mən, həm imanlı, həm də şübhəli idim. 
Zira, tez-tez barmağımı yaramın üstünə qoyurdum ki, 
sizə daha çox inanım və daha yaxşı tanıyım sizi. 
Bu inam və bu biliklə də deyirəm: 
Siz öz bədəninizin əsiri deyilsiniz və evlərə, yaxud 
tarlalarınıza bağlanmamısınız. 
Sizin məniniz dağlardan yüksəkdə yaşayır, küləklərlə 
səyahət edir. 
O, günəşdə qızınmaq üçün bayıra çıxan və özünü 
gizləmək üçün qaranlıqda yer eşən bir məxluq deyil. 
O, nəsə azad bir şeydir, ruhdur, yeri saran və efirdə 
hərəkət edən. 
Əgər bu sözlər anlaşılmazdırsa, onları aydınlaşdırmağa 
çalışmayın. 
 106 
Bütün şeylərin əvvəli qarışıq və dumanlıdır, amma sonu 
yox. 
Mən çox şad olaram, məni bir başlanğıc kimi 
xatırlasanız. 
Həyat və bütün canlılar dumanlıqda yaranırlar, kristalda 
yox. 
Kim bilir, bəlkə kristal – durulmuş dumandır elə? 
İstərdim ki, məni xatırlayanda yadınıza salasınız:  
Sizdə sizə ən zəif və qarışıq görünən – ən güclü və aydın 
olandır. 
Məgər sümüklərinizi qaldıran və onları bərkidən 
nəfəsiniz olmadımı? 
Məgər indi xatırlaya bilmədiyiniz yuxu qurmayıbmı 
şəhərinizi? Gördüyünüz bu cah-cəlalı o yaratmayıbmı? 
Əgər siz o nəfəsin qabarmalarını görə bilsəydiniz, 
gözünüzə başqa heç nə görünməyəcəkdi. 
Əgər siz o yuxunun pıçıltısını eşidə bilsəydiniz, başqa 
səslər qulağınıza yetişə bilməyəcəkdi. 
Lakin siz nə eşidir, nə də görürsünüz. Və bu da yaxşıdır. 
Gözlərinizi örtən pərdəni elə onu toxumuş əllər də 
qaldıracaqdır.  
Qulaqlarınıza girmiş o palçığı da onu qarışdıran 
barmaqlar çıxaracaqdır. 
 Bax, onda siz görəcəksiniz. 
 Bax, onda eşidəcəksiniz. 
Lakin əsla korluğu tanımış olduğunuza görə heyfslənmə-
yəcəksiniz və bir vaxtlar kar olduğunuza görə də peşmançılıq 
çəkməyəcəksiniz. 
 107 
Zira, həmin gün bütün şeylərin gizli mətləbləri 
açılacaqdır sizə. 
Siz işığa şükür etdiyiniz kimi qaranlığa da şükürlər 
söyləyəcəksiniz.» 
Bunları söyləyərək o, ətrafına baxdı və gəminin kapitanı-
nın sükanın yanında duraraq gah küləklə dolu yelkənlərə, gah 
da uzaqlara nəzər saldığını gördü. 
O dedi: 
«Gəminin kapitanı səbirli, çox səbirlidir. 
Külək əsir və yelkənlər də çırpınır. 
Hətta sükan belə istiqamət istəyir. 
Bunlara baxmayaraq, kapitanım sakitcə susmağımı 
gözləyir. 
Böyük dənizlərin xorunu dinləmiş bu dənizçilər də 
səbirlə dinlədilər məni. 
Az qalıb gözləmələrinə. 
Mən hazıram. 
Çay dənizə yetişdi artıq və ulu ana oğlunu öz bağrına 
basır indi. 
Əlvida, Orfalesin camaatı. 
Bugün öz sonuna yaxınlaşdı artıq. 
O, su zanbağı sabahkı gün qarşısında yumulan təki 
sağollaşır bizimlə. 
Bizə burda verilənləri qorumalıyıq. 
Əgər bütün bunlar az olmuş olsa, yenə bir yerə yığışar və 
birlikdə uzadarıq əllərimizi Verənə doğru. 
Unutmayın ki, mən qayıdacağam sizin yanınıza. 
Bir az keçsin və mənim həsrətim yeni bədən üçün bir 
qədər toz və bir qədər köpük yığacaqdır. 
 108 
Bir az da keçsin, küləkdə bir an dincəlim və başqa bir 
qadın doğacaqdır məni. 
Əlvida, Orfales camaatı və sizinlə keçirdiyim gəncliyim. 
Yuxuda görüşdüyümüz sanki dünən idi. 
Siz nəğmə oxuyurdunuz mənə mənim tənhalığımda, 
mənsə qala ucaldırdım göydə həsrətinizdən. 
Lakin budur, yuxu gözümüzdən qaçmış, yuxular bitmiş 
və gün çıxmışdır artıq. 
Gün günorta olmuş, yarıoyaqlığımız aydın sabaha 
çevrilmişdir və biz ayrılmalıyıq. 
Əgər yaddaşın alatoranlığında bir daha görüşəsi olsaq, 
yenə söhbətləşərik və siz mənə daha dərin bir nəğmə oxu-
yarsınız. 
Əgər əllərimiz başqa bir yuxuda yenidən görüşərsə, yeni 
bir imarət ucaldarıq göylərdə.» 
Bunları söyləyərək o, dənizçilərə işarə verdi. 
Onlar ləngimədən lövbəri qaldırdılar, gəmini sahilə 
bağlayan ipləri açaraq Şərqə doğru istiqamət aldılar. 
Camaatdan vahid bir ürəkdən ayrılan təki bir qışqırıq 
qopdu. Nəhəng şeypurun səsi kimi bu səs alatoranlığa yüksələ-
rək dənizin üzərinə yayıldı. 
Yalnız əl-Mitra susurdu. Gəmi dumanda gözdən itənədək 
ötürdü onu gözləri ilə.  
Camaat dağılandan sonra da o, sahildə tək tənha dayanıb 
ürəyində onun sözlərini təkrarlayırdı: 
“Bir az da keçsin, küləkdə bir an dincəlim və başqa bir 
qadın doğacaqdır məni”. 
 109 
 
 
 
 
 
 
“GÖZ YAŞI VƏ TƏBƏSSÜM”  
kitabından 
 
Giriş 
 
Mən ürəyimin kədərini insanların sevincinə dəyişmərəm. 
İstəmirəm ki, qəlbimin dərinliklərindən doğan göz yaşları 
gülüşə çevrilsin. Mən istəyirəm ki, mənim həyatım həm göz 
yaşı, həm də təbəssüm olaraq qalsın: göz yaşı ürəyi yuyub 
təmizləyir və insana həyatın sirlərini və dərinliyini anladır, 
təbəssümsə məni torpağımın oğullarına yaxınlaşdırır və mənim 
Allaha şükranlığımı ifadə edir; göz yaşı mənə yaralı qəlbimlə 
insanlar arasında qalmağa kömək edir, təbəssümsə mənim 
mövcudluğa sevincimi bildirir. Mən darıxa-darıxa yaşamaq-
dansa sevə-sevə ölməyi üstün tuturam. Mən istəyirəm ki, qəlbi-
min dərinliklərində eşq və gözəllik aclığı heç zaman azalmasın. 
Mən müşahidə edib həyatından razı adamları hamıdan bədbəxt 
və maddiyyata hamıdan yaxın olduqlarını gördüm; mən qulaq 
kəsildim və eşitdim ki, aşiqin ahları ən şirin bir musiqidir. 
Axşam düşür və gül öz ləçəklərini bağlayaraq öz eşqi ilə 
qol-boyun uyuyur, səhər açıldıqda isə o, günəşin öpüşünü 
qəbul etmək üçün dodaqlarını aralayır. Güllərin də həyatı  eşq 
 110 
və görüş, göz yaşı və təbəssümdür. 
Dənizin suları buxarlanır və yuxarı qalxaraq dərələr, 
təpələr üzərində süzən buluda çevrilirlər. Zərif bir küləyə rast 
gələndə bulud göz yaşlarına dönərək düzlərə yağır, çaylara 
yığılaraq vətəninə – dənizə qayıdır. Buludların həyatı – ayrılıq 
və vüsal, göz yaşı və təbəssümdür. Beləcə ruh da vahid Ruhdan 
ayrılaraq maddi dünyaya düşür, bulud kimi kədər dağlarının və 
sevinc vadilərinin üzərindən keçir; ölüm küləyi ilə rastlaşanda 
isə, əvvəlki yerinə, eşq və gözəllik dənizinə – Allaha qayıdır... 
 
Eşq həyatı 
 
Yaz 
Gəl, mənim sevgilim, gedək təpələrin arasında gəzişək; 
qarlar ərimiş, həyat yuxudan ayılaraq vadilərdə və yüksəklik-
lərdə canlanma yaratmaqdadır. Gedək mənimlə, yazın uzaq çə-
məndəki ayaq izlərinə baxaq. 
Gedək, təpənin başına qalxaq və onun ətrafındakı 
dərələrin titrəşən yaşıllığına tamaşa edək. 
Budur, yazın səhəri qışın gecəsi ilə yığışdırılmış paltarla-
rını boxçasından çıxarmış və onları şaftalı və sitrus ağaclarına 
geyindirmişdir; və budur onlar Qədr gecəsindəki gəlin kimi 
bəzənmişlər. Üzümlər oyanmış, tənəklər aşiqlər təki bir-birinə 
sarmaşmışlar. Qayaların arasından çaylar qaçışır, rəqs edərək 
sevinc nəğməsini təkrarlayırlar; və budur dənizdə köpük görü-
nən təki təbiətin qəlbindən güllər də görünməyə başladı. 
Gedək, əzizim, qışın sonuncu göz yaşlarını zanbaqların 
piyalələrindən içək, qəlbimizi cəh-cəh vuran quşların nəğməsi 
 111 
ilə dolduraq, yaz mehlərinin ətrini ciyərlərimizə çəkməyə 
tələsək. 
Gəl, bənövşələrin gizləndiyi o qayanın dibində oturaq və 
məhəbbət öpüşlərinin şirinliyinə dalaq. 
 
Yay 
Gəl, əzizim, gedək zəmiyə, artıq biçin vaxtıdır. Taxıl 
günəşin şəfqətli baxışları altında artıq böyüyüb yetişmişdir. 
Gedək torpağın meyvələrini yığaq, Ruh sevinc dənlərini Eşqin 
ürəklərimizin dərinliklərində əkdiyi toxumlardan yığdığı təki 
yığaq. Həyat qəlbimizi tükənməz hisslərlə doldurduğu təki 
ambarlarımızı təbiətin nemətləri ilə dolduraq,. 
Gəl, sevgilim, güllərdən yataq, göydən yorğan düzəldək, 
başımızın altına yumşaq küləşdən yığıb dincələk, arxın şirin 
şırıltısının sədaları altında günün yorğunluğu canımızdan 
çıxsın. 
 
Payız 
Sevgilim mənim, gedək üzümlüyə, üzümlərdən şərab 
sıxaq və onu köhnə küplərdə saxlayaq, Ruh əsrlərin 
müdrikliyini gizləyib saxladığı kimi. 
Qayıdaq evimizə! Ağacların yarpaqları saralmışdır; külək 
onları qopararaq hələ də yaya ayrılıq nəğməsini oxuyan 
qurumuş çiçəklərin üstünə səpir. 
Gedək evə, mənim əzizim, artıq quşlar isti yerlərə uçub 
getmiş və soyumuş düzləri tənhalığa qərq etmişlər; casmin və 
mərsinlərin də göz yaşları qurumuşdur.  
Qayıdaq! Yorğun arxlar öz qaçışlarını dayandırmış, 
bulaqlar daha sevincdən ağlamırlar. Təpələr də öz parlaq 
 112 
örtüklərini yığışdırmışlar artıq. Gedək, sevgilim. Təbiəti 
yuxunun şirinliyi yoldan çıxardır və o, həzin nəhavənd
1
 
musiqisinin sədaları altında öz şuxluğu ilə ayrılır. 
 
Qış 
Yaxın gəl, həyatımın yoldaşı, mənə elə sıxıl ki, qışın 
soyuq nəfəsi aramıza girə bilməsin. Mənim yanımda, bu ocağın 
qarşısında otur. Ocaq qışın xoş meyvəsidir. 
Mənə ürəyinin hüsnündən danış. Çöldəki soyuq uğultu və 
iniltini daha eşitmək istəmirəm. Qapı və pəncərələri kip bağla. 
Göylərin acıqlı ifadəsi ruhumu sarsıdır, çöllərin qarlı mənzərəsi 
isə qəlbimi kövrəldir. 
Çırağa yağ tök ki, sönməsin. Və öz yanına qoy onu – 
mənimlə yaşadığın ömrün sənin üzündə yazdığı yazıları 
oxumaq istəyirəm. Mənim əziz həyat yoldaşım. 
Payız şərabından gətir. Gəl, içək və yazın sevincli 
səpininin, yayın zəhmətinin və payızın mükafatının xatirəsinə 
nəğmə oxuyaq. 
Mənə yaxın gəl, ruhumun sevgilisi. Ocaq sönmüşdür və 
sonuncu közlər də indi külə dönəcək. Qucaqla məni, tənhalıq 
qorxusu qəlbimə yaxın düşməsin; çıraq artıq sönmüş, 
çəkdiyimiz şərabın təsirindən isə gözlərimiz yumulmaqdadır. 
Onlar hələ tamam qapanmamış gəl, bir-birimizə bir daha 
baxaq. Yuxu ruhlarımızı sarmamış, gəl, bir-birimizə sarılaq. 
Öp məni, canım mənim, qışın güc gələ bilmədiyi bir şey 
qalıbsa, o da yalnız sənin öpüşündür. 
                                                 
1
 Nяhavяnd – İranda шяhяrdиr. Mцasиr яrяb musиqиsиnиn ladlarыndan 
bиrи bu cцr adlanыr. 
 113 
Sən mənim yanımdasan, mənim əbədi yoldaşım. 
Ah, yuxu okeanı necə dərin və nəhayətsizdir...səhər isə 
çox uzaqlardadır. 
 
 
Ruh 
 
İlahilərin ilahisi öz varlığından bir ruhu ayırdı, onun 
mayasını gözəlliklə yoğurdu. Ona səhər mehinin könül oxşayan 
zərifliyini, çöl çiçəklərinin xoş ətrini, ay işığının cazibəsini 
bəxş etdi. Sevinc qədəhini ona uzadaraq dedi: 
– Keçmişini unudub, gələcəyinə qarşı laqeydləşənədək 
bu qədəhdən içmə!  
Sonra kədər qədəhini uzadaraq sözünə davam etdi: 
–  Qədəhdəkini boşalt və həyat sevincinin mahiyyətini 
dərk et!  
İlk şükran ahı ilə ruhun könül bağçasını şirin məhəbbətə 
sardı, ilk təkəbbür ahı ilə bu məhəbbəti yox etdi. Haqq yolunu 
tanıması üçün İlahi ruha elmilik verdi, gözlə görünməyən 
şeyləri görüb duyması üçün onun bəsirət gözünü açdı. Ona 
xəyallarda yaşayan, kölgələrlə birgə yox olan hisslər bəxş etdi. 
Məlaikələrin göy qurşağının rəngbərəng saplarından toxuduğu 
şövq libası ilə onu süslədi. Onun üzərinə  çaşqınlıqdan  doğan 
zülmət örtüyü çəkdi, halbuki bu, işığın xəyalı idi.  
Sonra İlahi qəzəb və hiddət çəlləyindən odu, bədəvi 
səhralarından əsib-coşan küləyi, təkəbbür dənizi sahilindən 
qızıl qumu, əsrlərin ayaqları altından torpaq götürərək insanı 
yaratdı. Ona dəlilik anlarında coşub daşan, şəhvət qarşısında 
 114 
sönərək azalan kor bir qüvvət bəxş etdi.  Sonra ona həyat verdi, 
lakin bu, ölümün kölgəsi idi.  İlahilərin ilahisi ağladı və 
gülümsədi, yaratdığı insanla ruhu arasında sonsuz və tükənməz 
bir məhəbbətin olduğunu hiss etdi.  
 
 
Görüntülər 
 
I 
 
Orada, zəminin ortasında, dumduru çayın sahilində bir 
qəfəs gördüm ki, onun barmaqlıqları böyük ustalıqla 
hazırlanmışdı. Qəfəsin bir küncündə – ölü quş, digərində – iki 
boş qab vardı: su və dən üçün.  
Gördüklərim mənə hakim kəsildi. Mən anladım ki, bu 
binəva quşcuğaz axar çayın sahilində və bərəkətli zəminin 
ortasında susuzluq və aclıqdan əziyyət çəkərək ölmüşdür; bir 
varlı öz xəzinəsində bağlanıb daş-qaş içində acından ölən təki. 
Gözümün qarşısında qəfildən qəfəs insan skeletinə 
çevrilməyə başladı və ölü quş isə yaralı insan ürəyinə döndü. 
Onun qan daman dərin yarası kədərli qadının dodaqlarına 
bənzəyirdi. Yaradan gələn səs deyirdi: “Mən maddiyyat 
qəfəsinə salınmış və yer qanunlarının qurbanına çevrilmiş 
insan ürəyiyəm. 
Allahın gözəllik zəmisində, həyat çayının sahilində məni 
insanların yaratdığı qanunlar qəfəsində əsir etmişdilər. 
Əsrarəngiz yaranışın mərkəzində əslində mən yaşamadan 
öldüm. Çünki Allahın səxavəti olan azadlıqdan dadmağa mənə 
 115 
icazə vermədilər. Məndə eşq oyadan hər şey insanların 
təsəvvürlərinə görə rüsvayçılıq imiş; mənim həsrətlə 
arzuladığım hər şey onların mühakiməsində heç şeyə çevrilirdi. 
Mən – bəşər ürəyiyəm; cəmiyyət qanunlarının qaranlıq 
zindanına salınmış, xurafat zəncirləri ilə qandallanmış, təhqir 
olunmuş, unudulmuş, öldürülmüş bəşər ürəyi. O bəşərin ki, 
indi dili bağlı, gözləri isə qurudur.” 
Eşitdiyim bütün bu sözlər qan ağlayan ürəkdən gəlirdi. 
Çox şey deyildi, qəhər gözümü dumanlandırdığından 
daha heç bir şey nə görə, nə də eşidə bildim. 
 
II 
 
Gənclik məndən qabaqda idi, mən onun arxasınca 
gedirdim. Uzaq çəmənə çatanda o dayandı, üfüqün üzəri ilə ağ 
qoyun sürüsü təki qaçan buludlara tamaşa elədi; ağaclar öz 
yalın qollarını göyə uzatmışdılar, sanki göydən yaşıl 
yarpaqlarını geri istəyirdilər. Mən soruşdum: ”Gənclik, biz 
hardayıq?” O : “Şübhə düzlərində. Ayıq ol,” - deyə cavab 
verdi. «Qayıdaq, - dedim mən, - bu vəhşi yerlər məni qorxudur, 
buludların və çılpaq ağacların mənzərəsi ruhumu sıxır.” Lakin 
o: “Səbirli ol, axı, şübhə – idrakın başlanğıcıdır,” – dedi. 
Qəfildən bizə sarı xəyal kimi yaxınlaşan bir qadın gör-
düm. Heyrət məni bürüdü: “Bu kimdir?”- deyə soruşdum. 
Gənclik cavab verdi: “Bu, Melpomenadır, Yupiterin qızı, kə-
dərli faciə ilahəsi.” “Mənim yanımda sən, sevincli Gənclik, var 
ikən kədərlər nə istəyirlər məndən?”– deyə söyləndim. Lakin 
Gənclik: “O sənə yer həyatının acılarını göstərmək üçün 
 116 
gəlmişdir, çünki kədərin nə olduğunu bilməyən, sevincin 
dadını da bilməyəcək”– deyə cavab verdi. 
İlahə əlini gözlərimin üstünə qoydu və əlini götürəndə 
Gənclik artıq yanımda yox idi, ruhum isə maddi qabığından 
azad olmuşdu. “Bəs Gənclik necə oldu, ey İlahə?”– deyə 
soruşdum. Amma o heç nə demədən məni qanadları ilə 
qucaqladı və biz yüksək dağın zirvəsinə uçduq. 
Mən dünyanı qarşımda açıq kitab kimi görürdüm; onun 
sakinlərinin sirlərini sətirlərdən oxumaq olurdu. 
Qorxmuş halda İlahənin yanında durmuşdum, insan hə-
yatının gizli mənalarına varır, həyatın sirrinə boylanırdım. Hər 
şeyi görürdüm... amma bunları görmək çox ağır idi. Mən 
mələklərlə iblislərin döyüşünü, insanın isə tərəddüddə 
olduğunu görürdüm. İnsan məhəbbət və nifrət arasında 
qalmışdı: biri günahları silir, qəlbi itaət şərabı ilə məst edir, 
insana şükranlıq təlqin edirdi, digəri isə düşmənçilik oyadır, 
insanı kor və kar edir, həqiqəti görməyə, haqq sözü eşitməyə 
mane olurdu. 
Mən şəhəri, küçə qızının Adəm oğlunun ətəyindən ya-
pışıb oturduğunu gördüm. Sonra isə gözəl təbiətin bu hala 
uzaqdan baxaraq ağladığını gördüm. 
Tülkü kimi hiyləgər kahinləri, ruhları yoldan çıxaran 
yalançı xilaskarları gördüm. İnsan üzünü həqiqətə tutanda, 
həqiqətin hiddətlə üzünü ondan çevirdiyini gördüm. Çünki bir 
vaxtlar o, küçədə hamıya elan ediləndə, insanlar onu dinləmək 
istəməmişdilər. 
Qəhrəmanlar görürdüm ki, gözlərini tez-tez göyə qaldır-
salar da ürəkləri hərislik məzarında gömülmüşdü. Cavanlar 
görürdüm ki, nitqləri ilə sadəlövhcəsinə özlərinə qarşı 
 117 
məhəbbət oyatmaq istəyirdilər; ilahi ruh isə onlardan çox 
uzaqlarda, hissləri də div yuxusunda idi. Mən yalan və riya 
bazarında çərənçiliklə alver edən qanun keşikçilərini və avam 
qəlblərin inamından sui-istifadə edən həkimləri görürdüm. Mən 
əkib-becərən yazıq yoxsulları və onların əməyinin məhsullarını 
biçib yeyən güclü varlıları görürdüm; zülm yerə-göyə sığmırdı, 
insanlarsa bunu qanunçuluğun təntənəsi hesab edirdilər. 
Oğruları görürdüm ki, qaranlıqdan istifadə edib, ağıl 
gövhərlərini oğurlayırdılar, işıq keşikçiləri isə bu zaman mürgü 
döyürdülər. Mən kifaraya oxşar qadın gördüm, onu düzgün 
çala bilməyən kişinin əlində. Və qadın onun xoşuna gəlməyən 
səslər çıxarırdı. 
Mən nəcib zadəganların qalasını mühasirəyə alan dəstələr 
gördüm, lakin mən onu da gördüm ki, onlar geriyə qaçmağa 
məcbur oldular, çünki, sayları az idi, sıralarında birlik yox idi. 
Mən gördüm ki, əsl azadlıq tək-tənha küçələri dolaşır, 
qapılarda ayaq saxlayıb gecələməyə yer istəyirdi. Lakin 
insanlar onu evlərinə buraxmırlar. 
Mən kitablarda dəfn olunmuş din gördüm ki, onun yerini 
xurafat tutmuşdu. 
İnsanın səbrə qorxaqlıq libası geyindirməsinin, 
inadkarlığa lənglik adı verməsinin və yumşaqlığı xəstəlik 
adlandırmasının şahidi oldum. Mən savad ziyafətində qazan 
dibi yalayanın ucadan və uzun-uzadı nitq söylədiyini, ziyafət 
dəvətlisinin isə susduğunu gördüm. Mən gördüm ki, var-dövlət 
bədxərcin əlində onun özü üçün necə tələyə çevrilir, xəsisin 
əlinə keçəndə isə insanların acığını və kin-küdurətini oyadır. 
Müdrikin isə əllərini boş gördüm. 
 118 
Bütün bunlar qəlbimi ağrıtdı və mən: “Ey Yupiterin qızı, 
məgər belə də yer olar? Məgər insan budur?” – deyə 
söyləndim. Və Melpomena heyrətamiz sakitliklə cavab verdi: 
“Bu, ruhun keşməkeşli yoludur. Bu, insanın kölgəsidir. Bu, 
gecədir, amma səhər hökmən açılacaq!” Sonra o, əlini mənim 
gözlərimin üstünə qoydu və əlini götürəndə mən Gəncliklə 
yanaşı addımladığımı gördüm; və Ümid bizə çathaçatda idi. 
 
Gözəllik 
 
Gözəllik – müdriklərin dinidir. 
 Hind şairi 
 
Ey parçalanmış dinlərin qaranlıq və ziddiyyətli təriqətləri 
ilə yeriyən və inkarçılıq azadlıgını itaət boyunduruğundan, 
şübhə zəmilərini isə səcdəgahlardan üstün tutan kəslər, gözəllik 
dininə pənah gətirin və ona sitayiş edin. O, yaradılışın 
kamilliyində təzahür edir, idrakın parlamasında görünür. Dini 
əyləncə kimi təqdim edən, öz hərisliyini cənnət həvəsi ilə 
birləşdirənlərin arxasınca getməyin, gözəlliyin ilahiliyinə iman 
gətirin; heyrətinizin başlanğıcı həyat olacaq, səadətiniz sonsuz 
eşq mənbəyinə çevriləcək. Sonra isə ona müraciət edin: o, 
ürəklərinizi qadının taxtına, hisslərinizin güzgüsünə 
yaxınlaşdırar və ruhlarınıza həqiqət yolunu nişan verər. 
Ey yolsuzluq gecəsində azan və güman dəryasında 
boğulan kəslər! Gözəllikdə tərəddüdü rədd edən, şübhəni 
aradan qaldıran həqiqət və sizi yalan zülmətindən çıxaracaq nur 
 119 
vardır. Yazın gəlişinə və səhərin açılmasına tamaşa edin, axı, 
gözəllik – görənlərin nəsibidir!  
Quşların oxumasına, yarpaqların xışıltısına, bulaqların 
zümzüməsinə qulaq asın, axı, gözəllik – eşidənlərin nəsibidir! 
Körpənin məsumluğuna, gəncin zərifliyinə, yetkinin 
gücünə, qüdrətinə, qocanın müdrikliyinə fikir verin, axı, 
gözəllik – diqqət kəsilənlərin heyrətidir! 
Qönçə dodaqları, gül yanaqları, nərgiz gözləri vəsf edin, 
axı, gözəlliyin şöhrətini onu vəsf edənlər yayırlar! 
Qamətin sərvliyinə, saçların zülmətinə, boynun sədəfinə 
nəğmə qoşun, axı, gözəllik – onu öyənlərə sevinir! 
Bədəni gözəllik məbədinə, ürəyi eşq qurbangahına çevi-
rin – axı, gözəllik ona səcdə edənlərə qarşı səxavətsiz deyil! 
Ey o kəslər ki, onlara gözəllik ayələri göndərilmişdir, 
sevinin, çünki üstünüzdə qorxu yoxdur və qüssələnən kəslərdən 
də olmayacaqsınız. 
 
 
Müdrikliyin ziyarəti 
 
Gecənin səssizliyində müdriklik yanıma gələrək, 
yatağımın baş ucunda dayandı. Gözlərim dolmuşdu. Qayğıkeş 
ana tək nəzərlərini mənə dikərək dedi: 
– Hönkürtünü eşidər-eşitməz yanına gəldim ki, səni 
sakitləşdirim. Mənə qəlbini aç, onu işıqla doldur! İzn ver, haqq 
yolunu sənə göstərim.  
Göz yaşları içində hıçqıraraq ondan soruşdum: 
 120 
– Mən kiməm, ey müdriklik? Bu qorxunc, insanı 
vahiməyə salan yerə necə gəlib çıxmışam? Məni bürüyən bu 
böyük arzular, çoxlu kitablar və qəribə rəsmlər nədir belə? Bir 
kabus tək yas əhli kimi gəlib keçən bu fikirlər nəyi bildirir? 
Həvəs qələmi ilə nəzmə çəkilmiş, həzz saplağına düzülmüş bu 
mənsur incilər, bu sözlər nəyə işarədir? Gah kədərli, gah da 
nəşəli, bəzən ruhumu sıxan, bəzənsə qəlbimə bütünlüklə hakim 
kəsilən bu hadisələr nə anlama gəlir? Üzümə dikilmiş bəzən 
içimin dərinliklərinə varan, bəzənsə dərdimə yanmadan 
məndən uzaqlaşan bu gözlər, bu baxışlar nə demək istəyir? 
Bəzən keçirdiyim günlərə yas tutub, ağlayan, bəzənsə 
acizliyimə qəhqəhə çəkərək, şərqi deyən bu səslər nə pıçıldar? 
Mənim hisslərimlə əylənən o gənclər, duyğularıma istehza 
edərək gülən kəslər, dünənin işlərini unudanlar, boş bir şeydən 
sevinənlər, sabahın astagəlliyinə xor baxanlar kimlərdir? 
Mənim bilmədiyim başqa bir dünya hansıdır? Mənimlə birgə 
zəlalət girdabında batan  kimdir? Ağzı olmasa da cəsədləri 
asanlıqla udan, sinəsini istəklər üçün açan  bu torpaq, bu yer nə 
istəyir? Yarına qovuşmasa da ona səadət bəxş edən məhəbbətin 
cəfalarından razı qalan insan kimdir? Həyatın öpüşünü 
arzulayarkən, ölümün şilləsinə tuş gələn; həzz dəqiqələrini 
peşmanlıqla satın alan; onu məst edib yuxuya verən; cəhalətə 
səsləyənin ardınca kor-koranə gedərək zülmət bataqlığında 
batan kəslər kimlərdir, axı? Ey müdriklik, bütün bunlar nə 
deməkdir? 
Müdriklik dediklərimi səbirlə dinlədikdən sonra sakit halı 
ilə cavab verdi: 
–  Ey, bəşər övladı, sən istəyirsən ki, dünyanı İlahinin 
gözü ilə görəsən, gələcəyin gizli sirlərini insana xas düşüncə ilə 
 121 
izah edəsən? Bu, ən böyük axmaqlıqdır. Səhraya getsən güllər 
üzərində uçuşan arılara və qurbanı üzərinə şığıyan şahinə rast 
gələrsən. Qonşunun evinə getsən, ocağın qığılcımlarından 
heyrətlənən körpəni və ev işlərinə başı qarışmış ananı görərsən. 
Sən də arı kimi ol, qartalın qurbanını qovmasını seyr etməklə, 
bahar tək gözəl günlərini boş-boşuna sərf etmə! Sən də o uşaq 
kimi ol, alovun dillərinə baxıb sevin və anana öz işləri ilə 
məşğul olmağa imkan ver! Gördüklərin və ya baş verənlər 
sənin nöqteyi-nəzərindən belə olub və ya olur (sənin görmək 
istədiyin və ya qavradığın kimi. Əslində isə onlar göründüyü 
kimi deyillər). Çox sayda kitablar, qəribə rəsmlər və gözəl 
fikirlər, əslində, bunları sənə təqdim edən kəslərin 
duyğularının, könüllərinin ifadəsidir. Sapa düzdüyün sözlər 
səninlə qardaşın olan bəşər övladı arasında bir vəsilədir. Gah 
hüznlü, gah da sevincli hadisələr keçmişin könül əkininə 
səpdiyi toxumlardır ki, onun bəhrəsini gələcək yığacaq. Sənin 
hisslərinlə oynayan gənclər qəlbinin işıqlanması üçün onun 
bağlı qapısını açan kəslərdir. Ağzı olmayan bu torpaq ruhunu 
cismin ağalığından qurtaran xilaskardır. Sənin bilmədiyin 
dünya sənin qəlbindir. Qəlbin sənin dünya zənn etdiyin hər 
şeydir. Sənin cahil və aciz kimi gördüyün bu insan Allah-Təala 
tərəfindən yaradılıb ki, kədər içində ikən sevinci dadsın, 
zülmətin nə olduğunu anlasın.  
Müdriklik əlini hərarət içərisində alışıb-yanan alnıma 
qoydu. Mübarizəyə səsləyirmiş kimi dedi: “Daim irəli get, heç 
vaxt dayanma! Get və yolunun qarşısına çıxan tikanlardan və 
maneələrdən qorxma! Onlar yalnız murdar və çirkli qanı olan 
zəlil və rəzil insanlar üçün qorxuludur”. 
 
 122 
 
Ruhların gizli söhbəti 
 
Ey sevgilim, oyan! Oyan, ruhum göz baxdıqca uzanan 
ucsuz-bucaqsız dənizlərin o tayından səni səsləyir. Könlüm 
qeyzlə coşan dalğaların üzərindən sənə doğru qanadlanır. 
Oyan, bax, hərəkət dayanıb, atların, gəlib-gedənlərin ayaq 
səslərinin tappıltısı kəsilib. Hər yerə səssizlik çöküb. Yuxu 
insan ruhlarını bihuş edib, tək mən oyaq qalmışam. Çünki hər 
dəfə yuxuya dalanda eşq odu məni bu yuxudan oyadır. Narahat 
fikirlər məni qovduqca məhəbbət məni sənə doğru 
qanadlandırır. Sevgilim, pərdə altında gizlənən unutqanlıq 
kabusundan qorxaraq, yatağımdan qalxdım. Mən ona kitab 
atdım, çünki ahım səhifələrdəki sətirləri yaxıb kül etmişdir. 
Kabus mənim qarşıma bəmbəyaz görkəmdə çıxdı. Oyan, 
sevgilim, oyan və məni dinlə!  
(Qadın ruh): – Mən burdayam, sevgilim! Sənin 
dənizlərin o tayından gələn səsini eşitcək, qanadlarının zərif 
toxunuşunu hiss edincə yuxudan oyandım. Yatağımdan qalxıb 
çəmənliyə gəldim. Ayaqlarım və paltarımın ucu gecənin soyuq 
şehində islanıb. Badam ağacının altında duraraq, səni 
dinləyirəm, sevgilim! 
(Kişi ruh): – Mənimlə danış, əzizim! İzn ver məhəbbət 
alovu ilə tutuşub-yanan könlün mənə doğru pərvazlansın. Məni 
dinlə, sevgilim, burada özümdən başqa bir kəs yoxdur. Zülmət 
bütün canlıları öz yuvalarına dustaq edib. Yuxu şəhər əhlinin 
üzərinə örtü çəkərək, onları bihuş edib. Yalnız mən oyaq 
qalmışam.  
 123 
– Səma ay işığının solğun şüalarından zərif örtü 
toxuyaraq, Livanın üzərinə çəkib.  
– Burda isə səma gecənin zülmətindən toxuduğu zavod 
tüstüsü və ölüm nəfəsi ilə qorxan qalın və kobud  tikişli 
mantonu şəhərin ayaqları üzərinə atıb, sevgilim!   
– Kənd sakinləri söyüd və qoz ağacları arasında qurulan 
çadırlarda gecələyiblər. Onların ruhları şirin yuxu 
meydançasında bir-biri ilə yarışa çıxıb, əzizim!   
– Qızıl külçələri bəşər övladlarını öz qarşısında diz 
çökdürüb. Onu əldə etmək uğrunda qarşıya çıxan çətinliklər 
onların dizlərini büküb. Yorğunluqdan göz qapaqları ağırlaşıb, 
yataqlarına ölü kimi düşüb qalıblar. Ümidsizlik və qorxu 
kabusu hər gecə qəlblərini didib-parçalayır, sevgilim!  
– Mən keçmiş nəsillərin xəyallarının dolaşdığı vadidə 
gəzişdim. Bu təpəliklərdə şahların və peyğəmbərlərin ruhları 
dolaşır. Fikrim məni xatirələr meydançasına doğru apararaq, 
qüdrətli Xaldeyləri, əzəmətli aşurluları və əsil-nəcabətli 
ərəbləri göstərdi.  
– Mənsə oğruların ruhlarının dolaşdığı qaranlıq küçələrdə 
gəzişdim. Qırıq pəncərələrdən şəhvət ilanlarının başları 
boylanırdı. Küçələrin döngələrində ölüm kabusu görüb, 
təngnəfəs olmuş xəstə ruhlar qaçışırdı. Xatirə unutqanlığın 
üzərindən bir anlıq örtünü götürərək, mənə Sodomun 
pisliklərini və Qomorranın günahlarını göstərdi.  
– Budaqlar başlarını əyərək, kölgə salır. Yarpaqların 
şırıltısı vadidə axan kiçik arxın pıçıltısına qarışaraq  xoş avaz 
kimi qulaqlarda səslənir. Qulağıma Süleymanın gur səsi, çar 
Davudun nəğməsi, Muslinin şərqiləri gəlib çatır.   
 124 
– Sağ qalmış uşaqlar soyuqdan tir-tir əsirlər, aclıq onları 
lap üzüb. Kədər və üzüntü içində qıvrılan anaların 
çarəsizlikdən nəfəsləri gərilir. Yuxular şikəst olmuş insanların 
qəlblərindəki arzunu daha da gücləndirir. Mənsə elə hey 
hıçqırtı və göz yaşları içində oxunan ağıları eşidirəm.  
– Nərgiz və zanbağın xoş rayihəsi hər tərəfə yayılıb, 
yasəmən və kəndalaşın ətri insanı məst edir. Sidr ağacının baş 
gicəlləndirici qoxusu çiçəklərin gözəl ətrinə qarışaraq, nəsim 
küləyinin qanadlarında yayılaraq, bütün dolanbac yolları və 
tərk edilmiş obaları belə bürüyüb. İçini isidən bu məstedici 
rayihələr bir quş kimi insanı pərvazlandırır. 
– Çirkli və natəmiz küçələrin üfunətli pis qoxuları yavaş-
yavaş ətrafa yayılır. Xəstəlik yayan mikroblarla qaynaşan bu 
qoxular iti ucluqlu oxlar kimi insanın hisslərini zədələyir, 
havanı korlayır.  
– Budur, artıq səhər açıldı, sevgilim! Yatmışların göz 
qapaqları açılır, barmaqları oynaşır. Günəşin bənövşəyi şüaları 
zülmət gecə arxasından boylanır. Həyatın tükənməz gücü və 
əzəməti qarşısında gecənin qaranlıq örtüyü yırtılır.  
Vadinin döşündə səliqə ilə düzülən kəndlər oyanıb. 
Budur, artıq  kilsələrin zəngləri çalınır. Hər tərəfi səhərin 
salamını insanlara çatdıran xoş səslər bürüyüb. Onlar 
mağaralardan gələn əks-səda kimi səslənir. Sanki, təbiət 
bütünlüklə iqaməyə qalxıb. Dəvə, keçi və qoyun sürüləri 
tövlələrdən çıxarılaraq, şeh damcıları ilə islanmış yamyaşıl 
otlaqlara sürülür. Çobanlar, gənc qızlar və ərli qadınlar sürünün 
qabağında deyib, gülə-gülə gedirlər. Onları səhərin gəlişi ilə 
ətrafa səs salan sərçələrin cikkiltisi müşayiət edir.  
 125 
– Burada da səhər açılıb, sevgilim! Topa-topa evlərin 
üzərinə artıq indidən günortanın ağırlığı çöküb. Pəncərələrdəki  
pərdələr çəkilib, qapılar taybatay açılıb. Onlardan qaşqabaqlı 
və tutqun simalar, qəzəbli gözlər boylanır. Rəzil və bədbəxt 
insanlar fabrik və zavodlara tələsirlər. Onların içində həyatla 
yanaşı ölüm də yaşayır. Bu insanların üz cizgilərində qorxu və 
çarəsizlik dərin iz salıb. Sanki onlar istəmədən böyük savaşda 
ölməyə məhkum olublar. Budur, artıq küçələr harasa tələsən 
rəzil və miskin insanlarla qaynaşır. Hər tərəfi çəng səsləri, 
maşınların gurultusu, buxarın boğucu havası bürüyüb. Sanki 
şəhər qətl meydançasına çevrilib. Güclülər zəifləri əzir, varlılar  
fəqir və miskinlərin üzərinə ağır mükəlləfiyyət qoyaraq, onları 
istismar edirlər. 
– Burada həyat necə də gözəldir, sevgilim! Sanki nurlu 
nəcib şair qəlbi kimi. 
– Burada həyat necə də amansızdır, əzizim! Sanki günah 
və qorxu ilə dolu cani qəlbi kimi. 
 
 
 126 
 
 
 
 
 
 
İ B L İ S 
 
Camaat huri
1
 Samaana ruhani və dini məsələlər üzrə 
böyük nüfuz sahibinə baxan kimi baxırdılar. Zira, günahların 
səbəbləri, cənnət, cəhənnəm və qır qazanı haqqında heç kim 
ondan çox bilmirdi. 
Onun işi Şimali Livanın kəndlərini gəzmək və moizələr 
oxumaqla camaatın nəfsini günahlardan çəkindirmək və iblisin 
qurduğu tələlərdən onları xəbərdar etməkdən ibarət idi. İblis  
hurinin ən qatı düşməni idi və Samaan gecə-gündüz onunla 
müharibə aparırdı. 
Fəllahlar
2
 huri Samaana hörmət edir, onun moizə və dua-
larının müqabilini böyük həvəslə qızıl və gümüşlə ödəyirdilər; 
yığılan məhsulda da Samaanın öz payı vardı. 
Payız günlərinin birində huri Samaan səhralıqdan 
keçərək ucqar bir kəndə doğru yollanarkən qəfildən həzin bir 
inilti eşitdi. Ətrafına boylanaraq baxanda yolun kənarında, otun 
üzərində uzanılı halda çılpaq bir kişi gördü. O, ağır 
yaralanmışdı, yarasından hələ də qanın sızdığını görmək olur-
                                                 
1
 Livanlılarda müqəddəs ata. 
2
 Livan kəndliləri. 
 127 
du. “Mənə yazığın gəlsin, – deyə yaralı yalvardı, – məni xilas 
elə, ölürəm!” 
Huri Samaan qətiyyətsiz şəkildə yaralıya baxdı və öz-
özünə fikirləşdi: “Yəqin quldurdur, yoldan keçəni soymaq istə-
yib, əvəzində özü zərər çəkib... Onun artıq son nəfəsidir, məni 
onun yanında görsələr elə biləcəklər ki, mən öldürmüşəm onu”. 
O öz yoluna davam etmək istəyəndə yaralı bir də 
dilləndi: 
“Tək qoyma məni burda, sən getsən, mən yəqin 
öləsiyəm”. 
Huri Samaan yenə düşündü, yaralıya kömək etmək istə-
mədiyini anlayınca sarsıldı və rəngi ağarmış halda dodaqları 
əsə-əsə öz-özünə: “Bu, yəqin kimsəsiz dağlarda sərgərdan 
gəzən dəlilərdən birisi olacaq,” – deyə pıçıldadı. “Onun yarası 
dəhşətlidi. Mən nə edə bilərəm axı? Qəlblərin həkimi bədən 
xəstəliklərini sağalda bilməz”. 
Yoluna düzəlmək istəyəndə yaralı dağı-daşı əridə biləcək 
səslə çağırdı: “Yaxın gəl, biz səninlə uzun zamandan bəri dost 
olmuşuq. Sən huri Samaan, müqəddəs atasan, mən isə nə 
quldur, nə də ki, dəliyəm. Qoyma məni bu kimsəsiz yerdə 
ölüm, yaxın gəl, mən sənə kim olduğumu deyəcəm”. 
Huri Samaan can verənə yaxınlaşıb ona sarı əyildi. O, 
qarşısında tanış olmayan, ziddiyyətli bir sifət gördü. Bu üzün 
cizgilərində sanki ağılla biclik, eybəcərliklə gözəllik, məkrlə 
yumşaqlıq birləşmişdi. O dikələrək səndirlədi: “Sən kimsən?”– 
deyə soruşdu. Can verən zəif səslə cavab verdi: “Qorxma, mə-
nim atam, biz səninlə çoxdan dostuq. Kömək elə mənə qalxım, 
yaxındakı bulağa çatdır məni. Yaralarımı yu və öz yaylığınla 
bağla”. 
 128 
Huri çığırdı: “De görüm, axı sən kimsən? Mən səni tanı-
mıram, yadıma da gəlmir ki, səninlə hardasa görüşmüş olam”. 
Yaralı xırıldadı: “Yaxşı bilirsən, mən kiməm. Min dəfə 
görmüsən məni. Canından əzizəm sənə mən”. 
Huri qeyzlənərək söylədi: “Ax səni yalançı! Ölüm aya-
ğında adam yalan danışmamalıdı. Mən sənin idbar sifətini heç 
zaman görməmişəm. Deməsən sən kimsən, səni elə beləcə qanı 
axa-axa qoyub gedəcəm. Öl, cəhənnəm ol”. Yaralı dikələrək 
hurinin gözlərinə diqqətlə baxdı və onun dodaqlarında bic tə-
bəssüm oynadı; yumşaq, sakit və dərin səslə: “Mən – İblisəm”, 
– dedi. 
Bu sözləri eşidəndə huri Samaan dəhşətə gələrək elə 
çığırdı ki, səsi bütün vadiyə düşdü. Yalnız indi can verənin 
kənd kilsəsinin divarından asılmış, qiyamət gününü əks etdirən 
şəkildəki demonları xatırlatdığını sezməyə başladı. 
“Allah qəsdən mənə sənin cəhənnəmlik sifətini göstərdi 
ki, mən daha çox nifrət edim sənə! Səni görüm lənətə gələsən!”  
– deyə qışqırdı.  
İblis söylədi: “Tələsmə, müqəddəs ata, vaxtı da boş-boş 
söhbətlərlə alma. Yaxşısı budur, yaxın gəl və mənim yaralarımı 
sarı, nə qədər ki, həyat tamamilə tərk etməmişdir bu bədəni” . 
Huri cavabında: “Hər gün Allahın prosvirasına
1
 toxunan 
əl sənin cəhənnəm tullantılarından yaradılmış bədəninə toxun-
mayacaq! Öl, əbədiyyətin dili və bəşəriyyətin ağzı ilə lənətlən-
miş məxluq. Öl, zira, sən əbədiyyətin düşməni və bəşəriyyətin 
qənimisən”. 
                                                 
1
 Kilsədə ibadət vaxtı yeyilən fətir. Xristian təsəvvürlərinə görə İsanın 
bədəni. 
 129 
İblis ağrı içində hərəkətə gəlib, dirsəkləndi və cavab 
verdi: “Sən nə danışdığını bilmirsən və ruhunu nə boyda 
günahla yüklədiyinin fərqində də deyilsən. Bir qulaq as mənim 
hekayətimə. Mən bu kimsəsiz vadilərdə gəzişdiyim zaman bir 
dəstə mələyə rast gəldim. Məni amansızcasına əzişdirdilər. 
Əgər onlardan birinin iti qılıncı olmasaydı, mən onların 
hamısının axırına çıxa bilərdim. Amma bir silahsız silahlıya 
qarşı nə edə bilər ki?” 
İblis bir anlığa susdu, sinəsində qaralan yarasını əli ilə 
örtüb sözünə davam etdi: “Silahlı mələk – deyəsən o, Mikayıl 
idi – mahir döyüşçü idi və əgər mən yerə yatıb özümü ölülüyə 
vurmasaydım, məni öldürməyənə qədər əl çəkməyəcəkdi”. 
Huri gözlərini göyə tutub təntənəli bir şəkildə söylədi: 
“Eşq olsun Mikayıla ki, bəşəriyyəti mənfur düşməndən xilas 
elədi”! 
İblis etiraz etdi: “Mənim bəşəriyyətə qarşı düşmənçiliyim 
sənin özünə qarşı düşmənçiliyindən böyük deyil. Sən Mikayılı 
tərifləyirsən. Hansı ki, onun sənə heç bir xeyiri dəyməyib. 
Məni bu ağır dəqiqələrimdə lənətləsən də, bil ki, sənin 
firavanlığının və səadətinin səbəbi mən olmuşam və indi də 
mənəm. Sən mənim xeyirxahlığımı dansan da, mənə minnətdar 
olmaq istəməsən də, həmişə mənim sayəmdə dolanmısan. 
Məgər sən indi o qədər varlısan ki, daha heç nəyə ehtiyacın 
yoxdur? Məgər bilmirsən ki, sənin arvadının və çoxsaylı 
uşaqlarının çörəyi kəsilə bilər mən ölsəm? De görüm onda nə 
edəcəksən? Nə işlə məşğul olacaqsan, mənim adım belə 
qalmasa? İyirmi beş ildir ki, sən bu dağlarda gəzir, insanları 
mənim tələlərimdən agah edirsən; camaat isə sənin bu 
moizələrinin müqabilini qızılla, tarlalarının məhsulu ilə ödəyir. 
 130 
Nə verəcəklər sabah sənə, əgər bu gün bilsələr ki, onların 
düşməni İblis artıq ölüb və onun hiylələri daha onlarçün 
qorxulu deyil? Nə işə yarayacaqsan, İblisin ölümündən sonra? 
Məgər sənə, müdrik din xadiminə, məlum deyilmi ki, məhz 
iblisin varlığı keşişlərin peyda olmasına səbəb olmuşdur və bu 
köhnəlmiş ədavətə səbəb qızıl və gümüşlər dindarların 
cibindən siz vaizlərin və ruhani ustadların cibinə axmaqda 
davam edir? Məgər sənin kimi bir üləma bilmirmi ki, səbəbin 
aradan qalxması ilə nəticə də yoxa çıxacaq? Mənim ölümümü 
sən necə arzulaya bilərsən, bilə-bilə ki, bununla həm 
mövqeyini itirəcək, həm maaşından məhrum olacaq, həm də 
arvad-uşağını ac qoyacaqsan? ” 
İblis bir anlığa susdu və üzündən yalvarış dolu ifadəni 
silərək sözünə əminliklə davam etdi: “Özündən razı görünsən 
də, vallah səfehsən. Qulaq as, mən sənə bizi bir-birimizə 
bağlayan həqiqəti söyləyim. İnsan ilk dəfə günəşi görəndə 
əllərini uzadaraq söylədi: “Bu göy qübbəsinin arxasında böyük 
Allah vardır, xeyirin yaradıcısı!” Sonra isə kürəyini işığa 
çevirdi və yerdəki kölgəsini görüb dedi: “Torpağın dərinliyində 
qorxulu iblis yaşayır, şər törədicisi”. Və o özlüyündə: “Mən iki 
qüdrətli qüvvə arasındayam. Birinə sığınmalı, digəri ilə 
döyüşməliyəm”, – deyə düşündü.  
Beləcə əsrlər bir-birini əvəz edir, insansa əvvəlki tək iki 
qüvvə arasında yaşayırdı: onlardan birinə şükr eləyirdi, çünki 
bu qüvvə onun ruhunu göylərə qaldırırdı; digərini isə 
lənətləyirdi, çünki o onun ruhunu zülmətə qərq edirdi. Lakin o 
nə şükranlığın mənasını anlayır, nə lənətin əhəmiyyətini dərk 
edirdi və beləcə onu çiçəklərlə bəzəyən yay və onu əsim-əsim 
əsdirən qış arasında bir ağac təki yaşayırdı. Məhz 
 131 
sivilizasiyanın səhərində insan cəmiyyətində ailə, sonra isə 
tayfa yarananda, bacarıq və meyllər əsasında əmək bölgüsü 
yaranıb tayfanın bir qismi əkinçilik, digəri ev tikintisi, bir 
başqaları toxuculuq və ovçuluqla məşğul olmağa başlayanda, 
yer üzündə ilk din xadimləri yarandı. Və birinci dəfə insan 
həyati əhəmiyyət daşımayan və heç bir təbii ehtiyacı ödəməyən 
bir fəaliyyətlə məşğul olmağa başladı”. 
İblis bir anlığa fasilə verdi. Sonra elə güldü ki, qəhqəhəsi 
bütün vadiyə yayıldı. Lakin gülüşü ona həm də onun yarasını 
xatırlatdı və o, ağrıdan üzü əyilmiş halda böyründən yapışdı. 
Özünü düzəldib sözünə davam etdi: “Hə, elə o zamandan din 
xadimləri yarandı. Bu hadisə belə olmuşdu. Tayfada La Vis 
adlı birisi vardı. Adının mənasının nə olduğunu bilmirəm. O, 
ağıllı, lakin çox tənbəl idi. Əkinçilikdən, maldarlıqdan və 
ovçuluqdan, bir sözlə, əzələ gərginliyi tələb edən bütün 
işlərdən zəhləsi gedirdi. O zamanlar qidanı yalnız zəhmətlə 
əldə etmək mümkün olduğundan, La Vis gecələrin çoxunu ac 
qarına yuxulamalı olurdu. Bir yay axşamı tayfa üzvləri 
başçının alaçığının qabağına yığışaraq öz qayğılarını müzakirə 
edən zaman kimsə ayı göstərərək çığırdı: “Gecənin allahına 
baxın! Onun üzü qaralmış, gözəlliyi yoxa çıxmışdır, o, göydən 
asılan bir qara daş parçasına dönmüşdür”. Başlarını qaldırıb 
göyə baxan insanlar dəhşətə gəlib əsməyə başladılar. Sanki 
zülmət özü əlləri ilə onların ürəklərini sıxırdı, zira, onlar 
görünməmiş bir mənzərənin şahidi olurdular: gecənin allahı 
getdikcə qara dairə formasını alır, sanki qara pərdə ilə hər yeri 
örtərək torpağın rəngini dəyişir, dağları, daşları görünməz 
edirdi. Bu zaman əvvəllər ayın batmasını müşahidə etmiş La 
Vis vəziyyətdən faydalanmaq məqamının yetişdiyini anlayıb 
 132 
irəli yeridi, əllərini göyə uzadaraq var səsi ilə danışmağa 
başladı: “Diz çökün və başınıza kül ələyin. Qara şər allahı işıqlı 
gecə allahına hücum etmişdir: əgər o qalib gəlsə, bizim 
hamımız öləcəyik, yox əgər məğlub olsa – yaşayacağıq. Diz 
çökün, dua edin və başınıza kül tökün. Gözlərinizi yumun və 
göyə baxmayın, kim xeyir allahının şər allahı ilə döyüşünü 
görsə, gözünün işığını və ağlını itirəcək, ömrünün axırınadək 
kor və dəli qalacaqdır. Başınızı aşağı əyin və ürəklərinizdə 
xeyir allahına qələbə arzulayın”. 
Beləcə La Vis heç kimin eşitmədiyi qorxulu ifadələr uy-
durmaqda davam edərək xeyli danışdı. Bir qədər sonra ay yeni-
dən öz gözəlliyi ilə işıqlanmağa başlayanda, o, səsini bir qədər 
də ucaldaraq sevinclə elan etdi: “İndi isə qalxın, ay camaat, gö-
yə baxın; gecənin allahı düşmənə qalib gəlmiş və budur o yeni-
dən ulduzlar arasında öz səyahətini davam etdirir. Bilin ki, öz 
dualarınızla siz ona qaranlığın şərini üstələməyə kömək etmiş 
oldunuz. Budur o indi daha əzəmətli və daha gözəl olmuşdur”.  
Adamlar qalxaraq aya baxdılar. Ay əvvəlki tək parlaq 
işıqla işıqlanırdı. Adamların qorxusu əminliklə, həyəcanı isə 
sevinclə əvəz olundu. Onlar yallı getdilər, dəf və şeypurlarını 
çaldılar, vadinin ən ucqar guşəsi belə onların sevinc sədaları ilə 
doldu. 
Elə həmin gecə tayfanın başçısı La Visi yanına çağırıb 
dedi: “Sən bu gün görünməmiş bir iş gördün. Heç birimizin an-
laya bilmədiyi gizli sirrə vaqif olduğunu nümayiş etdirdin. 
Odur ki, səni təbrik edirəm, bu gündən tayfada məndən sonra 
ən ali şəxs olacaqsan. Mən tayfanın ən güclüsü və cəsarətlisi, 
sən – ən çox biləni və müdriki; bizimlə allahlar arasında vasi-
 133 
təçi ol, onların iradəsi, arzuları və istəklərindən bizi xəbərdar 
elə, allahların xeyir-duasını qazanmaqda bizə yardımçı ol”. 
La Vis hiyləsində bir addım da irəli gedərək onu əmin 
etdi: “Mən yuxuda allahların mənə açdığı bütün sirrləri sənə 
söyləyəcəm, zira, mən səninlə onlar arasında vasitəçiyəm”. 
Tayfa başçısı sevincindən La Visə iki ayğır, yeddi inək, yetmiş 
qoyun və yetmiş quzu bağışladı və söylədi: “Əmr edəcəm, sənə 
yaxşı bir ev tiksinlər və hər payızda məhsulun müəyyən hissəsi 
sənə çatacaq, ağa kimi yaşayacaqsan”.  
La Vis getmək üçün qalxdı, lakin tayfa başçısı onu 
saxlayıb soruşdu: “Bu şər allahı dediyin kimdir ki, gecənin 
işıqlı allahı ilə döyüşə girməyə cəsarət edir? Biz əvvəllər heç 
onun barəsində eşitməmişdik”. La Vis alnını ovuşduraraq ona 
belə cavab verdi: “Mənim ağam, bil ki, qədim zamanlarda, on-
da ki, hələ insan da yaranmamışdı, bütün allahlar Süd Yolunun 
arxasında can bir qəlbdə yaşayırdılar. Onlara allahlar allahı 
şahlıq edirdi. O, bacarıqda hamıdan üstün idi və əbədiyyətin 
qanunlarında gizlədilmiş bir çox sirrlərin açarı yalnız onda idi. 
Lakin on ikinci əbədiyyətin yeddinci əsrində allahların allahına 
nifrətlə dolu olan Baatar öz atasına belə söylədi: “Nə üçün sən 
bütün yaradılmışlar üzərində mütləq hakimiyyətindən əl çək-
mirsən, varlığın və əbədiyyətin sirlərini bizdən gizlədirsən? 
Məgər biz sənin ölümsüzlüyündə və gücündə sənə bərabər olan 
oğul və qızların deyilikmi?” 
Allahların allahı qəzəblənərək cavab verdi: “Mütləq haki-
miyyəti, sirri və qüdrəti mən əbədi olaraq özümçün saxlaya-
cam, zira, mənəm hər şeyin əvvəli və hər şeyin sonu”. Baatar 
söylədi: “Əgər sən öz güc və qüdrətini mənimlə bölüşməsən, 
mən və mənim övladlarım və övladlarımın da övladları sənə asi 
 134 
olacağıq!” Onda allahların allahı göylərin ənginliyindəki 
taxtından qalxaraq Süd Yolunu qılınc edib belinə bağladı, 
günəşi isə qalxan kimi sinəsinə tutaraq elə bağırdı ki, sonsuzluq 
lərzəyə gəldi: “Şər üsyankar! Rədd ol, qaranlıq və rəzalətin 
hökm sürdüyü aşağı dünyaya və orada qal, nə qədər ki, günəş 
külə dönməyəcək və ulduzlar toz olub səpələnməyəcək”. O 
saatdan etibarən Baatar ali dünyadan şər ruhların yaşadığı aşağı 
dünyaya sürgün edildi. O, and içdi həyatın sirrinə ki, dünyanın 
sonunadək atası və qardaşları ilə mübarizə aparacaq, onlara 
iman gətirən hər bir ruha qarşı duracaqdır”.  
La Visə diqqətlə qulaq asan tayfa başçısının rəngi 
saralmış, alnı isə qırışmışdı. O soruşdu: “Deməli, şər allahının 
adı Baatardır?” La Vis cavab verdi: “Allahların yanında onun 
adı Baatar idi. Aşağı dünyada isə o özünə başqa adlar götürdü: 
Baalzebul, Balial, Şeytan, Əhrimən, Mara, Abdon, Devil və 
nəhayət İblis. Ən məşhuru İblisdir”. 
Başçı “İblis” kəlməsini küləyin əsdirdiyi quru yarpaqla-
rın xışıltısını xatırladan titrəyən səsi ilə bir neçə dəfə təkrarla-
yandan sonra soruşdu: “Bəs nə üçün İblis allahlara olan 
nifrətini insanlara da yönəltmişdir?” 
La Vis cəld cavab verdi: “İblis ona görə insanlara nifrət 
edir ki, onlar onun qardaş və bacılarının törəmələridirlər”. “De-
məli, İblis insanlara qohum düşür?”— deyə başçı səsləndi.  La 
Vis qəsdən dumanlı şəkildə cavab verdi: “Bəli, mənim ağam. 
Buna baxmayaraq onların ən qatı düşmənidir: gündüzlər o, in-
sanlara fəlakət, gecələr isə qorxulu yuxular gətirir. O bir qüv-
vədir ki, fırtınanı onların evlərinə doğru istiqamətləndirir, əkin-
lərini yandırıb külə döndərir, özlərini və heyvanlarını cürbəcür 
xəstəliklərə düçar edərək tələf edir. O, qüdrətli, kinli və məkrli 
 135 
allahdır. O, insanların dərdinə sevinir, sevincinə qüssələnir və 
biz onun davranışını və xasiyyətini yaxşıca öyrənməliyik ki, 
onun şərindən uzaq ola bilək, tələlərinə düşməyək”. 
Başçı başını tutub pıçıldadı: “Mən indi bildim fırtınanı 
bizim evlərimizə yönəldən və heyvanlarımızı tələf edən hansı 
qüvvədir. Bir azdan bu hamıya ayan olacaq və insanlar sən La 
Visə alqış deyəcəklər. Zira, sən onların qatı düşmənlərinin sir-
rinin üstünü açmış və onun tələlərindən qurtulmağın yollarını 
öyrənmisən”. 
Başçının yanından evinə yollanan La Vis bugünkü uğuru-
na özü də inanmır, sevincindən nəşələnirdi. Bu gün ilk dəfə idi 
ki, başçı və tayfanın digər üzvləri rahat yata bilmədilər; yuxuda 
onları qorxulu ruhlar incidir, şər qüvvələr qarabaqara iz-
ləyirdi”. 
İblis danışmaqdan yorulmuş kimi bir anlığa susdu. Huri 
Samaan isə ona diqqətlə baxırdı. Onun üzündə çaşqınlıq ifadəsi 
donub qalmışdı və budur onun dodaqlarında xəstə bir təbəssüm 
dartılmağa başladı. İblis yenidən sözünə davam etdi: “Beləcə 
yer üzündə din xadimləri yarandı. Mənim səbəbimə. La Vis 
mənimlə düşmənçiliyi özünə peşə seçən ilk şəxs oldu. Onun 
ölümündən sonra bu yeri onun oğlanları və nəvələri tutdular və 
bu peşə inkişaf etdi. O həddə qədər ki, o yalnız yetkin ağıl, həs-
sas şüur, təmiz ürək və zəngin təxəyyülə malik insanların mə-
nimsəyə biləcəyi müqəddəs bir sənət səviyyəsinə yüksəldi. Ba-
bildə insanlar mənimlə cadular vasitəsi ilə döyüşən kahin qarşı-
sında gündə yeddi dəfə səcdə edirdilər; Nineviyada mənim giz-
li sirlərimi bilməyə iddialı şəxsi insanlarla allahları birləşdirən 
qızıl bənd sayırdılar; Fiva şəhərində mənim düşmənimi günəşin 
və ayın oğlu adlandırırdılar; Biblosda, Efesdə və Antioxiyada 
 136 
insanlar mənə öz uşaqlarını qurban verirdilər; Yerusalim və 
Romada isə camaat canını mənə nifrətdə ustalaşmış şəxslərə 
tapşırırdı. 
Günəşin altında yaradılan hər bir şəhərdə mənim adım di-
nin, elmin, incəsənətin və fəlsəfənin məhək daşı idi. Mənə görə 
məbədlər tikilir, universitetlər və məktəblər yaradılır, saray və 
qalalar ucaldılırdı.  
Mən insanlarda qətiyyət oyadan qətiyyətəm. Mən insan-
ların əllərini hərəkətə gətirən ələm. Mən onların idrakına kəsər 
gətirən fikirəm. Mən – əbədi və ölümsüz İblisəm ki, özlərini 
diri saxlamaq üçün insanlar mənimlə döyüşməyə məhkum-
durlar. Əgər onlar mənə qarşı durmasalar idrakları yuxulayar, 
tənbəllik canlarını alar, süstlük isə bədənlərini məhv edər. 
Mən – ölümsüz və əbədi İblis, – kişilərin ağlında və 
qadınların ürəklərində əsən, onları həyəcanlandıran səssiz 
fırtınayam. Mənim qorxumdan onlar monastırlara üz tutur və 
orada məni öz qorxuları ilə təsdiq edirlər. Mənim iradəmlə 
onlar qumarxanalara, şənlik evlərinə yönəlir və orada mənim 
arzularıma itaət nümayiş etdirirlər; gecənin sükutunda dua 
oxuyaraq məni öz çarpayısından uzaqlaşdırmağa çalışan 
monarx məni öz yatağına çağıran fahişədən çox fərqlənmir. 
Mən ölümsüz və əbədi İblisəm, qorxu təməli üzərində 
ucaldılmış monastır və səcdəgahların əsl memarı mənəm; mə-
nəm şəhvət və həzz təməli üzərində qurulmuş əxlaqsızlıq yuva-
larının daimi sakini. Mənim ölümümlə dünyadan qorxu və həzz 
yoxa çıxacaq və onların dalınca da insan ürəyinin ümid və ar-
zuları. Həyat da simləri qırılmış ud kimi soyuq məzarlığı 
xatırladacaq. 
 137 
Mən ölümsüz və əbədi İblisəm. Mən yalanın, riyanın, 
məkrin və alçaqlığın ilhamvericisiyəm və əgər bu xüsusiyyətlər 
dünyanı tərk edəsi olsa, bəşəriyyət baxımsız bağa bənzəyəcək 
ki, orda yalnız xeyir kollarının tikanları bitəcək. 
Mən ölümsüz və əbədi İblisəm. Günahın anası da mə-
nəm, atası da. Əgər günah yox olsa, bütün günah döyüşçüləri 
və onların ailələri də yox olacaq. 
Mənəm şərin ürəyi. Mənim ürəyimin dayanması ilə bə-
şərdə hər hansı hərəkət də dayanacaq. Sən bunumu istəyirsən? 
İstəyirsən ki, səbəb ölərək özü ilə birlikdə nəticəni də aparsın? 
Mənəm hər şeyin səbəbi! Sən imkan verəcəksən ki, mənim 
canım çıxsın bu səhralıqda? Sən doğrudan istəyirsən ki, səni 
mənimlə bağlayan əzəli əlaqə qırılsın? Cavab ver, din xadimi!” 
İblis əllərini qabağa uzatdı, boynunu yuxarı qaldırıb 
dərindən nəfəs aldı; ağrı və əzabdan rəngi bozarmış halda o, 
əsrlərin Nil çayı sahilində qoruyub saxladığı heykəllərdən 
birinə çox bənzəyirdi. Huri Samaana parıldayan gözləri ilə 
baxıb yorğun səsi ilə davam etdi: “Danışmaq əldən saldı məni. 
Ölüm ayağında gücə qənaət etmək əvəzinə mən sənə adi 
həqiqətləri izah etməli oldum. İndi sən hər şeyi bilirsən. Seçim 
sənindir. İstəyirsən məni evinə apar və yaralarıma qulluq elə, 
istəyirsən at, get məni burda, ölümün əlində”. 
Ona qulaq asa-asa huri Samaan məzlumcasına əllərini 
bir-birinə sürtürdü. Sonra isə üzr istəyirmiş kimi dilləndi: “Hə, 
sən çox şeyə açdın mənim gözümü. Cahilliyimə görə məni 
bağışla. Mən indi bildim ki, sən insanları azdırmaq üçün 
yaranmısan. Azmaq isə insan nəfsini dərk etmək üçün bir 
ölçüdür. Məhz bu ölçü ilə Uca Allah ruhları tərəziyə çəkir. 
Mən anladım ki, sənin ölümünlə azma, şirniklənmə də yoxa 
 138 
çıxacaq. Onunla bərabər insanı ayıq və ehtiyatlı olmağa sövq 
edən ruhani məqam da yox olacaqdır.  
Sən yaşamalısan, çünki sən ölsən və insanlar bundan 
xəbər tutsalar, cəhənnəm qorxusu da yoxa çıxacaq, camaat 
ibadətdən uzaqlaşacaq və günaha batacaqdır. 
Sən yaşamalısan, zira, insan nəslinin əxlaqsızlıqdan və 
günahdan xilas olması sənin həyatından asılıdır. O ki, qaldı 
mənə, mən sənə olan nifrətimi insanlara olan sevgimə qurban 
verəcəm”. 
İblisi elə gülmək tutdu ki, yer əsdi. Dedi: “Sən necə də 
ağıllısan, müqəddəs ata! İlahiyyat sahəsində tayın-bərabərin 
yoxdu. Ağlının gücüylə sən mənim varlığımın mənasını mənim 
özümdən də yaxşı dərk etdin. 
Hə, indi ki, bizi bir-birimizə bağlayan ilahi ehtiyacı 
yaxşıca anladıq, getmək lazımdır burdan. Yaxın gəl mənim 
qardaşım və məni evinizə apar. Mən o qədər də ağır deyiləm. 
Vadiyə gecə düşür, bəsdir bu torpağı qanımla suvardığım”. 
Və huri Samaan qollarını çırmayıb əbasının ətəklərini 
belinə keçirtdi, İblisi dalına alıb evinə tərəf yollandı. 
* * * 
Sükuta qərq olmuş və gecənin qara pərdəsinə bələnmiş 
vadilərin arası ilə öz kəndinə doğru irəliləyən huri Samaanın 
beli arxasındakı çılpaq bədənin ağırlığından ikiqat əyilmiş, qara 
əbası və uzun saqqalı yaralının qanına batmışdı, dodaqları isə 
ölməkdə olan İblisin sağalması üçün oxuduğu duaları 
təkrarlayırdı. 
 139 
 
 
 
 
 
 
KAFİR XƏLİL 
 
I 
 
Şimali Livanın balaca, tənha kəndinin camaatı Şeyx 
Abbasa knyaza baxan kimi baxırdılar. Onun imarəti kasıb və 
yapalaq kənd evlərinin arasında cansız cırtdanların yanında 
sağlam nəhəng kimi görünürdü. Ətrafdakılar səfalət içində 
yaşadıqları halda o, firavan bir həyat sürürdü. O danışanda 
hamı ona itaət edər və baş əyərdi. İdrakın azad qüdrəti sanki 
özü şeyxi özünün rəsmi şərhçisi və carçısı seçmişdi. Onun 
qəzəbindən hamı qorxar, qəfil küləyin sovurduğu payız 
yarpaqları kimi pərən-pərən düşərdi. 
Əgər o kiməsə şillə çəkərdisə, zərərçəkmişin haqqı nə idi 
ki, qımıldana, ya başını qaldıra, ya da heç olmasa nəyə görə 
vurulduğunu aydınlaşdırmağa cəhd göstərəydi. Və əgər o 
kiməsə gülümsünsə idi, kəndlilər bunu xeyir-dua kimi qəbul 
edər, həsəd aparardılar həmin o kimsəyə. 
İnsanların qorxusunun, Şeyx Abbasa itaətinin səbəbi 
onların zəifliyində deyildi; yoxsulluq onları rəzalət səviyyəsinə 
gətirib çıxarmışdı: yaşadıqları komalar və əkib-becərdikləri 
tarlaların hamısı Şeyx Abbasa məxsus idi. 
 140 
Torpağın şumlanması, səpin, taxılın və qarğıdalının 
yığılması – hər şey şeyxin nəzarəti altında həyata keçirilirdi. 
Əməklərinin müqabilində o, kəndlilərə məhsulun az bir 
hissəsini verirdi. O qədər az ki, camaat aclıq həddində 
dolanırdı və bir çoxları hələ məhsul yığımı başa çatmamış 
yenidən çörəyə möhtac qalırdı. Onlar Şeyx Abbasın yanına 
gələr, göz yaşı tökərək borca bir neçə quruş,
1
 yaxud bir kisə 
taxıl istəyərdilər. Şeyx onların xahişlərini məmnuniyyətlə 
yerinə yetirərdi. Çünki bilirdi ki, məhsul yığımından sonra 
onlar borclarını ikiqat qaytaracaqdılar. Beləliklə, bu insanlar 
bütün ömürləri boyu borc içində yaşayır, öləndən sonra isə 
borclarını övladlarına vərəsə kimi qoyub gedirdilər. Onlar 
daima qorxu hissi keçirir və hər vəchlə onun dostluğunu və 
yaxınlığını qazanmağa çalışırdılar. 
  
II 
 
Qış gəldi və özüylə bol qar və güclü küləklər gətirdi. 
Vadi və tarlalardan hər şey yığışdırıldı. Və cansız düzlərdə 
artıq gözə heç nə dəymirdi. 
Torpağın nemətlərini şeyxin ambarlarında gizlədib, onun 
küplərini isə üzümlüklərin şərabı ilə doldurandan sonra 
kəndlilər qışı yola vermək üçün öz komalarına çəkildilər. 
Burada onlar qış uzunu ocaqlarının başında qızınacaq, 
əcdadlarının qəhrəman keçmişini xatırlayacaq və bir-birinə ağır 
günlərdən və uzun gecələrdən danışacaqdılar. 
                                                 
1
 Гуруш – хырда пул. 
 141 
Köhnə il öz son nəfəsini boz göylərə elə indicə tapşırdı. 
Gecə düşdü. Və məhz bu gecə yeni il tacını başına qoyaraq kai-
natın taxtında əyləşəcəkdi. Quşbaşı qar yağmağa başladı və də-
cəl küləklər möhtəşəm dağlardan dərələrə endilər; qarları vadi-
lərə paylaşdırmaq üçün. 
Ağaclar tufanın hücumları qarşısında sarsılır, qar isə düz-
ləri və yamacları bələyirdi. Və əlahəzrət ölüm bu qarlar üzərin-
də nəsə anlaşılmaz yazılar yazır və o dəqiqə də silirdi. Küləklər 
qarları vadi boyu səpələnmiş ağacların araları ilə sovurur, bu-
rulğanlar yaradırdı. Yapalaq komaların işıqları təbiətin qalın 
qəzəb niqabının altından görünmürdü. 
Qorxu fəllahların qəlblərini sarmış, heyvanlar tövlələrdə 
bir-birinə qısılmışdı. Və hətta itlər belə künc-bucağa dürtülərək 
həyətlərdən yığışmışdılar. Yalnız küləyin ulamasını və vadini 
dolaşan çovğunun uğultusunu eşitmək olardı. Elə bil təbiət 
köhnə ilin yasını tutur və acığını vadinin sakinlərindən çıxmaq 
istəyirdi. 
Bu boranlı gecədə Deyr Kicaya
1
 monastırından Şeyx Ab-
basın kəndinə doğru uzanan dolanbac cığırla bir cavan oğlan 
irəliləyirdi. Onun əlləri və ayaqları şaxtadan keyimiş, ağrı və 
aclıqdan qüvvəsi tükənmişdi. Əynindəki qara əba isə qara 
bələnmiş, ağappaq olmuşdu; kəfəni xatırladırdı. O, küləyə sinə 
gəlir, hər bir addımçün əziyyət çəkməli olurdu. O, köməyə ça-
ğırdı. Sonra susdu, şaxtalı gecədə titrəyə-titrəyə. Demək olar 
ki, ümidi qalmamışdı. Qəlbi kədər və qüssə ilə dolmuşdu. O, 
                                                 
1
 Дйир Киъайа – Ливанын ян варлы вя ян мящшур 
монастырларындан бири. Ярябъядян «Ъяннятдя щяйат» кими тяръцмя 
олунур. 1917-ъи ил Американ няшринин редакторунун гейди. 
 142 
qanadı sınmış quşu xatırladırdı, burulğanda çabalasa da, yavaş-
yavaş batdığının fərqinə varırdı.  
Cavan oğlan qanı damarlarında donanadək irəliləməkdə 
və yıxılmaqda davam etdi. Və nəhayət taqətsiz halda yerə 
yıxıldı və ümidsizcəsinə son dəfə çığırdı. Bu, ölümün boş 
sifətini görən nəfsin çığırtısı idi; insanların incitdiyi və təbiətin 
tələsinə düşüb ölən gəncliyin çığırtısı, fəza həsrətli yaşamaq 
eşqinin səsi idi. 
  
III 
 
Həmin kəndin şimal kənarında, küləklərin qamçıladığı 
tarlaların arasında tənha bir koma var idi. Bu komada Rəhil 
adlı qadın və onun, hələ on səkkiz yaşı tamam olmamış qızı 
Məryəm yaşayırdı. Rəhil Saman Raminin dul qalmış arvadı idi. 
Onun ərini altı il əvvəl öldürmüşdülər, qatil isə hələ də tapılıb 
cəzalandırılmamışdı. 
Livanın bütün dul qadınları kimi Rəhil güc-bəla ilə 
dolanırdı. Biçin vaxtı o, yerdə qalan sünbülləri, payızda – yerə 
düşmüş meyvələri yığardı. Qışda isə bir kisə buğda alardı. 
Onun gözəl qızı Məryəm də anasının yükünü paylaşırdı.  
Həmin müdhiş gecədə hər iki qadın istisi bu şaxta üçün 
yetərli olmayan zəif ocağın ətrafında oturmuşdular. Külün al-
tındakı közlər az qalırdı sönələr. İşaran lampanın sarı işığı zəif 
də olsa, ətraf qaranlığı qatılaşmağa qoymurdu, dua kədərli qəl-
bə təskinlik olan kimi. Gecə yarı olmuşdu və komanın sakinləri 
küləyin ulartısına qulaq kəsilərək gecəni yola verirdilər. 
Hərdənbir Məryəm ayağa qalxır, pəncərədən qaranlıq göyə 
 143 
boylanır və yenə ocağın yanındakı yerinə qayıdırdı. Fəğan 
eləyən təbiət onu həyəcanlandırmış, qorxutmuşdu. 
Birdən Məryəm dərin yuxudan oyanmış kimi diksindi, 
narahat halda anasına tərəf çönüb dedi: 
– Eşitdinmi, anacan? Köməyə çağıran səsi eşitdinmi?  
Ana bir anlıq qulaq kəsilərək: 
– Mən küləyin uğultusundan savayı heç nə eşitmirəm, – 
deyə cavab verdi. 
Onda Məryəm səsləndi: 
– Mən göy gurultusundan daha uca və tufanın 
ulamasından daha kədərli bir səs eşitdim! 
O, ayağa qalxaraq qapını açdı və yenə qulaq asdı: 
– Anacan, mən onu yenə eşidirəm! 
Rəhil salxaq qapıya tərəf yüyürüb bir anlıq tərəddüddən 
sonra: 
– Mən də eşidirəm. Gedək baxaq, – söylədi. 
O, uzun şala bürünüb qapını açdı və ehtiyatla bayıra çıx-
dı. Məryəm qapının ağzında qalmışdı və külək onun uzun saç-
larını oynadırdı. 
Qarın içi ilə çətinliklə özünə yol açan Rəhil komasından 
bir qədər aralanaraq dayandı və səslədi: 
– Kim idi köməyə çağıran…Hardasan sən? 
Cavab yox idi. O bir neçə dəfə eyni sözləri təkrarladı, 
lakin çovğunun səsindən başqa heç nə eşitmədi. Rəhil ətrafa 
göz gəzdirə-gəzdirə cəsarətlə irəliləməyə başladı. O, xeyli 
getməli oldu, qardakı izləri görənədək. İzə düşüb qorxa-qorxa 
bir qədər getdikdən sonra isə adamın özünü gördü. O, Rəhilin 
qarşısında ağ paltarda yamaq kimi qarın içərisinə düşüb 
qalmışdı. 
 144 
Rəhil yaxınlaşaraq bədbəxtin başını qaldırdı. Hiss elədi 
ki, yazığın ürəyi getdikcə daha zəif vurur, sanki hər döyüntü ilə 
onu həyatla bağlayan bağlardan biri də qırılırdı. Rəhil qızını 
çağırdı: 
– Bura gəl, Məryəm, mənə kömək elə, onu tapmışam! 
Məryəm soyuqdan və qorxudan əsə-əsə anasına tərəf qaç-
dı. Yerdə hərəkətsiz halda uzanmış cavan oğlanı görəndə qış-
qırdı: 
– Qorxma, o hələ sağdır. Mənə kömək elə, onu evə 
aparaq. 
Güclü küləyə sinə gərərək, dərin qarın içinə bata-bata, 
qadınlar bu gənci çətinliklə də olsa komalarına gətirə bildilər. 
Və ona ocağın başında yer saldılar. Rəhil onun donmuş əllərini 
ovuşdurmağa başladı. Məryəm isə gəncin saçlarını paltarının 
ətəyi ilə quruladı. 
Bir neçə dəqiqədən sonra gəncin göz qapaqları tərpəndi 
və o, dərindən nəfəs aldı. Bu nəfəs mərhəmətli qadınların 
ürəyinə ümid saldı. Onlar onun çəkmələrini və qara əbasını 
soyundurdular. Məryəm başını qalıdırıb anasına baxaraq dedi: 
– Bir onun paltarına bax, ana. Bu monarx libasıdı. 
Rəhil ocağa quru çırpı atmaqda davam edərək, çaşqın 
halda döndü və: 
– Belə havada monarxlar monastırı tərk etmirlər, – deyə 
cavab verdi. 
Məryəm isə əlavə etdi: 
– Saqqalı da yoxdur onun, monarxlarsa saqqal 
saxlayırlar. 
Rəhil gəncə mərhəmət və ana məhəbbəti ilə baxıb qızına 
söylədi: 
 145 
– Nə fərqi var, monarx olsun, ya cani. Ayaqlarını yaxşıca 
qurula, qızım.  
Rəhil daxılı açıb ordan şərab kuzəsini götürdü və saxsı 
cama bir qədər şərab süzdü. Məryəm gəncin başını saxlayırdı 
anası ona şərab içirdənədək. Bu, onun ürəyini qüvvətləndirməli 
idi.  
Bir qədər şərab içəndən sonra o, birinci dəfə olaraq 
gözlərini açdı və öz xilaskarlarına baxdı. Bu baxışda kədər və 
minnətdarlığın göz yaşları vardı. Bu, ölümün iti caynaqlarının 
ağrısını yaşayandan sonra həyatın şəfqətli təmasını öz üzərində 
hiss etmiş insanın baxışı idi. Dirçələn ümidlə dolu idi bu baxış. 
Sonra o başını aşağı əyib titrəyən dodaqları ilə söylədi: 
– Allah razı olsun hər ikinizdən. 
Rəhil əlini onun çiyninə qoyub dedi: 
– Sakit ol, qardaş. Özünü danışıqla yorma, hələ çox 
zəifsən. 
Məryəm isə əlavə etdi:  
– Başını yastığa qoy, qardaş, biz isə səni ocağa yaxın 
çəkərik. 
Rəhil yenidən camı şərabla dolduraraq cavan oğlana 
ötürdü. Qızına isə dönüb: 
– Onun libasını ocağın üstündən as, qurusun, -dedi. 
Anasının tapşırığını yerinə yetirən Məryəm bu qəfil 
qonağın yanına qayıtdı. O, qonağa hədsiz mərhəmətlə baxırdı, 
ona kömək etmək üçün bütün qəlbinin istisini onun ürəyinə 
axıtmağa hazır idi. 
Rəhil iki çörək, turşu və qurudulmuş meyvələr gətirdi və 
qonağı ana körpəsini yedirdən təki azca-azca yedizdirməyə 
başladı. Az keçmiş o bir qədər güclənərək dirçəlmiş və qalxıb 
 146 
ocağın yanındakı palazın üstündə oturmuşdu. İstidən onun 
qəmli üzü allanmışdı. Gözlərinə işıq gəlmişdi. O, başını asta-
asta tərpədərək söylədi: 
– Döyüş gedir insanın ürəyində mərhəmətlə qəddarlıq 
arasında, bu müdhiş gecənin tufanına bənzər. Lakin mərhəmət 
qəddarlığa qalib gələcək, zira, o, ilahidir. Bu gecənin tənhalıq 
dəhşəti isə gün parlayınca yox olub gedəcək. 
Bir dəqiqəliyə araya sükut çökdü, sonra isə o, pıçıltı ilə 
əlavə etdi: 
– İnsan əli məni ümidsizliyə itələdi və insan əli də xilas 
etdi. Necə qəddardı insan və necə də mərhəmətlidi!  
Və Rəhil soruşdu: 
– Bu qorxulu gecədə necə oldu ki, sən monastırı tərk 
eləməli oldun? Heç vəhşi heyvanlar belə mağaralarından 
çıxmazlar belə havada. 
Cavan oğlan ürəyinin dərinliyindən axan göz yaşlarının 
qarşısını kəsmək üçün gözlərini qapadı və cavab verdi: 
– Tülkülərin oyuqları, göy quşlarının yuvaları var, insan 
oğlununsa başını qoymağa yeri yoxdur.
1
 
Rəhil dedi:  
– İsa özü haqqında demişdi bu sözləri. 
Cavan oğlansa davam edirdi: 
– Bu yalan, riya və pozğunluq əsrində Ruhun və 
Həqiqətin cığırı ilə yerimək istəyən hər bir kəs belə cavab 
verir. 
Bir neçə dəqiqə fikirləşdikdən sonra Rəhil etiraz etdi: 
                                                 
1
 Луканын Инъили 9:58. 
 147 
– Bəs axı, monastırda çoxlu rahat otaqlar, qızıl dolu 
sandıqlar və çoxlu yemək var. Monastırın tövlələrində yaxşı 
bəslənmiş mal-qara və qarnı tox qoyunlar var. Nə məcbur etdi 
səni ki, bu ölümcül təhlükəli gecədə belə bir yuvanı tərk 
edəsən? 
Cavan oğlan nəfəsini dərindən alaraq cavab verdi: 
– Mən monastırdan ona görə getdim ki, ora nifrət etdim. 
Rəhil soruşdu: 
– Amma, axı, monastırın monarxı döyüş meydanında 
əsgər kimi olmalıdır: ondan tələb olunan – rəisin əmrlərinə 
düşünmədən itaət etməkdir. Mən eşitmişəm ki, yalnız o adam 
monarx ola bilər ki, o, öz iradəsindən, fikirlərindən və 
ümumiyyətlə onun idrakına aid olan bütün şeylərdən imtina 
etmiş olsun. Amma yaxşı iqumen
1
 öz monarxları qarşısında 
ağılsız tələblər qoymur. Necə ola bilər ki, Deyr Kicayanın 
ruhani ustadı sənə həyatını borana və qara tapşırmaq əmrini 
vermiş olsun? 
Və o cavab verdi: 
– İqumenin fikrincə, insan kor, cahil, hissiyyatsız və lal 
olmayınca monarx ola bilməz. Mən monastırı tərk etdim. 
Çünki mən idraklı adamam – görən, duyan və eşidən. 
Məryəm və Rəhil ona elə baxırdılar ki, sanki onun üzün-
də gizli bir sirr aşkarlanmışdı. Bir qədər düşündükdən sonra 
Rəhil soruşdu: 
– Məgər görən və eşidən insan belə gecədə yola çıxar? 
Qar adamın gözünü çıxarır, küləyin vıyıltısı isə bütün səsləri 
batırır. 
                                                 
1
 Игумен – монастырын рущани башчысы. 
 148 
Və gənc yavaşca cavab verdi: 
– Mən monastırdan qovulmuşam. 
– Qovulmusan!? – Rəhil səsləndi və Məryəm də əks-səda 
kimi bu sözü anasının dalıyca təkrarladı. 
O, dediyinə peşman halda başını qaldırdı. Qorxurdu ki, 
onların məhəbbət və mərhəmətləri nifrət və həqarətə çevrilə 
bilər. Lakin gördü ki, mərhəmət işığı hələ də onların gözlərində 
parlamaqdadır və qadınlar səbirsizliklə onun hekayətinin 
davamını eşitmək istəyirlər. Və o, davam etdi: 
– Bəli, mən monastırdan qovuldum, çünki öz əllərimlə 
özümə gor qazmaqda davam edə bilməzdim, qəlbim də yalan 
və xırda oğurluqlardan yorulmuşdu. Mən monastırdan 
qovuldum, çünki mənim nəfsim özlərini cahilliyin əlinə 
tapşırmış insanların səxavətindən bəhrələnmək istəmədi artıq. 
Mən qovuldum, çünki kasıb kəndlilərin puluna tikilmiş 
odalarda dinclik tapa bilmirdim. Mənim mədəm yetimlərin göz 
yaşları ilə yoğrulmuş çörəyi götürmürdü. Mənim dodaqlarım 
daha dua etmək istəmirdilər. O duaları ki, başımın üstündə 
duranlar sadə və inanclı adamlara qızıl və yemək bahasına 
satırdılar. Mən qovuldum monastırdan, bir cüzamlı kimi. Çünki 
monarxları sürdükləri həyat tərzinə görə yamanlayırdım. 
Rəhil və Məryəm söz tapana qədər aralığa sükut çökdü. 
Sonra isə ikisi birdən soruşdu: 
– Atan, anan sağdırmı?  
Və o cavab verdi:  
– Nə atam var mənim, nə anam və nə də evim 
adlandıracaq yerim.  
Rəhil dərindən ah çəkdi, Məryəmsə mərhəmət və məhəb-
bətdən doğan göz yaşlarını gizlətmək üçün üzünü çevirdi. 
 149 
Solmaqda olan çiçək səhərin şehindən dirçələn kimi, xi-
laskarlarının xeyirxahlığı və canıyananlığı sayəsində həyəcan-
lanmış gəncin ürəyi də canlandı. O onlara əsirlikdə olan əsgərin 
öz xilaskarlarına baxdığı kimi baxırdı. Və o, davam etdi: 
– Valideynlərimi yeddi yaşım tamam olmamış itirdim. 
Kəndin keşişi məni Deyr Kicayaya apardı və monarxların 
himayəsinə verdi. Onlar buna şad oldular, zira, mən onların 
mal-qarasının və qoyunlarının qayğısına qalır və hər gün onları 
otarırdım. Mənim on beş yaşım tamam olunca onlar mənə bu 
qara əbanı geyindirib qurbangahın yanına gətirdilər. Və İqu-
men mənə bu sözlərlə müraciət etdi: «Allaha və Onun müqəd-
dəslərinə and iç ki, xeyirxahlıq, təmənnasızlıq və itaət tə-
ləblərinə sadiq qalacaqsan». Mən mənasını hələ anlamadan 
onun dediyi sözləri təkrarladım. 
Mənim adım Xəlil idi. Lakin o zamandan monarxlar 
məni Mübarək qardaş deyə çağırmağa başladılar. Buna 
baxmayaraq onlar məni qardaş yerinə qoymurdular. Onlar ən 
ləziz yeməklərdən yeyir və ən nəfis şərablardan içirdilər. 
Mənimsə yeməyim qurudulmuş meyvələr, içdiyimsə göz yaşı 
qarışıq su idi. Onlar yumşaq yataqlarda yatırdı, mənsə tövləyə 
bitişik qaranlıq tikilidə daşın üstündə uyumalı olurdum. 
Tez-tez soruşurdum özümdən: «Görən, nə vaxt mən də 
monarx olacam və bu bəxtəvər din xadimləri ilə onların cah-
cəlalını bölüşəcəm? Nə vaxt olacaq o gün ki, mən onların 
yediyi yeməklərin, içdiyi şərabların tamarzısı olmayacam? Nə 
vaxtacan mən özümdən böyüklərin qarşısında qorxudan tir-tir 
əsməli olacam?»  
Lakin mənim bütün ümidlərim əbəs idi, zira, mən 
tabeçilikdə olan monarx olaraq qalırdım. Üstəlik mal-qaraya 
 150 
baxmaqdan əlavə üzərimə yeni vəzifələr də qoymuşdular. Mən 
çiyinlərimdə ağır daşlar daşımalı, quyu və kanallar qazmalı 
idim. Mən özümü əməyimin əvəzinə mənə mükafat kimi 
verilən bir neçə quru çörək qırığı ilə dolandırmalı idim.  
Getməyə yerim yox idi. Monastırın sakinləri isə öz 
əməlləri ilə məndə ikrah oyadırdılar. Onlar mənim bütün 
fikirlərimi zəhərlədilər. Mən elə düşünməyə başlamışdım ki, 
guya bütün dünya – fəlakət və bədbəxtlik okeanı, monastır isə 
sığınacaq tapa biləcəyin yeganə sakit bir limandır. Lakin 
onların firavanlığının mənbəyini anlayınca, mən sevindim ki, 
bu nemətləri onlarla paylaşmamışam. 
Xəlil dikəldi və heyrətlə ətrafa baxdı, sanki bu komada 
onun gözünə nəsə möcüzəli bir şey görünmüşdü. Rəhil və 
Məryəm susurdular və o, davam etdi: 
– Mənim atamı əlimdən almış və mən yetimi monastıra 
salmış Allah istəməmişdir ki, mən bütün ömrümü orda keçirim, 
kor-koranə təhlükəli cəngəlliklərə doğru irəliləyim. Və o 
istəmədi ki, mən ömrümün axırınadək bədbəxt bir qul olum. 
Allah mənim gözlərimi qulaqlarımı açaraq mənə parlaq nuru 
göstərdi və Həqiqət dillənərkən onu eşitməyi öyrətdi. 
Rəhil öz-özünə: 
– Bütün insanların başının üstündə parlayan günəşdən 
başqa bir işıq varmı? Və insanlar Həqiqəti anlamağa 
qadirdirlərmi? – dedi. 
Xəlil cavab verdi: 
– Əsil işıq – insanın özündədir; o, ürəyə ruhun sirlərini 
açaraq onu xoşbəxt və həyatdan razı edir. Həqiqət ulduzlara 
bənzəyir: o, gecənin qaranlığında görünür. Həqiqət dünyada 
gözəl nə varsa, ona bərabərdir. O öz hüsnünü yalnız yalanı 
 151 
görmüşlərə göstərir. Həqiqət dərin xeyirxahlıqdır, o bizə 
gündəlik həyatda səadət tapmağı öyrədir və bu səadəti digər 
insanlarla paylaşmağa çağırır. 
Rəhil tərəddüdlə söylədi: 
– Çoxları çalışır ki, düzgün saydıqlarına əsasən yaşasın-
lar. Və çoxları da var ki, başqalarına mərhəmətlə yanaşmağı 
Allahın öz səxavətindən insana verdiyi qanunun kölgəsi sayır. 
Buna baxmayaraq onlar həyatda sevinə bilmir və ölənə qədər 
bədbəxt qalırlar. 
Xəlil ona belə cavab verdi: 
– İnsanı bədbəxt eyləyən din və təlimlər puçdular, əslində 
insanı qəm və qüssəyə gətirib çıxaran xeyirxahlıq da yalandır. 
Zira, insan səadət üçün yaradılıb və onun borcu səadətə yol 
açmaq və bu yolda Allahın incilərini təbliğ etməkdir. O kəs ki 
bu dünyada göy səltənətini görə bilmir, onu o biri dünyada da 
görə bilməyəcək. Biz bu həyata sürgün olunmuşlar təki 
gəlmədik. Allahın məsum məxluqları kimi gəldik. Gəldik ki, 
müqəddəs və əbədi ruha səcdə eləməyi və özümüzdə həyatın 
gözəlliyinin gizli sirlərini axtarmağı öyrənək. Nazaretlinin 
təlimindən öyrəndiyim həqiqət budur. Budur mənim içimdə 
parlayan və ruhumu əzən monastırın qaranlıq güşələrini 
işıqlandıran nur. Göz yaşları içində, ac və susuz ikən ağacların 
kölgəsində oturduğum zaman o gözəl vadilərin və düzlərin 
mənə anlatdıqları dərin sirr bundan ibarətdir. 
Monastır bu dinə qulluq etməli idi. Zira, Allah onu belə 
yaratmaq istəmişdi. İnsanın bizə öyrətdiyi budur. 
Bir dəfə, ruhum Həqqin ilahi gözəlliyindən sərməst 
olduğu zaman mən cəsarətlə bağda toplaşmış monarxlar 
qarşısına çıxaraq onların pis əməllərini yamanladım: «Niyə 
 152 
gününüzü burda keçirir və yoxsulların səxavəti hesabına kef 
çəkirsiniz? Axı, yediyiniz çörək onların alın təri və göz yaşları 
ilə yoğrulub?! Nə üçün biliyə ehtiyacı olan insanlardan aralanıb 
qarınqulu həyatı sürürsünüz? Niyə ölkəni öz köməyinizdən 
məhrum etmisiniz? İsa sizi ona görə göndərdi ki, canavarlar 
arasında quzular təki olasınız. Bəs niyə, bütün bəşəriyyətdən və 
sizi yaradan Allahdan qaçırsınız? Əgər siz həyat yolu ilə 
addımlayanlardan artıqsınızsa, onda gedin onların yanına və 
onların yaşayışını yaxşılaşdırmağa çalışın. Yox, əgər hesab 
edirsinizsə ki, onlar sizdən daha yaxşıdır – bəlkə, gedib 
onlardan öyrənəsiniz? Necə olur ki, siz təmənnasızlıq andı 
içəndən sonra dediyiniz sözləri unudub cah-cəlal içində yaşaya 
bilirsiniz? Necə olur ki, Allaha təslim olmağa söz verəndən 
sonra din adına olan hər şeyi ayaqlamağa başlayırsınız? Necə 
olur ki, ürəkləriniz hərcayi həvəslərlə dolu ikən mənəviyyatı 
özünüzün qanunu elan edirsiniz? Özünüzü elə göstərirsiniz ki, 
guya cisminizlə döyüşürsünüz, əslində isə ruhunuzun qənimisi-
niz siz. Elə görünür ki, guya dünya nemətlərindən əl çəkmisi-
niz, əslində isə gözünüz acdır. Adamlar elə bilirlər ki, siz – din 
müəllimlərisiniz, həqiqətdə siz gözəl, yaşıl çəmənlərdə otlayan 
mal-qaraya daha çox bənzəyirsiniz və təlimə də heç bir dəxliniz 
yoxdur. Gəlin, monastırın torpaqlarını ehtiyacı olanlara payla-
yaq və onlardan aldığımız qızılı-gümüşü özlərinə qaytaraq. Gə-
lin, öz guşənişinliyimizdən çıxaq və bizi güclü etmiş zəiflərə 
xidmət edək; yaşadığımız ölkəni mənəvi çirkdən təmizləyək. 
Gəlin, bu bədbəxt millətə gülümsəmək, göylərin səxavətinə, 
həyatın və azadlığın gözəlliyinə sevinmək öyrədək. 
İnsanın göz yaşları sizin burda öyrəşdiyiniz toxluq və ra-
hatlıqdan qat-qat gözəldir və daha yaxındır Allaha. Qonşunun 
 153 
ürəyini riqqətə gətirən hayanlıq monastırın qaranlıq bucaqların-
da gizlənmiş yalançı müqəddəslikdən qat-qat üstündür. Zəif ca-
niyə yaxud küçə qadınına deyilən mərhəmətli söz hər gün 
məbəddə boş-boşuna təkrarladığınız sicilləmə dualardan daha 
əfzəldir». 
Burada Xəlil nəfəsini dərib Rəhilnən Məryəmə baxdı və 
davam etdi: 
– Bütün bunları mən monarxlara deyirdim, onlarsa 
çaşqınlıq içində məni dinləyirdilər. İnana bilmirdilər ki, uşaq 
bu cür danışmağa cəsarət edə bilər onlarla. Mən susduqdan 
sonra monarxlardan biri irəliyə çıxaraq acıqlı şəkildə söylədi: 
«Sənin nə haqqın var ki, belə danışırsan?» Digəri isə gülə-gülə 
əlavə etdi: «Altlarını təmizlədiyin inəklərdən və donuzlardanmı 
öyrəndin bunu?» Üçüncüsü isə məni hədələdi: «Səni buna görə 
cəzalandıracaqlar, kafir!» Və onlar məndən uzaqlaşdılar, sanki 
mən bir cüzamlı idim. 
Onlardan kimsə monastırın iqumeninə şikayətləndi və 
axşam o məni yanına çağırdı. Onlar sevindilər ki, məni cəza-
landıracaqlar. İqumen məni qamçılamaq və sonra isə qırx gün, 
qırx gecəliyə zindana atmaq əmrini verəndə hamısının üzü 
gülürdü.  
Zindanda gündüzü gecədən seçə bilmirdim, üstümdə gə-
zən həşəratlardan və altımdakı torpaqdan başqa heç nə hiss elə-
mirdim. Heç nə də eşitmirdim, hərdən mənə bir tikə çörək və 
sirkə qatılmış su gətirəndə eşitdiyim addım səslərindən başqa. 
Zindandan çıxanda arıqlamış və zəifləmişdim. Və mo-
narxlar elə bildilər ki, məni düşünmək vərdişindən sağaltmış və 
ruhumun arzularını da öldürmüşlər artıq. Onlar elə bildilər ki, 
aclıq və susuzluq mənim ürəyimdəki Allah eşqini söndürmüş-
 154 
dür. O qırx günlük tənhalıqda mən monarxların işığı görmələri 
üçün yollar axtarır, onlara kömək etmək istəyirdim ki, həyatın 
həqiqi nəğməsini eşidə bilsinlər. Lakin mənim beynimi yorma-
ğım əbəs idi, zira, uzun illərin onların gözləri qarşısında toxu-
duğu qalın pərdəni bir dəfəyə cırmaq asan deyildi. Cahilliyin 
onların qulaqlarına vurduğu tıxaclar isə o qədər bərkimişdilər 
ki, ehtiyatlı barmaqların təmaslarına tabe olmurdular.  
Bir anlıq sükut çökdü. Sonra Məryəm danışmaq üçün 
icazə istəyirmiş kimi anasına baxdı və dilləndi:  
– Görünür, sən bir daha monarxlarla danışmağa cəhd 
etmisən, əgər onlar səni monastırdan qovmaq üçün bu müdhiş 
gecəni seçiblərsə. Hərçənd ki, onlar hətta düşünmələrinə qarşı 
belə mərhəmətli olmalı idilər.  
Xəlil ona cavab verdi:  
– Bu gün axşam, çöldə aləm bir-birinə qarışanda mən 
ocağın ətrafına yığışmış digər monarxlardan bir qədər kənarda 
oturmuşdum. Onlar bir-birinə qorxulu və gülməli hadisələr 
danışırdılar. Lakin mənim tənhalığımı görüncə öz atmacalarını 
mənə sarı istiqamətləndirməyə başladılar.  
Mən İncili oxuyur və İsanın mənə çöldə qızışan tufanı 
unutduran, gözəl sözlərinə zikr edirdim ki, monarxlar mənim 
hesabıma əylənmək üçün mənə yaxınlaşdılar. Mən onlara fikir 
vermir, öz düşüncələrimə qapılaraq pəncərəyə baxırdım. Onlar 
qəzəbləndilər, çünki mənim sükutum onların gülüşünü ürəyin-
də kəsdi, istehzalarını isə dodaqlarında qurutdu. Onlardan biri 
dedi: «Ey böyük islahatçı, nə oxuyursan belə?» Cavabında mən 
kitaba əyilərək aşağıdakı parçanı oxudum:  
«Farisey və Sadukeylərdən bir çoxunun, onun yanında 
vəftiz olmaq üçün gəldiklərini gördükdə, Yəhya onlara dedi: 
 155 
Ey gürzələr nəsli! Gələcək qəzəbdən qaçmağa sizi kim təlqin 
etdi? İndi tövbəyə layiq səmərə yaradın. 
Və içinizdə «Atamız İbrahimdir», – deyə düşünməyin; 
çünki sizə deyirəm ki, Allah İbrahimə bu daşlardan övladlar 
yaratmağa qadirdir.  
Artıq balta da ağacların kökü dibində yatır; beləliklə, 
yaxşı meyvə verməyən hər ağac kəsilib atəşə atılır».
1
  
 Mən onlara Vəftizçi Yəhyanın bu sözlərini oxuyanda 
monarxlar bir anlığa susdular, sanki gözəgörünməz bir əl onla-
rın şənliyinin səsini aldı, lakin sonra onlar yenidən cəsarətlən-
dilər və gülməyə başladılar: «Bu sözləri biz yüz dəfələrlə oxu-
muşuq və bir mal otaranın onları bizə təkrarlamasına ehtiyac 
duymuruq».  
Mən etiraz etdim: «Əgər siz bu sözləri oxumuş və onların 
mənasını anlamış olsaydınız kənddəki yoxsullar soyuqdan və 
aclıqdan ölməzdilər».  
Bu zaman monarxlardan biri məni üzümdən vurdu, sanki 
mən müqəddəslərə qarşı küfr söyləmişdim. 
Digəri məni təpiklə vurdu, üçüncüsü əlimdən kitabı aldı, 
dördüncüsü isə iqumeni çağırdı. Tələsik gələn iqumen hiddətlə 
bağırdı: «Tutun üsyankarı və bu müqqəddəs ocaqdan qovun 
getsin. Və qoy, tufanın qəzəbi ona itaətin nə olduğunu öyrətsin. 
Rədd eyləyin onu burdan. Qoy, təbiət özü onu məşhər ayağına 
çəksin və sonra gedib əlinizi də yuyun. Bu kafirin paltarlarına 
da bidətçilik hopmamış deyil. Və əgər qayıdıb gələrsə, 
bağışlanmaq dilərsə, açmayın ona qapını, zira, gürzə dönüb gö-
                                                 
1
 Матта 3:7 – 10 (Инъил, Мирзя Михаелинин тяръцмясиндя, 
Билдийа тяръцмя институту, Стокщолм, 1993). 
 156 
yərçin ola bilməyəcək, onu qəfəsə salsanız belə. Və qaratikan 
da əncir verməyəcək, lap onu bağın içində əksəniz belə».  
Onun əmrinə tabe olaraq monarxlar məni monastırdan 
bayıra atdılar. Qapını arxamca bağlayanda onlardan birinin bu 
sözlərini eşitdim: «Dünən sən inəklərin və donuzların padşahı 
idin, bu gün isə taxtından salınmısan, ey Böyük İslahatçı. Di 
get, indi canavarların padşahı ol və onlara yuvalarda yaşamağı 
öyrət».  
Xəlil dərindən nəfəs alıb yanan alova baxmağa başladı. O 
yenidən danışmağa başlayanda onun səsində ağrının sədaları 
eşidilirdi:  
– Bax, beləcə məni monastırdan qovdular və beləcə məni 
ölümün ağuşuna atdılar. Mən kor-koranə gecə içrə yol gedir, 
təbiətlə çarpışırdım, güclü külək mənim paltarlarımı dartışdırır, 
dərin qar addımlarımı çətinləşdirir və məni aşağı çəkirdi. O 
vaxta qədər ki, axırda mən yıxıldım, ümidsizcəsinə kömək 
istəyə-istəyə. Mən anlayırdım ki, məni ölümdən başqa heç 
kimsə eşitmir. Lakin bilik və mərhəmətdən ibarət o qüvvə 
mənim harayımı eşitdi. Həmin qüvvə istəmirdi ki, mənim 
ölümüm mən hələ həyatın sirlərini dərk etməmiş gəlsin. Həmin 
qüvvə sizi göndərdi ki, mənim həyatımı yoxluğun uçurumuna 
düşməkdən xilas edəsiniz.  
Rəhil və Məryəm ruhən və fikrən doğma adamlar kimi 
sanki onun ruhunun sirrini anlayırdılar. Rəhil qeyri-iradi olaraq 
qabağa əyilərək şəfqətlə onun əlinə toxundu. Gözlərindən yaş 
axırdı onun bu sözləri söyləyəndə:  
– Göylərin Haqqın müdafiəçisi olaraq seçdiyi insan 
qardan və çovğundan ölməyəcək. 
Məryəm isə əlavə etdi:  
 157 
– Qar və boran gülləri öldürə bilər, lakin onların 
toxumlarını öldürə bilməzlər. Zira, qar bu toxumları öz 
istisində saxlayaraq öldürücü soyuqdan qoruyacaqdır.  
Bu isti sözləri eşidincə Xəlilin üzü işıqlandı və o dedi:  
– Əgər siz monarxlar kimi məni üsyankar və kafir hesab 
etmirsinizsə, deməli monastırda üzləşdiyim təqibləri istibdad 
və cəhalət altında olan millətin simvolu kimi qəbul etmək 
lazımdır. Və mənim az qala öləcəyim bu gecə də ədalətin 
zəfərindən qabaq baş verən inqilaba oxşayır. Və həssas qadın 
ürəyindən bəşərin səadəti çağlayır. Və onun nəcib qəlbinin 
xeyirxahlığından bəşəri məhəbbət doğulur.  
O, gözlərini yumub başını yastığa endirdi. Qadınlar onu 
daha söhbətlərlə incitmək istəmədilər, zira, boranla 
mübarizənin yorğunluğundan onun göz qapaqlarının 
ağırlaşdığını gördülər. Xəlil nəhayət anasının qucağında öz 
xilasını tapmış itirilmiş uşaq kimi uyumuşdu.  
Rəhil və onun qızı öz çarpayılarına keçib orada oturaraq 
yatmış yolçunu müşahidə etməkdə davam edirdilər. Onlar onun 
əzabkeş üzündə sanki nəsə cazibəli bir şey tapmışdılar onların 
ruhunu və qəlbini özünə çəkən.  
Nəhayət Rəhil pıçıltı ilə dedi:  
– Onun gözlərində qəribə qüvvə var; sükutda danışır və 
adamın ruhunu dilləndirir.  
Və Məryəm də əlavə etdi:  
– Onun əlləri, anacan, kilsədə gördüyümüz rəsmdəki 
Məsihin əllərinə oxşayır.  
Anası yekunlaşdırdı: 
– Onun üzündə eyni zamanda həm qadın zərifliyi, həm 
də kişi cəsarəti vardır. 
 158 
Qadınların ruhları yuxunun qanadlarında röyalar aləminə 
uçdular. Ocaq sönərək külə döndü. Çırağın işığı getdikcə 
öləziyərək nəhayət tamamilə söndü. Amansız çovğun 
sakitləşmək bilmirdi, alçaq göydən dolu qar yağır, güclü külək 
isə bu qardan böyük təpələr yaradırdı.  
 
IV 
 
Beş gün keçdi. Qar isə elə hey yağırdı dağlara, düzlərə. 
Xəlil üç dəfə cəhd elədi ki, yenidən yola çıxsın, lakin Rəhil hər 
dəfə onu bu sözlərlə saxladı: «Öz ömrünü təbiətin şıltaqlığına 
qurban vermə, qardaş. Qal burda. İkimizə çatan çörək üçümüzü 
də doyurar. Bu ocaq isə sən gəlməmişdən qabaq olduğu kimi, 
sən gedəndən sonra da onsuz da yanacaqdır. Biz kasıb olsaq da, 
qardaş, yaşayırıq hamı kimi, günəşdən və insanlardan 
utanmadan. Və Allah da ruzimizi verir bizim». 
Məryəm də yalvarırdı ona zərif baxışları və köks 
ötürmələri ilə. Zira, bu cavan oğlan onların kasıb komalarında 
göründüyü andan o, öz qəlbində ilahi bir qüvvənin oyandığını 
hiss etmişdi. O ilahi qüvvə qızın ürəyinə həyat və işıq seli 
axıdır, ruhunun dərinliyində yeni duyğular oyadırdı. 
O, ilk dəfə idi ki, bu duyğunu yaşayırdı. Və bu duyğu 
onun ürəyini ağ qızılgülə çevirmişdi; yanğısını sübh şehi ilə 
söndürən və ətrini aləmə yayan. 
Qəfildən oyanan və qızın ruhunu ilahi musiqi ilə 
dolduran gizli bağlılıq kimi təmiz və sakit bağlılıq ola bilməz. 
Bu məqam onun gündüzlərini şairin arzusuna bərabər edir, 
gecələrini isə peyğəmbəranə sirlə doldurur. 
 159 
Həyatın sirrində məsum qızın ürəyinin sükutunu 
mürgüləməyən oyaqlığa çevirən, ürəkdə gələcəklə bağlı şirin 
və qarşısıalınmaz ümid ocağı yandıraraq ona keçmişi 
unutduran bağlılıqdan dərin və gözəl gizlin yoxdur. 
Livan qadını digər millətlərin qadınlarından öz sadəliyi 
ilə fərqlənir. Aldığı tərbiyə onun təhsil almasına imkan vermir 
və bu hal onun gələcəyinə ciddi əngəl yaradır. Bu səbəbdəndir 
ki, o, ürəyinin meyl və sirləri məsələsində özünə qarşı inamsız 
olur. Torpağın qəlbindən qaynayan, dolanbac yollarla axan, 
lakin dənizə yolu tapa bilməyən və bu səbəbdən də sakit bir 
gölə çevrilərək öz genişlənən səthində ayı və ulduzları əks 
etdirən çaya bənzəri var Livan qızının. 
Xəlil Məryəmin qəlbinin titrəyişlərinin onun ruhunu 
təkrar-təkrar həyəcanlandırdığının fərqində idi. Və o bilirdi ki, 
onun qəlbini işıqlandıran ilahi alov Məryəmin də ürəyinə od 
salmışdır. Əvvəlcə o, buna məcrası qurumuş çay yağış selinə 
sevinən təki sevinmiş, sonra isə özünü bu tələskənliyə görə 
danlamışdı. Çox ola bilsin ki, yaranmış ruhani yaxınlıq o, kəndi 
tərk edincə bir bulud kimi yox olacaqdı. 
O, tez-tez özü-özüylə danışaraq susqun göylərdən, yaxud 
gələcəkdən soruşurdu: «Nədir bu sirr ki, bizim həyatımızda 
belə böyük bir rol oynayır? Bu nə Qanundur ki, bizi nahamar 
yola itələyərək həsrətində olduğumuz günəşin bir addımlığında 
saxlayır? Bu nə qüvvədir ki, nəfslərimizi sevindirərək dağın 
zirvəsinə qaldırır və sonra qəfildən bir dərənin dibinə tullayır, 
qəm-qüssə çəkməyə vadar edir? Nədir bu həyat ki, bir gün bizi 
sevgili kimi qucaqlayır, sabahısı isə bizimlə düşmən kimi 
davranır? Məgər dünən məni təqib etmirdilərmi? Məgər mən 
göylərin mənim qəlbimdə oyatdığı həqiqətə görə aclıq və 
 160 
susuzluğa, əzab və təhqirlərə dözməli olmadımmı? Məgər mən 
monarxlara demirdimmi, həqiqətin gətirdiyi səadət Allahın 
iradəsi və Onun insan üçün nəzərdə tutuduğu məqsəddir? Bəs, 
elə isə bu qorxu hardandır məndə? Və nə üçün bu gənc qızın 
gözlərindən axan işığı görməmək üçün gözlərimi qapamalı 
oluram? Mən qovulmuş bir insan, o isə kasıb birisi. Lakin 
məgər tək bir çörəklə dolanır insan? Məgər bizim hamımız, 
aclıqla bolluq arasında yaşayanlar, yayla qış arasındakı 
ağaclara bənzəmirikmi? Bəs, Rəhil nə deyəcək, bilsə ki, mənim 
ürəyimlə onun qızının ürəyi sükutda qarşılıqlı anlaşma tapıb 
bir-birinə yaxınlaşmış və Ali İşıq dairəsinin yaxınına 
düşmüşlər? Nə deyər görən o, əgər bilsə ki, həyatını xilas etdiyi 
cavan oğlan gözünü onun qızından çəkmir? Sadə kəndlilər nə 
deyər buna, əgər bilsələr ki, monastırda tərbiyə almış və qovul-
duqdan sonra zərurət ucundan onların kəndinə düşmüş cavan 
oğlan gözəl bir qızın yanında yaşamaq fikrindədir? Qulaq 
asacaqlarmı mənə, əgər mən onlara söyləsəm ki, monastırı 
onların arasında yaşamaqdan ötrü tərk edən insan dar qəfəsin 
divarlarını azadlıq işığından ötrü tərk edən quşa bənzəyir? Şeyx 
Abbas nə deyəcək mənim hekayətimi eşidincə? Kəndin keşişi 
nə deyəcək mənim qovulmağımın səbəbini öyrənincə?» 
Beləcə Xəlil onun eşqinin simvolu olan ocağın yanında 
oturaraq öz-özünə danışırdı. Məryəm isə vaxtaşırı ona baxır və 
gözlərindən onun arzularını oxuyur, fikirlərinin əks-sədasını 
dinləyir və eşqinin təmasını hiss edirdi. Hərçənd ki, aralarında 
kəlmə kəsib danışmırdılar. 
Necə oldusa bir gecə o, ağacları və qayaları qarla örtül-
müş Vadiyə açılan kiçik pəncərənin önündə dayananda Mər-
yəm yaxınlaşaraq onun yanında durdu və göyə baxmağa başla-
 161 
dı. Onlar bir-birinə tərəf döndülər və onların baxışları bir anlıq 
görüşdü. Xəlil dərindən nəfəs alaraq gözlərini yumdu. Sanki 
onun ruhu lazımi sözlər axtarışında sonsuz göylərə uçmuşdu. 
Lakin onun sözə ehtiyacı yox idi, zira, sükut özü öz əvəzinə 
danışırdı. 
Məryəm cəsarətlənərək soruşdu: 
– Çöllərdəki qar əriyəndə, yollar da quruyanda sən hara 
gedəcəksən? 
Onun gözləri açıldı, üfüqə baxaraq cavab verdi: 
– Öz yolumla gedəcəm. Tale və Həqiqət eşqi məni hara 
aparsa, ora. 
Məryəm dərindən ah çəkib təklif etdi: 
– Niyə sən burda qalmayasan, bizim yanımızda məskən 
salmayasan ki? Məgər mütləq harasa getməlisən? 
O, qızın xeyirxahlığı və məsum nitqindən kövrəlsə də 
etiraz etdi: 
– Kəndin camaatı qovulmuş monarxın burda yaşamasına 
dözməz. Zira, onların fikrincə, monastırın düşməni yolunu 
azmış, Allahın və bütün müqəddəslərin lənətlədiyi adamdır. 
Məryəm susmağa məcbur oldu, zira, həqiqət qarşısında 
sarsıldığından söhbəti davam etdirməyin mənasız olduğunu 
anladı. 
Xəlil üzünü kənara tutaraq izah etdi: 
– Məryəm, əllərində hakimiyyət olan adamlar bu 
kəndliləri öyrədiblər ki, azad düşünməyə cəsarət edən hər bir 
kəsdən qorxsunlar. Onları öyrədiblər ki, idrakının qanadı olan 
hər bir kəsdən uzaq dursunlar. Allah kimisə təqlid edərək ona 
səcdə edən cahillərdən xoşlanmır. Əgər mən bu kənddə qalası 
olsam və insanlara özlərinin lazım bildiyi kimi Allaha səcdə 
 162 
etməyin düzgün olduğunu söyləsəm, onlar deyəcəklər ki, mən - 
yolumu azmışlardanam və Allahın keşişlərə bəxş etdiyi haki-
miyyətə tabe olmuram. Əgər mən onlardan ürəklərinin səsinə 
qulaq asmağı və ruhlarının istəyi ilə hərəkət etməyi xahiş et-
səm, onlar deyəcəklər ki, mən pis adamam, Allahın yerlə göy 
arasında vasitəçi təyin etdiyi keşişlik institutunun ləğv olunma-
sına çağırıram. 
Xəlil düz Məryəmin gözlərinə baxaraq gümüşü simlər 
kimi cingildəyən səsi ilə dedi: 
– Amma, Məryəm, bu kənddə bir sehirli qüvvə var ki, 
mənə sahib olaraq bütün ruhumu əlində saxlayır. Bu ilahi 
qüvvə mənim ağrımı belə mənə unutdurur. Bu kənddə mən 
ölümlə üz-üzə gəldim və elə burda da ruhum Allahın ruhuna 
qovuşdu. Bu kənddə gözəl bir gül var, ölü otlar arasında bitən. 
Onun gözəlliyi mənim ürəyimi əsirləyib ətri isə aləmi bürüyüb. 
İndi bu qiymətsiz gülü burda atıb məni monastırdan didərgin 
salan ideyaları təbliğ etməyəmi gedim, yoxsa bu gülün yanında 
qalıb, qonşuluqdakı qaratikanlığın altında bir qəbir qazaraq 
bütün düşüncülərimi və həqiqətləri orda basdırım? Mən necə 
etsəm yaxşı olar, Məryəm? 
Bu sözləri eşidincə Məryəm sübh mehinin əsdirdiyi zan-
baq kimi həyəcanlandı. Ürəyi gözlərindən parladı onun, tərəd-
düdlə deyəndə: 
– Bizim ikimiz də sirli və mərhəmətli hakimiyyətin 
əlindəyik. O nə istəsə, elə də olsun. 
Bu anda iki ürək bir-birinə qovuşdu. Və bu andan etiba-
rən iki ruh vahid məşələ çevrildi onların həyatını işıqlandıran. 
 
 
 163 
V 
 
Dünya yaranandan bizim günlərimizə qədər vərəsəlik 
yolu ilə var-dövlətə sahib olan bəzi klanlar din xadimləri ilə 
birləşərək özlərini insanların hakimləri elan etdilər. Cəmiyyətin 
ürəyində qaralan bu köhnə yaranı yalnız cəhaləti aradan 
qaldırmağa çalışmaqla sağaltmaq olar. 
Vərəsəliklə var-dövlətə sahib durmuş insan yoxsulların 
hesabına özünə mülk tikdirir. Keşiş imanlı icma üzvlərinin sü-
mükləri və qəbirləri üzərində məbəd ucaldır. Knyaz fəllahların 
əllərini tutur, keşiş isə vaxt itirmədən onun ciblərini boşaldır. 
Hakim tarlaların övladlarını qaşqabaqla süzür, yepiskop isə öz 
təbəssümü ilə onlara təskinlik verir; və acıqlı pələngin baxışları 
ilə canavar təbəssümü arasında sürü məhv olur. Hakim özünü 
Qanunun şahı, keşiş isə – Allahın nümayəndəsi elan edir; və bu 
ikisi arasında bədənlər çürüyür, ruhlar heç olur. 
Livanın günəşdən bol, bilikdən kasıb dağlarında 
əsilzadələr və keşişlər kəndlini istismar etmək üçün birləşmiş-
lər. Yazıq kəndli isə özünü hakimin qılıncından və Keşişin 
qarğışından qorumaq üçün torpağı şumlamağa və məhsulu 
yığmağa məcburdur. Livanın varlısı öz sarayının qabağında 
qürrələnərək xalqa: «Sultan məni sizə hakim təyin edib»,- 
deyir. Keşiş isə qurbangahın yanında duraraq elan edir: «Allah 
mənə sizin ruhlarınız üzərində hakimiyyət vermişdir». Və 
livanlılar susurlar, zira, ölülər nə deyə bilər axı? 
Şeyx Abbas ürəyinin dərinliyində keşişlərə çox 
minnətdar idi. Çünki onlar xalqın biliyə doğru canatımlarını 
boğmaqda və onun nökərlərində sözsüz itaət ruhunun bərqərar 
olunmasında onun müttəfiqi idilər. 
 164 
Xəlil və Məryəmin Eşq Taxtına yaxınlaşdıqları, Rəhilin 
isə onlara şəfqətli bağlılıq dolu baxışlarla baxdığı gün Elias ata 
şeyx Abbasa xəbər verdi ki, iqumen üsyankar cavanı öz 
monastırından qovmuş, o isə Saman Raminin dul qalmış arvadı 
Rəhilin evində məskunlaşmışdır. 
Keşiş şeyxə verdiyi məlumatın kasadlığından narazı olsa 
da dil boğaza qoymurdu: 
– Monastırdan qovulmuş şeytan dönüb mələk olmayacaq 
və kəsilib ocağa atılmış əncir ağacı da dönüb meyvə vermə-
yəcək bir daha. Əgər biz kəndi bu heyvanın nəcisindən təmiz-
ləmək istəyiriksə, qovmaq lazımdır onu burdan, necə ki, mo-
narxlar elədilər. 
Şeyx maraqlandı: 
– Sən əminsənmi ki, bu cavan oğlan mənim adamlarıma 
pis təsir göstərəcək? Bəlkə, yaxşı olar ki, onu üzümlüklərdə bir 
işə qoyaq? Bizə güclü kişilər lazımdı. 
Keşişin üzünə narazılıq ifadəsi qondu. Saqqalını 
sığallayaraq kəskin eitirazını bildirdi: 
 - Əgər o işləyən olsaydı, onu monastırdan qovmazdılar. 
Monastırda oxuyan bir tələbə dünən mənim evimdə qonaq idi. 
Və o dedi ki, bu cavan oğlan – kafirdir. O, iqumenin qoyduğu 
qaydaları pozmuşdur: monarxlar arasında təhlükəli ideyalar 
yayırmış. 
Tələbə mənə bu ara qarışdıranın nə dediyini də söylədi: 
«Monastırın tarlalarını, üzümlüklərini və gümüşünü verin ka-
sıb-kusuba, özünüz isə səpələnin dünyaya, biliyə ehtiyacı olan 
insanlara kömək edin; bu cür eləsəniz Göydəki Atamıza xoş 
olar». 
 165 
Bu sözləri eşidən şeyx Abbas öz qurbanını parçalanmağa 
hazır pələng kimi dik atıldı, özünü qapıya atıb bütün nökərlə-
rini yanına çağırdı. Otağa üç nökər daxil oldu və şeyx sə-
rəncamını verdi: 
– Saman Raminin dul qadını Rəhilin evində cavan oğlan 
yaşayır. Əlini-qolunu bağlayıb gətirin onu bura. Əgər qadın 
etiraz etsə, saçından tutub sürüyün onu da gətirin bura, zira, 
şərə kömək edənin özü də şərdir. 
Nökərlər onun qarşısında baş əyib tələsik Rəhilin evinə 
yollandılar. Keşiş və şeyx isə Xəlil və Rəhili necə 
cəzalandıracaqlarını götür-qoy başladılar. 
 
VI 
 
Gün batmışdı artıq. Gecə düşmüş və qara bələnmiş mis-
kin daxmaları qaranlığa qərq etmişdi. Nəhayət göydə ulduzlar 
da göründü, ölüm ayağında görünən əbədiyyət ümidləri kimi. 
Qapı və pəncərələr bağlanmış, lampalar yandırılmışdı. Fəllah-
lar ocaqlarının başında qızınırdılar. 
Rəhil, Məryəm və Xəlil kobud taxta stolun arxasında şam 
yeməyinə oturmuşdular ki, qapı döyüldü və içəri üç nəfər daxil 
oldu. Rəhil və Məryəm qorxdular, Xəlil isə onları sakit qarşıla-
dı, sanki onların gəlişini gözləyirmiş kimi. Şeyxin nökərlərin-
dən biri Xəlilə yaxınlaşaraq əlini onun çiyninə qoydu və 
soruşdu: 
– Monastırdan qovulan adam sənsən? 
Xəlil cavab verdi: 
– Bəli, bu mənəm. Sənə nə lazımdır? 
 166 
– Bizə əmr edilmişdir ki, səni həbs edib şeyx Abbasın 
evinə aparaq. Əgər müqavimət göstərsən səni qarın üstü ilə 
kəsilmiş qoyunu sürüyən kimi sürüyəcəyik. 
Rəhilin rəngi qaçdı: 
– O nə cinayət eləyib ki, onu bağlayıb aparmaq 
istəyirsiniz? 
Hər iki qadın göz yaşları içində yalvarır, cavana 
qıymamağa çağırırdılar: 
– O təkdir, siz isə üç nəfər. Onun əl-qolunu bağlayaraq 
ona əzab vermək qorxaqlıqdır. 
Kişilər qızdılar və onlardan biri qışqırdı: 
– Bu kənddə heç bir qadın şeyxin əmrinə qarşı çıxmağa 
cəsarət etmir! 
O, kəndiri çıxarıb Xəlilin əllərini bağlamağa başladı. 
Xəlil başını dik tutdu və kədərli bir təbəssüm göründü 
onun dodaqlarında, bu sözləri deyərkən: 
– Mənim sizə yazığım gəlir. Zira, siz sizin əlinizlə məz-
lumları əzən insanın əlində kor bir alətsiniz. Siz- cəhalət qulla-
rısınız. Dünən mən sizin kimi idim və sabah siz də azad idraklı 
olacaqsınız mənim kimi. Aramızda dərin uçurum var bizim. Bu 
uçurum mənim harayımı eşidilməz edir və gizləyir məni siz-
dən. Odur ki, nə eşidə bilirsiniz məni, nə görə. Mən sizin qarşı-
nızdayam, bağlayın mənim əllərimi və necə lazım bilirsiniz, elə 
də eləyin. 
Nökərlər onun sözlərindən təsirlənmişdilər. Xəlilin səsi 
sanki onlarda yeni bir ruh oyatmışdı, lakin şeyx Abbasın səsi 
də onların qulaqlarında səslənir və verilmiş əmri yerinə 
yetirməyi tələb edirdi. Onlar danışmadan onun əllərini 
bağladılar və ürək ağrısı ilə onu bayıra çıxartdılar. 
 167 
Rəhil və Məryəm də onun arxasınca şeyxin evinə yollan-
dılar, Yerusəlimin qızları İsanın dalınca Qolqofa yollanan təki. 
 
VII 
 
 Hansı xəbər olursa olsun balaca kəndlərdə, fəllahlar ara-
sında olduqca tez yayılır, zira, böyük dünyadan uzaqda olmala-
rı kəndliləri öz qapalı dünyalarında baş verən hər bir hadisəyə 
böyük vaxt və diqqət ayırmalarını tələb edir. Qışda əkin sahə-
lərinin qar yorğanının altında uyuduğu, insanlarınsa soyuqdan 
öz ocaqlarının başında qızındıqları vaxt kənd əhalisi ətrafda baş 
verən hər şeylə maraqlanmağa çalışırdı, təki vaxt getsin. 
Xəlilin həbsindən o qədər də çox vaxt keçməmişdi, am-
ma bu xəbərin şayiəsi keçici xəstəlik kimi kəndi başına almışdı. 
Kəndlilər evlərini tərk edərək sərkərdənin çağırışına yığılan əs-
gərlər kimi kəndin hər yerindən şeyx Abbasın evinə axışırdılar. 
Xəlil şeyxin evinə qədəm basanda məlum oldu ki, ev ağzına-
can, gözünün ucu ilə də olsa monastırdan qovulmuş bütpərəsti 
görməyə cəhd edən kişi, qadın və uşaqlarla dolu idi. Onlar 
həmçinin Xəlilə kafirliyin iblisanə xəstəliyini kəndin təmiz 
havasında yaymağa kömək edən Rəhili onun qızını da görmək 
istəyirdilər. 
Şeyx məhkəmədə öz yerini tutmuşdu, Elias ata isə onun 
yanında əyləşmişdi, camaat isə cəsarətlə onların qarşısında da-
yanmış qolu bağlı gəncə baxırdı. Rəhil və Məryəm isə, qorx-
muş halda Xəlilin arxasında durmuşdular. Lakin qorxu nə edə 
bilər Həqiqəti tapmış və onun arxasınca gedən qadın ürəyinə? 
Eşqin oyatdığı qız qəlbinə kütlənin nifrəti nə edə bilər? 
 168 
Şeyx Abbas cavan oğlanı süzərək göy gurultusunu 
xatırladan səslə müraciət etdi: 
– Adın nədi, mərifət yiyəsi? 
– Adım Xəlildir, – gənc cavab verdi. 
Şeyx soruşdu: 
– Atan, anan, qohumların kimdi və harda doğulmusan? 
Xəlil ona nifrətlə baxan fəllahlara dönərək cavab verdi: 
– Əzilən yoxsullardır mənim qohumlarım və ailəm, bu 
nəhəng ölkə isə mənim vətənimdir. 
Şeyx Abbas həqarətlə: 
– Qohum saydığın bu adamlar səni cəzalandırmağımı 
tələb edirlər. Vətənin adlandırdığın ölkə isə səni onun xalqının 
nümayəndəsi saymaq istəmir, – dedi.  
Xəlil cavab verdi: 
– Cahil xalqlar öz xeyirxahlarını tutub despotların əlinə 
verirlər. Tiranın hökmranlıq etdiyi ölkə isə xalqı boyunduruq 
əsarətindən qurtarmaq istəyən insanları təqib edir. Lakin məgər 
yaxşı oğul xəstə anasını atarmı? Məgər mərhəmətli insan bəla-
ya düşmüş qardaşına köməyini əsirgəyərmi? Məni tutub bu gün 
bura gətirən yazıq adamlar o adamlardı ki, dünən canlarını sə-
nin yolunda həlak edirdilər. Üzərində gəzməyimə etiraz edən 
bu torpaq da həmin torpaqdır ki, aralanıb udmur acgöz ti-
ranları. 
Gəncin ruhunu çaşdırmaq və ona dinləyiciləri özünə cəlb 
etməyə mane olmaq üçün şeyx ucadan qəhqəhə çəkdi və dedi: 
– Çoban, yəni sən elə fikirləşirsən ki, səni monastırdan 
qovmuş monarxlardan daha çox yazığımız gələcək sənə? 
Yoxsa güman edirsən ki, təhlükəli araqarışdırana bizim 
ürəyimiz yanacaq? 
 169 
Xəlil cavab verdi: 
– O düzdü ki, mən mal-qaranın qayğısın çəkmişəm və nə 
yaxşı ki, qəssab olmamışam. Mən sürüləri zəngin otlaqlara 
aparırdım. Və heç vaxt şoranlıqda otarmamışam onları. 
Mən heyvanları dumduru bulaqlara aparırdım. Və xəstə-
lik dolu bataqlıqlardan uzaq saxlayırdım onları. Axşamlar mən 
onları təhlükəsiz tövlələrə gətirirdim. Və heç vaxt da onları 
düzdə, canavarların ümidinə qoymurdum. Və əgər siz insanlar-
la mən sürümlə davrandığım kimi davransaydınız, bu yoxsullar 
miskin komalarında yaşayıb dilənçilikdən əziyyət çəkməzdilər, 
o zaman ki, sən Neron kimi kef eləyirsən bu dəbdəbəli sarayda. 
Şeyxin alnında tər damcıları parladı və onun rişxəndi 
qəzəbin içində əridi. Lakin o özünü sakit tutmağa çalışdı. Və 
guya Xəlili eşitməmiş kimi səsləndi: 
– Sən kafirsən və bizim sənin gülməli nitqlərinə qulaq as-
maq fikrimiz yoxdu! Biz səni bura çağırmışıq ki, bir cinayətkar 
kimi mühakimə edək. Və sən anlamalısan ki, elə bir şəxsin qar-
şısındasan ki, o, ona verilən hakimiyyətlə əlahəzrət əmir Amin 
Şihabı bu kənddə təmsil etmək səlahiyyətinə malikdir. Sən təh-
qir etdiyin kilsənin təmsilçisi Elias atanın qarşısında dayanmı-
san. İndi isə öz müdafiənə nəsə deyə bilərsən, ya da ki, diz çök 
qarşımızda və biz səni bağışlayaraq monastırda işlədiyin kimi 
burda da çoban işləməyinə icazə verək.  
Xəlil cavab verdi: 
– Cinayətkarı digər cinayətkar mühakimə edə bilməz və 
kafir də özünü günahkarlar qarşısında təmizə çıxarmamalıdır. 
O, toplanmış camaata göz gəzdirərək onlara müraciət 
etdi: 
 170 
– Mənim qardaşlarım, tarlalarınızın sahibi adlandırdığı-
nız və çoxdan bəri itaət etdiyiniz bu adam məni bura gətirməyi 
və əcdadlarınızın sümükləri üzərində ucaltdığı bu evdə, sizin 
qarşınızda mühakimə etməyi əmr etmişdir. Sizin inamınızdan 
istifadə edib kilsə başçısı olmuş bu insan isə gəlib ki, məni mü-
hakimə etsin, şeyxə məni alçaltmaqda və əzabımı artırmaqda 
yardımçı olsun. Siz bura mənim əzablarımı görmək və mərhə-
mət yalvarışlarımı eşitmək üçün yığışmısınız. Evlərinizi tərk 
etmisiniz ki, öz oğlunuzu və qardaşınızı əli bağlı görəsiniz. Siz 
gəlmisiniz ki, yırtıcı əlində çabalayan qurbanı görəsiniz. Siz 
bura gəlmisiniz məhkəmə qarşısında duran kafiri görəsiniz. 
Mən – monastırdan qovulmuş cinayətkar və bidətçiyəm. Boran 
məni sizin kəndə gətirdi. Mənə qulaq asın və mərhəmətli yox, 
ədalətli olun. Zira, mərhəmət günahı olana lazımdı, günahsız 
insanın isə ədalətdən başqa heç nəyə ehtiyacı yoxdur. 
Mən sizi andlılar məhkəməsinin üzvləri kimi qəbul 
edirəm, zira, xalqın iradəsi – Allahın iradəsidir. Ürəklərinizi 
yuxudan oyadın, diqqətlə qulaq asın, sonra isə öz vicdanınızla 
məni mühakimə edin. Sizə deyiblər ki, mən allahsızam, amma 
deməyiblər ki, mən nə günahın sahibiyəm, yaxud hansı cinayəti 
törətmişəm. Siz məni oğru kimi qolu bağlı görmüsünüz, amma 
mənim əməllərim barədə sizə heç nə məlum deyil. Çünki bu 
məhkəmədə onlar barədə heç nə danışılmayıb, burda təkcə 
cəzadan danışmaqda maraqlıdırlar.  
Mənim cinayətim sizin dərdlərinizi anlamağımdadır, mə-
nim əziz həmvətənlərim. Zira, mən boynunuzu əzən boyundu-
ruğun ağırlığının nə demək olduğunu yaxşı bilirəm. Mənim gü-
nahım – sizin qadınlarınızın halına yanmağımda, sizin uşaqları-
 171 
nıza yazığım gəlməyimdədir ki, tifillər döşünüzdən ölümlə zə-
hərlənmiş həyat əmirlər. 
Mən – sizlərdən biriyəm. Mənim də əcdadlarım bu vadi-
lərdə yaşamış və sizin başınızı indi yerə əyən həmən boyundu-
ruq altında da ölmüşlər. Mən sizin həsrətli qəlbinizin səsini 
dinləyən Allaha inanıram. Və mən həm də İncilə inanıram. O 
İncilə ki, orda hamımızın göyün qarşısında qardaş olduğumuz 
yazılıb. Mən bizi bərabər edən, bizi bu torpaqda azad edən, 
Allahın ehtiyatlı addımlarının pillələri olan təlimə inanıram. 
Mən inəkləri otarır və sizin acınacaqlı həyatınız barədə 
düşünürdüm ki, sizin miskin evlərinizdən gələn naləni eşitdim. 
Bu nalə əzilmiş ruhların harayı, bədənlərinizdə əsirlənmiş 
yaralı ürəklərinizin ağlaması idi. 
Mən baxıb gördüm ki, mən – monastırda, siz isə – 
tarladasınız. Mən sizi canavarın arxasına düşüb onun yuvasına 
gedən qoyun sürüsü kimi gördüm. Və mən yolu kəsib 
qoyunları xilas etmək istəyəndə və köməyə çağıranda canavar 
məni iti dişləri ilə tutdu. 
Həqiqət naminə mən həbsə, aclığa və susuzluğa dözdüm 
ki, bunlar yalnız bədənə ağrı verə bilir. Mən dözülməz əzablar 
yaşadım, çünki sizin kədərli ahlarınızı naləyə çevirdim və bu 
nalə monastırın hər guşəsində səslənərək əks-səda verirdi. Mən 
heç vaxt qorxu hissi keçirmirdim və ürəyim də yorulmurdu 
mənim, zira, acı iniltilər hər gün mənə yeni qüvvə bəxş edirdi. 
Və ürəyim də ədalət naminə mübarizə həsrətində idi. 
Bəlkə də indi özünüzdən soruşacaqsınız: «Məgər biz nə 
vaxtsa köməyə çağırmışıq? Məgər bizim buna cəsarətimiz ça-
tardı?». Lakin mən sizə deyirəm: ruhlarınız hər gün ah-nalə 
edir. Və hər gecə köməyə çağırırlar, sadəcə, siz eşitmirsiniz. 
 172 
Zira, ölüm ayağında olan insan öz ürəyinin səsini eşidə bilmir, 
baxmayaraq ki, yatağının yanında duranlar üçün bu heç çətin 
deyil. Vurulmuş quş artıq özünə sahib deyil və şüursuzcasına 
çırpınır yerdə. Lakin bu canverməni görənlər səbəbin nə ol-
duğunu yaxşı anlayırlar. 
Ömrünüzün hansı saatında siz yanğılı ah çəkmirsiniz ki? 
Səhərlər, o zaman ki, həyat eşqi sizi çağırır və gözünüzdən yu-
xu pərdəsini qaldırır və siz qul kimi əkinlərinizə yollanırsınız? 
Yoxsa gündüzlər, o zaman ki, qızmar günəşdən qorunmaq üçün 
kölgəlik axtarırsınız oturmağa? Yoxsa, axşamlar, o zaman ki, 
yaxşıca yemək arzusu ilə ac halda evə qayıdırsınız, evdə isə 
sizi kifsəmiş çörək və iylənmiş su gözləyir? Yoxsa, gecələr, öz 
sərt yataqlarınıza ölü kimi düşdüyünüz vaxt, yuxu gözünüzə 
təzəcə gələn kimi dik atılıb qorxu ilə ətrafı dinləyirsiniz ki, 
olmaya şeyx sizi yanına çağırır? 
Nə vaxt ağlamırsınız ki, öz gününüzə? Baharda? O 
zaman ki, təbiət öz ən gözəl paltarlarını geyir, siz isə onun 
qabağına cin-cındırda çıxırsınız? Yoxsa yayda? Onda ki, taxılı 
dərzləyib yığırsınız və ağanızın anbarlarını buğda ilə 
doldurursunuz, əmək haqqının verilməsinə gələndə isə saman 
və küləşdən başqa heç nə almırsınız? Bəlkə payızda? Onda ki, 
üzümü yığıb şərab sıxırsınız, əvəzində isə bir qab sirkə və bir 
torba palıd qozası olur qazancınız? Ya bəlkə, qışda, onda ki, 
qara batmış daxmalarınızı tərk edə bilmirsiniz və ocağın 
yanında oturub, qəzəblənmiş göylərə baxa-baxa hiss edirsiniz 
ki, zəif ağlınız bu dəqiqə dəliliyə yuvarlanacaq? 
Budur yoxsulların həyatı. Və bu məzlum naləni mən 
daima eşidirəm. Mənim ruhumu zalımlara qarşı üsyan etməyə 
və onların sürdükləri həyat tərzinə nifrət etməyə məcbur edən 
 173 
də budur. Mən monaxlardan sizə qarşı mərhəmətli olmağı 
xahiş edəndə onlar məni allahsız hesab etdilər və qovulma oldu 
qismətim. Bu gün mən bura gəlmişəm ki, sizin bu bədbəxt 
həyatı bölüşüm və öz göz yaşlarımı sizin göz yaşlarınıza qatım. 
Və budur mən burda sizin qatı düşməninizin əlindəyəm. 
Anlayırsınızmı ki, üzərində qul kimi işlədiyiniz bu torpaq sizin 
atalarınızın əlindən alınmışdır, o zaman ki, qanunlar iti qılıncla 
yazılırdı? Siz keşişlərin ənənələr və itaət barədə şirin söhbətlə-
rinə uyduğunuz vaxt monarxlar sizi aldadıb bütün əkin sahələ-
rini və üzümlükləri qamarlamışlar. Hansı kişi, hansı qadın eşit-
məyib tarlaların ağasının onlardan keşişlərin iradəsinə tabe ol-
mağı tələb etməsini? Allah buyurub: «Yeyəcəyiniz çörəyi alın 
tərinizlə qazanacaqsınız».
1
 Lakin şeyx Abbas sizin ömrünüzün 
illəri üzərində qalxan çörəyi yeyir və göz yaşlarınızın qarışdığı 
şərabı içir. Məgər Allah bu insanı anasının bətnində olanda siz-
dən fərqləndirmişdir? Ya hansısa günahlarınıza görə onun qul-
larına çevrilmisiniz? İsa demişdir: «…müftə aldınız, müftə ve-
riniz. Özünüzlə nə qızıl, nə gümüş, nə də mis götürməyin…».
2
 
Onda hansı haqla din xadimləri öz dualarını qızıl və gümüşə 
satırlar? Gecənin sükutunda dua edərək təkrarlayırsınız: «Al-
lah, bizim ruzimizi ver». Allah sizə torpaq verib ki, üzərində iş-
ləyərək öz ruzinizi əldə edəsiniz. Məgər O, monarxlara haqq 
verib ki, sizin əlinizdən bu torpağı və bu ruzini alsınlar? 
Siz İudanı lənətləyirsiniz ki, o, öz Müəllimini bir neçə 
gümüşə satmışdır. Lakin buna baxmayaraq siz hər gün Ona 
xəyanət edənlərə xeyir-dua verirsiniz. 
                                                 
1
 Варлыг, 3:19. 
2
 Матtа, 10:8-9. 
 174 
İuda elədiyindən peşman oldu və özünü asdı, sizin 
keşişlər isə qiymətli sinə xaçları ilə bəzədilmiş gözəl libaslar 
geyinir, hələ bir fəxr də edirlər özləri ilə. 
Siz uşaqlarınıza İsanı sevməyi öyrədirsiniz və eyni 
zamanda tələb edirsiniz ki, onlar Onun tələbinə qarşı çıxanlara 
və Onun qanununu pozanlara itaət etsinlər. 
Məsihin həvariləri
1
 daş-qalaq oldular ki, Müqəddəs Ruh-
da yenidən dirçəlsinlər, lakin monarxlar və keşişlər sizdəki bu 
ruhu öldürürlər ki, sizin miskin ianələriniz hesabına başlarını 
saxlasınlar. Bu bədbəxtlik və zülm dolu dünyada sizi bu cür hə-
yat sürməyə məcbur edən nədir? Nə sizi vadar edir ki, atalarını-
zın sümükləri üzərində ucaldılmış bu dəhşətli bütün qarşısında 
diz çökəsiniz? Balalarınıza hansı xəzinəni qoyub gedəcəksiniz?  
Ruhlarınızı keşişlər tutub, bədənləriniz isə hakimlərin 
möhkəm dişləri altındadı. Bu həyatda nəyi göstərib deyə bilər-
siniz ki, «Bu mənimdir!»? Həmvətənlərim, bu qorxduğunuz 
keşişin kim olduğunu bilirsinizmi? O, pullarınızı əlinizdən al-
maq üçün sizi İncillə qorxudan xaindir. Üstündə xaç gəzdirən 
və onu sizin şah damarınızı kəsmək üçün qılınc kimi istifadə 
edən riyakardır. Canavardır qoyun dərisində. Yemək süfrəsinə 
kilsə qurbangahından daha çox hörmət edən qarınquludur. Qı-
zıl hərisidir, quruşdan ötrü dünyanın o başına getməyə hazırdı. 
Dul qadınları və yetimləri aldadan dələduzdur. Qəribə məxluq-
dur – qartal dimdikli, pələng pəncəli, kaftar dişli, özü də ilan 
dərisində.  
Alın əlindən Bibliyanı, əynindən paltarını soyundurun, 
saqqalını yolun, başına min oyun gətirin; sonra isə ovcuna bir 
                                                 
1
 Щявари, апостол – Исанын йахын шаэирдляри, давамчылары. 
 175 
quruş qoyun və o, üzündə təbəssüm bağışlayacaqdır sizi. Üzü-
nə sillə çəkin, tüpürün, təpiyinin altına salın. Sonra isə yemək 
süfrəsinə dəvət edin onu, hər şeyi unudacaq, kəmərini boşaldıb 
sevinə-sevinə qarnını sizin yeməklərinizlə dolduracaqdır. 
Lənətləyin onu, təhqir edin. Sonra isə bir Kuzə şərab, ya-
xud bir səbət meyvə göndərsəniz ona, sizin bütün günahlarınızı 
bağışlayacaqdır. 
Qadın görəndə: «Uzaq dur, şeytanın azdırdığı», – deyib 
üzünü çevirir, ürəyində isə «Belə yanmaqdansa evlənmək yaxşı 
olardı», – deyə düşünür. 
Gənc kişi və qadınların eşq mərasiminə qatıldıqlarını gö-
rüncə gözlərini göyə qaldıraraq «Hər şey fanidir», – deyir, özü 
ilə tək qalanda isə düşünür: «Məni həyat sevinclərindən məh-
rum edən bu qanun-qaydaları ləğv etsəydilər nə yaxşı olardı!» 
Moizə vaxtı deyir: «Mühakimə etməyin ki, mühakimə 
olunmayasınız». Özü isə hərəkətləri xoşuna gəlməyən hər bir 
kəsi mühakimə edir və ölməmişdən onları cəhənnəmə göndərir. 
Danışanda gözlərini göyə qaldırar, fikirləri isə ilan kimi 
ciblərinizdə dolaşar. 
Sizə «Mənim sevimli balalarım!» – deyə müraciət edir, 
ürəyində isə atalıq duyğusu yoxdu, dodaqları heç vaxt gülüm-
səməz uşağa, qucağı körpə görməyib onun.  
Başını yırğalayaraq sizə deyir: «Gəlin, bu dünyanın 
nemətlərindən uzaq duraq, zira, həyat bir bulud kimi ötüb 
keçir». Amma ona diqqətlə baxsanız onun həyatdan beşəlli 
yapışdığını görərsiniz. Görərsiniz onun keçən günə necə 
heyfsləndiyini, bugünkü günün sürətlə keçməsini necə 
lənətlədiyini və sabahkı gün qarşısında necə qorxduğunu. 
 176 
Onun bölüşməyə varı var. Amma o sizdən xeyriyyəçilik 
tələb edir. Və əgər siz onun istəyini təmin etsəniz o, camaatın 
yanında sizə xeyir-dua verəcək. Yox, ona rədd cavabı versəniz, 
gizlində sizi lənətləyəcəkdir. 
Məbəddə sizdən ehtiyacı olanlara kömək etməyi xahiş 
edir, amma öz evinin kandarında ondan yeməyə çörək istəyən 
binəvaları görmür və eşitmir. 
O öz dualarını satmaqla məşğuldur və kim ki, ondan heç 
nə almır deməli, allahsızdır, cəhənnəmlikdir. 
Budur sizin qorxduğunuz məxluq, sizin qanınızı soran 
monarx. 
Bu, o keşişdir ki, sağ əli ilə özünə xaç vurur, sol əli ilə isə 
boğazınızdan yapışır. 
Bu, o din xadimidir ki, onu öz xidmətçiniz hesab 
eləyirsiniz, həqiqətdə isə o, sizin ağanız olur. 
Bu, o kölgədir ki, ruhlarınızı doğuluşdan ölümə qədər 
təqib edir. 
Bu, o insandır ki, bu axşam məni mühakimə etməyə 
gəlmişdir, çünki mənim ruhum hamını sevən, bizi qardaş hesab 
edən və xaçda bizdən ötrü can verən Nazaretli İsanın 
düşmənlərinə qarşı üsyan etmişdir. 
Xəlil hiss elədi ki, kəndlilər yavaş-yavaş onu anlamağa 
başlayırlar. Səsini ucaldaraq davam etdi: 
– Qardaşlar, sizə məlumdur ki, şeyx Abbası sultanın 
nümayəndəsi və əyalət qubernatoru əmir Sihab kəndinizin 
başçısı təyin etmişdir. Lakin mən sizdən soruşuram: elə bir 
hakimiyyət varmı ki, sultanı bu ölkənin allahı təyin etsin? 
O hakimiyyəti, həmvətənlərim mənim, görmək olmaz, 
nitqlərini də eşidə bilməzsiniz onun. Ürəklərinizin dərinliyində 
 177 
hiss edə bilərsiniz siz onun mövcudluğunu. Bu, həmin o 
hakimiyyətdir ki, ona hər gün səcdə edir, dualarınızda: «Bizim 
göydəki Atamız!» – deyə təkrarlayırsınız. 
Bəli, Göylərdə olan Atanızdır padşahları və şahzadələri 
təyin edən. Zira, o, qüdrətli və hər şeydən üstündür. Lakin niyə 
siz elə düşünürsünüz ki, sizi sevən və öz peyğəmbərləri vasitəsi 
ilə sizi doğru yola istiqamətləndirən Atanız sizin əsarətdə 
yaşamanızı istəyir? 
Yəni siz inanırsınız ki, Göydən yerə yağış endirən və 
torpağın dərinliyində gizlənmiş toxumlardan taxıl zəmiləri 
bitirən Allah istəyir, siz ac qalasınız ki, əvəzində bir nəfər 
Onun səxavətindən gen-bol bəhrələnə bilsin? 
Yəni siz inanırsınız ki, sizə arvadlarınızın məhəbbətini, 
uşaqlarınızın şəfqətini və qonşularınızın qayğısını bəxş edən 
Əbədi Ruh üstünüzə tiran göndərə bilər ki, sizi ömürlük 
əsarətdə saxlasın? 
Yoxsa siz inanırsınız ki, həyatı belə gözəl yaratmış Əbədi 
Qanun sizə elə bir insan göndərə bilər ki, sizi bu səadətdən 
məhrum edərək əzablı ölümün qaranlıq zindanlarına atsın? 
Yoxsa elə bilirsiniz ki, təbiətin sizə bəxş etdiyi fiziki 
qüvvə sizin bədənlərinizə deyil, varlılara məxsusdur? 
İnana bilməzsiniz siz bütün bunlara. Zira, bu halda bizi 
bərabər yaratmış Allahın ədalətini və Yer üzündəki bütün in-
sanların başının üstündə yanan Haqqın çırağını inkar etmiş 
olardınız. Nə sizi məcbur edir ki, özünüzə qarşı olasınız və 
Allahın azad yaratdıqlarını qula çevirənlərə kömək edəsiniz? 
Məgər gözlərinizi Qüdrətli Allaha doğru qaldıraraq Onu 
Ata adlandırdıqdan sonra başınızı insan qarşısında əyib onu ağa 
çağırmağınız özünüzə qarşı ədalətli olmaqdır? 
 178 
Məgər sizi, Allahın oğullarını, insanın qulu olmaq razı 
salır? Məgər İsa bizi qardaş çağırmırdımı? Şeyx Abbas isə sizi 
qul adlandırır. 
Məgər İsa sizə Həqiqət və Ruh azadlığı bəxş etməmişdi-
mi? Əmir isə sizi rəzalət və mənəviyyatsızlıq qullarına çevir-
mişdir. 
Məgər İsa göylərə qaldırmadımı sizi? Onda bəs nə üçün 
cəhənnəmə enirsiniz? 
Qəlblərinizi işıqlandırmadımı O? Elə isə nə üçün 
ruhlarınızı qaranlıqda gizləyirsiniz? 
Allah ürəklərinizdə alovlanan bir məşəl yandırmışdır ki, 
bilik və gözəllikdə alışır, gecə və gündüzün sirlərinə can atır. 
Bu məşəli söndürərək küllükdə basdırmaq – günah deyilmi? 
Allah sizə qanadlı ruh vermişdir ki, Eşq və azadlığın ge-
niş fəzasında süzəsiniz. Heyflər olsun ki, öz qanadlarınızı öz 
əllərinizlə qırır və ruhunuzun həşərat kimi yerlə sürünməsinə 
dözürsünüz. 
Şeyx Abbas kəndlilərin diqqətlə Xəlilə qulaq asmalarını 
narahatlıqla izləyirdi. O, Xəlilin sözünü kəsmək istədi. Lakin 
vəcdə gəlmiş Xəlil susmaq fikrində deyildi: 
– Allah sizin ürəklərində səadət toxumları əkmişdir. Bu 
toxumları qazıb çıxararaq küləklərin onları səpələməsi, ya da 
quşların dimdikləməsi üçün daşların üstünə atmaq - cinayətdir. 
Allah sizə uşaqlar verib ki, onları tərbiyə edəsiniz, onlara həqi-
qəti öyrədib ürəklərini mövcudluğun ən dəyərli prinsipləri ilə 
doldurasınız. O istəyir ki, siz onlara Həyatın sevincini və Həya-
tın səxavətini verəsiniz. Bəs niyə, onlar indi öz vətənlərində qə-
rib kimidirlər; Günəş də qızdırmır onları? 
 179 
Oğlunu qula döndərən ata balasına çörək əvəzinə daş ver-
miş olur. Məgər göy quşlarının balalarına necə uçmaq öyrətmə-
lərini görməmişsinizmi? Elə isə siz niyə öz uşaqlarınıza qulluq 
boyunduruğunu sürüməyi öyrədirsiniz? Məgər vadilərdəki gül-
lərin öz toxumlarını günəşin qızdırdığı torpağa necə səpdiyini 
müşahidə etməmisinizmi? Elə isə nə üçün uşaqlarınızı zaman-
sızlıq və sevincsizlik girdabına soxursunuz? 
Bir anlığa ortalığa sükut çökdü. Elə bil ağrı ilə dolmuşdu 
Xəlilin ağlı. Lakin budur o yenidən sakit və hökmlü səslə sözü-
nə davam etdi: 
– İndi dediyim bu sözlər üstündə qovdular məni monas-
tırdan. Və əgər tarlalarınızın sahibi və kilsənizin keşişi bu ax-
şam məni öldürəsi olsalar, mən rahat və xoşbəxt öləcəyəm. Zi-
ra, eləməli olduğum işi başa çatdırdım, şeytanların cinayət he-
sab elədikləri həqiqəti açdım sizə. Mən Qüdrətli Allahın iradə-
sini yerinə yetirdim. 
Xəlilin səsində möcüzəli cazibə vardı, kənd camaatını 
özünə cəlb edən. Qadınlar onun sözlərinin zərifliyindən təsir-
lənmişdilər. Gözləri dolmuş halda ona sülh elçisinə baxan kimi 
baxırdılar. 
Şeyx Abbas və Elias ata hirslərindən əsirdilər. Xəlil 
sözünü bitirib bir neçə addım atdı və Rəhil ilə Məryəmin 
yanında dayandı. Zala sükut çökdü. Hiss olunurdu ki, Xəlilin 
zalın bütün guşələrini dolduran ruhu çoxunun şeyx Abbas və 
Elias ata qarşısındakı qorxularını əritmişdir.  
Hirslənmiş, qəzəbindən ağarmış şeyx yavaş-yavaş yerin-
dən qalxaraq ətrafda duran kişiləri gözdən keçirdi və soruşdu: 
– Nə oldu, köpəklər? Yoxsa ürəkləriniz zəhərləndi? Qa-
nınız da dondu damarlarınızda? Və o qədər zəiflədiniz ki, bu 
 180 
canini tutub tikə-tikə doğramağa gücünüz qalmadı? Nə elədi o 
sizə? 
Və başqa bir söz demədən şeyx qılıncını qaparaq qolu 
bağlı gəncin üstünə atıldı. Lakin bir gövdəli kəndli onun 
yolunu kəsərək əlindən tutdu və söylədi: 
– Silahını qınına qoy, ağa, zira, qılınc qaldıran qılıncdan 
da öləcəkdir! 
 Şeyx çaşdı və qılınc onun əlindən yerə düşdü. Lakin o, 
asan sınan adamlardan deyildi və ətrafın itaətinə öyrəşmişdi. 
Odur ki, qışqırdı: 
– Yəni miskin həşərat, qul, indi öz ağasına və hamisinə 
qarşı çıxacaq? 
Və cavabında eşitdi: 
– Sadiq qul ağasının cinayətlərində iştirak etmir. Bu gənc 
düz danışırdı. 
Daha bir fəllah qabağa çıxaraq bəyan etdi: 
– Bu adam günahsızdır, o, şöhrətə və hörmətə layiqdir. 
Bir qadın səsini ucaltdı: 
– O, Allahı söyməyib, müqəddəsləri də lənətləməyibdir. 
Nəyə görə onu kafir adlandırırsınız ki? 
Və Rəhil də soruşdu: 
– Nə cinayət törədib axı, o? 
Şeyx səsləndi: 
– Sən də qiyam edirsən, bədbəxt qadın? Yoxsa altı ilə 
əvvəl qiyam qaldırmış ərinin taleyini yadından çıxarmısan? 
Bu ehtiyatsız deyilmiş sözləri eşidən Rəhil hiddətləndi, 
zira, ərinin qatilinin kim olduğunu anladı artıq. 
O, göz yaşlarını saxladı və camaata tərəf dönərək ucadan 
söylədi: 
 181 
– Budur, altı il axtardığımız cinayətkar! Eşitdiniz, o öz 
günahını boynuna aldı. Odur ədalət məhkəməsindən gizlənən 
qatil. Yaxşı-yaxşı baxın ona, görün, onun üzündəki qorxunu. 
O, qış vaxtı ağacdakı sonuncu yarpaq kimi əsir. Allah özü sizə 
göstərdi ki, həmişə qorxduğunuz ağanız – cani və qatildir. 
Odur məni dul, qızımı yetim qoyan. 
Rəhilin sözləri şimşək kimi şeyxin başına çaxdı, qadınla-
rın qışqırtısı və kişilərin etirazları isə qızmış damğa kimi yan-
dırdı onu. 
Keşiş şeyxə oturmağa kömək etdi. Sonra isə quluqçuları 
səsləyərək əmr etdi: 
– Həbs edin bu qadını, ağanızı şərlədiyi üçün. Onu və 
bidətçini zindana aparın, kim mane olmaq istəsə müqəddəs 
kilsədən uzaqlaşdırılacaqdır. 
Qulluqçular hələ də qolu bağlı Xəlilə baxaraq yerlərindən 
tərpənmədilər. Rəhil onun sağında Məryəm isə solunda dayan-
mışdı. Onlar azadlığın geniş göylərinə uçmağa hazır iki qanad 
kimi idilər. 
Elias atanın hirsindən saqqalı əsməyə başladı və o 
qışqırdı: 
– Siz bir kafir və bir fahişədən ötrü ağanızdan imtina 
edirsiniz? 
Və qulluqçulardan yaşlısı ona belə cavab verdi: 
– Biz şeyx Abbasa bir tikə çörək və başımızın üstündə 
dam olmasından ötəri xidmət göstərirdik, lakin biz heç vaxt 
onun qulları olmamışıq.  
Bu sözlərlə qulluqçu əynindəki əbanı və çalmanı 
soyunaraq şeyxin ayaqlarına tulladı və əlavə etdi: 
 182 
– Bütün bunlar daha mənə lazım olmayacaq. Yalan və 
riya ilə ruhlarımızı əsirləyən cinayətkarın evinə bir daha 
ayağım dəyməyəcək mənim. 
Bütün qulluqçular da eyni hərəkəti eyləyib üzləri Azadlıq 
və Həqiqət simvolu olan sevincdən işıqlanmış fəllahların cər-
gəsinə qoşuldular. Elias ata anladı ki, onun hakimiyyəti artıq 
bitmişdir. Odur ki, Xəlili bu kəndə gətirən günü və saatı lənət-
ləyə-lənətləyə şeyxin evini tərk etdi. 
Nökərlərdən biri Xəlilə yaxınlaşaraq onun əllərinin ipini 
açdı. Sonra isə meyit kimi donmuş şeyx Abbasa baxaraq cəsa-
rətlə söylədi: 
– Cani kimi mühakimə etmək üçün tutub bura gətirməyi 
əmr etdiyin bu gənc bizim əsarətdə olan ruhlarımızı dikəltdi və 
qəlblərimizi Həqiqət və Bilik işığı ilə işıqlandırdı. Elias atanın 
yalançı adlandırdığı bu yazıq dul qadın isə sənin altı il əvvəl 
törətdiyin cinayətin üstünü açdı. Biz bura gəlmişdik ki, 
günahsız gənc və nəcib ruhun məhkəməsinin şahidi olaq. Şükür 
olsun göylərə ki, bizim gözlərimiz açıldı və sənin vəhşiliyini 
gördük. Biz səni tərk edirik, Allah cəzanı versin. 
Bu anda hamı danışmağa başladı və kimsə dedi: 
– Gəlin, dağılışaq evlərimizə. 
Bir başqası isə qeyd etdi: 
– Gəl, bu cavan oğlanın dalıyca Rəhilin evinə gedək və 
orda onun ağıllı söhbətlərinə qulaq asaq; bizə təskinlik gətirən 
müdrikliyin hikmətinə dalaq. 
Üçüncüsü əlavə etdi: 
– Gəlin, ondan məsləhət istəyək, zira, o bizim bütün 
ehtiyaclarımızı bilir. 
Dördüncüsü qışqırdı: 
 183 
 – Əgər biz ədalətə can atırıqsa, onda gəlin əmirə şeyx 
Abbasın cinayətini xəbər verək. 
Bir çoxları onu dəstəklədi: 
– Gəlin, əmirə şikayət edək və xahiş edək ki, Xəlili bizə 
ağa təyin etsin. Yepiskopa isə deyərik ki, Elias ata bütün 
cinayətlərdə şeyxin köməkçisi olub.  
Səslər gah ucadan, gah da alçaqdan səslənməsinə 
baxmayaraq şeyxin qulaqlarına iti ox kimi batırdılar. Xəlil 
əllərini qaldıraraq kəndliləri bu sözlərlə sakitləşdirdi: 
– Mənim qardaşlarım, tələsməyin. Məni dinləyin və dü-
şünün. Sizə olan məhəbbətim və dostluğum naminə xahiş edi-
rəm, əmirə müraciət etməyəsiniz. Çünki ədalət tapmayacaqsı-
nız siz orda. Unutmayın ki, it itin ayağını basmaz, qarğa qarğa-
nın gözünü dimdikləməz. Yepiskopun yanına getməyin də mə-
nası yoxdur, zira, o yaxşı bilir ki, çatlamış divarı olan ev gec-
tez uçasıydı. Əmirdən məni bu kəndin şeyxi təyin etməyini 
xahiş etməyin, zira, sadiq bəndə axmaq və zalım ağanın 
köməkçisi olmaq istəmir. Və əgər mən sizin xoş münasibətinizi 
və məhəbbətinizi qazanmışamsa, icazə verin aranızda yaşayım. 
Həyatın sevinc və kədərlərini sizinlə bölüşüm. İcazə verin, əl-
ələ verib evdə və tarlada sizinlə birlikdə işləyim. Zira, mən 
sizin biriniz ola bilməsəm moizədə dediyinə uyğun yaşamayan 
riyakarlardan olardım. İndi isə, bir halda ki, onsuz da «balta 
ağacın kökündəndir»
1
 gəlin, şeyx Abbası öz vicdanı ilə baş-
başa buraxaq, işığını həm məsuma, həm də caniyə eyni 
dərəcədə yağdıran Allahın Ali Məhkməsinin ümidinə qoyaq. 
                                                 
1
 Маtта, 3:10. 
 184 
 Bunları söyləyib o, evi tərk etdi. Və bütün camaat sanki 
ilahi bir qüvvənin təsiri ilə onun arxasınca tərpəndi. Şeyx uç-
qundan sonra yaranan dəhşətli sükutla baş-başa qaldı. İndi o, 
əsir düşmüş və öz məğlubiyyətini dərk etməyə çalışan sərkər-
dəni xatırladırdı. 
İzdiham kilsənin hasarına yetişəndə ay buludların arxa-
sından çıxaraq gecəni işıqlandırmağa başladı. Xəlil xeyirxah 
çoban öz sürüsünü qoruyan təki kənd camaatını məhəbbətli ba-
xışlarla süzdü.  
Onun ürəyi əzilən milləti təmsil edən bu kəndlilərə 
mərhəmət hissi ilə dolu idi. O sanki peyğəmbər kimi dayanıb 
Şərqin bütün xalqlarının vadilər boyu yorulmuş ruhları və 
incimiş qəlbləri ilə ona tərəf axışdığına tamaşa edirdi: 
O, əllərini göyə qaldırıb çağırdı: 
– Ürəklərimizin dərinliyindən Səni çağırırıq, ey Azadlıq! 
Bizi eşit! Zülmət pərdəsinin arxasından uzadırıq sənə 
əllərimizi, ey Azadlıq! Bir bax bizə! Qar üstündə diz çökürük 
sənə, ey Azadlıq! Bizə yazığın gəlsin! 
Sənin möhtəşəm taxtının qarşısında durmuşuq. Bədənlə-
rimiz əcdadlarımızın qanlı libasları ilə örtülmüşdür. Başımıza 
onların qəbirlərinin külü ələnmişdir. Əlimizdə onların 
ürəklərini dəlmiş qılıncları tutmuşuq. Onların bədənlərini 
deşmiş nizələr, ayaqlarını bağlamış zəncirlər də yanımızdadı. 
Biz onların boğazını yırtan qışqırıqla qışqırır, zindanlarda 
zaman-zaman əks-səda verən məğlubiyyət nəğmələrimizi 
oxuyur və şikayətlənirik; Atalarımızın qəlbinin dərinliyindən 
qopan duaları təkrarlayırıq. Eşit bizi, ey Azadlıq, və dinlə! 
Nildən Fərat çayınadək bütün həsrətli ruhlar bir ağızla sə-
ni çağırırlar. Uzaq Şərqdən Livan dağlarınadək ölümün yaxın-
 185 
laşmasından titrəyən əllər sənə doğru uzanmışdır. Dənizin sa-
hillərindən Səhranın sonunadək yaşla dolu gözlər yalvarışlı ba-
xışlarla sənə zillənmişdir. Gəl, ey Azadlıq, gəl və bizi xilas elə. 
 Yoxsulluq və zülmün kölgəsində bitən miskin daxmalar-
da onlar sinələrini dağlayırlar: bax, bizim halımıza, ey Azadlıq 
və mərhəmət göstər! 
Yollarda və evlərdə tapdanmış gənclik sənə müraciət 
edir. Kilsə və məscidlərdə unudulmuş Kitab səni soraqlayır. 
Məhkəmə və saraylarda bir tərəfə tullanmış qanun səni çağırır. 
Yazığın gəlsin bizə, ey Azadlıq! Bizi xilas elə! 
Bizim dar küçələrimizdə alverçilər öz həyatlarının 
günlərini satırlar ki, qərbdən gələn və bizi soyan oğruların 
xəracını ödəyə bilsinlər. Və bir kimsə yoxdur onlara məsləhət 
verə. Bəhrəsiz torpaqlarda fəllahlar yer şumlayır, ürəklərinin 
toxumlarını səpir və göz yaşları ilə suvarırlar əkinlərini. Lakin 
qaratikandan başqa heç nə bitmir tarlalarında və bir kimsə də 
yoxdur ki, onları doğru yola yönəldə. 
Bizim kimsəsiz və bəhrəsiz düzlərimizdə ac-yalavac 
bədəvilər dolaşır, ayaqları yalın, başı açıq. Və heç kimin onlara 
yazığı gəlmir. De, öz sözünü bizə, ey Azadlıq! Öyrət bizi! 
Xəstə quzularımız otsuz yamaclarda yem axtarır, buzov-
larımız ağacların kökünü gəmirir, atlarımız quru otla qidala-
nırlar. Gəl, ey Azadlıq, və kömək et bizə! 
Əzəldən zülmətdə yaşamışıq, bir zindandan o birinə 
sürüyüblər bizi əsirlər kimi, zaman da gülüb bizim halımıza. 
Bəs, səhər nə vaxt açılacaq? Nə vaxtadək əsrlərin nifrətini 
daşımalı olacağıq üzərimizdə? 
 186 
 Belimizdə daşıdığımız daşların sayı yoxdur, dəfələrlə 
olub ki, iki qatlanmışıq yükün altında. Bu təhqirlərə haçanadək 
dözməliyik? 
 Misirin əsarəti, Babil qaçqınğılı, Farsın tiranlığı, Roma-
nın despotluğu, Avropanın acgözlüyü…Bütün bunları biz yaşa-
mışıq. Bəs indi hara gedirik və bu keşməkeşli yolun sonu 
varmı? 
Fironun pəncəsindən Navuxodonosorun caynağına, İs-
kəndərin dəmir əllərindən İrodun qılıncına, Neronun dimdiyin-
dən demonların dişlərinə. İndi kimin əlinə düşəsiyik? Və nə 
vaxt ölüm gələcək ki, alsın bizi bu dünyanın əlindən, bəlkə 
rahatlıq tapaq? 
Əllərimizin gücü ilə qaldırmışıq məbədlərin sütunlarını. 
Şöhrət və əzəmət naminə ucaldılan nəhəng divarları və əlçat-
maz piramidaları tikmək üçün belimizdə daşımışıq sementi. Nə 
vaxtadək möhtəşəm saraylar ucalda-ucalda miskin komalarda 
yaşayacağıq? Nə vaxtadək varlıların anbarlarını dolduraraq on-
ların süfrəsinin artığı ilə dolanacağıq? Nə vaxtadək ağalarçün 
ipək və yun parçalar toxuyacaq, özümüzsə cır-cındırda gəzə-
cəyik? 
Onların günahları bizi bir-birimizdən ayırmışdır. Öz taxt-
taclarını qorumaq və asanlıqla idarə etmək üçün onlar druzları 
silahlandırıb maritonlarla döyüşməyə məcbur etdilər. Onlardır 
şiyələri sünnilərin üzərinə qaldırdılar. Onlar kürdləri bədəviləri 
öldürməyə sövq etdilər. Onlar müsəlmanları xristianlarla 
öcəşdirənlər. Nə vaxtadək qardaş qardaşını öz anasının 
qucağında qətlə yetirəcək? Nə vaxtadək Xaç və Aypara bir-
birinə düşmən kəsiləcək? Ey Azadlıq, eşit bizi və öz sözünü tək 
bir adamın xeyrinə söylə, zira, böyük od kiçik bir qığılcımdan 
 187 
başlayır. Ey Azadlıq, öz qanadlarının xışıltısı ilə tək bir ürəyi 
oyat, zira, ildırım tək bir buluddan yaransa da bütün dərələrin 
dibini və bütün dağların zirvələrini işıqlandırır. Öz qüdrətinlə 
bu qara buludları qov, şimşək kimi çax və əcdadlarımızın 
sümükləri üzərində ucaldılmış bu xanimanları dağıt! 
Dinlə bizi, ey Azadlıq! 
Bizə yazığın gəlsin, ey Afinanın qızı! 
Xilas et bizi, ey Komanın bacısı! 
Bizə yol göstər, ey Musanın yol yoldaşı! 
Kömək et bizə, ey Məhəmmədin yarı! 
Öyrət bizi, ey İsanın nişanlısı! 
Ürəklərimizi möhkəmləndir ki, yaşaya bilək,  
Ya da düşmənlərimizə elə güc bəxş elə ki, bizi birdəfəlik 
öldürsünlər, 
Əbədi sükutda rahatlıq tapaq. 
Xəlil öz hisslərini göylərə yağdırır, kəndin camaatı isə 
ona ehtiramla baxırdılar. Və onların məhəbbəti onun səsinin 
melodiyası ilə həmahəng səslənirdi. Və bir məqamda onlar 
anladılar ki, o onların ürəyinin bir hissəsinə çevrilmişdir.  
Qısa sükutdan sonra Xəlil baxışlarını camaata endirib 
sakit səslə dedi: 
– Gecə bizi şeyx Abbasın evinə gətirdi ki, orda gün işığı-
nı görə bilək. Əsarət bizi soyuq fəzada saxladı ki, biz bir-biri-
mizi anlayaq və cücələr təki əbədi Ruhun qanadı altına yığıla 
bilək. İndi isə gəlin, evlərimizə dağılışaq, sabah isə yenidən 
görüşərik. 
Bunu söyləyib o Rəhil və Məryəmin arxasınca onların 
kasıb komalarına yollandı. Camaat dağılışmağa başladı və hər 
kəs öz evinə yollanarkən bu tarixi gecədə gördükləri və 
 188 
eşitdiklərini düşünürdü. Onlar hiss edirdilər ki, yeni ruhun 
alovlanan məşəli onları qarsıtmış və fikirlərini doğru yola 
istiqamətləndirmişdir. 
Bir saat sonra bütün lampalar söndürülmüşdü. Və yuxu 
fəllahların ruhlarını dərin röyalar aləminə aparan zaman Sükut 
bütün kəndi ağuşuna almışdı. Təkcə şeyx Abbas yuxulaya bil-
mirdi. Törətdiyi cinayətlərin kabusları və qarabasmalar onu tə-
qib edirdi. 
 
VIII 
 
İki ay keçdi, Xəlil əvvəlkitək kəndlilər arasında moizələr 
oxuyur, öz hisslərini onların qəlblərinə axıdırdı; onlara, haqsız-
casına məhrum olunduqları hüquqlarından danışır, hakim və 
monarxların hərislik və zalımlıqlarını ifşa edirdi. Onu diqqətlə 
dinləyirdilər, zira, o onların sevinc mənbəyinə çevrilmişdi. 
Onun sözləri onların ürəklərinə yağış quru torpağa düşən kimi 
düşürdü. Tək qalanda onlar Xəlilin sözlərini gündəlik dua kimi 
təkrarlayırdılar. Elias atanın işi indi icmaya yaltaqlanmaqdan 
ibarət idi. Kənd camaatı biləndən sonra ki, şeyxin cinayətlərin-
də onun da payı var, Elias atanı tanımaq olmurdu. Əvvəlki hök-
mündən heç nə qalmamışdı. Fəllahlar da ona heç fikir 
vermirdilər. 
Şeyx Abbas tamamilə ağlını itirmişdi və öz geniş evində 
qəfəsə salınmış pələng kimi ora-bura var-gəl edirdi. O, qulluq-
çularına əmrlər verirdi, lakin mərmər divarlardan qayıdan əks-
sədadan başqa səsinə cavab verən yox idi. O öz adamlarını ça-
ğırırdı, lakin yanına bədbəxt arvadından başqa kimsə gəlmirdi. 
Bu yazıq qadın da onun qəddarlığından az əziyyət çəkməmişdi. 
 189 
Böyük orucluq gələndə və göylər Baharın gəlişini elan 
edəndə şeyxin günləri sona çatdı. O, dəhşətli əzablar içində 
öldü və onun ruhu törətdiyi əməllərdən toxunmuş xalçada uçub 
tərk etdi bu dünyanı. O indi Ali Kürsünün qarşısında durmalı 
idi, çılpaq və titrəyə-titrəyə. O kürsünü biz görə bilməsək də 
onun varlığını hiss edirik. 
Fəllahlar şeyx Abbasın ölümü barədə müxtəlif hekayət-
lər eşitmişdilər. Kimsə deyirdi ki, şeyx başına hava gələndən 
sonra ölüb, bəziləri inandırırdılar ki, peşmançılıq və məyusluq 
onu intihara vadar edib. Lakin onun dul qalmış arvadına baş 
sağlığı verməyə getmiş qadınlar danışırdılar ki, o, qorxudan öl-
müşdü. Zira, Samaan Raminin ruhu hər gün onu təqib edir, hər 
gecə onu evindən bayıra çıxararaq altı il əvvəl Rəhilin ərinin 
meyidi tapıldığı yerə doğru qovurdu. 
Aprel ayında bütün kənd Xəlil və Məryəmin eşq 
sirrindən agah oldu. Camaat bu xoş xəbərə çox sevindi, zira, 
indi onlar əmin idilər ki, Xəlil kənddən getməyəcək. Bu xəbər 
kəndin bütün evlərini dolaşdı və hamı bir-birini Xəlilin onların 
qonşusu olması münasibəti ilə təbrik etdi.  
Məhsul yığımı vaxtı yetişəndə isə fəllahlar mais və buğ-
danı yığmaq üçün tarlalarla yollandılar. İndi burda onların 
məhsulunu qamarlayaraq öz anbarlarına aparmağı əmr edəcək 
şeyx Abbas yox idi. Hər kəndli öz məhsulunu yığırdı. Fəllahla-
rın daxmaları mais və buğda ilə dolmuşdu. Küplərində isə 
keyfiyyətli şərab və yağ vardı. 
Xəlil onlarla birlikdə işləyir, onlarla birlikdə sevinirdi. 
O, onlara məhsulu yığmağa, üzümü sıxmağa və yetişmiş 
meyvələri dərməyə kömək edirdi. Və öz məhəbbəti və 
inadkarlığından başqa digərlərdən heç nə ilə fərqlənmirdi. 
 190 
O vaxtdan bu günə qədər bu kəndin hər bir fəllahı 
əziyyətlə başa gətirdiyi məhsulu yığmağa sevinclə girişir. 
Çünki şumladıqları torpaq, qulluq etdikləri üzümlüklər indi 
onların mülkiyyətinə çevrilmişdi. 
O vaxtdan yarım əsr keçdi və livanlılar, nəhayət ki, 
ayıldılar. 
Livanın Müqəddəs Kedrlərinə doğru gedən yolda 
yolçunun diqqətini vadinin kənarında gəlin kimi dayanmış 
tənha kəndin gözəlliyi cəlb edir. Miskin daxmalar indi 
məhsuldar tarlalar və çiçəklənən bağlarla əhatələnmiş rahat 
evlərə çevrilmişdi. Əgər kənd əhalisindən kimdənsə şeyx 
Abbasın tarixçəsini soruşsanız, uçmuş divar və daş qalaqlarını 
göstərib deyəcək: 
– Budur şeyxin sarayı. Həyat tarixçəsi də elə bundan 
ibarətdir.  
Lakin siz Xəlil haqqında soruşsanız, o, əlini göyə 
tutaraq deyəcəkdir: 
– Oradadır indi bizim sevimli Xəlilimiz və onun həyat 
tarixçəsini Allah parlaq həflərlə bizim ürəklərimizə elə 
yazmışdır ki, əsrlər onu silmək iqtidarında deyillər. 
 191 
 
 
 
 
 
 
«MÜJDƏÇİ»  
kitabından 
 
I 
 
 Sən özün özünün müjdəçinsən. Və ucaltdığın qalalar da 
sənin böyük məninin təməlindən başqa bir şey deyil. Və bu 
mənin özü də təmələ çevriləcək. 
Mən də özümə müjdəçiyəm, zira, sübh çağı qarşımda 
uzanan kölgəm günortaya yaxın ayaqlarımın altına yığılacaq-
dır. Başqa bir səhər qabağımca başqa bir kölgə uzadası olsa be-
lə, o da başqa bir günortada hökmən yığılacaqdır. 
Biz həmişə özümüzün müjdəçimiz olmuşuq, həmişə də 
olacağıq. Və bütün yığdıqlarımız və yığacaqlarımız hələ şum-
lanmamış tarlalar üçün toxumdan başqa bir şey olmayacaqdır. 
Biz həm tarlalarıq, həm əkinçi, həm yığanlarıq, həm yığılan. 
Sən duman içrə həsrətlə gəzəndə, mən də orda həsrətlə 
gəzirdim. Sonra biz bir-birimizi tapdıq və yuxular doğuldu 
vüsalımızdan. Yuxular sərhədsiz zaman və ölçüsüz məkan idi. 
Sən həyatın həsrətli dodaqlarında lal bir söz olduğun 
zaman, mən də orda başqa bir lal söz idim. Sonra həyat bizi 
səsləndirdi və biz dünənin xatirələri və sabahın həsrəti ilə 
 192 
döyünən illərə calandıq, zira, ötən gün məğlub olmuş ölüm, 
sabah isə gözlənilən doğumdur. 
İndi isə biz Allahın əllərindəyik. Sən Onun sağ əlindəki 
günəş, mənsə Onun sol əlində yerəm. İşıqlandıran – sən, 
işıqlanan – mən olsam da, səndən az işıqlı deyiləm. 
Biz – günəş və yer – daha böyük günəşin və daha böyük 
yerin başlanğıcıyıq. Və həmişə də başlanğıc olaraq qalacağıq. 
*** 
Sən özün özünün müjdəçinsən, – mənim bağımın 
qapılarının yanından ötən yolçusan. 
Mən də özümə müjdəçiyəm, baxmayaraq ki, ağacların 
kölgəsində oturmuşam və hərəkətsiz görünürəm. 
 
2 
 
 Günlərin bir günü Şariya adlı böyük bir şəhərə səhradan 
bir qərib gəldi; onun əynindəki libasdan və əlindəki əsadan 
başqa heç nəyi yox idi. 
O, küçələri gəzə-gəzə məbədlərə, qalalara və saraylara 
böyük bir heyranlıqla tamaşa edirdi. Zira, Şariya həqiqətən də 
gözəl şəhər idi. O dönə-dönə yanından ötənləri saxlayıb 
gördükləri barədə onları sorğu-suala tuturdu. Lakin nə onlar 
onun dilini anlayır, nə də  o onların danışığını başa düşürdü. 
Günorta saatında o, iri bir yeməkxananın qabağında 
dayandı. Bina sarı mərmərdən tikilmişdi və insanlar maneəsiz 
olaraq bu binaya girib çıxırdılar. 
«Bura yəqin ziyarətgahdır», – deyə öz-özünə düşünən 
qərib içəri daxil oldu. Və böyük zalda çoxlu masaların 
 193 
ətrafında xeyli kişi və qadınların oturduğunu görüncə çox 
təəccübləndi. Onlar yeyir, içir və musiqiçilərə qulaq asırdılar. 
«Yox, bu səcdəyə oxşamır», – deyə qərib öz-özünə 
söylədi, – bu, yəqin qonaqlıqdı, şahzadə hansısa böyük bir 
hadisənin şərəfinə təşkil edib. 
Bu zaman şahzadənin nökəri sandığı bir adam 
yaxınlaşaraq onu masaların birinə dəvət etdi.  Ona ət, şərab və 
ən ləziz şirniyyatlar gətirdilər. 
Yeyib doyandan sonra qərib ayağa durdu ki, getsin. 
Qapıda onu qeyri-adi paltar geymiş cüssəli bir kişi saxladı. 
«Yəqin bu, şahzadənin özüdür», –  qərib ürəyində söylədi 
və baş əyərək ona təşəkkürünü bildirdi. 
Cüssəli kişi isə öz şəhərinin dilində: «Ağa, yeməyin 
pulunu verməmisən», – dedi. 
Qərib onun nə dediyini anlamayaraq bir daha ürəkdən tə-
şəkkür etdi. Cüssəli kişi müəmmalı ifadə ilə qəribi diqqətlə nə-
zərdən keçirdi. Onun əcnəbi, geyimindən isə yoxsul olduğunu 
görüncə başa düşdü ki, bu adamın yeməyin haqqını ödəməyə 
pulu yoxdu. Cüssəli kişi əlini əlinə vurub adamları çağırdı və 
içəri dörd nəfər şəhər gözətçisi daxil oldu. Onlar cüssəli kişini 
dinləyəndən sonra qəribi nəzarət altına aldılar. İkisi onun sağ, 
ikisi də sol tərəfində durdu. Onların xüsusi geyimdə olmasına 
və səlis hərəkətlərinə diqqət yetirən qəribin ağzı açıla qalmışdı. 
«Onlar yəqin əsilzadələrdir », – deyə qərib düşündü. 
Onlar birlikdə məhkəmə binasına yollanaraq ora daxil 
oldular. Qərib qarşısında taxtda oturmuş dalğalı saqqallı və 
qeyri-adi paltar geyinmiş ahıl bir kişi gördü. Onu padşah sanan 
qərib bu şərəfə layiq görüldüyünə əməlli-başlı sevindi. 
 194 
Gözətçilər qəribin padşah bildiyi hakimə yaxınlaşaraq 
gətirilənin nədə günahlandırıldığını məruzə etdilər. Hakim iki 
vəkil təyin etdi: birini ittiham tərəfi təmsil etmək üçün, digərini 
isə qəribin müdafiəsi üçün. Onlar növbə ilə qalxaraq öz dəlillə-
rini məhkəmənin nəzərinə çatdırdılar. Onların hərəkətlərini 
müşahidə edən qərib elə bildi ki, onun şərəfinə təşkil olunmuş 
salamlama mərasimində iştirak edir. Qəribin ürəyi ona gös-
tərdikləri hörmətə görə padşaha və şahzadəyə qarşı hədsiz 
minnətdarlıq hissləri ilə doldu. 
Sonra hökm oxundu. Hökmə görə onun boynundan üs-
tündə törətdiyi əməli yazılmış lövhə asılmalı və o, yəhərsiz ata 
otuzdurularaq qabaqda şeypurçu və təbilçi getməklə, şəhərin 
küçələri ilə gəzdirilməli idi. Hökm ləngimədən yerinə yetirildi. 
Qəribi yəhərsiz ata mindirib şəhəri gəzdirərkən qabaqda 
gedən şeypurçunun və təbilçinin səsinə xeyli camaat axışıb gəl-
di və onu görüncə hamı bir ağızdan gülməyə başladılar. Uşaq-
lar da dəstə-dəstə onun dalınca küçə boyu qaçışırdılar. Qəribin 
ürəyi vəcdlə doldu, gözləri yaşardı. Zira, boynundakı nişanı 
padşahın lütfü sanır və bu gəzintinin də onun şərəfinə təşkil 
olunduğunu düşünürdü. 
Atın üstündə gedərkən o, kütlənin içində özü kimi 
səhradan gəlmiş birisini sezdi. Sevincdən ürəyi yerindən 
oynadı və qərib ucadan qışqırdı: 
«Dost! Dost! Biz hara gəlib düşmüşük? Könlümün 
şəhrinə bənzəyir bu şəhər! Belə də qonaqpərvərlik olar? 
Təsadüfi qonağı sarayda qəbul edirlər, şahzadəylə bir süfrəyə 
oturdurlar, padşah sənin sinənə öz lütfünün nişanını asır və bu 
cənnət şəhərin qonaqsevərliyi ilə tanış olmaq imkanı yaradır. 
 195 
Səhradan gəlmiş həmin adam heç bir cavab vermədi. 
Yalnız gülümsədi və yüngülcə başını tərpətdi. İzdiham isə 
yoluna davam etdi. 
Qərib vəcdli üzünü yuxarı tutmuşdu, gözləri də 
işıqlanırdı. 
 
3 
 
Eşitmişəm ki, meşədə dağların arasında vaxtilə Dəclə və 
Fərat çaylarının arxasında yerləşən geniş bir ölkənin şahı olmuş 
gənc yaşayır, tək–tənha. Onu da danışırdılar ki, o öz istəyi ilə 
taxt–tacını və şöhrətinin təməli olan torpağını tərk edərək 
yaşamağa bu vəhşi yerlərə gəlmişdir. 
Mən özümə söz verdim: «Bu adamı axtarıb tapacam və 
onun qəlbinin sirrini öyrənəcəm, zira, şahlıqdan imtina edən 
şahlığın özündən daha böyük olmalıdır». 
Elə həmin gün mən onun yaşadığı meşəyə yollandım. 
Onu ağ sərv ağacının altında oturan tapdım. Əlindəki əsanı elə 
tutmuşdu ki, sanki o əsa yox, şahlıq skipetri
1
 idi. Mən onu 
şahları salamlayan təki salamladım. 
O mənə tərəf dönərək nəzakətlə dedi: «Bu sakitlik 
meşəsinə gəlməkdə məqsədin nədir? Yaşıl kölgələrdə itirilmiş 
«mən»ini axtarırsan, yoxsa ala-toranlıqda evinə qayıdırsan»? 
Mən cavab verdim: «Mən ancaг səni axtarırdım. Bilmək 
istəyirdim, səni nə məcbur etmişdir ki, şahlığını buraxıb bu 
meşəyə gələsən»? 
                                                 
1
 Скiпетр – щöкmdар əсасы. 
 196 
O söylədi: «Uzun deyil mənim hekayətim. Sadəcə qəfil-
dən gözüm açıldı. Bu belə baş verdi: Günlərin bir günü sarayın 
pəncərəsinin qarşısında oturmuşdum, mənim vəzirim və bir əc-
nəbi elçi isə bağda gəzişirdilər. Pəncərəmə yaxınlaşanda vəzi-
rin özü haqqında bunları dediyini eşitdim: «Mən bizim şahımız 
kimiyəm; tünd şərab düşkünü və bütün qumar oyunlarının ölü-
süyəm. Şahım kimi mənim də xasiyyətim ağırdır». Bu sözlər-
dən sonra vəzir və elçi ağacların arasında gözdən itdilər. Lakin 
bir neçə dəqiqədən sonra onlar qayıtdılar. Bu dəfə vəzir mənim 
haqqımda danışırdı: «Mənim şahım eynən mənim kimidir: mə-
nim kimi sərrast atıcıdır, musiqini sevir və gündə üç dəfə ha-
mam qəbul eləyir, mənim kimi». 
Kiçik fasilədən sonra gənc əlavə etdi: 
“Elə həmin gün əynimdəki libasdan başqa heç nə 
götürməyərək sarayı tərk etdim; zira, mənim nöqsanlarımı 
özünə götürən, öz məziyyətlərini isə mənə şamil edənlərin 
hakimi olmaq istəmədim”. 
Mən: «Həqiqətən də qəribə əhvalatdır», – dеyə söylədim. 
O isə: “Qətiyyən, mənim dostum, sadəcə, sən mənim sü-
kutumun qapısını döydün və boş bir şey eşitdin, – dedi. – Zira, 
meşədən ötrü şahlığı kim tərk etməz ki? Burada fəsillər fasilə-
siz olaraq nəğmə oxumaqda və rəqs etməkdədir. Çoxları, tən-
halıq və təkliyin şirin yoldaşlığından daha az dəyərli şeylərdən 
ötəri şahlıqdan keçib. 
O qədər qartal olub ki, yüksəkliklərdən köstəbək yuvala-
rına eniblər ki, yerin sirrini öyrənə bilsinlər. Elələri də olub кi, 
arzusuzluqdan çox da uzaq düşməməк üçün arzular şahlığından 
imtina ediblər. Еlələri də var ki, çılpaqlıq şahlığından imtina 
edərək ruhlarının üstünü örtürlər ki, açıq həqiqətin və çılpaq 
 197 
gözəlliyin görüntüləri başqalarını pərt etməsin. Amma onların 
araсında ən böyüyü məğrur və fəxarətli görünmək üçün kədər 
şahlığını tərk edənlərdir». 
Sonra o qalxaraq öz əsasına söykəndi və dedi: 
«İndi isə get böyük şəhərə, otur onun qapısının ağzında 
və gələnə-gedənə bax. Orda şah doğulub şahlıqsız qalanı da, 
cisminə tabe olsa da ruhu ilə hakim olanı da görəcəksən, bax-
mayaraq ki, bundan nə özünün, nə də təbəələrinin xəbəri var. 
Eləsini də görəcəksən ki, şahlıq eləyən görünsə də, həqiqətdə 
qullarının quludur». 
Bu sözlərdən sonra o gülümsündü. Və dodaqlarından min 
şəfəq saçıldı. Sonra o çevrilərək meşənin dərinliyinə getdi. 
Mən isə şəhərə qayıtdım və onun dediyi kimi şəhər qapı-
larının ağzında oturaraq gəlib–gedənlərə baxmağa başladım. 
Və o gündən bu günə qədər kölgəsi üstümdən keçən çoxlu şah-
lar gördüm, üstünə kölgəm düşən təbəələrin isə sayı çox az idi. 
 
4 
 
Gəncliyimdə təpələrin arxasındakı tənha meşəlikdə yaşa-
yan bir nurani qocanı ziyarət etmişdim. Və elə biz ləyaqətin tə-
biəti haqqında danışırdıq ki, təpəni aşan qulduru gördük. Meşə-
liyə çatanda quldur qocanın qarşısında diz çökərək söylədi: 
«Ey müqəddəs insan, ruhumu yüngülləşdir! Günahlarım 
daş kimi boynumdan asılmışdır». 
Qoca cavab verdi: «Mənim günahlarım da məni az 
incitmir». 
«Amma, axı, mən oğru və yolkəsənəm», – dedi quldur. 
 «Elə mən də oğru və yolkəsənəm», – söylədi qoca. 
 198 
Quldur: «Bəs axı, mən qatiləm və qanını axıtdığım insan-
ların səsləri qulaqlarımdan çəkilmir»,– dedi. 
«Elə mən də qatiləm və mənim də qulaqlarım qanını 
axıtdıqlarımın nalələri ilə doludur», – söylədi müqəddəs. 
Quldur: «Mən saysız-hesabsız cinayətlər törətmişəm», – 
dedi. 
«Mənim də cinayətlərimin sayı-hesabı yoxdur», – dedi 
qoca. 
Bu sözlərdən sonra quldur ayağa qalxıb zənlə qocaya 
baxdı və təpəni aşaraq yox oldu. 
O bizi tərk edəndən sonra mən üzümü müqəddəsə tutub 
soruşdum: «Nə üçün sən eləmədiyin cinayətləri boynuna aldın? 
Məgər görmürsənmi ki, o, sənə olan inamını itirib getdi»? 
Müqəddəs qoca cavab verdi: 
«Düz deyirsən ki, o, indi daha mənə inanmır. Amma o, 
xeyli yüngüllük tapıb getdi burdan». 
Elə bu anda biz uzaqdan quldurun mahnı oxumasını eşit-
dik. Onun mahnısının əks-sədası bütün vadini sevinclə doldur-
muşdu. 
 
5 
 
Səyahətlərimin birində, bir adada insan başlı dəmir ayaqlı 
əcaib divə rast gəldim. O dayanmadan torpağı yeyir, dənizi 
içirdi. Xeyli baxdım o divə, sonra yaxınlaşıb soruşdum: «Bəs 
deyil? Bu qədər yeyirsən, içirsən, nə qarnın doyur, nə 
susuzluğun yatır». 
Div cavabında söylədi: 
 199 
«Doymağına doymuşam və hətta yemək-içməkdən 
partlayıram artıq; sadəcə bir qorxu var içimdə, birdən sabah 
yeməyə torpaq, içməyə dəniz tapılmadı». 
 
6 
 
Günlərin bir günü belə bir hadisə baş verdi. Tacqoyma 
mərasimindən sonra Biblosun şahı Nufsibaal üç dağ zahidinin 
onunçün tikdiyi yataq otağına çəkildi. Tacını və şah libasını çı-
xarandan sonra otağın ortasında oturan şah özü haqqında dü-
şünməyə başladı. 
Qəfildən başını çevirəndə anasının ona bağışladığı gümüş 
güzgüdən çılpaq bir adamın çıxdığını gördü. 
Heyrətlənən şah qışqırdı: «Sənə nə lazımdır»? 
«Heç nə, – deyə çılpaq adam cavab verdi, – Deyə bilər-
sənmi, səni nə üçün şah seçdilər»? 
Şah: «Ona görə ki, mən ölkənin ən nəcib insanıyam», – 
dedi. 
Çılpaq adam: «Əgər sən bir az da artıq nəcib olsaydın, 
şah olmaq istəməzdin», – dedi. 
Şah: «Məni ona görə şah seçdilər ki, mən ölkənin ən 
qüdrətli insanıyam», – söylədi.  
Çılpaq adam: «Əgər sən daha qüdrətli olsaydın, şah 
olmaq istəməzdin», – dedi.  
Onda şah: «Məni ona görə seçdilər ki, mən ən müdrik 
insanam», – söylədi. 
Çılpaq adam: «Sən daha müdrik olsaydın, şahlığı 
seçməzdin»,– dedi. 
 200 
Bu sözlərdən sonra şah yerə yıxılıb acı–acı ağladı. Çılpaq 
adam ona baxdı, yerdən tacı qaldıraraq ehtiyatla şahın aşağı 
sallanmış başına qoydu. Və şəfqətli baxışlarını şahdan ayırma-
yaraq güzgüyə daxil oldu. Ayağa qalxan şah ilk növbədə güz-
güyə baxdı. Və orada özündən – başında tac olan şahdan başqa 
heç kimi görmədi.  
 
7 
  
İşananın çarı əyanları ilə bir yerdə Qanadlı Öküzlər 
zalında nəfəslərini içlərinə çəkərək nəticəni gözləyirdilər: çarın 
arvadı doğurdu. 
Günün sonuna yaxın çapar təngnəfəs saraya daxil olaraq 
çarın qarşısında səcdə etdi və söylədi: “Mən, əlahəzrət Çarı, 
çarlığı və çarın qullarını sevindirəcək xəbər gətirmişəm. Əla-
həzrətin qatı düşməni, Betrunun çarı – Əzazil Mihrab öldü”. 
Bu xəbəri eşidəndə, çar və onun əyanları hamısı birdən 
ayağa qalxaraq sevinclərindən çığırmağa başladılar; zira, bir az 
daha yaşasa idi, qüdrətli Mihrab hökmən İşananı fəth edəcək və 
onun əhalisini isə əsir aparacaqdı. 
Bu məqamda Qanadlı Öküzlər zalına bir dəstə mama-
çanın müşayiəti ilə saray həkimi daxil oldu və çarın qarşısında 
səcdə edərək söylədi: “Əlahəzrət Çarım əbədi yaşayacaq və 
saysız-hesabsız nəsillərlə İşana xalqının hakimi olacaqdır. Zira, 
elə indicə Çarımızın oğlu və varisi dünyaya gəlmişdir”. 
Sevincdən çarın ruhu vəcdə gəldi: qatı düşməninin ölümü 
və çar nəslinin davamçısının doğulması eyni bir vaxta təsadüf 
etmişdi. 
 201 
Həmin dövrdə İşanada görücülük qabiliyyətinə malik 
haqq peyğəmbəri yaşayırdı. O, cavan və cəsarətli idi. Çar elə 
həmin gecə peyğəmbəri onun yanına gətirməyi əmr etdi. Pey-
ğəmbər onun hüzuruna gələndə çar buyurdu: “ Bax və de gö-
rüm, bu gün çarlığın varisi olaraq doğulmuş oğlumu gələcəkdə 
nə gözləyir?” 
Görücü tərəddüdsüz cavab verdi: “Dinlə məni, Çar. Və 
mən sənin bu gün dünyaya gəlmiş oğlunun taleyinin necə ola-
cağını söyləyim. Dünən axşam ölmüş düşmənin Çar Mihrabın 
ruhu yalnız bircə gün ləngidi küləklərin qanadlarında. Sonra isə 
o, köçməyə bədən tapdı özünə. Onun girdiyi bədən sənin yeni-
cə doğulan oğlunun bədənidir ”. 
Çar qəzəbindən görücünü qılıncı ilə doğradı. 
Və o vaxtdan bu günə qədər İşananın müdrikləri gizlincə 
bir-birlərinə deyirlər: “Kişilər bilib deyirdilər ki, İşananı düş-
mən idarə edir”. 
 
8 
 
Çayın sahilinə yan almış tirin üstündə dörd qurbağa 
oturmuşdu. Qəfildən güclənən axın tiri qabağına qataraq çay 
aşağı aparmağa başladı. Sevincdən qurbağaların ağılları 
başlarından çıxdı: axı, onlar heç vaxt belə üzməmişdilər. 
Nəhayət birinci qurbağa dilləndi: “Bu nə möcüzəli tirdir! 
Elə hərəkət edir ki, sanki diridir. Həqiqətən, görünməmiş bir 
tirdir”. 
Sonra ikinci qurbağa dillənərək: “Heç də yox, dostum. 
Bu tirin digərlərindən heç bir fərqi yoxdur və hərəkət eləyən də 
 202 
o deyil, əslində, çaydı, dənizə axır və bizi də, tiri də özü ilə 
aparır”, – söylədi.  
Üçüncü qurbağa da öz sözünü deməyə tələsdi: “Hərəkət 
edən nə tir, nə də çaydır. Hərəkət bizim təfəkkürümüzdədir. 
Zira, fikirsiz heç nə hərəkət etmir”. 
Üç qurbağa həqiqətdə nəyin hərəkət etməsi barədə 
mübahisə açdılar. Mübahisə qızışsa da, bir-birinin üstünə 
qışqıran qurbağalar razılığa gələ bilmədilər. 
Onda onlar bayaqdan sükutunu qoruyaraq yalnız diqqətlə 
qulaq asan dördüncü qurbağaya müraciət etdilər ki, öz fikrini 
bildirsin. 
Dördüncü qurbağa söylədi: “Hər biriniz haqlısınız və heç 
biriniz də səhv demirsiniz. Hərəkət həm tirdə, həm suda, həm 
də bizim təfəkkürümüzdədir”. 
Üç qurbağa bundan bərk qəzəbləndi. Zira, onlardan heç 
biri bu fikirlə razılaşa bilməzdi ki, o, tam haqlı, qalan ikisi isə 
tam yalnış deyil. 
Bundan sonra qəribə bir şey baş verdi: üç qurbağa sözü 
bir yerə qoyaraq dördüncünü tirin üstündən suya itələdilər.  
 
 203 
 
 
 
 
 
 
«DƏLİ.  
ONUN ŞEİR VƏ HEKAYƏTLƏRİ»  
kitabından 
 
Soruşursan, necə oldu ki, mən dəli oldum? Bu belə baş 
verdi: 
Çox-çox əvvəllər, allahların bir çoxu hələ doğulmamış, 
günlərin günü yuxudan oyanaraq anladım ki, mənim bütün 
maskalarım oğurlanmışdır. Yeddi maskanın yeddisi də. Özüm 
düzəltmişdim onları və geyinirdim yeddi həyatımda. 
Mən maskasız halda adamlarla dolu olan küçələrə 
çıxaraq qışqırmağa başladım: “Oğrular, oğrular, rəzil oğrular!” 
Məni görən kişi və qadınlar gülüşür, bəziləri isə hətta 
məndən qorxaraq evlərində gizlənirdilər. 
Mən bazar meydanına yetişəndə dama çıxmış bir oğlan 
qışqırdı: “Ay camaat dəliyə baxın!” Mən baxışlarımı ona tərəf 
qaldırdım və günəş birinci dəfə mənim yalın üzümdən öpdü. 
Birinci dəfə mənim yalın üzümdən öpdü və mənim ruhum gü-
nəşə qarşı məhəbbətdən alovlandı. Və bir daha maska taxmaq 
istəmədim. Vəcdə gələrək qışqırdım: “Eşq olsun! Eşq olsun, 
mənim maskalarımı oğurlayan oğrulara!” 
Beləcə mən dəli oldum. 
 204 
Dəlilikdə mən özümçün tənhalıq azadlığı və anlaşılmaz-
lıq təhlükəsizliyi tapdım, zira, hər bizi anlayan adam, içimizdə 
nəyisə qula çevirmiş olur. 
Lakin təhlükəsizliyimlə öyünməyimə dəyməz. Həbsxana-
dakı Oğrunun da digər oğrudan qorxacağı yoxdur. 
 
Dostum 
 
Dostum, mən sənə göründüyüm kimi deyiləm. Görüntüm 
– geydiyim paltardan başqa bir şey deyil. Bu paltar səbrlə toxu-
nub və məni sənin sorğularından, səni isə mənim laqeydliyim-
dən qoruyur.  
Dostum, içimdəki “mən” sükut evində yaşayır və orada 
da qalacaqdır, dərkolunmaz və əlçatmaz olaraq. 
Mən istəmirəm ki, sən mənim sözlərimə bağlanıb əməllə-
rimə inanasan; zira, mənim sözlərim sənin səslə ifadə olunan 
fikirlərindən, əməllərim isə sənin həyata keçən ümidlərindən 
başqa bir şey deyildir. 
Sən deyəndə ki, “Külək Şərqə tərəf əsir”, mən də 
deyirəm: “Hə, külək Şərqə əsir”; zira, istəmirəm biləsən ki, 
fikrim küləyin yox, dənizin yanındadır. 
Sən mənim dənizdə üzən fikirlərimi anlaya bilməzsən. 
Və mən heç istəmirəm də ki, sən onları anlayasan. Tək qalmaq 
istəyirəm dənizdə. 
Sənin üçün gündüz olanda, mənim üçün gecədir; lakin 
onda da mən təpələrdə oynayan günortadan və vadi boyu 
sürüşən bənövşəyi kölgədən danışacam, zira, sən mənim 
qaranlığımın nəğmələrini eşitmək, qanadlarımın ulduzlara necə 
 205 
çırpıldığını isə görmək iqtidarında deyilsən. Və mən gecə ilə 
tək qalmaq istəyirəm. 
Sən öz Cənnətinə yüksələndə mən öz Cəhənnəmimə eni-
rəm – hətta sən keçilməz uçurumun o tayından məni “Rəfiqim, 
Yoldaşım!” – deyə haylayanda belə mən: “Yoldaşım, Rəfi-
qim!” – deyə cavab verirəm sənə. Zira, istəmirəm ki, mənim 
Cəhənnəmimi görəsən – onun alovu gözlərini qarsıda bilər, tüs-
tüsü isə boğar səni. Və bundan başqa mən öz Cəhənnəmimi o 
qədər sevirəm ki, qısqanıram sənə. Cəhənnəmdə tək qalmaq 
istəyirəm. 
Sən Həqiqəti, Gözəlliyi və Ədaləti sevirsən; və mən də 
sənin xətrinə bunun yaxşı iş olduğunu deyir və özümü onları 
sevən göstərirəm. Ürəyimdə isə sənin sevginə gülürəm. Lakin 
istəmirəm ki, sən mənim güldüyümü görəsən. Tək gülmək 
istəyirəm. 
Dostum, sən xeyirxah, ehtiyatlı və müdriksən, hətta de-
yərdim ki, kamilliyin özüsən; və səninlə ünsiyyətdə mən də 
müdrik və ehtiyatlı danışmağa çalışıram. Əslində isə mən dəli-
yəm. Sadəcə dəliliyimi maska altında gizlədirəm. Dəliliyimdə 
tək qalmaq istəyirəm.  
Dostum, əslində sən mənim dostum deyilsən, lakin bunu 
sənə necə anladım? Cığırlarımız ayrıdır bizim, əl-ələ addımla-
saq da. 
 
Uyuq 
 
Bir gün uyuğa dedim: “Bu tənha tarlada durmaq yəqin ki, 
çox yorucu olar səninçün”. 
 206 
O isə cavabında: “Qorxutmaq – bundan böyük və bundan 
dərin sevincmi var? Heç vaxt bezmərəm bu işdən”, – söylədi. 
Bir dəqiqə düşündükdən sonra: “Düz deyirsən; bu sevinc 
mənə də tanışdır”, – söylədim. 
O isə: “Bunu yalnız o kəs anlaya bilər ki, içi samanla 
dolmuş olsun”, – söylədi. 
Sonra mən ayrıldım ondan. Və başa düşmədim, bununla 
o mənə  tərif demək istəyirdi, ya təhqir etmək. 
Bir il keçdi və uyuq bu vaxt ərzində filosofa çevrildi. 
Və mən bir də onun yanından keçəndə iki qarğanın onun 
papağında yuva qurduğunun şahidi oldum. 
 
Tülkü 
 
Sübh vaxtı kölgəsinə baxan tülkü dedi: “Bu gün nahara 
dəvə yeyəcəyəm”. 
Bütün səhəri dəvədən ötrü ora – bura vurnuxdu. Günorta 
bir daha gözü kölgəsinə sataşanda: “Heç siçan da bəd deyil”, – 
dedi. 
 
İki qəfəs 
 
Atamın bağında iki qəfəs var. Birində atamın tapşırığı ilə 
qulların Nineviya səhrasından tutduqları aslan, digərində isə 
adi, mahnı oxuya bilməyən sərçə. 
Və hər gün sübh çağı sərçə aslanı salamlayır: “Sabahın 
xeyir, məhbəs yoldaşım!” 
 
 207 
Qəbirqazan 
Bir gün ölmüş mənlərimdən birini dəfn edərkən 
yanımdan ötən qəbirqazan: “Burda ölüsünü basdıranlar içində 
bircə sən xoşuma gəlirsən”, – dedi. 
“Bunu eşitmək xoşdur, – dedim mən, – amma bilmək 
olarmı nə səbəbə?”  
“Ona görə ki, – o dedi, – başqaları ağlaya-ağlaya gəlir və 
ağlaya-ağlaya da gedirlər. Bircə sən gülə-gülə gəlir, gülə-gülə 
də gedirsən”. 
 
Müqəddəs şəhər 
 
Gəncliyimdə əhalisi Müqəddəs Kitaba uyğun yaşayan 
şəhər haqqında eşitmişdim. Onda özümə dedim: “Üzərində 
Allahın lütfü olan bu şəhəri hökmən axtarıb tapacam”. 
Yol uzaq idi. Və mən səyahətim üçün böyük hazırlıq 
gördüm. Qırx gün sonra mən şəhərə yaxınlaşdım və yalnız qırx 
birinci gün ora daxil ola bildim.  
Və gördüm ki, şəhərdə hamının yalnız bir əli və bir gözü 
vardır. Təəccüb içində özümdən soruşdum: “Bu necə ola bilər 
ki, müqəddəs şəhərin əhalisinin hamısının yalnız bir əli və bir 
gözü olmuş olsun?” 
Sonra baxıb gördüm ki, onlar da mənim iki əlimə və iki 
gözümə təəccüblə baxırlar. Onlar danışmağa başlayanda mən 
soruşdum: “Bu həmin o müqəddəs şəhərdir ki, orda hamı Kitab 
əsasında yaşayır?” 
“Bəli, bu həmin şəhərdir”,– dedilər. 
 208 
“Başınıza nə iş gəlib? Hanı sizin sağ əliniz və sağ 
gözünüz?” – deyə soruşdum. 
Camaat hərəkətə gəldi. Və onlar: “Gedək bizimlə, özün 
görəcəksən”,  – dedilər.  
Və onlar məni şəhərin ortasındakı məbədə gətirdilər. Mə-
bəddə bir qalaq əl və göz gördüm. Hamısı qurumuşdu artıq. 
“Aman Allah, hansı qəddar istilaçı sizi belə şikəst etmişdir?”– 
dedim mən. 
Onlar pıçıldaşmağa başladılar. Ağsaqallardan birisi qaba-
ğa çıxaraq söylədi: “Bunu biz özümüz eləmişik. Allah bizə içi-
mizdəki şərin qənimi olmağı buyurmuşdur”. 
Və o məni qurbangahın yanına gətirdi. Camaat da arxa-
mızca gəldi. Ağsaqqal qurbangahın üstündə divarda yazılmış 
yazını göstərərək oxumağımı istədi. Mən oxudum: “Əgər səni 
sağ gözün yoldan sapdırırsa, çıxar at onu, zira, səninçün bir üz-
vünün məhvi bütün bədəninin cəhənnəmdə yanmasından daha 
yaxşıdır. Və əgər səni sağ əlin yoldan sapdırırsa, kəs, at onu, 
zira, səninçün bir üzvünün məhvi bütün bədəninin cəhənnəmdə 
yanmasından daha yaxşıdır”. 
Mən hər şeyi başa düşdüm. Və üzümü camaata tutaraq 
qışqırdım: “Yəni içinizdə bir kişi, ya bir qadın yoxdur ki, onun 
iki əli və iki gözü olmuş olsun?” 
“Yox , – dedilər, – Kitabı oxuyub onun tələblərini anla-
yacaq qədər balaca olanlardan başqa heç kim bu aqibətdən yan 
qaça bilməmişdir”. 
Və biz məbəddən çıxan kimi mən müqəddəs şəhəri tərk 
etdim; zira, Kitabı oxuya bilməyəcək qədər gənc deyildim. 
 
 
 209 
Üzlər 
 
Üz görmüşəm ki, min məna cilvələnir onda. Üz də 
görmüşəm ki, sanki bir ifadədə donub qalıb. 
Üz görmüşəm ki, üstdəki maskanın altında gizlətmək 
istədiyi eybəcərlik sezilir. Üz də görmüşəm ki, üstdəki 
maskasını çıxarmasan gözəlliyini görə bilməzsən onun. 
Qoca üz görmüşəm ki, qırışlarından heçlik oxunur. Zərif 
üz də görmüşəm ki, hər şey yazılıb orda. 
Yaxşı tanıyıram mən üzləri, çünki onlara gözlərimin 
toxuduğu pərdədən baxmıram və bu səbəbdən də altdakı 
gerçəkliyi görə bilirəm. 
 
Göz 
 
Bir gün Göz dedi: “Bu vadilərdən o yana, mavi dumana 
bürünmüş dağ görürəm. Necə də gözəldir!” 
Qulaq bu sözləri eşidərək ətrafa diqqət kəsildi, sonra isə 
təəccüblə soruşdu: “Bəs, o dağ hardadı? Mən onu eşitmirəm”. 
Sonra Əl dilləndi: “Bayaqdan çalışıram, amma dağa 
oxşar heç nəyə toxuna bilmirəm”. 
“Burdan heç bir dağ iyi gəlmir”, – dedi öz növbəsində 
Burun. 
Belə olduqda Göz nəzərlərini başqa səmtə çevirdi və 
hamı onun qəribə görüntüsü barəbə danışmağa başladı. Və 
onlar: “Gözə nəsə olub”, – qənaətinə gəldilər.  
 
 
 210 
İki alim 
 
Bir vaxtlar qədim Əfkar şəhərində biri-birinin elminə 
nifrət edən və biri digərini alçaltmağa çalışan iki alim 
yaşayırdı. Zira, onlardan birisi allahların varlığını inkar edir, 
digəri isə onlara inanırdı. 
Günlərin bir günü onlar bazar meydanında görüşdülər və 
tələbələri ilə əhatə olunmuş iki alim allahların olub-olmaması 
məsələsi ətrafında mübahisə açdılar. Və uzun çəkişmədən 
sonra aralandılar. 
Həmin axşam inanmayan məbədə gedərək qurbangahın 
qarşısında səcdə edib allahlardan onun naqis keçmişinin bağış-
lanmasını istədi.  
Elə həmin saatda əvvəllər mömin olan digər alim evində-
ki bütün müqəddəs kitabları yandırırdı. Zira, indi o,  allahlara 
inanmırdı.  
 
Kədərim doğulanda 
 
Mənim kədərim doğulanda, mən onu qayğı ilə əhatə edib 
məhəbbətlə böyütməyə başladım. 
Və mənim Kədərim böyüdü, bütün digər canlılar kimi, 
güclü, gözəl və füsunkar oldu. 
Biz sevirdik bir-birimizi – mən və mənim Kədərim. Və 
biz bizi əhatə edən dünyanı da sevirdik, çünki Kədərin xeyir-
xah ürəyi vardı və mənimki də onun yanında xeyirxahlaşırdı. 
Biz bir-birimizlə söhbət edəndə – mən və mənim Kədə-
rim – günlərimiz qanadlanır, gecələrimizsə yuxulara bələnirdi; 
 211 
Kədərin parlaq dili olduğundan onun yanında mənim də nitqim 
parlaqlaşırdı. 
Biz birlikdə oxuyanda – mən və mənim Kədərim – qon-
şular pəncərənin qabağında oturub bizə qulaq asardılar, çünki 
nəğmələrimiz dəniz kimi dərin, onların melodiyaları isə əsra-
rəngiz xatirələrlə dolu olardı.  
Biz birlikdə gəzəndə – mən və mənim Kədərim – adam-
lar bizi şəfqətli nəzərlərlə yola salar və arxamızca ən xoş sözlər 
söyləyərdilər. Elələri də vardı ki, paxıllıq eləyərdilər bizə, çün-
ki Kədərim əsilli-nəcabətli idi və mən də fəxr edirdim onunla. 
Lakin mənim Kədərim öldü, bütün digər canlılar kimi. 
Və məni fikir içində qoyub getdi. 
İndi danışdıqca sözlərim mənə ağır gəlir. 
İndi mən oxuyanda, daha qonşular mənə qulaq asmaq 
istəmirlər. 
Küçədə gəzəndə də heç kim arxamca baxmır daha. 
Yalnız yuxularımda eşidirəm ki, kimsə təəssüflə deyir: 
“Baxın, burda Kədəri ölmüş insan uzanıb”. 
 
Sevincim doğulanda 
 
Sevincim doğulanda, mən onu qucağıma alaraq dama 
çıxdım və qışqırdım: “Gəlin, ay qonşular, baxın necə bir 
Sevincim doğulmuşdur bu gün mənim! Gəlin, görün bu, 
günəşin altında qığıldayan varlığı”. 
Və mənim böyük təəccübümə rəğmən qonşular mənim 
Sevincimə baxmağa gəlmədilər. 
 212 
Yeddi ay dalbadal hər gün dama çıxaraq Sevincimi elan 
elədim, lakin heç kim mənə fikir vermədi. Mən və mənim 
Sevincim tək qaldıq, bir kimsə açmadı qapımızı. 
Sonra Sevincimin rəngi saraldı, ölgünləşdi, çünki 
məndən başqa heç kimin ürəyi heyran olmadı onun hüsnünə və 
mənim dodaqlarımdan başqa heç kimin dodağı öpmədi onu. 
Sevincim tənhalığa dözməyərək öldü. 
İndi mən ölmüş Sevincimi yalnız ölmüş Kədərimi 
yadıma salanda xatırlayıram. Lakin yaddaş bir payız yarpağıdır 
küləkdə bir qədər xışıldayıb sonra eşidilməz olur.  
 
 
 
 
 
 
 
 
  
  
 213 
 
 
 
 
 
 
«TUFANLAR»  
kitabından 
 
Qəbirqazan  
 
Qorxu və əndişə gətirən, sakitliyə qərq olmuş, səssiz-sə-
mirsiz, ulduzsuz bir gecədə insan sümükləri və kəllələri ilə dö-
şənmiş, zülmətə qərq olmuş həyat vadisilə tənha addımlayır-
dım.  
Mən xallı ilan kimi qıvrılan və canilərin yuxuları tək qa-
çaraqda olan göz yaşına qarışmış qanlı çayın sahilində dayana-
raq, boşluğa doğru dörd gözlə boylanıb, kabusların pıçıltısına 
diqqət kəsildim.  
Gecə yarısı sığınacaqlarını tərk etmiş ruhların təntənəli 
yürüşü başlandı. Mən ağır addımlar eşitdim və səsə çevriləndə 
qarşımda çox böyük, qorxulu bir kabus gördüm.  
– Sənə nə lazımdır? – deyə vahimə içində bağırdım.  
O məşəl kimi yanan gözləri ilə mənə baxaraq sakit səslə 
cavab verdi: 
– Mən heç nə istəməsəm də, mənə hər şey lazımdır.  
 214 
Bu zaman mən dedim: 
– Məni sakit burax və öz yolunla get. 
O gülümsünərək dilləndi: 
– Mənim yolum – sənin yolundur. Mən səninlə birlikdə 
gedir, dayandığın yerdə dayanıram.  
– Amma mən tənhalığı gəzirəm.  
– Sənin axtardığın tənhalıq mənəm. Elə isə məndən nə 
üçün qorxursan?  
– Mən səndən qorxmuram.  
– Bəs onda nə üçün küləyin təsirindən əsim - əsim əsən 
qamış kimi titrəyirsən?  
– Mən titrəmirəm, sadəcə olaraq külək paltarımla 
oynayır.  
O ucadan güldü və göy gurultusunu xatırladan səslə dedi: 
– Sən qorxaqsan, sən məndən qorxduğun kimi bunu etiraf 
etməkdən də qorxursan. Sən məndən daha çox qorxsan da, qor-
xunu hörümçək toru qədər incədən - incə yalanın köməyi ilə 
gizlətməyə çalışırsan. Həqiqətdə isə sən məni həm güldürür, 
həm də qıcıqlandırırsan.  
Sonra o daşın üzərinə oturdu, mən də diqqətlə məni dəh-
şətə gətirən cizgiləri süzərək qeyri-iradi oturdum.  
Sanki min ili xatırladan bir andan sonra o mənə rişxəndlə 
baxaraq soruşdu: 
– Adın nədir? 
– Abdullah.
1
 
                                                 
1
 Аллащын гулу (ярябжя). 
 215 
– Gör bir Allahı təngə gətirən qulları nə qədər çoxdur. 
Bəlkə özünü şeytanların cənabı adlandırasan və bununla da 
onları yeni bir bəlaya düçar edəsən?  
Mən cavab verdim:  
– Mənim adım Abdullahdır. Bu isə atamın doğulanda 
mənə verdiyi ən gözəl addır və mən onu heç bir ada 
dəyişmərəm.  
O dedi: 
– Həqiqətən də oğulların bədbəxtliyi ataların onlara 
verdikləri bəxşişlərdən yaranır və belə hədiyyələri qəbul edən 
kəs özü mərhuma çevrilənə qədər ölülərin qulu olaraq qalır.  
Mən onun söylədikləri barədə düşünərək və onun cizgilə-
rinə bənzəyən yuxu qəhrəmanlarını yaddaşımda canlandıraraq 
başımı aşağı dikdim.  
Daha sonra o yenidən mənə sual ilə müraciət etdi:  
– Məşğuliyyətin nədir?  
– Mən şeir yazır və insanlara həyatla bağlı fikirlərimi 
izah edirəm.  
– Lakin bu, unudulmuş köhnə məşğuliyyətdir və heç 
kimə nə fayda vermək, nə də ziyan vurmaq iqtidarındadır.  
– Bəs mən insanlara fayda vermək üçün gecə-gündüz 
neyləməliyəm? – deyə mən soruşdum. 
– Qəbirqazan ol və insanları evlərinin, məbədlərinin və 
divanxanalarının ətrafında qalaqlanan cəsədlərdən azad et, – 
deyə o cavab verdi.  
 216 
– Lakin mən evlərin ətrafında qalaqlanmış cəsədləri 
görmürəm.  
– Sən ətrafına təxəyyülünün gözləri ilə baxır və həyat tu-
fanının qarşısında titrəyən insanları görürsən. Sən onları canlı 
hesab edirsən. Lakin onlar dünyaya göz açdıqları andan ölüdür-
lər və onları basdıran, torpağa tapşıran bir kəsləri olmadığından 
nəm torpaq üzərində sərilmişlər və onlardan çürümüş cəsədlə-
rin qoxusu gəlir.   
Mən qorxudan özümə gələrək soruşdum:  
– Əgər həm ölülər, həm də dirilər həyat tufanın qarşısın-
da əsim-əsim əsirlərsə, o zaman mən onları necə fərqləndirə 
bilərəm?  
– Ölülər ruhən qorxurlar, dirilər isə həyatın tufanı ilə 
yarışa çıxır və o dayananda dayanırlar, – deyə cavab verdi.  
O bunu deyərək əlinə söykəndi. Onun palıdın kökləri ki-
mi hörülmüş əzələləri həyat qüvvəsi ilə dolu idi.  
– Sən evlisən? – deyə soruşdu.  
– Bəli, evliyəm, xanımım dünya gözəlidir və mən onu 
sevirəm.  
– Necə də böyük günah sahibisən! Axı nigah həqiqətən 
də kişi üçün köləlikdir. Əgər sən azad olmaq istəyirsənsə, 
xanımından boşan və tənha yaşa.  
– Axı mənim üç övladım var. Onlardan böyüyü artıq top-
la oynayır, kiçiyi isə mənasını anlamadığı sözlər kəkələyir. Bəs 
onlar necə olsun?  
 217 
– Onlara qəbir qazmağı öyrət. Onlardan hərəsinə bir bel 
ver və onları tərk elə.  
– Axı mən tənhalığa tab gətirə bilmərəm. Mən həyatdan 
arvadım və uşaqlarımla birlikdə zövq almağa vərdiş etmişəm 
və onları tərk etdiyim halda xoşbəxtliyimdən də məhrum ola 
bilərəm.  
– Arvadın və uşaqlarınla həyat sadəcə ağ duvaq altındakı 
qara günlərdir. Lakin əgər nigahından heç vədə imtina edə bil-
mirsənsə, o zaman heç olmasa ruhların qızlarından biri ilə 
izdivac qur.  
– Axı həqiqətdə ruhlar yoxdur. Sən nə üçün məni 
aldadırsan?  – deyə qışqırdım.  
– Ah, cavan oğlan, sən necə də səfehsən! – deyə cavab 
verdi. Gerçək olan ruhlardır. Ruh olmayanlar isə şübhə və 
qeyri-müəyyənlik dünyasına məxsusdurlar.  
– Məgər ruhların qızları gözəl olur?  
– Onların məlahəti itmir, gözəlliyi isə solmur.  
– O zaman sözlərinin doğruluğuna əmin olmağım üçün 
heç olmasa onlardan birini mənə göstər.  
– Əgər sən ruhların qızını görmək və ona toxunmaq 
iqtidarında olsaydın, sən mənim məsləhətim olmadan da belə 
onunla evlənərdin.  
– Gözə görünməyən və toxunulması mümkün olmayan 
bir kəslə nigahın faydası nədir?  
 218 
– Bunun faydası tədricən meydana çıxır. Nəticədə həya-
tın tufanı qarşısında qorxudan titrəyən canlı ölülər yoxa çıxır 
və onunla ayaqlaşmaq istəmirlər.  
O bir anlığa üzünü yana çevirdi, daha sonra yenidən 
soruşdu: 
– Sən hansı dinə qulluq edirsən?  
– Mən Allaha inanır, Onun bütün peyğəmbərlərinə ehti-
ram göstərir, xeyirxah əməllərə can atır və axirətə təvəkkül edi-
rəm.  
– Bu sözlər çoxdan deyilib. Sən sadəcə onları təkrarlayır-
san – deyə cavab verdi. – Əslində isə sən yalnız öz ruhuna ina-
nır, ona ehtiram göstərir, onu sevir və onun əbədi olmasına 
ümid bəsləyirsən. İnsanlar ta bineyi-qədimdən ruhlarına səcdə 
edib, arzu, istəklərindən asılı olaraq onu müxtəlif cür adlandı-
rıblar. İnsanlardan bir qismi onu Vəəl, digərləri – Yupiter, 
üçüncülər isə Allah deyə çağırıblar.  
Daha sonra o, gülümsəyib istehza ilə əlavə etdi:  
– Ən təəccüblüsü budur ki, onlar öz ruhlarına səcdə edir-
lər. Əslində isə onlar üfunətli cəsədlərdən savayı bir şey deyil-
dirlər.  
Bir an keçdi və mən onun sözləri barədə düşünərək onla-
rın mənasının həyatdan da qəribə, ölümdən də qorxulu, həqi-
qətdən də dərin olması qənaətinə gəldim.  
Onun söylədikdərinin, eləcə də gizlin dəlillərinin  arasın-
da fikrimin azmaması  və onu öz sirlərini açmağa sövq etmək 
üçün ucadan dedim: 
 219 
– Allah xatirinə, əgər sən doğrudan da tanrıya 
inanırsansa,  de görüm kimsən?  
– Mən özüm özümün allahıyam – deyə o cavab verdi.  
– Bəs adın nədir?  
– Divanə – tanrı.  
– Sən harada dünyaya göz açmısan?  
– Hər yerdə.  
– Sən nə zaman dünyaya gəlmisən?  
– Həmişə. 
– Sənə müdrikliyi kim öyrədib, səni varlığın sirlərindən 
kim agah edib?  
– Mən müdrik deyiləm, – o dedi, – çünki müdriklikdən 
yalnız zəiflər istifadə edir. Mən isə güclü divanəyəm. Mən ad-
dımlayıram və torpaq mənim ayaqlarım altında tərpənir, mən 
dayanıram və ulduzların təntənəli yürüşü mənimlə birlikdə da-
yanır. Mən şeytanların insanları necə araya qoyub güldüklərini 
çoxdan bilirəm. Mən cinlərin şahları və gecənin nəhəngləri ilə 
söhbət edərək varlığın sirlərini dərk etmişəm.  
– Bəs sən burada, bu boş vadidə nə edirsən? Gecələrini 
və gündüzlərini necə keçirirsən?  
– Səhərlər mən günəşə söyür, günorta – insanlara lənətlər 
yağdırır, axşamlar – təbiəti məsxərəyə qoyur, gecələr isə ruhum 
qarşısında diz çökərək, ona dualar edirəm.  
– Bəs sən nə yeyir, nə içir, harada yatırsan?  
 220 
– Mən – biz, vaxt və dəniz yatmırıq, – deyə o cavab 
verdi. – Biz insanların bədənini yeyir, onların qanını içir və 
onların can vermələrindən həzz alırıq! 
O bu sözləri deyib qamətini düzəltdi, əllərini sinəsində 
çarpazladı, sonra mənim gözlərimə diqqətlə baxaraq, sakit və 
həzin səslə dedi: 
– Xudahafiz. Mən nəhənglərin və şeytanların toplaşdığı 
yerə yollanıram.  
Mən başımı yellədərək dedim: 
– Tələsmə, səndən bir söz soruşmaq istəyirəm.  
O cismini gizlədən gecə dumanının içindən cavab verdi:  
– Divanə  allahlar heç kəsi gözləmirlər. Xudahafiz.  
Gecənin zülmət pərdəsi onu ağuşuna alıb bürüdü və mən 
qorxmuş, özünü itrmiş, həyəcanlaşmış halda tək qaldım.  
Mən bu yerdən aralananda onun hündür qayalarda əks-
səda verən səsini bir daha eşitdim:  
– Xudahafiz! Xudahafiz! 
Növbəti gün mən arvadımdan boşandım və ruhların 
qızlarından biri ilə evləndim. Daha sonra mən uşaqlardan hər 
birinə bel və kürək verərək dedim: 
– Gedin və ölüyə rast gələn kimi onun cəsədini torpağa 
tapşırın.  
Həmin vaxtdan indiyə qədər mən qəbirlər qazaraq 
ölülələri basdırıram. Lakin onlar çox, mən isə təkəm və mənə 
kömək edə bilən bir kimsəm də yoxdur.  
 
 221 
 
Köləlik  
 
İnsanlar – həyatın kölələridir, həyat isə onların gündüzlə-
rini rüsvayçılığa və təhqirlərə qərq edən, gecələrini göz yaşı və 
qanla dolduran köləlikdir.  
Mənim dünyaya göz açdığım gündən yeddi min il keçsə 
də, mən indiyə qədər itaətkar qullardan və qolları qandallanmış 
əsirlərdən savayı bir kimsə görməmişəm.  
Mən bütün yer üzünü gəzmiş, Şərqdə və Qərbdə olmu-
şam. Mən həyatın qaranlıq gecəsində və aydın səhərində səya-
hətə çıxmışam. Mən millətlərin və xalqların mağaralardan çıxa-
raq saraylar ucaltmalarının şahidi olmuşam. Lakin indiyə qədər 
mən yalnız ağır yük altında bükülən bellər, qandallanan əllər və 
bütlərə diz çökən  dizlər görmüşəm.  
Mən insanın ardınca Babilistandan Parisə, Nineviyadan 
Nyu-Yorka qədər yol gəlmişəm. Hər yerdə qum üzərində ayaq 
izlərini müşayiət edən zəncir izlərini görmüş və meşələrlə vadi-
lərin nəsillərlə əsrlərin iniltisinə, ahu-zarına necə səs verdiyini 
eşitmişəm.  
Mən saraylar, elm məbədləri və müqəddəs yerlər görmü-
şəm. Mən taxt-taclar, xitabət kürsüləri və mehrablar qarşısında 
dayanmışam. Mən hər yerdə fəhləni sahibkarın qulu, sahibkarı 
döyüşçünün qulu, döyüşçünü hökmdarın qulu, hökmdarı kahi-
nin qulu, kahini bütün qulu, bütün isə şeytanlar tərəfindən kül-
 222 
dən yapıldığını və insan kəllələrindən qalaqlanan dağın başında 
ucaldıldığını görmüşəm.  
Mən varlıların və güclülərin malikalənələrinə, kasıbların 
və zəiflərin daxmalarına girmişəm. Mən fil sümüyü və qızıl ilə 
bəzədilmiş otaqlarda, ümidsizlik kabuslarının məskunlaşdığı və 
ölümün nəfəsinin hiss olunduğu komalarda olmuşam. Mən sü-
dəmər körpələrin ana südü ilə köləliyi necə əmdiklərini, oğlan-
ların eyni zamanda elmə və itəatkarlığa necə yiyələndiklərini, 
qızların astarı itaətkarlıqdan və təvazökarlıqdan tikilmiş paltarı 
necə geyindiklərini, qadınların mütilik və dözüm yatağında ne-
cə yatdıqlarını görmüşəm.  
İnsanların nəsli ilə mən Qanqa sahillərindən Fərat çayının 
sahillərinə, Nil boğazına, Sinay dağlarına, Afina meydanına, 
Romanın məbədlərinə, Konstantinopolun (İstanbulun) dar dön-
gələrinə, Londonun məhəllələrinə qədər yol getmişəm. Mən 
şöhrətin və əzəmətin yanında hər zaman köləliyin təntənəli ad-
dımlarla yürüdüyünü görmüşəm. Mən gənc oğlanlarla qızların 
mehrablarda necə qurban kəsildiklərini və köləliyin tanrı adlan-
dırıldığını; köləliyin şəninə meylər içildiyini və ona sitayiş 
olunduğunu, köləliyin çar elan edildiyini; bütlərə necə mədhiy-
yə oxunduğunu və onun peyğəmbər adlandırıldığını; onun qar-
şısında necə diz çöküldüyünü və onun qanun adlandırıldığını 
görmüşəm. İnsanlar köləlik uğrunda döyüşərək bir-birini qətlə 
yetirir və bunu vətənpərvərlik adlandırırlar; onlar onun qarşı-
sında itaət edərək onu tanrının torpaqdakı kölgəsi adlandırırlar; 
onlar onun iradəsinə tabe olaraq evlərini  və kəndlərini yandırır 
 223 
və bunu qardaşlıq və bərabərlik adlandırırlar; onlar bütün qüv-
vələrini və vaxtlarını köləliyə sərf edir və bunu var-dövlət və ti-
carət adlandırırlar… 
Köləliyin adları çox olsa da, mahiyyəti hər zaman eyni-
dir. Formaca müxtəlif, lakin məzmunca dəyişməzdir. Köləlik – 
müxtəlif əlamətli əbədi xəstəlikdir; uşaqlar onu həyat eşqilə 
birlikdə valideynlərindən alırlar; əsrlər onu bir toxum kimi 
növbəti əsrlərdə əkir və bu, ilin bir fəsilinin digər fəsilin barını-
bəhrəsini toplamasına bənzəyir.  
Yolumda köləliyin qəribə və möcüzəli növlərinə rast gəl-
mişəm. Mən Kor köləliklə də qarşılaşmışam. O, indiki həyatı 
keçmiş həyatla möhkəmcə bağlayaraq, insanların ruhunu qədi-
mi əcdadlarının adət-ənənələri qarşısında səcdə etməsinə məc-
bur edib, onların cavan bədənlərini qocanın ruhu ilə dolduraraq 
onları çürümüş cəsədlər və küllərlə dolu, ağ boya ilə rənglən-
miş sərdabəyə çevirir.  
Lal köləlik. O, kişini nifrət etdiyi arvadına bağlayır, qadı-
nın bədənini evlilik yatağına, ikrah hiss etdiyi ərinin yanına atır 
və onların hər ikisini həyat amansızlıqla tapdalayır.  
Kar köləlik. O, insanı kütlənin zövqünə riayət etməyə, 
onun rənginə boyanmağa, ona yaraşan paltarlar geyinməyə 
məcbur edir; o, onun səsini əks-sədaya, bədənini isə kölgəyə 
çevirir.  
Topal köləlik. O, güclü insanları yalançılar qarşısında bo-
yun əyməyə məcbur edir, o, onların iradəsini iddialı insanların 
şıltaqlığına tabe edərək, onların əlinin bircə hərəkəti ilə işə sa-
 224 
lınması, dayandırılması və ya sındırılması mümkün olan maşın-
lara çevirir.  
Çal saçlı köləlik. O, uşaqların ruhlarını buludlar üzərin-
dəki gizlənən yüksəkliklərdən ehtiyacın cəhalətlə, həqarətin 
ümidsizliklə qonşu olduğu dərd uçurumuna yuvarladır; onlar 
iztirab içində boy atır, cinayətlərin ağuşunda yaşayır və əxlaq-
sızlığın girdabında dünyalarını dəyişirlər.  
Riyakar köləlik. O, əşyaları, nəsnələrı dəyərinə görə qiy-
mətləndirmir, onları yanlış adlarla çağırır; o fırıldaqçılığı – bə-
sirət, cəfəngiyyatı – üləmalıq, zəifliyi – təvazökarlıq, qorxaqlı-
ğı isə məğrurluq adlandırır.  
Beli bükülmüş köləlik. O, qorxunun köməyi ilə zəif in-
sanları dillərini tərpətməyə məcbur edir və onlar hiss etmədik-
lərini sözlə ifadə edir, arzulamadıqları istəklərini bildirir və sə-
falətin  əli ilə öz iradəsinə uyğun olaraq istədiyi tərəfə çəkib-
çevirdiyi cındır əskiyə çevrilirlər.  
Qozbel köləlik. O, başqalarının qanunu ilə bir başqa xalqı 
idarə edir.  
Qotur köləlik. O, çar övladlarını həmişə olduğu kimi 
taxta çıxarır.  
Qara köləlik. O, cinayətkarların günahsız övladlarına 
rüsvayçılıq damğası vurur.  
Və köləlik qarşısındakı köləlik – ətalət qüvvəsidir.  
 
Nəsilləri izləməkdən yorulduğum, xalqların və millətlərin 
təntənəli yürüşünü müşahidə etməkdən usandığım an keçmişin 
 225 
kabuslarının gizləndiyi və gələcəyin ruhlarının vədələrinin gəl-
məsini gözləndiyi bir kölgələr vadisində tənhalığa qapandım. 
Orada isə mən, günəşi seyr edən və tək–tənha dolaşan kabus 
gördüm.  Mən soruşdum: 
– Sən kimsən? Adın nədir?  
O cavab verdi:  
– Mənim adım – azadlıqdır.  
– Bəs sənin oğulların hardadır? – deyə mən soruşdum.  
Cavabında isə bunları eşitdim: 
– Biri xaçda həlak olub. Digəri ağlını itirərək ölüb. 
Üçüncüsü isə hələ dünyaya gəlməyib.  
Və kabus dumanda qeybə çəkildi.  
 
Əsir hökmdar 
 
Sakitləş, ey əsir hökmdar, zira, bu qaranlıq zindanda sə-
nin çəkdiyin əzablar mənimkilərdən çox deyil. Uzan yat, ey 
ürəklərə qorxu salan, zira, yalnız çaqqallar fəlakət qarşısında 
əsim-əsim titrəyirlər. Əsirlikdə belə zindana və onun gözət-
çilərinə  yuxarıdan aşağı baxan hökmdarlara isə bu heç 
yaraşmaz. 
Taleyinlə barış, ey ram olunmaz, mənə bax. Axı, həyatın 
qulları arasında mən də sənin kimi əsirlikdəyəm. Yeganə fərq 
sənə yaxınlaşmağa belə cürət etməyən ruhumun bağlandığı hə-
yəcanlı arzudadır. 
 226 
Hər ikimiz ölkəsindən qovulmuşuq, ailəsindən və sevdik-
lərindən ayrı salınmışıq. Gecələrin və gündüzlərin əzabları ilə 
barış və təskinlik tap, mənim kimi, bizi özlərinin qüdrəti ilə 
yox, sayı ilə üstələyən zəiflərə sən də gül. 
Nərilti və qışqırıqdan nə fayda, əgər insanlar kardırlarsa 
və heç nə eşitmirlərsə? 
Səndən qabaq mən səsləmişdim onları, lakin zülmətin ka-
buslarından başqa səsimə səs verən olmadı. Sənin kimi mən də 
onları öyrənmişəm və hesab edirəm ki,  zəncirlənmişin qarşı-
sında cəsarətini nümayiş etdirən təkəbbürlü qorxaqlardan və 
yalnız qəfəsə salınmışa yuxarıdan aşağı baxan zəiflərdən iba-
rətdirlər. 
Ey qüdrətli hökmdar, sənin məhbəsini əhatə edənlərin üz-
lərinə bax. Və görəcəksən ki, onların üzünün ifadəsi sənin təbə-
ələrinin üzündəki ifadə ilə eynidir — burdan Saxaranın ən uc-
qar guşələrinə qədər. Bir qismi dovşan kimi qorxaq, digər qis-
mi tülkü kimi hiyləgər, qalanları isə ilan kimi məkrlidirlər. Fə-
qət aralarında bir nəfər belə yoxdur ki, dovşanın 
sülhsevərliyinə, tülkünün ağlına və ilanın müdrikliyinə malik 
ola. 
Bir gör nə gündədirlər onlar: biri donuz kimi çirklidir, 
amma əti yeyilməz; digəri camış kimi kobuddur, amma dərisi 
bir qəpiyə dəyməz; üçüncüsü eşşək kimi axmaqdır, amma iki 
 227 
ayaq üstə gəzir; bir başqası bədxəbərdir qarğa kimi, amma 
qarıldaması ilə alver edir; o birisi isə tovuz quşu kimi vüqarlı 
və iddialıdır, amma lələklərini borca götürüb.  
Ey möhtərəm hökmdar, bax, bu saray və məbədlərə – bu 
dar yuvalara, orda ulduzları  onlardan gizləyən naxışlı tavanlar-
la fəxr eləyən və günəşin şüalarının qarşısını alan divarların 
möhkəmliyinə sevinən insanlar yaşayır; bax, bu qaranlıq mağa-
ralara, onların tağlarının altında gəncliyin gülləri solur, künclə-
rində isə eşq və arzuların yanar közləri küllənərək tüstüyə çev-
rilir; bax bu qəribə zirzəmilərə, orda körpənin nənnisi can verə-
nin yatağı üstündə yellənir, gəlinin taxtı isə dəfn kəcavəsinin 
yanındadır. 
Bu kəsişən küçələrə və dar döngələrə diqqət elə, ey şanlı 
hökmdar. Yolçulara təhlükə yaradan dərələrə oxşayırlar onlar, 
tinlərində quldurlar pusqu qurub, içərilərində cinayətkarlar giz-
lənib. Ziddiyyətli arzuların ölüm-dirim meydanıdır onlar, orda 
nəfslər bir-biri ilə qılıncsız döyüşür və dırnaqsız didirlər bir-bi-
rini. Amma yox, bu daha çox əhliləşmiş görünən vəhşi heyvan-
ların yaşadığı dəhşət meşəsinə bənzəyir. Onun qanunları ən nə-
ciblərə deyil, ən bic və ən çeviklərə yaşamaq hüququ verir, 
ənənələrinə isə ən ləyaqətliləri deyil, ən pozğun və ən yalançı-
ları varis təyin edir. Onların hakimləri sənin kimi aslan deyil, 
 228 
qartal dimdikli, kaftar pəncəli, əqrəb iynəli və qurbağa səsli xi-
meralardır. 
Canım sənə qurban olsun, ey əsir düşmüş hökmdar, gör 
nə vaxtdır yanında durub nitqlər söyləyirəm. Taxtdan salınmış 
ürəyin xasiyyəti belədir, – o yalnız yıxılmış hökmdarların hü-
zurunda təskinlik tapa bilir; əsir düşmüş tənha ruh da belədir – 
özü kimiləri ilə ünsiyyətində sevinc axtarır. Söz və fikirləri ona 
yemək-içməyi əvəz edən bu gənci bağışla. 
Görüşənədək, ey qüdrətli nəhəng, və əgər bu görüş bizə 
yad olan bu dünyada baş tutmasa, qoy, onda o, hökmdarların 
ruhlarının əzabkeşlərin ruhları ilə görüşdüyü o biri dünyada baş 
versin. 
 
Ey anamın oğulları! 
 
Məndən nə istəyirsiniz, ey anamın oğulları? 
Sizin üçün boş vədlərlə bəzədilmiş saraylar və damı arzu-
larla örtülmüş məbədlər tikməyimi, yoxsa yalançı və qorxaqla-
rın tikdiklərini uçurmağımı, riyakar və alçaqların ucaltdıqlarını 
sökməyimi istəyirsinizmi? 
Sizin üçün nə edim, ey anamın oğulları? 
Sizə xoş gəlmək üçün göyərçin kimi quruldamalıyammı, 
yoxsa özümə xoş gəlmək üçün aslan kimi nərildəməli? 
 229 
Mən oxudum sizin üçün, amma siz rəqs eləmək istəmədi-
niz. Mən ağladım sizin qarşınızda, amma siz mənə qoşulub ağ-
lamaq istəmədiniz; istəyirsiniz ki, mən eyni zamanda həm oxu-
yum, həm də ağlayım? 
Ruhlarınız acından qıvrılırlar, baxmayaraq ki, bilik çörə-
yi vadidəki daşlardan çoxdur, amma siz yemirsiniz onlardan; 
ürəkləriniz susuzluqdan yanır, baxmayaraq ki, həyat bulaqları 
çay kimi evlərinizin yanından axır. Niyə axı siz içmirsiniz? 
Dənizin qabarması, çəkilməsi var, ayın bədirlənməsi və 
yenidən doğulması, fəsillərin isə yayı və qışı var. Həqiqətə gəl-
dikdə isə o dəyişmir, yox olmur və heç nəyə də çevrilmir. Elə 
isə onun üzünü niyə korlamaq istəyirsiniz? 
Gecənin sakitliyində sizi çağırırdım ki, bədirlənmiş ayın 
gözəlliyini və ulduzların möhtəşəmliyini göstərim sizə. Siz isə 
yatdığınız yerdən dik atılaraq qorxu içində  qılınc və nizələrini-
zi qapıb: “Hanı düşmən? Məhv edərik onu”,– deyə qışqırırdı-
nız. Lakin səhər həm atlı, həm piyada,  düşmən üstümüzə gə-
ləndə mən sizi yenə çağırırdım, siz isə oyanmır, yalnız yuxulu-
yuxulu üzünüzü çevirirdiniz. 
Mən deyirdim: “Durun, dağın başına qalxaq, sizə dünya-
nın səltənətlərini göstərim”. Siz isə cavab verirdiniz: “Ata-ba-
balarımız bu dərənin dibində yaşamış, onun kölgəsində ölmüş 
 230 
və onun mağaralarında da dəfn olunmuşlar. İndi buranı tərk 
edərək onlardan heç birinin getmədiyi yerlərə biz necə gedək?” 
Mən sizə deyirdim: “Gedək düzlərə, sizə qızıl mədənləri-
ni və yerin xəzinələrini göstərim”. Siz isə: “Düzlərdə oğru və 
quldurlar pusqu qururlar”, – deyə cavab verirdiniz. 
Deyirdim: “Gedək sahilə, dənizin ləpədöyənə çıxartdığı 
nemətlərinə tamaşa edək”. Siz isə: “Dənizin səsi ruhumuza 
üşütmə salır, onun dərinliklərinin dəhşəti isə cismimizi quru-
dur”, – deyirdiniz. 
Mən sizi sevirdim, ey anamın oğulları, lakin bu məhəbbət 
mənə ziyan gətirdi, sizə isə xeyir vermədi. Və bu gün mən sizə 
nifrət edirəm, fəqət bu nifrət bir seldir ki, yalnız quru budaqları 
yuyub aparır və yalnız çürümüş evləri dağıdır. 
Mən sizin zəifliyinizə mərhəmətlə yanaşırdım, ey anamın 
oğulları, fəqət mənim bu münasibətim zəiflərin və laqeydlərin 
sayını artırdı yalnız və həyata qiymətli heç nə gətirmədi. Və bu 
gün mən sizin zəifliyinizlə görüşəndə qəlbim diksindi, ikrah 
hissindən sıxıldı. 
Mən sizin itaətkarlığınız və məzlumluğunuza baxıb ağla-
yırdım və mənim göz yaşlarım büllur kimi təmiz olsa da üstü-
nüzdəki qalın çirki yuya bilmədi, yalnız gözümü örtmüş pərdə-
ni yox elədi. Göz yaşlarım sizin daşlaşmış qəlblərinizi yumşalt-
masa da, mənim qəlbimdə həyəcanı artırdı. Bu gün mən sizin 
 231 
əzablarınıza gülürəm və bu gülüş fırtınadan sonra yox, fırtına-
dan qabaq səslənən göy qurultusudur.  
 Axı məndən nə istəyirsiniz, ey anamın oğulları? 
İstəyirsiz, üzünüzün sakit göllərdə əks olunan kabuslarını 
sizə göstərim? Onda gedin və baxın, necə eybəcərdir cizgilə-
riniz.  
Başınıza çarə qılmağa tələsin, zira, qorxu artıq başınıza 
kül ələmiş yuxusuzluq gözlərinizi həlqəyə alıb və onlar qaran-
lıq çuxura dönmüşdür, qorxaqlıq yanaqlarınıza toxunmuş və 
onları qırışıq cındıra döndərmişdir, ölüm dodaqlarınızdan öp-
müş və onları payız yarpaqları kimi saraltmışdır. 
Məndən nə istəyirsiniz, ey anamın oğulları, – daha doğ-
rusu, sizi öz oğlu saymaq istəməyən həyatdan nə istəyirsiniz? 
Ruhlarınız kahin və boşboğazların tələlərində qıvrılır, bə-
dənləriniz tiran və cəlladların dişlərində həlak olur, ölkəniz isə 
təcavüzkar və qəsbkarların təpiyi altında inildəyir. Nəyə ümid 
bəsləyirsiniz bu günəşin atlında? 
Qılınclarınız pas atıb, nizələrinizin ucluqları qırılıb, qal-
xanlarınız tozla örtülüb. Döyüş meydanına çıxmağa necə cəsa-
rət edirsiniz? 
Dininiz – riyakarlıq,  bu dünyanız – saxta, o dünyanız – 
puç. Elə isə nə üçün yaşayırsınız? Ölüm ki, var – gücsüzlərə is-
tirahət üçündür! 
 232 
Həyat isə – gəncliyi müşayiət edən, gücdür, yetkinliyə 
xas, uğurdur, qocalıqla gələn müdriklikdir. Siz isə, ey mənim 
anamın oğulları, elə doğulandan iqtidarsız qocalara bənzəyirdi-
niz, sonra isə palçığa girib daş atan uşaqlara çevrildiniz. 
Həqiqətdə bəşəriyyət – dağların sirlərini dənizin dərinlik-
lərinə aparan, büllur kimi təmiz sulara malik, axan nəğməli 
çaydır. Siz isə, ey mənim anamın oğulları, dərinliklərində həşə-
ratlar gəzən, sahillərində isə ilanlar qıvrılan iyrənc bataqlıqsı-
nız. 
Həqiqətdə ruh – müqəddəs mavi alovdur ki, quru otları 
yandırır; fırtınalar onu alışdırdıqca o da allahların üzünü işıq-
landırır. Sizin isə ruhlarınız, ey anamın oğulları, küləyin qarla-
rın üstü ilə sovurduğu, fırtınalarınsa vadilərə səpələdiyi küldür. 
Mən sizə nifrət edirəm, ey anamın oğulları, siz şöhrət və 
əzəmətə nifrət etdiyiniz üçün! 
İyrənirəm sizdən, ona görə ki, siz özünüz özünüzdən 
iyrənirsiniz. 
Mən – sizin düşməninizəm, ona görə ki, siz allahların 
düşmənisiniz və bunu heç anlamırsınız da! 
 
Biz və siz  
 
Biz dərdin oğullarıyıq, siz isə şənliyin.  
 233 
Biz dərdin, nisgilin oğullarıyıq, dərd isə daş qəlbli 
insanlara yaxın gəlməyən tanrının kölgəsidir; biz kədərə 
bürünmüş ruhların sahibləriyik. Kədər isə o qədər böyükdür ki, 
kiçik ruhlar onu içinə almaq iqtidarında deyillər; siz 
gülürsünüz, biz isə ağlayır, nalə çəkirik. Lakin bir dəfə göz 
yaşında yuyunan kəs əbədi olaraq paklığa qovuşacaqdır.  
Siz bizi tanımırsınız, biz isə sizə bələdik. Siz ətrafınıza 
boylanmadan həyatın ildırım sürətli çayına qoşularaq qaçırsı-
nız, biz isə sahildə oturub sizi görür və eşidirik. Siz bizim fər-
yadımıza məhəl qoymursunuz -  qulaqlarınız gündəlik səs – 
küylə doludur, biz isə sizin nəğmələrinizi dinləyirik, çünki ge-
cələrin pıçıltısı bizim eşitmə qabiliyyətimizi gücləndirib. Biz 
sizi görürük. Axı siz titrək, tutqun işığın altında dayanmısınız. 
Lakin siz bizi görmürsünüz – biz dözülməz dərəcədə parlaq qa-
ranlıqda qərar tutmuşuq.  
Biz dərdin oğullarıyıq – peyğəmbərlər, şairlər və musiqi-
çilər. Biz qəlbimizin iplərindən tanrılar üçün əlbisə toxuyuruq 
və ruhumuzun toxumları ilə mələklərin ovuclarını doldururuq. 
Siz, ey qayğısız şənliyin və bitib-tükənməyən nəşənin, əyləncə-
nin oğulları – siz, ürəyinizi boşluğun əllərinə verib onun bar-
maqlarını nəvazişilə heyran olubsunuz, səfehliyin yanındaca 
dinclik axtarırsınız. Çünki səfehliyin evində simanızı görə bilə-
cəyiniz ayna yoxdur.  
Biz dərddən ah çəkirik və bizim nəfəsimizlə çiçəklərin 
pıçıltısı, budaqların xışıltısı və çayların şırıltısı səmalara yüksə-
lir. Siz isə qəhqəhə çəkib gülürsünüz və sizin gülüşünüzün gu-
 234 
rultusu insan kəllələrinin xışıltısına, zəncirlərin cingiltisinə və 
dərin uçurumun fəryadlarına qarışır.  
Biz ağlayırıq və bizim göz yaşlarımızın həyatın qəlbinə 
yağması şeh damcılarının gecənin gözlərindən şəfəqin köksünə 
tökülməsinə bənzəyir. Siz isə gülürsünüz və sizin dodaqlarını-
zın kənarlarından acı təbəssümün axması ilan dişlərindən qur-
banın yarasına damcılayan zəhərə bənzəyir.  
Biz dulların dərdini və yetimlərin əzabını gördüyümüz 
üçün ağlayırıq, siz isə qızılın parıltısına kor olduğunuz üçün 
heç nəyi görmədən gülürsünüz. Biz məzlumların fəryadını və 
zülmə məruz qalanların qışqırıq səslərini eşitdiyimiz üçün 
ağlayırıq, siz isə badələrin cingiltisindən savayı heç nəyi 
eşitmədiyiniz üçün gülürsünüz.  
Bədənimiz ruhumuzu tanrıdan ayırdığı üçün biz ağlayı-
rıq, siz isə cisminiz hərisliklə külə  yapışdığı üçün gülürsünüz.  
Biz dərdin, nisgilin, siz isə şənliyin, nəşənin övladlarısı-
nız. Gəlin günəşin qarşısında dərdimizin və nəşənizin bəhrəsini 
nümayiş etdirək! 
Siz əsirlərin kəllələrindən ehramlar ucaltmısınız; hal-ha-
zırda bu ehramlar qumların üzərində dayanaraq, nəsillərə bizim 
əbədiliyimiz və faniliyimiz haqqında rəvayətlər söyləyirlər. Biz 
azad ruhların, insanların əlləri ilə Bastiliyanı dağıtdıq və Basti-
liya millətlərin dilində bizim ünvanımıza söylənən lənətə və al-
qışa çevrilmişdir. Siz Babilistanın bağlarını məzlumların zəh-
mətləri hesabına əkib-becərmiş və səfillərin məzarları üzərində 
Nineviya saraylarını ucaltmısınız. İndi isə Babilistan və Nine-
 235 
viya dəvələrin səhralarda qoyduqları ayaq izlərinə bənzəyir. 
Biz mərmərdən Astartanın heykəlini yaparaq lal və hərəkətsiz  
mərməri lərzəyə gəlməyə və dillənməyə məcbur etmişik; biz 
simlərdə nəhavənd nəğmələrini ifa etmişik və həmin simlər fə-
zada qanad çalan aşiqlərin ruhlarını haraylamışdır; biz Məryə-
min rəsmini cizgilər və boyalarla çəkmiş və cizgilər tanrıların 
fikrinə, boyalar isə mələklərin hisslərinə bənzəmişdir.  
Siz Romanın və Antioxiyanın meydançalarında minlərlə 
qurbanları caynaqları ilə parçalayan əyləncələrin izinə düşmü-
sünüz, biz isə barmaqları «İliadanı», «İovanın kitabını» və 
«Böyük Taiyyəni» yaratmış sükuta doğru yol gedirik. Siz say-
sız-hesabsız qadınların ruhunu günah və əxlaqsızlıq girdabına 
salan fəlakətli ehtirasın odunda yanırsınız. Biz isə kölgəsində 
müəlləqələrin, «Hamleti» və Dantenin poeması doğulan tənha-
lığı bağrımıza basırıq. Siz qılıncının zərbələri altında qanı su 
yerinə axıdan tamahkarlığa diqqət kəsilmisiniz, biz isə əlləri ilə 
uca aləmdən bilik endirən təxəyyüllə dostuq.  
Biz qəmin, siz isə nəşənin oğullarısınız. Bizim nisgili-
mizlə sizin sevincinizi sıldırım dağlar ayırır. Onların tikanlı çı-
ğırlarından sizin güclü atlarınız və gözəl arabalarınız keçə bil-
məz.  
Biz sizin məhdudiyyətinizin halına yanır, siz isə bizim 
əzəmətimizə nifrət bəsləyirsiniz. Belə olan halda zaman bizim 
iltifatımızla sizin nifrətiniz arasında dayanıb tərəddüdlə bizə 
baxır.  
 236 
Biz sizin yanınıza dost kimi təşrif buyursaq da, siz 
düşmən kimi bizə hücum edirsiniz və dostluqla düşmənçilik 
arasında göz yaşı və qanla dolu dərin uçurum yaranır.  
Biz sizlər üçün saraylar qurur, siz isə bizim üçün məzar-
lar qazırsınız. Və bəşəriyyət sarayların təmtərağı  məzarın zül-
məti arasından dəmir addımlarla gedir.  
Biz sizin yollarınıza qızılgüllər səririk, siz isə bizim yata-
ğımıza tikanlar döşəyirsiniz və qızılgülün ləçəkləri ilə tikanları 
arasındakı həqiqət əbədiyyət yuxusu ilə yatır. 
Siz öz amansız zəifliyinizlə bizim asanlıqla təsir altına 
düşən qüvvələrimizi əzəli olaraq dəf etməyə can atırsınız. Siz 
bir anlığa bizə qalib gələndə, sevincdən qurbağa kimi qurulda-
şırsınız, biz isə əsrlər boyu qələbə çaldığımız halda, dahilər 
kimi susmağı bacarırıq. Siz, Nazaretlini
1
 çarmıxa çəkmiş və 
dövrəyə alaraq təhqir etmisiniz. Lakin o, xaçdan enib dahilər 
kimi yer üzünü tərk edərək, ruhu və həqiqəti ilə nəsillər üzərin-
də qələbə çalıb yer üzünü şöhrət və gözəlliklə  işıqlandırmışdır.  
Siz, Sokratı qətlə yetirmiş, Paveli daşqalaq etmiş, Qalile-
yi sarsıtmış, Əli ibn Əbu Talibi öldürmüş, Midhət paşanı boğ-
musunuz. Lakin onların hər biri yenilməz qəhrəmandırlar və 
indi də əbədiyyətin qarşısında diridirlər. Siz isə bəşəriyyətin 
hafizəsində üfunətli ölülər kimi qalacaqsınız və əsrlər boyu on-
ları yığışdırmaq və torpağa tapşırmaq üçün qəbirqazan tapılma-
yacaqdır.  
                                                 
1
 Иса Мясищ нязярдя тутулур. 
 237 
Biz dərdin, nisgilin oğullarıyıq, dərd isə kainata səadət və 
bilik yağdıran buludlardır. Siz isə nəşənin, şənliyin 
oğullarısınız. Lakin şənlik və nəşə nə qədər böyük, hədsiz-
hüdudsuz  olursa-olsun, o küləklərin sovurduğu və təbiətin yox 
etdiyi tüstü sütuna bənzəyir. 
 
Məntiqin fəlsəfəsi,  
yaxud özünüdərk 
 
Yağışlı Beyrut axşamlarının birində Səlim əfəndi Duay-
bas köhnə kitablar və müxtəlif  vərəqlər yığını ilə qalaqlanmış 
masanın arxasında oturmuşdu. 
Vərəqləri səhifələdikcə o, vaxtaşırı başını qaldırır və qa-
lın dodaqları arasından  havaya qalın tənbəki tüstüsü buraxırdı. 
O, müəllimi Sokratdan ilhamlanmış Platonun özünüdərk haq-
qında yazdığı traktatı nəzərdən keçirirdi. 
Bu qiymətli traktatın möcüzəli sətirləri üzərində düşünən 
Səlim əfəndi yaddaşında bu mövzuyla bağlı filosofların və bə-
şər nəslinin ruhani rəhbərlərinin nə dediklərini xatırlamağa ça-
lışırdı. Və nə Qərb mütəfəkkirlərinin ən ötəri bir qeydi onun 
diqqətindən yayındı və nə Şərq alimlərinin bir sözü nəzərindən 
qaçdı. Və nəhayət onun “mən”i özünüdərk haqqında düşüncə-
lərdə əriyib itəndə o, dik atılaraq əllərini göyə qaldırdı və uca-
dan söylədi: 
 238 
“Bəli! Bəli! Özünüdərk – hər bir dərkin anasıdır! Mən öz 
“mən”imi dərk etməliyəm – və mən onu axıra qədər dərk edə-
cəm! Mən onun bütün hissə və xassələrini, onun bütün incəlik-
lərini və zərrəciklərini dərk edəcəm.  Mən ruhumun üzərindəki 
sirrlər pərdəsini qaldırmalı, ürəyimin dərinliklərində olan bütün 
gizlinləri işıqlandırmalıyam. Bundan başqa mən ruhani möv-
cudluğumun maddi mövcudluğum üçün əhəmiyyətini və maddi 
varlığımın ruhani varlığım üçün dəyərini aydınlaşdırmalıyam”. 
O bu sözləri vəcdlə söylədi və onun gözlərində “idrak 
yanğısı”, özünüdərk işığı parladı. Sonra o qonşu otağa keçərək 
yerdən tavana qədər bütün divarı tutmuş iri güzgünün qarşısın-
da heykəl kimi hərəkətsiz dayandı. O, öz əksini tədqiq edirdi: 
üzünü, başının formasını, bədəninin cizgilərini, bir sözlə, bütün 
xarici görünüşünü. 
Düz yarım saat donub dayandı güzgünün qabağında, san-
ki əbədi İdeya ona onun ruhunun gizli sirlərini açan və varlığı-
nın ən qaranlıq guşələrini işıqlandıran möhtəşəm fikirlər gön-
dərirdi. Nəhayət özü-özünə, asta-asta dilləndi: “Boyum balaca-
dır mənim, amma, axı, Napoleon və Viktor Hüqo da belə idilər. 
Alnım dardır, amma Sokratın və Spinozanın alnı da bu 
cür idi. 
Mən keçələm, amma Şekspir də keçəl idi. 
 239 
Burnum uzun və əyridir, amma eyni burundan Savona-
rolda, Volterdə və Corc Vaşinqtonda da vardı. 
Gözlərim xəstədir, eyni ilə müqəddəs Paveldə və Nitsşe-
də olduğu kimi. 
Yekə ağzım və sallaq dodağım var, eyni ilə Siseronda və 
XIV Lüdovikdə olan kimi. 
Boynum da yoğundur, lap Hannibal və Mark Antonidəki 
kimi. 
Qulaqlarım Bruno və Servantesdəki kimi uzun və 
şəlpədi. 
Yanaqlarım batıqdır, almacıq sümüklərim isə qabağa 
çıxır, lap Lafayet və Linkolnda olduğu kimi. 
Çənəm də bir az irəlidi, Qoldsmit və Uilyam Pittdəki 
kimi. 
Bir çiynim o birindən hündürdür, Qambetta və Ədib 
İshaqdakı kimi.  
Əllərim toppuş, barmaqlarım qısadır, eynən Bleyk və 
Dantonun əlləri kimi. 
Bütövlükdə bədənim zəif və arıqdır, amma bu, cismini 
ruhani məqsədlər uğrunda incidən əksər mütəfəkkirlərin də nə-
sibi deyilmi? Qəribədir, yanımda qəhvədan olmasa işləyə  ya-
zıb, oxuya bilmirəm!..Bu xasiyyətimdə lap Balzaka oxşamı-
 240 
şam. Bundan başqa Tolstoy və Maksim Qorki kimi mən də sa-
də xalqla ünsiyyətdə olmağı xoşlayıram. 
Olur ki, günlərlə yuyunmuram, belə şeylər Bethoven və 
Uolt Uitmenlə də baş verərdi. 
Necə də təəccüblüdür! Qadınların ərləri evdə olmayanda 
onların çıxartdıqları oyunlar barədə söhbətlərə qulaq asmaqdan 
xoşum gəlir – eynən Bokkaço və Rable kimi! Mənim şərab 
düşkünlüyüm isə Nuhun, Əbu Nüvasın, Müsse və Marlonunku-
na oxşayır. Yaxşı yeməkdən vaz keçə bilmirəm, xoşlayıram ki, 
masanın üstündə cürbəcür xörəklər olsun, amma, axı, Böyük 
Pyotr və əmir əş-Şihabi də iştahlı adamlar olmuşlar”. 
Bir anlığına nitqini yarımçıq kəsən Səlim əfəndi barmaq-
larının ucu ilə alnına toxundu və davam etdi:  
“Bu – mənəm. Mənim həqiqi mahiyyətim bundan 
ibarətdir. 
Mən – bəşər tarixinin başlanğıcından bu günə qədər yaşa-
mış ən böyük insanların fərqli keyfiyyətlərinin məcmusuyam. 
Və özündə bütün bu keyfiyyətləri birləşdirən insan hökmən nə-
sə böyük bir şey eləməlidir. 
Müdrikliyin əsası – özünüdərkdir. Və bu axşam mən özü-
mü dərk etdim. Bu gündən mən böyük bir işə girişəcəm. Bunu 
məndən rəngarəng və çoxsaylı elementlərini məndə birləşdir-
miş dünya ideyası tələb edir. Bu gün mən bəşəriyyətin ən bö-
 241 
yük dühaları ilə bərabərləşdim; Nuh və Sokratdan tutmuş Bok-
kaço və Əhməd Faris əş-Şidyaka qədər. Mən hələ bilmirəm gö-
rəcəyim o böyük iş nədən ibarət olacaq, amma bir şey şəksiz-
dir: cismində və ruhunda mənimki qədər mahiyyət birləşmiş 
şəxs – gündüzlərin möcüzəsi, gecələrin sehridir! Mən öz ruhu-
mu dərk etdim. Bəli, and içirəm allahlara ki, mən ruhumu dərk 
etdim! Elə isə, qoy, nə qədər ki, mən öz işlərimi yekunlaşdır-
mamışam mənim ruhum sonsuzluğa qədər yaşasın, mahiyyətim 
əbədiyyətə qovuşsun, dünya mövcudluğunu dayandırmasın”. 
Səlim əfəndi otaqda bir neçə dəfə var-gəl etdi. Onun ey-
bəcər üzü sevincdən parlayırdı. Pişik miyoltusu ilə sümük şaq-
qıltısını özündə birləşdirən səsi ilə o, Əbu-l-Əlanın şerini tək-
rarlayırdı: 
 
Qədim qəhrəman deyiləm, indi yaşayanlardanam, 
Lakin əməllərimə qədimlər tay olarmı? 
 
Bir saatdan sonra isə bizim qəhrəman  paltarını 
soyunmadan öz yapıxmış yatağında uzanmışdı. Və onun Adəm 
oğlunun səsindən çox dəyirman daşının gurultusunu xatırladan 
xorultusu məhləni başına almışdı. 
 
Tufan 
 
I 
 242 
Yüsif əl-Fəxri Livanın şimalında yerləşən Kadiş 
vadisinin yamacında qərar tutan tənha komada zahid kimi ömür 
sürmək üçün qarışıq dünyanı tərk edəndə otuz yaşına təzəcə 
qədəm qoymuşdu.  
Qonşu kəndlərin sakinləri onun barəsində müxtəlif fikir 
söyləyirdilər. Biri deyirdi: «Bu oğlan zəngin və alicənab ailə-
dəndir, sevimli xanımının xəyanətindən sonra tərki-dünyaya 
çevrilərək, təsəllini tənhalıqda axtarır». Digəri: hesab edirdi ki, 
«O, şair, xəyalpərəstdir və fikirlərini qələmə almaq, hisslərini 
şeirlərdə ifadə etmək üçün fani dünyadan kənarlaşıb». Bir baş-
qası isə iddia edirdi ki, «O dünyanı etiqadına dəyişən mömin 
sufidir». «O – divanədir»  – deyə iki kəlmə ilə kifayətlənənlər 
də var idi.  
Mən insan qəlbinin dərinliklərində fərziyyələrin köməyi 
ilə dərk edilməsi və ehtimalların vasitəsilə açıqlanması müm-
kün olmayan sirlərin gizləndiyinə əmin olduğum üçün bu fikir-
lərdən heç biri ilə razı deyildim.  
Lakin mən bu qəribə insanla  qarşılaşmağı və onunla 
həmsöhbət olmağı çox istəyirdim.  
Onun hekayətini bilmək, məqsəd və niyyətindən agah ol-
maq üçün mən ona iki dəfə yaxınlaşmağa çalışdım. Lakin cava-
bında qəzəbli baxışlardan və iki-üç dənə sərt, soyuq və təkəb-
bürlü kəlmələrdən savayı heç nə əldə edə bilmədim.  
İlk dəfə mən ona sidr meşəsinin yaxınlığında rast gəldim 
və onu hörmətlə salamladım. O mənim salamımın cavabında 
yalnız başını tərpədərək tez də uzaqlaşdı.  
 243 
Növbəti dəfə onu komanın yaxınlığındakı üzüm bağının 
ortasında gördüm və ona yaxınlaşaraq dedim:  
– Mən dünən eşitdim ki, bu komanın on dördüncü əsrdə 
bir tərki-dünya nəstoiri tərəfindən tikilib. Mənim ağam, sən bu 
barədə  daha nə isə bilirsən?  
O sərt şəkildə cavab verdi:  
– Bu komanın kimin tikdiyini bilmirəm və bilmək də 
istəmirəm. – Sonra üzünü yana çevirərək istehsa ilə əlavə etdi: 
– Bəs bu barədə nənəndən niyə soruşmursan? O ki kifayət 
qədər yaşlıdır və bu vadilərin keçmişi barədə çox bilir.  
Mən qarayaxalığımdan pərt olub, ondan ayrıldım.  
Eləcə iki il keçdi, bu insanın sirlərlə əhatə olunmuş 
həyatı isə mənim təxəyyülümü narahat edir, bütün fikirlərimə 
hakim kəsilirdi.  
 
2 
Payız günlərinin birində Yusif əl-Fəxrinin yaşadığı ko-
manın yaxınlığındakı təpələrdə və yamaclarda dolananda güclü 
tufana düşdüm. Coşqun dəniz gəmi ilə oynayıb, onun sükanını 
qırıb, yelkənim parça-parça etdiyi kimi tufan da mənimlə oyna-
yırdı. Mən komaya tərəf dönərək öz-özümə dedim: «Bu zahidə 
baş çəkmək üçün ən münasib məqamlardan biridir. Tufan mə-
nim üzrxahlığım, islanmış paltarım isə mənim müdaifəm ola-
caq». 
Mən məzlum bir görkəmdə komaya yaxınlaşdım və qapı-
nı döyməyə macal tapmamış qarşımda görüşünə can atdığım 
 244 
insanın peyda olduğunu gördüm. O əllərində başı sinəsinə düş-
müş, tükləri pırpızlaşıb, can verən kimi titrəyən  bir quş tut-
muşdu.  
Mən salamlaşaraq dedim:  
– Mənim ağam, qarşına belə bir görkəmdə çıxdığıma gö-
rə üz istəyirəm. Lakin tufan getdikcə güclənir, mən isə evim-
dən çox uzaqdayam.  
O qaşlarını çataraq mənə baxdı və təkəbbürlə cavab 
verdi:  
– Ətrafda o qədər mağara var ki. Sən onlardan birində 
özünə sığınacaq tapa bilərdin.  
O bunu deyərək quşun başını  nadir hallarda  gördüyüm 
bir nəvazişlə tumarladı və bu insanda ziddiyyət təşkil edən iki 
hissin – mərhəmətin və qəddarlığın – eyni zamanda təzahür 
etməsi məni həddən artıq təəcübləndirdi. Mən pərt oldum, o isə 
sanki mənim nə barədə düşünməyimdən xəbər tutaraq, sınayıcı 
nəzərlə və maraqla mənə  baxdı və dedi:  
– Əlbəttə, tufan turşumuş qidaya toxunmur. Ona görə də, 
ondan qorxmağın və qaçmağın mənası yoxdur.  
– Şübhəsiz tufanın nə duzlu, nə də turşdan xoşu gəlməsə 
də, nəm və soyuq qida onun ürəyincədir. Mən ikinci dəfə 
tufana düşsəm onun üçün yağlı tikəyə çevriləcəyimə şübhə 
etmirəm, – deyə mən cavab verdim.  
Onun siması bir qədər açıldı və o dedi:  
– Əgər tufan səndən bir tikə qopartsaydı, bu, sənin üçün 
layiq olmadığın şərəf olardı.  
 245 
– Mənim ağam, siz haqlısınız – deyə mən cavab verdim, 
– elə buna görə də, layiq olmadığım şərəflə mükafatlanmamaq 
üçün sənin qapına gəlmişəm.  
O, təbəssümünü gizlətmək üçün üzünü yana çevirdi, 
sonra da korun-korun yanan ocağın qarşısındakı taxta kürsüyə 
işarə edərək:  
– Əyləş və paltarını qurut, – deyə təklif etdi. 
Mən ona minnətdarlığımı bildirərək, ocağın kənarında 
oturdum. O isə qarşımdakı  qayada yonulmuş kürsüdə oturaraq, 
barmaqlarını gil qabda ərinmiş yağda isladıb yaralı quşun 
qanadını və başını yağlamağa başladı. Sonra o mənə tərəf 
çevrilərək dedi:  
– Bu qaratoyuğu külək yolundan azdırdı və o, ölümcül 
vəziyyətdə qayaların üzərinə düşmüşdür.  
– Mənim ağam, eyni külək məni də sənin qapına gətirib. 
Bilmirəm, o, mənim qanadımı qırıb yoxsa  başımı yaralayıb, – 
deyə mən cavab verdim.  
O mənim üzümə diqqətlə baxdı və dedi:  
– Hərgah insan zərrə qədər də olsa quşlara bənzəsəydi! 
Hərgah tufan insanın qanadlarını qıraraq, başlarını əzsəydi! 
Lakin çox əfsuslar olsun ki, insan qorxaq və cəsarətsizdir və 
tufanın ilk həmləsində ya dərələrə girir, ya da torpaqdakı 
çalalarda gizlənir.  
Mən söhbəti davam etdirməyə can ataraq dedim:  
– Əlbəttə, insanda olmayan cəhət quşda var. Lakin insan 
özü üçün yaratdığı qanunların və adət-ənənələrin kölgəsi 
 246 
altında yaşayır. Quşlar isə yer kürəsini günəşin ətrafında 
fırladan ümumi mütləq qanuna tabe olaraq yaşayırlar.  
Onun gözləri parıldadı, siması isə işıqlandı. Sanki o 
məndə ümid verən bir şagird gördü.  
– Əla, çox yaxşı, – deyə o dilləndi, – əgər sən həqiqətən 
də dediklərinə inanırsansa, o zaman əxlaqsız qanunlara və 
bayağı ənənələrə itaət edən insanları tərk elə və quşlar kimi hər 
kəsdən uzaqda, torpağın və səmanın qanunlarının hökm 
sürdüyü bir yerdə yaşa.  
– Mənim ağam, mən söylədiklərimə inanıram, – deyə 
mən təsdiq etdim.  
O, əlini qaldıraraq inakdarlıq və qətiyyətlə dedi:  
– İnanmaq – məsələnin bir tərəfi, etiqada uyğun olaraq 
hərəkət etmək isə məsələnin digər tərəfidir. Bir çoxları dəniz 
kimi bəlağətli olsalar da, onların həyatı bataqlığı xatırladır. Bir 
çoxları başlarını dağların zirvəsindən də yuxarı qaldırsalar da, 
onların ruhu zülmət mağaralarda uyuyur.  
O bu sözlər ilə mənə etiraz etmək üçün imkan 
verməyərək, tələsik yerindən qalxdı və qaratoyuğu pəncərənin 
yanındakı köhnə yağmurluğun üzərinə qoydu. Sonra o bir dəstə 
quru budaqları  götürüb alova ataraq əlavə etdi:  
– Ayaqqabılarını soyun və ayaqlarını qızdır. Axı rütubət 
insana zərərlidir. Paltarını yaxşıca qurut, utanma.  
Mən alova yaxınlaşdım və mənim islanmış paltarımdan 
buxar qalxmağa başladı. O isə qapının ağzında dayanaraq, 
tufanın eşikdə necə şiddətləndiyini müşahidə edirdi.  
 247 
Bir müddətdən sonra mən soruşdum:  
– Burada çoxdan yaşayırsan?  
– Mən buraya torpaq dağılıb, boşalıb və sel altında 
qalaraq zülmətə bürünəndə gəlmişəm. Mən buraya ilahi ruhun 
suların üzərində dolandığı zaman gəlmişəm, – deyə 
çevrilmədən cavab verdi.   
Mən susaraq düşündüm: «Bu insan necə də qəribədir və 
onu anlamaq necə də çətindir. Lakin onunla söhbəti davam 
etdirmək və onun qəlbinin sirlərindən agah olmaq lazımdır. 
Mən onun yumşalmasına və ondakı təkəbbürün xeyirxahlıqla 
əvəz olmunmasına qədər gözləyəcəm». 
 
3 
 
Gecə öz qara yağmurluğu ilə vadiləri  örtdü, tufan daha 
da qızışdı, leysan elə bir şiddətlə yağmağa başladı ki, mən 
hərdən yer üzərində həyatı məhv etmək və yer üzünü murdar, 
iyrənc əməllərdən təmizləmək üçün ikinci ümumdünya selinin 
başlandığını düşünürdüm. Lakin, mənə elə gəlirdi ki, təbiətin 
azğınlığı Yusif əl-Fəxrinin qəlbində bəzən həyəcana cavab 
olaraq yaranan sakitliyi doğurmuşdu. Onun mənə qarşı 
antipatiyası mehribanlığa çevrildi. O, ayağa qalxıb, iki şam 
yandırdı, daha sonra qabağıma şərab dolu bardaq və çörək, 
pendir, bal və quru meyvələrlə dolu boşqabı qoyaraq, qarşımda 
əyləşib nəzakətlə dedi: 
 248 
– Olanım budur. Qardaşım, səndən xahiş edirəm ki, 
süfrəmə qonaq olasan.  
Biz küləyin uğultusunu və yağışın ağlamaq səsini 
dinləyərək, sakitcə şam yeməyinə başladıq. Arabir mən onun 
simasına baxaraq, onun üz cizgilərində nələrin gizləndiyini 
tapmağa çalışırdım. Mən onun daxili dünyasına hakim kəsilən 
arzuları və meyli barəsində özümü sorğu-suala tuturdum.  
O, süfrəni  yığışdırıb, mis qəhvədanı ocaqdan götürdü və 
fincanlara tünd, ətirli qəhvə tökdü. Daha sonra o, ətirli tütün 
qutusunu açaraq sakitcə dedi:  
– Qardaşım, buyur.  
Mən gözlərimə güc-bəla ilə inanaraq tütün və qəhvə 
fincanını götürdüm.  
O gözlərini mənə zillədi və sanki nə düşündüyümü 
anlayaraq başını təbəssümlə yellətdi. Sonra tütündən qulab 
vurub, bir qurtum da qəhvə içərək dedi:  
– Bu komada şərab, tütün və qəhvə tapmağın çox yəqin 
ki, sənə qəribə gəlir. Ola bilsin ki, sən bu daxmada qidanın və 
yatağın olmasına da təəccüb edirsən. Mən səni qınamıram. Axı 
sən də insan cəmiyyətindən imtinanın həyatın təbii zövqü-
səfasından, sadə nəşələrdən imtinaya gətirdiyini xəyal edən 
milyonlardan birisən.  
– Mənim ağam, doğrudur, – deyə mən cavab verdim, – 
özünü Allaha həsr etmək üçün tərki-dünya olan kəslərin bütün 
zövqü-səfalardan və dünyanın nəşələrindən imtina edərək, 
 249 
tənhalığa qapandığına, su və yabanı otlarla kifayətlənərək zahid 
həyatı sürdüyünə inanmaq bizlərə  xasdır.  
 – Mən tanrıya xidmət edib, onun xəlq etdiyi varlıqların 
arasında qala bilərdim, – o dedi, – çünki bunun üçün nə 
tənhalıq, nə də təklik axtarmaq lazım gəlmir. Mən dünyanı 
tanrını axtarmaq naminə tərk etmədim. Çünki onu atamın 
evində də, istənilən ayrı məkanda da tapa bilərdim. Yox,  mən 
insanları ona görə tərk etdim ki, mənim əxlaqım onların 
əxlaqına, mənim arzularım onların arzularına ziddir. Mən 
insanları ona görə tərk etdim ki, mən ruhumun sola tərəf 
fırlanan təkərlər arasında sağa tərəf fırlanan təkər olduğunu 
anladım; mən şəhəri tərk etdim, çünki onun nəhəng, qoca, 
qüdrətli, lakin kökləri torpağın zülmət qatında şaxələnən, 
budaqları buludlara çatan, çiçəkləri–tamahkarlıq, şər və 
cinayətlə açılan, meyvələrin isə dərd, bədbəxtlik və iztirab 
dadan çürümüş ağac olduğunu gördüm.   Peyvəndlərin köməyi 
ilə qoca ağacı cavanlaşdırmağa cəhd göstərənlər heç nəyə nail 
olmur və qovulub, məğlubiyyətə uğrayaraq ümidsizlikdən 
ölürdülər.  
Sanki onun söylədikdlərinin mənə necə təsir 
bağışlamasını izləmək ona həzz verirdi və o, ocağa söykənərək 
ucadan dilləndi: 
– Yox, mən tənhalığı ibadət etmək, tərki-dünya olmaq 
üçün axtarmıram. Çünki dua – minlərlə insanların fəryadına 
qarşıdıqda belə qəlbin tanrı dərgahına çatan nəğməsidir. Tərki-
dünyalıq isə bədənə təcavüz, onun istəklərinin, tələbatlarının 
 250 
keyləşdirilməsidir. Mənim etiqadımda tərki-dünyalığa yer 
yoxdur. Çünki tanrı bədəni ruhun cismi kimi yaratmışdır və 
onun tərkibində məskunlaşan ilahi varlığın layiqli, pak, güclü 
qalması üçün biz onu qorumalıyıq. Mənim qardaşım, tənhalıq 
mənə nə dua etmək, nə də tərki-dünya olmaq üçün lazım deyil. 
Mən onu qanunlara, təlimlərə, ənənələrə və fərziyyələrə təhkim 
olunan, qalmaqallar salan və fəryad qoparan insanlardan xilas 
olmaq üçün axtarırdım. Mən tənhalığı ruhunu satan kişilərin 
simalarını görməmək, bunun müqabilində dəyərli və layiqli bir 
bəxşiş əldə etmək üçün axtarırdım.  
Mən təkliyi üzlərini açaraq gözlərini işvə ilə süzdürərək, 
təbəssümünü paylaraq, lakin qəlbinin dərinliyində yalnız bir 
məqsəd bəsləyərək gəzən qadınlara rast gəlməmək üçün 
axtarırdım.  
Mən təkliyi gəzirdim, çünki, röyasında idrakın kölgəsini 
görüb ona mükəmməlliklə yiyələndiklərini güman edən, ayılan 
zaman həqiqətlə qarşılaşdıqda, onu mütləq və dolğun 
mahiyyəti ilə  mənimsədiklərini  güman edən cahillər ilə bir 
cərgədə dayanmaq istəmirdim.  
Mən təkliyi gəzirdim, çünki, nəzakəti – zəiflik, səbri – 
qorxaqlıq, qüruru isə lovğalıq hesab edən kobud insana 
uyğunlaşmaqdan bezmişdim. Mən tənhalıq axtarırdım, çünki 
mənim ruhum günəşin, ayın və ulduzların xəzinələrdən 
qalxaraq yenidən onun cibinə girdiklərinə əmin olan varlılarla 
ünsiyyətdən yorulmuşdu – çünki mənim ruhum millətin ümidi 
ilə oynayaraq, onların gözünə kül üfürən və qulaqlarını 
 251 
gurultulu sözlərlə batıran siyasətçilərlə ünsiyyətdən 
yorulmuşdu; çünki mənim ruhum inanmadıqlarını təbliğ edən 
və özündən tələb etmədiklərini dindarlardan tələb edən 
ruhanilərlə ünsiyyətdən yorulmuşdu.  Mən tənhalığa və təkliyə 
can atırdım, çünki insanlardan aldığım hər bir şeyin dəyərini 
ürəyimin qanı ilə ödəməli olurdum. Mən yüksək zövqlə 
bəzənmiş və biçilmiş, insan kəllərindən qalaqlanan təpədə 
ucaldılmış, sivilizasiya adlanan nəhəng və dəhşətli tikiliyə 
nifrət edirəm. Mən tənhalıq axtarırdım, çünki ruhum və qəlbim, 
fikrim və cismim üçün həyatı məhz tənhalıqda görürdüm. Mən 
səhraya can atırdım, çünki yalnız səhrada günəşin ziyası, 
çiçəklərin rayihəsi, çayların nəğməsi var. Mən dağlara can 
atırdım, çünki yalnız burada baharın təravətini, yayın ehtirasını, 
payızın kamilliyini, qışın soyuğunu görmək mümkündür. Mən 
bu tənha komada məskunlaşdım, çünki yer üzünün sirlərini 
dərk etmək və tanrının dərgahına yaxınlaşmaq istəyirəm.  
O susdu, ürəkdolusu nəfəs aldı, sanki çiynindən ağır 
yükü yerə qoydu, onun gözləri qəribə sehrli işıqla parıldadı, 
simasında isə qürurun, iradənin və gücün işartıları yarandı.   
Bir neçə dəqiqə keçdi, mən isə ona baxa-baxa, nəhayət 
ki, öyrənmək istədiymi öyrəndiyimə görə sevinirdim. Daha 
sonra mən dedim:  
– Mənim ağam, sən, sözsüz, haqlısan və cəmiyyətin 
xəstəliyinə qoyduğun diaqnoz məni sənin ən bacarıqlı təbib 
olduğuna inandırdı.  Lakin həkim xəstəni şəfa tapacağı və ya 
vəfat edəcəyi məqama qədər tərk etməməlidir. Dünyanın sənin 
 252 
kimi insanlara ehtiyacı var və sənin faydan dəyə biləcək 
insanlardan uzaqlaşmağın ədalətsizlik olardı.  
O bir anlığa mənə diqqətlə baxdı, sonra  ağrı və acı ilə 
cavab verdi:  
– Həkimlər ta bineyi-qədimdən xəstəni xəstəlikdən gah 
neştərin, gah da tozların və dərmanların köməyi ilə xilas 
etməyə çalışırdılar. Lakin xəstələr ümidlərini itirib həyatdan 
əllərini üzərək  ölürdülər. Kaş  əbədi xəstə çirkli yatağında 
uzanıb, xroniki yaralarını müşahidə edə biləydi. Lakin çox 
əfsuslar olsun ki, o, əlini yorğanın altından çıxarıb, kömək 
etmək məqsədilə ona yaxınlaşan hər kəsi qamarlayaraq boğur. 
Bu məkrli xəstə təbibi öldürəndən daha sonra gözlərini yumub: 
«Həqiqətən bu dahi həkim idi!», deyəndə damarlarımda qanım 
coşur, hiddətimdən  nə edəcəyimi bilmirəm. Yox, qardaşım, 
insanlara heç kəs fayda verə bilməz. Axı hətta ən təcrübəli və 
bacarıqlı cütçü belə qış mövsümündə tarlasında məhsul 
yetişdirməyi bacarmaz. 
– Mənim ağam, bu dünyanın qışı keçəcək və onun 
ardınca gözəl, laləzar bahar gələcək, çöllərdə güllər, çiçəklər 
açacaq və vadilərdə çaylar səs-səsə verəcəkdir, – deyə qeyd 
etdim.  
O, dərindən nəfəs alaraq qaşlarını çatdı və hüznlü səslə 
cavab verdi: 
– Əgər tanrının insan həyatını, bəşəriyyəti də bir-birini 
əvəz edən fəsillər kimi müəyyən dövrlərə bölüb bölmədiyini 
bilsəydik. Görəsən, min ildən sonra yer üzündə ruhun və 
 253 
həqiqətin qanunları ilə yaşayan insanlar dünyaya gələcəklərmi? 
Görəsən, insanın mədh olunacağı və oturaq həyat sürərək gün 
işığına və gecənin sakitliyinə ürəkdən şadlanacağı bir  vaxt 
gələcəkmi?  
Lakin bu belə olacaqmı? Doğrudanmı bu, yer üzünün 
insanın cismi və qanı ilə vidalaşmasından sonra baş 
verəcəkdir?  
O ayağa durdu və sanki başqa bir dünyaya işarə edən tək 
sağ əlinin qaldıraraq dedi: 
– Bütün bunlar həyata keçməyəcək arzulardır, bu 
daxmada isə onlar barəsində düşünməyin yeri yoxdur. Çünki 
burada, hər bir dəlikdə, hər bir çıxıntıda, eləcə də bu dağların 
və vadilərin hər bir bucağında  yalnız insanın idrakına münasib 
olanlar müəyyən yer tutur. Mən hər şeyi doğru-dürüst 
bilmirəm: mən mövcudam – «mənimin» dərinliyində isə – 
aclıq və susuzluq hökm sürür. Mən həyatın çörəyini yemək və 
əllərimlə yaratdığım qabdan şərab içmək hüququna malikəm. 
Mən bunun xatirinə insanların dünyasını tərk edərək buraya 
gəldim və ömrümün son günlərinə kimi burada qalacağam.  
O, komada o başa bu başa gəzməyə başladı. Mən isə onu 
diqqətlə gözdən keçirərək,  söylədikləri barəsində düşünür, 
insan cəmiyyətinin hansı səbəbdən ona bu qədər təhrif olunmuş 
və korlanmış bir şəkildə göründüyünü anlamağa çalışırdım. 
Daha sonra mən dedim:   
– Mənim ağam, mən sənin tənhalığına hörmət bəslədiyim 
kimi mühakimələrinə və niyyətinə də ehtiramla yanaşıram. 
 254 
Lakin mən ağır da olsa etiraf edirəm ki, sənin gedişinlə bu 
bədbəxt millət ona xidmət edə bilən və onun qəflət yuxusundan 
ayılmasına yardım göstərə bilən istedadlı bir insanı itirmişdir.  
O, başını yellədərək cavab verdi:  
– Bu millət digər millətlərdən heç nə ilə fərqlənmir. 
Bütün insanlar təbiətcə eynidirlər, onları bir-birlərindən 
fərqləndirən isə çox da əhəmiyyətli olmayan zahiri 
görünüşləridir. Şərq millətləri yer üzündəki digər millətlərlə 
müqayisədə heç də az bədbəxt deyildirlər. Sənin Qərb tərəqqisi 
hesab etdiyin isə iddianın əlamətlərindən biridir. Riyakarlığın 
caynaqlarını kəsməsən, o, riyakarlıq olaraq qalacaqdır. 
Saxtakarlıq isə hansı dona girirsə girsin, yenə də saxtakarlıqdan 
savayı bir şey deyildir. İpəkdən don geyməklə və saraylarda 
yaşamaqla yalan həqiqətə çevrilməyəcəkdir. Qatarda səyahətə 
çıxmaqla və ya hava balonu ilə səmalara qalxmaqla yalan 
düzlüyün, səmimiyyətin şəklini almayacaqdır. Ölçüb-biçməyə 
və tərəzidə çəkməyə adət etmiş tamahkarlıq mötədilliyə 
çevrilməyəcək, cinayətlər isə zavodlar və idarələr arasında 
xeyirxah əməl olmayacaqdır. Köləliyə – həyatın köləliyinə, 
keçmişin köləliyinə, təlimlərin köləliyinə, adət-ənənələrin və 
dəbin köləliyinə, ölülərin köləliyinə – gəldikdə isə, onlar üz 
cizgilərinin və qiyafələrinin  dəyişilməsindən asılı olmayaraq, 
yenə də köləlik olaraq qalmaqdadırlar. Köləlik azadlıq adlanan 
zamanda da köləlik kimi qalacaqdır.  
Yox, qardaşım, Qərbin sakini Şərqin sakinindən heç də 
yaxşı deyildir, Şərqin sakini isə Qərbin sakinindən heç də 
 255 
alçaqda dayanmır. Onların arasındakı fərq isə canavarla 
goreşən arasındakı fərqi xatırladır. Mən hamı üçün əzəli, 
ədalətli qanunun olduğunu artıq çoxdan anlamışam. Bu qanun 
bədbəxtliyi, cahilliyi və axmaqlığı bərabər şəkildə paylayaraq 
bir xalqa digər xalqdan fərqli imtiyazlar vermir və birini 
digərlərinin hesabına istismar etmir.  
Mən o qədər heyrətlənmişdim ki, onu artıq başa düşə 
bilmirdim.  Soruşdum:  
– Deməli belə çıxır ki, sivilizasiya və onunla bağlı hər 
şey faydasızdır?  
O acıqla əlavə etdi:  
– Elədir, sivilizasiyanın özü də onunla bağlı hər şey də 
faydasızdır. Kəşflər və ixtiralar – insan şüurunun 
darıxmaqndan və tənbəllikdən başını qatdığı oyuncaqlardan 
savayı bir şey deyildir. Məsafələrin ixtisara salınması, dağların 
və vadilərin düzləndirilməsi, dənizlərin və fəzaların fəthi – 
yalnız yalandır; onlar ruhun yüksəlişinə səbəb olmur, insanın 
gözünü və qəlbini sevindirmir. Bilik və incəsənət adlanan sirlər 
və müəmmalar isə insanın öz  arxası ilə sürüdüyü, parıltısı və 
cingiltisi ilə baş qatdığı qızıl suyuna salınmış qandallardan 
savayı bir şey deyildir; ən dəhşətlisi isə budur ki, onlar insanın 
öz əlləri ilə çoxdan döyəclədiyi və işini tamamlayan kimi 
köləsinə çevricələcəyini anlamadığı qəfəslər, çubuqlar və dəmir 
barmaqlıqlardır. Bəli, insanın əməlləri onun niyyəti, məqsədi, 
ümidləri, yer üzündəki hər şey kimi  faydasızdır. Yalnız 
 256 
insanın məhəbbətinə, məqsədinə və qayğısına layiq olan 
yeganə şeydən savayı. Yalnız bir şeydən savayı… 
– Mənim ağam, o nədir? – deyə mən soruşdum. 
O bir anlığa susaraq durdu, daha sonra gözlərini yumub, 
əllərini sinəsində çarpazladı. Onun siması açıldı, üz cizgiləri 
yumşaldı və tirək səslə cavab verdi:  
– Bu – ruhun oyanışı, onun ən məhrəm güşələrinin 
oyanışıdır. Bu – gözlənilmədən insanın qayğısız varlığını 
nurlandıran və onun könül gözləri qarşısında melodiyalarla 
dolu, işıq selinə bənzər şəfəqlə bürülü, yer üzü ilə sonsuzluq 
arasında qərar tutan həyatı canlandıran fikirdir. Bu – varlığın 
vicdanının qığılcımlarından biridir; o, ruhun dərinliyində 
gözlənilmədən alışır, quru otları yandırır və lərzəyə gələrək, 
həddsiz hüdudsuz fəzaya buxarlanır. Bu – insanın qəlbini 
çuğlayan və qiyam qaldıraraq onun ziddinə gedən,  hər şeyi 
inkar və məzəmmət edən, ona maneçilik göstərən, hər şeyə 
nifrət bəsləyən və onun sirlərini anlamayanlarla mübarizə 
aparan hissdir, duyğudur. Bu – insan cəmiyyətində, ailəmin, 
dostlarımın və həmvətənlərimin arasında yaşadığım zaman 
gözlərimi açan görünməz əldir. O zaman mən heyrətdən və 
çaşqınlıqdan qışqırmışdım: «Bu simalar kimə məxsusdur və 
mənə baxan insanlar kimdir? Mən onları haradan tanıyıram və 
onlara nə zaman rast gəlmişəm? Mən buraya nə üçün 
düşmüşəm və onların məclisində,  söhbətlərində nə üçün iştirak 
edirəm? Mən ki onların arasında yadam və ya onlar həyatın 
 257 
mənim üçün qurduğu və açarını isə mənə təhvil verdiyi evdə 
mənə yaddırlar». 
O gözlənilmədən susdu, sanki xatirələr onun hafizəsində 
haqqında danışmaq istəmədiyi surətləri və kölgələri 
canlandırdı. Daha sonra o əlini mənə tərəf uzadaraq pıçıldadı:  
– Dörd il bundan əvvəl tərki-dünya olub, yaşamaq, 
ruhlanmaq, düşüncələrimdən, tufandan və sakitlikdən həzz 
almaq üçün bu səhraya gəlməmiş başıma gələnlər  bunlar idi.  
O komanın qapısına yaxınlaşaraq gecənin qaranlığına 
boylandı. Sonra tufana müraciət edirmiş kimi ucadan dedi:  
– Ruhumun məhrəm güşələrinin oyanışı bu cür oldu. Onu 
hiss edən kəs bunu söz ilə deməkdə acizdir, bu oyanışı dərk 
etməyən isə onun sirlərindən heç bir zaman agah ola 
bilməyəcəkdir!  
 
4 
 
Fikirlərimizin pıçıltısı, tufanın uğultusu  ilə dolu uzun 
saatlar keçdi. Yusif əl-Fəxri komada gəzişir, qapıya 
yaxınlaşaraq zülmətin çökdüyü sonsuzluğa  diqqətlə 
boylanırdı.  Mən onun ruhunun hərəkətini dərk etməyə, 
söylədiklərinin mənasına varmağa, onun zövqü-səfa və 
tənhalığın sıxıntıları ilə dolu həyatı barəsində düşünməyə 
çalışaraq susurdum. Gecə yarısı o mənə yaxınlaşdı və sanki 
tənhalığının sirrini açdığı insanın üz cizgilərini hafizəsinə həkk 
etmək niyyəti ilə mənə diqqətlə baxaraq, sakitcə dedi: 
 258 
– Mən bu tufanlı gecədə ətrafı dolaşmağa gedəcəyəm. 
Adətən mən payız və qış mövsümündə bu cür gəzintilərdən 
həzz alıram. Qəhvə və tütün qarşındadır, şərab içmək istəsən, 
şərab bardaqdadır. Yatmaq istəsən, yorğanla yastıqlar otağın 
küncündədir.  
O bunu deyib ağır, qara yağmurluğunun qabağını 
möhkəmcə bağladı və gülümsəyərək əlavə etdi:  
– Xahiş edirəm, səhər gedəndə qapını möhkəm 
bağlayarsan. Mən sabah bütün günü sidr meşəsində olacağam.  
O, qapıya yaxınlaşaraq, qapının kənarında divara 
söykədiyi uzun əsasını götürdü və dedi:  
– Əgər nə vaxtsa bu komanın yaxınlığında tufana düşsən, 
bu daxmada gizlənə bilərsən. Lakin, mən tufandan 
qorxmayacağına və onu sevməyi öyrənəcəyinə ümid edirəm. 
Gecən xeyrə qalsın, qardaşım!  
Və o, tələsik daxmadan çıxdı.  
Mən onun haraya yollandığını görmək üçün qapıya 
yaxınlaşanda, o artıq zülmətə qərq olmuşdu. Mən bir neçə 
dəqiqə onun ayaq səslərini dinləyə bildim.  
Səhər açıldı, tufan sakitləşdi, buludlar pərən-pərən düşdü  
və günəş şüası qayalara, ətrafdakı meşələrə səpələndi. Mən 
komanı tərk edərək qapını möhkəm bağladım və Yusif əl-
Fəxrinin söylədiyi ruhi oyanışın zərrəsini qəlbimdə özümlə 
apardım.  
Lakin yenidən insanların yanına qayıdan da, onlarla 
evimdə qarşılaşan da, onların səs-küyünü və qələbəliyini görən 
 259 
də, öz-özümə dedim: «Şübhəsiz, ruhi oyanış insanın daha 
şərəfli durumu, həyatdakı məqsədidir. Lakin, məgər 
sivilizasiya bütün mürəkkəbliyi ilə özünəməxsus ruhi oyanış 
deyilmi? Varlığın mövcudiyyəti onun məhsədəuyğunluğu 
haqqında şəhadətlik edən zaman biz, varlığı necə inkar edə 
bilərik? Ola bilsin ki, muasir siviilizasiya – təsadüfü, ötəri 
təzahürdür. Lakin, məgər əbədi qanun bu təzahürü mütləq 
varlığa doğru aparan nərdivanın pilləsinə çevirməmişdirmi?». 
Mən bir daha  Yusif əl-Fəxri ilə görüşmədim. Payızın 
axırlarında yaranmış vəziyyət məni Livanın şimalını tərk 
etməyə məcbur etdi və mən tufanların sakitləşdiyi, zahidliyin 
isə divanəlik hesab olunduğu  uzaq bir məmləkətə sürgünə 
yollandım.  
 
Balla qarışdırılmış zəhər  
 
Qızıl payız gününün səhəri, Livanın gözəlliyinin 
valehedici bir şəkildə göz önündə canlandığı zaman Tuli 
kəndinin sakinləri gözlənilməz xəbərdən təşvişə düşərək 
kilsəyə üz tutdular. Faris ər-Rəhhalın gözlənilməz səfəri nə 
demək idi? O gənc xanımını tərk edərək – onların nigahı altı ay 
əvvəl kəsilmişdi – naməlum istiqamətdə qeyb olmuşdu.  
 Faris ər-Rəhhal kəndxuda idi və bu vəzifə ona irsən 
atasından və babasından keçmişdi. Onun iyirmi yeddi yaşı 
tamam olmasa da, o həmkəndlilərinin hörmət və ehtiramını 
qazanmışdı. O ötən baharda Süsən Bərəkətə evlənən də 
 260 
insanlar: «Bu insanın xoşbəxt ulduz altında doğulduğunu, otuz 
yaşı olmasa da, bu dünyada arzuolunan hər şeyi əldə etdiyini», 
söyləmişdilər.  
Həmin səhəri isə Tuli kəndinin sakinləri kəndxudanın nə 
doğmaları, nə də dostları ilə vidalaşmadan, atlanaraq kiçik 
məbləğdə pulla kəndi tərk etməsindən xəbər tutdular. Bu 
qaçaqaçın səbəbləri haqqında neçə cür  fərziyyələr quruldu! 
Farisi gənc xanımını, bağlı-bağatlı, meynəli malikənəsini, 
həmkəndlilərini tərk etməyə sövq edən nə idi?  
Livanın şimalındakı həyat icma quruluşlu həyata  meylli 
idi. O yerlərdə həyatın sevincli anları və iztirabları birlikdə 
qarşılanırdı. İstənilən hadisə bütün kənd tərəfindən uzun 
müddət müzakirə olunurdu. Bu, zaman keçdikcə yeni hadisənin 
baş verməsinə qədər davam edir.   
Həmin səhər Tuli sakinləri bütün işlərini başlı-başına 
buraxdılar. Onlar Mar Tula kənd kilsəsinin ətrafında toplanıb, 
baş vermiş hadisə haqqında ucadan söhbət edərək, müxtəlif 
fərziyyələr qururdular. Kənd rahibi Stefan da kütləyə qoşuldu. 
Onun simasında dalğın və qəmgin ifadə var idi. Kəndlilər yeni 
bir xəbər eşitmək arzusu ilə onu dərhal dövrəyə aldılar. Rahib 
əvvəlcə yumruqlarını sıxıb sussa da, sonra həyəcanını və 
heyrətini gizlətmədən dedi:  
– Mənim övladlarım, sizə nə cavab verəcəyimi bilmirəm. 
Mən özüm də heç nə anlamıram. Bu gün hələ günəş üfüqdən 
boylanmamış Faris evimə gəlib qapımı döydü. Mən qapını 
açdım və onu atının cilovundan yapışdığını gördüm. Onun 
 261 
simasında iztirabın izləri var idi. Mən təəccüb edərək  nə baş 
verdiyini soruşdum. O dedi: «Müqəddəs ata, səninlə 
vidalaşmağa gəlmişəm. Uzağa, dənizin o biri sahilinə 
yollanıram. Buraya bir daha qayıtmayacam». O, dostu Nəcib 
Məlikin adına möhürlənmiş məktubu mənə uzatdı və məktubu 
əlbəəl çatdırmağı xahiş etdi. O, dərhal atlanıb çaparaq getdi. 
Mən nə baş verdiyini ondan soruşmağa belə macal tapmadım. 
Vəssalam, bildiklərim bunlardır.  
– Çox yəqin ki, məktubda onun bivaxt gedişinin səbəbi 
haqqında bir iki kəlmə yazılmışdır, – deyə iştirakçılardan biri 
qeyd etdi, – axı Nəcib Məlik Farisin ən yaxın dostudur.  
– Müqəddəs ata, bəs sən onun xanımını görmüsənmi? – 
deyə bir başqası soruşdu.  
– Mən səhər duasından sonra ona baş çəkdim, – deyə 
rahib cavab verdi. – Pəncərənin qarşısında oturub, şüşəni 
xatırladan gözləri bir nöqtədə donub qalmışdı, uzaqlara baxır 
və sanki heç nə anlamırdı. Mən onu sorğu – suala tutdum, o isə 
başını tərpədərək: «Heç nə bilmirəm, heç nə bilmirəm» – deyə 
təkrar edirdi. Sonra da ağlamağa başladı.  
Rahib sözünü bitirməmiş kəndin Şərq tərəfindən güllə 
səsi eşidildi. Dərhal da hiddətli qadın bağırtısı həyəcanlı ab-
hava yaratdı. Kəndlilər ani olaraq donuxub qaldılar, sonra 
simalarında qorxunun həkk olunduğu kişilər və qadınlar 
ürəklərinə pis fikir damıbmış kimi Faris ər-Rəhhalın evinin 
qarşısındakı bağa tərəf götürüldülər. Onların gözləri önündə 
qanı damarlarda donduran dəhşətli bir mənzərə canlandı. Onlar 
 262 
torpaqda uzanaraq qan dənizində boğulan Nəcib Məliki, onun 
yanında isə Faris ər-Rəhhalın xanımı Süsəni gördülər. O, 
saçlarını yolub paltarını cıraraq: «O özünü öldürdü! O, sinəsinə 
atəş açdı!» deyə nalə çəkirdi.  
İnsanlar quruyub qalmışdılar. Sanki amansız taleyin əlləri 
onların qəlbini sıxırdı. Rahib mərhuma yaxınlaşdı və Nəcib 
Məlikin sağ əlində səhər ertədən ona verdiyi məktubu gördü: o 
məktubu elə bir qüvvə ilə sıxmışdı ki, sanki məktub onun 
barmaqlarına yapışmışdı. Rahib, bunu başqalarına hiss 
etdirmədən məktubu dartıb götürdü və cibində gizlətdi, daha 
sonra kənara çəkilərək üzünü əlləri ilə örtdü.  
Özünə intihar edəni bədbəxt anasının evinə apardılar. 
Yeganə oğlunun cansız bədənini görən ana ağlını itirdi. 
Qadınlar həyatla ölüm arasında çabalayan Faris ər-Rəhhalın 
xanımı ilə məşğul oldular.  
Rahib evinə daxil olaraq qapını bağladı, eynəyini taxaraq 
məktubu cibindən çıxartdı və titrək səslə bu sətirləri oxudu:  
«Qardaşım Nəcib! 
Mən kəndimizi tərk edirəm, çünki mənim burada 
qalmağım səni də, mənim xanımımı da, elə mənim özümü də 
bəxtəvər etmir. Mən sənin nə qədər nəcib  olduğunu bilirəm. 
Sən dostuna və qonşuna xəyanət etməyə cəsarət etməzsən. Mən 
həmçinin xanımım Süsənin ləkəsiz olmasına da inanıram. 
Lakin eyni zamanda mən qəlbinizi bir-birinə bağlayan 
məhəbbətin sizin iradənizdən güclü olduğunu da bilirəm. Sən 
Kadiş çayının axınının qarşısını almaq iqtidarında olmadığın 
 263 
kimi bu sevginin də öhdəsindən gələ bilməzsən. Sən mənim 
uşaqlıq dostum idin, biz çöldə və kilsənin həyətində birlikdə 
oynayardıq. Sən tanrının hüzurunda hər zaman dostum olaraq 
qalacaqsan. Sabah və ya nə vaxtsa Süsənə rast gəlsən, onu 
sevdiyimi və əfv etdiyimi söyləyərsən. Ona de ki, mən gecənin 
sakitliyində yuxudan ayılıb, onu İsa Məsihin surəti önündə diz 
çökərək, göz yaşı içində sinəsinə döydüyünü görəndə təəssüf 
hissindən əzab çəkdim. Qadın üçün iki kişinin – sevdiyi ilə onu 
sevənin  arasında qalmaqdan üzücü heç nə ola bilməz. Zavallı 
Süsən daima mübarizə apararaq yaşayırdı. O, evlilik borcuna 
sadiq olmaq istəsə də, hisslərini boğa bilmirdi. İndi isə mən 
uzaqlara gedirəm. Mən heç bir zaman qayıtmayacağam, çünki 
sizin səadətinizə mane olmaq istəmirəm. Qardaşım, sənə yalnız 
bunları tövsiyə edə bilərəm: Süsənə sədaqətli ol və onu 
ömrünün sonuna kimi qoru. O, sənə görə hər şeyini qurban 
verdi və kişinin qadına verə biləcəyi hər şeyə layiqdir. Nəcib, 
hər zaman  mərd və alicənab insan olaraq qal. Qoy, tanrı 
qardaşının xətrinə səni hifz etsin!  
Faris ər – Rəhhal».  
Rahib məktubu bitirdikdən sonra onu bükərək, yenidən 
cibində gizlətdi. O, pəncərənin qabağında əyləşib, gözləri 
qarşısında uzanan vadiyə zillədi. Onun qırış olmuş sifətində 
dalğınlığın izləri əks olunurdu.  
Lakin heç bir dəqiqə keçməmiş o, beyninin girinti-
çıxıntılarında əvvəllər hiss etmədiyi dəhşətli  cavabı  tapanlar 
kimi həyəcandan yerindən sıçradı.  
 264 
– Faris ər-Rəhhal sənin bu qədər məkrli olmağına 
inanmazdım! – deyə o ucadan dedi. – Sən Nəcib Məliki 
öldürərək, onun ölümündə günahkar olmamağının yolunu 
bacarıqla tapdın. Sən ona balla qarışdırılmış zəhər göndərdin. 
Sən ona ipəyə bükülmüş qılınc göndərdin. Sən bu məktubun 
içində ona ölüm göndərdin. O tüfəngin ağzını sinəsinə tuşlayan 
zaman o silahı sənin əlin tutmuşdu və yalnız sənin iradən onun 
iradəsini idarə edirdi. Ah! Faris ər-Rəhhal, gör bir nə qədər 
hiyləgərsən! 
Rahib yenidən kürsüyə oturaraq başını yellədir, əlləri ilə 
saqqalını sığallayırdı. Lakin, onun təbəssümü baş vermiş faciə 
kimi qəmgin idi. Bir dəqiqədən sonra o, dolabdan kitabı 
götürərək müqəddəs Yefrem Sirinin Zəbur surəsini oxumağa 
başladı. O, vaxtaşırı gözlərini qaldıraraq  qadınların kənddən 
eşidilən fəryadını dinləyirdi.  
 
İddialı bənövşə   
 
Tənha bağda zərif və sevimli bənövşə boy atırdı. O aza 
qane olub, rəfiqələrinin arasında yaşayır və sıx otların 
qoynunda sevincək yırğalanırdı.  
Lakin bir səhər o, şeh damcısından tac geymiş başını 
qaldıraraq ətrafına boylandı və başı göylərə çatan qızılgülü 
gördü. Qızılgül boylu-buxunlu, məğrur idi. O, sanki zümrüd 
çırağın üzərindəki alovun şöləsini xatırladırdı.    
Bənövşə mavi dodaqlarını araladı və ah çəkərək dedi:  
 265 
– Mən nə qədər də bədbəxtəm! Məni təravətli otların və 
çiçəklərin arasında görmək çətindir. Təbiət məni cılız və kiçik 
yaratmışdır. Mən torpağa qısılaraq yaşayıram. Mən mavi 
səmaya doğru qalxmaq iqtidarında deyiləm. Mən qızılgül kimi 
üzümü günəşə sarı da çevirə bilmirəm.  
Qılızgül qonşusu bənövşənin dediklərini eşidib qəhqəhə 
çəkərək güldü və dedi:  
– Sən necə də səfeh çiçəksən! Sən sadəcə olaraq öz 
xoşbəxtliyini anlamırsan. Təbiət nadir çiçəklərə verdiyi 
sevimliliyi, xoş rayihəni və zərifliyi sənə bəxş etmişdir.  Qaba 
hərəkətlərindən əl çək, taleyindən şikayətlənmə və bil ki, aza 
qane olan son nəticədə güclü olur, həddən artıq tələbkar isə 
sonda hər şeyini itirir.  
Bənövşə cavab verdi:  
– Qızılgül, sən mənə təsəlli verirsən. Çünki sən mənim 
arzu etdiyim hər şeyə maliksən. Sən çox gözəl olduğun üçün 
mənim miskin varlığımı müdrik sözlərlə bəzəməyə çalışırsan. 
Lakin, bədbəxtlər üçün xoşbəxtlərin öyüd-nəsihəti nə qədər 
ağır, zəiflərin arasında vaizlik edən güclü isə nə qədər zalımdır.  
Təbiət qızılgüllə bənövşənin söhbətini eşidib, təəccüblə 
soruşdu:  
– Ay mənim bənövşə qızım, axı sənə nə olub? Mən hər 
zaman səni təvazökarlıqda sevimli, mülayimlikdə zərif, 
yoxsulluqda xeyirxah bir çiçək kimi tanımışam. Olmaya 
dəyərsiz arzular sənə sahib olmuş, mənasız təkəbbür isə sənin 
ağlını başından almışdır?  
 266 
Bənövşə yalvarış dolu səslə cavab verdi:  
– Ey ana təbiət, sənin qüdrətin böyük, mərhəmətin isə 
hədsiz-hüdudsuzdur. Mən qəlbimdə yuva salan 
təvazökarlığımla, ruhumda yaşayan ümidimlə sənə yalvarıram: 
mənim xahişimi yerə salma, məni bir günlüyə də olsa qızılgülə 
çevir!  
Təbiət cavabında dedi:  
– Sən məndən nə istədiyini bilmirsən. Sən zahiri 
gözəlliyin nə kimi bəlalar gətirdiyini  anlamırsan. Özünü qoru, 
mən sənin gövdəni uzadıb, surətini dəyişərək qızılgülə 
çevirsəm, sən peşman olacaqsan. Lakin sonrakı peşmançılıq 
fayda verməyəcək.  
Bənövşə isə yalvarmaqda davam edirdi:  
– Nə olar, məni qəddi-qamətli, məğrur başlı qızılgülə 
çevir! Qoy başıma gələcək müsibətlərdə təkcə özüm təqsirkar 
olum!  
Bu zaman Təbiət dedi:  
– Səfeh, dikbaş bənövşə, mən sənin xahişinə əməl 
edərəm. Lakin başına bir bəla gəlsə, o zaman özünü günahkar 
bil!  
Təbiət görünməz, sehrli çubuğunu bənövşəyə tərəf 
uzadaraq onun köklərinə toxundu və o bir anda başqa 
çiçəklərdən və otlardan yüksəkdə duran gözəl qızılgülə 
çevrildi.  
Budur günorta keçdi və birdən üfüq qara buludlarla 
örtüldü, tufan başladı. Ətrafda hər şey hərəkətə gəldi, şimşəklər 
 267 
bərq vurdu, guruldadı. Leysan yağışlar və küləklər bağlara və 
meşələrə hücum çəkdi. Külək budaqları qırır, gövdələri əyir, 
məğrur, hündür çiçəkləri torpaqdan kökləri qarışıq dartıb 
çıxarırdı. Bağlarda torpağa qısılan və ya daşların arasında 
gizlənən balaca çiçəklərdən və otlardan savayı heç nə qalmadı.  
Şıltaq təbiətin azğınlığından daha çox həmin tənha bağ 
əziyyət çəkdi.  
Tufan sakitləşib qara buludlar çəkiləndən sonra bütün 
çiçəklərin tələf olduğu açıq-aydın göründü – onlar pərən-pərən 
ətrafa səpələnmişdilər. Yalnız çəpərin böyründə gizlənmiş 
bənövşələr qızğın, şiddətli çarpışmadan sonra salamat 
qalmışdılar.  
Budur cavan bənövşələrdən biri başını qaldırdı və 
çiçəklərlə ağacların nə hala düşdüklərini görüb sevincək halda 
rəfiqələrinə dedi:  
– Bir baxın, fırtına gözəllikləri ilə öyünən bitkiləri nə 
hala salmışdır! 
Bir başqa bənövşə dedi:  
– Biz torpağa daha yaxın yaşayırıq, yalnız buna görə 
tufandan və leysan yağışdan xilas ola bildik.  
Üçüncü bənövşə də səsləndi:  
– Biz zəif olsaq da, tufan bizə qalib gələ bilmir!  
Bu zaman bənövşələrin şahzadəsi ətrafa boylandı və 
yanında hələ dünən bənövşə olan qızılgülü gördü. Fırtına onu 
torpaqdan çıxarmış, külək isə onun ləçəklərini ətrafa 
 268 
səpələyərək, nəm otların üzərinə tullamışdı. O, düşmənin oxu 
ilə vurulmuş döyüşçü kimi torpağa uzanmışdı.  
Bənövşələrin şahzadəsi qamətini, ləçəklərini düzəldərək 
rəfiqələrini çağırdı:  
– Mənim qızlarım, baxın, yaxşı-yaxşı baxın! Qürrələnən, 
qızılgülə çevriləndən sonra isə yalnız bir saat yaşayıb, həlak 
olan bu bənövşəyə baxın. Qoy, bu dəhşətli mənzərə sizin üçün 
ibrət dərsi olsun.  
Ölüm ayağında olan qızılgül diksindi, son qüvvəsini 
toplayaraq zəif, qırıq səslə dedi:  
– Fırtına və küləklərdən qorxan səfeh fağırlar, məni 
dinləyin. Dünən mən də sizin kimi taleyimdən razı halda 
yarpaqların arasında gizlənirdim. Bu hiss, bu duyğu məni 
həyatın qasırğalarından və tufanlarından etibarlı şəkildə 
qoruyurdu. Mən yalnız bu cür təhlükəsizliyə can atırdım, 
rahatlıqdan və sakitlikdən savayı heç nəyi arzulamırdım. Mən 
sizin kimi torpağa qısılaraq yaşaya bilərdim. Mən sizin kimi ağ 
qarın mənim üstümü örtəcəyini gözləyər və məndən əvvəl 
yaşayan bənövşələr tək indiyə qədər yer üzündə mövcud olmuş 
bənövşə tayfasına məlum olmayan həyatın sirlərindən xəbər 
tutmadan, ölümə və sonsuzluğa qovuşa bilərdim. Mən 
arzularımı boğaraq, təbiətləri mənim təbiətimdən də qat-qat 
üstün olan cisimləri dərk etməyə  can atmaya da bilərdim. 
Lakin mən gecələrin səssizliyini dinləyərək, ali dünyanın bizim 
dünyamıza «Varlığın məqsədi varlığın hüdudlarından kənarda 
qərar tutanlara can atmasından ibarətdir» dediyini eşitdim. Və 
 269 
bu zaman mənim ruhum varlığıma qarşı üsyan etdi. Və bu 
zaman mənim ürəyim dəlicəsinə mənim özümdən də yüksəyə 
qalxmağı arzuladı. Və mən daxilimdəki üsyanın yaradıcı 
qüvvəyə, məqsədimin isə fəal iradəyə çevrilməsinə kimi öz-
özümlə mübarizə apardım, məndə olmayanlara can atdım. Və o 
zaman mən Təbiətdən məni qızılgülə çevirməsini xahiş etdim. 
Axı Təbiət cəmi-cümlətanı bizim gizlin arzularımızın zahiri 
təzahüründən savayı bir şey deyildir. O, mənim xahişimi yerə 
salmadı. O  iltifat və maraqların köməyi ilə surətlərini və 
rəmzlərini tez-tez dəyişir. 
Qızılgül bir anlığa susdu, daha sonra qürur və təşəxxüsün 
hiss olunduğu səslə davam etdi:  
– Mən bircə saat şahzadə kimi yaşadım. Mən dünyaya 
qızılgüllərin gözü ilə baxdım. Mən qızılgüllərin qulaqları ilə 
efirin pıçıltısını dinlədim. Mən qızılgüllərin yarpaqları ilə işıq 
çalarlarını duydum. Məgər sizin aranızda belə bir şərəfə layiq 
görüləni varmı?  
O başını aşağı dikdi və artıq boğularaq dedi:  
– İndi isə mən öləcəm. Mən öləcəm, lakin mənim 
ruhumda bənövşələrin heç birinin indiyə qədər hiss etmədiyi 
duyğu yaşayacaqdır. Mən ölsəm də, göz açdığım dar dünyanın 
hüdudlarından kənarda nələrin olduğunu bilirəm. Həyatın 
məqsədi elə budur. Gündüzlərin və gecələrin təsadüfü 
vəziyyətləri arxasında gizlənən mahiyyət elə budur! 
 270 
Qızılgül ləçəklərini büzüb titrəyərək öldü. Onun 
simasında fövqəladə bir təbəssüm var idi. Bu, arzuları çin olan 
çiçəyin, təntənənin və qalibiyyətin, Tanrının təbəssümü idi.  
 
Şair  
 
Mən bu dünyada yadam.  
Mən üzücü xiffət və amansız tənhalıq adlanan qəriblikdə 
də tənhayam. Lakin o, məndə hər zaman ecazkar, əsrarəngiz 
vətənim haqqında gözəl fikirlər oyadır və röyalarımı əvvəllər 
məni heç də cəlb etməyən uzaq torpağımla bağlı görüntülərlə 
doldurur.  
Mən yaxınlarım və dostlarım arasında yadam; onlardan 
hər hansı birinə rast gəldiyim zaman özümdən soruşuram: «Bu 
kimdir, mən onu haradan tanıyıram, məni ona bağlayan qanun 
hansıdır və mən ona nə üçün yaxınlaşmalı və söhbət 
etməliyəm?» 
Mən ruhuma yadam və öz sözlərimi eşidən zaman 
qulağım səsimə heyran olur. Bəzən gizlin «mən»imin necə 
güldüyünü və ya ağladığını, necə cəsarətli və ya qorxaq 
olduğunu müşahidə edən varlığım özünə heyrət edir, ruhum isə 
ruhumun daha da dərinliklərinə varmağın həsrətini çəkir. Lakin 
mən dərk olunmamış, dumandan çəkilmiş pərdəyə bürünmüş, 
səssizlikdən don geyinmiş tənhalıqda çabalayıram.  
 271 
Mən bədənimə yadam və hər dəfə aynaya baxarkən 
üzümdə ruhumun duymadığını görür, gözlərimdə isə qəlbimin 
gizlin güşəsində saxlanmayanı oxuyuram.  
Mən şəhərin küçələri ilə addımlayıram və gənclər mənim 
arxamca «Kora baxın! Gəlin ona söykənə biləcəyi əsanı 
verək!» – deyə bağırırlar. Mən həmin yerdən qaçaraq 
uzaqlaşıram, lakin məni qızlar haqlayaraq, paltarımın 
ətəklərindən yapışıb: «O, qaya kimi kardır. Gəlin onun 
qulaqlarını ehtiraslı və çoşqun məhəbbətin nəğmələri ilə 
dolduraq!» – deyirlər. Mən onların əllərindən qurtularaq, 
arxama boylanmadan qaçsam da, kişilərlə toqquşuram. Onlar 
məni dövrəyə alaraq: «O, məzar kimi laldır. Gəlin onun dil açıb 
danışmasına yardımçı olaq!» deyirlər. Mən qorxudan onları 
tərk etməyə tələsirəm, lakin yolumun üstündə bir dəstə qocaya 
rast gəlirəm. Onlar titrək barmaqları ilə mənə işarə edərək: «Bu 
qəddar ruhların otlağında ağlını itirmiş divanədir!» – deyirlər.  
 
Mən bu dünyada yadam.  
Mən yadam və bütün dünyanı dolaşsam da, ata yurdunu 
tapmamış və məni tanıya bilən, mənə diqqət yetirən, məni 
dinləyən bir insana belə rast gəlməmişəm.  
Səhər yuxudan oyanan zaman özümü tağtavanından 
zəhərli ilanların asıldığı, künc-bucağında isə əqrəblərin 
süründüyü qaranlıq mağarada əsir kimi hiss edirəm. Mən işığa 
çıxan zaman bədənimin kölgəsi arxamca sürünür, irəlidə isə 
dərrakəmin hüdudlarından kənarda nəyi isə axtaran, mənə 
 272 
lazım olmayan şeylərdən yapışan ruhumun kölgəsi naməlum 
istiqamətdə sərsəmlər kimi dolaşır. Axşamlar evimə dönərkən 
dəvəquşu lələyi və çaqqal gavalısı tikanları ilə dolu yatağıma 
uzanıram və qəribə fikirlər mənə sahib çıxır; həyəcanlı, 
sevindirici, iztirablı və şirin arzular bir-birinin ardınca məni 
çuğlayır. Gecə yarısı isə mağaraların yarğanlarından çıxan 
keçmiş zamanların kabusları və unudulmuş millətlərin ruhları 
qarşımda peyda olur və biz bir-birimizə böyük maraqla baxırıq. 
Mən onları sorğu-suala tutur, onlar isə mənə təbəssümlə cavab 
verirlər. Mən onları saxlamaq üçün yerimdən sıçrayanda isə 
onlar tüstü kimi yoxa çıxırlar.  
 
Mən bu dünyada yadam.  
Mən yadam və dünyada mənim ruhumun dilini bilən bir 
insan belə yoxdur. 
Mən tənha çöldə addımlayıram və vadinin içindən dağın 
zirvəsinə doğru qaçaraq bir-birini ötüb keçməyə çalışan çayları, 
bir anda yaşıl don geyinən, çiçəklənən, bar verən və 
yarpaqlarını tökən çılpaq ağacları görürəm. Onların budaqları 
torpağın üzərinə düşərək qıvrılan xallı ilanlara çevrilir. Səmaya 
qalxan və ildırım kimi aşağı enən, cəh-cəh vuran və 
məzlumcasına  inildəyən və birdən yerlərində donaraq, 
qanadlarını açıb uzun saçlı, qədd-qamətli çılpaq qızlara 
çevrilən quşları görürəm. Onlar ehtirasdan sürmə çəkdikləri 
göz qapaqlarının altından çağırış dolu nəzərlərlə mənə baxır və 
onların qızılgül kimi al-qırmızı, bal dadan dodaqları mənə 
 273 
gülümsəyir, onlar ətirli qətran və bihur qoxan ağ zərif əllərini 
mənə uzadırlar sonra onların üz və bədən cizgiləri tutqunlaşır 
və onlar duman kimi yoxa çıxsalar da, mənə istehza ilə 
ünvanlanan gülüş səsləri hələ uzun müddət eşidilir.  
 
Mən bu dünyada yadam.  
Mən şairəm, mən həyatın nəsrlə yazdığını şeirlərimlə 
vəsf edirəm və həyatın şeirə düzdüklərini nəsrlə qələmə alıram. 
Çünki  mən yadam və tale məni tənbeh edərək vətənimə çəkib 
aparana qədər yad olaraq qalacam.  
 274 
 
 
 
 
 
 
ƏRƏB DİLİNİN  
GƏLƏCƏYİ 
 
Birincisi. Ərəb dilinin gələcəyi nə deməkdir?  
Dil bütün millətin və ya onun ümumi mahiyyətinin 
yaradıcılıq təzahürlərindən biridir. Əgər yaradıcılıq zəifləyirsə, 
dilin inkişafı da dayanır. Amma məlum olduğu kimi, dayanmaq 
tənəzzüldür, tənəzzülün arxasında isə ölüm və puçluq dayanır.  
Beləliklə, ərəb dilinin gələcəyi bu dildə danışan xalqlar 
ailəsinin indiki və gələcək yaradıcı düşüncəsindən asılıdır. 
Əgər ideyalar yaşasa, ərəb dilinin gələcəyi keçmişdə olduğu 
qədər möhtəşəm olacaq. Belə olmasa onu qonşu yəhudi və 
Suriya dillərinin aqibəti gözləyir. 
 Bəs biz nəyi yaradıcı güc adlandırırıq?  
Bu – milləti irəliyə aparan qətiyyətdir; zira, millətin 
qəlbində naməlum olana maraq, aclıq, ehtiras, ruhunda isə 
onun gecə və gündüz həyata keçirməyə çalışdığı arzular zənciri 
vardır. Hər bir halqanı qət etdikdən sonra həyat yenisini əlavə 
 275 
edir. Şəxslərdə bu – istedaddır, cəmiyyətdə – entuziazm. 
Ayrıca şəxslərin istedadlı olması isə cəmiyyətin gizli cəhdlərini 
konkret aşkar formalarda həyata keçirtmək bacarığından başqa 
bir şey deyil. İslamaqədərki dövrdə şair bir növ müjdəçi idi. 
Belə ki, ərəblər nə isə yeni bir şey gözləmək vəziyyətində 
idilər. Bütpərəstlikdən islama keçid günlərində o, inkişaf 
edərək yetkinləşirdi, böyümə və yetkinlik mərhələsini 
yaşayırdı. Postklassik dövrdən sonra o, ikiləşdi, çünki bütün 
islam cəmiyyəti parçalanırdı. Şair də həmin mərəhələlərdən 
keçirdi, o yüksəyə qalxır, öz görkəmini dəyişir, bəzən filosof 
kimi, bəzən həkim kimi görünürdü, hətta astronom belə olurdu. 
Nə qədər ki, ərəb dilində yaradıcılıq gücünü mürgü tutmamışdı, 
hər şey belə idi. Bu güc zəiflədikcə şairlər – qafiyəpərdazlara, 
filosoflar – əzbərçilərə, həkimlər – fırıldaqçılara, astronomlar – 
astroloqlara çevrildilər.  
Beləliklə, ərəb dilinin gələcəyi bu dildə danışan xalqların 
yaradıcı gücündən asılıdır. Əgər onlar xüsusi mahiyyətə və 
mənəvi birliyə malik olsalar və uzun sürən yuxudan sonra bu 
mahiyyətdə yaradıcı güc oyansa, deməli ərəb dilinin gələcəyi 
də keçmişi kimi möhtəşəmdir, əks halda onun gələcəyi yoxdur.  
İkincisi. Avropa sivilizasiyasının və Qərb ruhunun ərəb 
dilinə təsiri necə ola bilər?  
 276 
Təsir isə müəyyən bir qidadır ki, onu dil kənardan qəbul 
edir və sonra çeynəyərək udur, öz mövcudluğu üçün xeyirli 
olan hər şeyi mənimsəyir. Necə ki, ağac da işıq, hava və 
torpağın elementlərini budaqlara, yarpaqlara, çiçək və 
meyvələrə çevirir. Amma əgər ancaq dil varsa, diş və mədə 
yoxdursa, onda yeməkdən bir fayda olmaz, üstəlik o, öldürücü 
zəhərə çevrilər. Nə qədər ağaclar həyatı aldatmağa cəhd 
edərək, kölgədə gizlənməyə çalışırlar, amma günəşə çıxan kimi 
solur və məhv olurlar. Atalar demişkən, «tamarzıdan al, 
dadanmışa ver».   
Qərb ruhu – bəşər həyatının mərhələlərindən, 
dövrlərindən biridir. Bəşər həyatı – daim irəli gedən nəhəng bir 
yürüşdür. Yolda qalxan qızılı tozdan dillər, təlimlər, dövlət 
institutları yaranır. Yaradıcı millətlər bu yürüşə başçılıq edirlər. 
«Yaradıcı» isə «nüfuzlu» deməkdir. Sonda təqlid edən millətlər 
gedir, təqlid etmək – təsirə məruz qalmaq deməkdir. Şərq öndə 
gedəndə, Qərb isə geri qalanda bizim sivilizasiyamızın onun 
dillərinə güclü təsiri var idi. Ancaq Qərb irəli çıxdı və biz 
arxadan gələnlər olduq. Təbii ki, Qərb sivilizasiyası həm bizim 
dilimizə, həm düşüncəmizə, həm də əxlaqımıza.  
Qərb xalqları keçmişdə bizim hazırladıqlarımızla 
qidalanır, çeynəyir, udur və öz mövcudluqları üçün bütün 
xeyirli şeyləri mənimsəyirdilər. İndi də Şərqin xalqları Qərbin 
 277 
hazırladığını yeyir, ancaq xeyirini mənimsəmirlər, yalnız 
qərbliləri təqlid edirlər. Bax, məni qorxudan və narahat edən də 
budur! Şərq gah dişləri tökülmüş qoca, gah da dişləri hələ 
çıxmamış körpə təsiri bağışlayır.  
Qərb ruhu bizə həm dostdur, həm düşmən. Ona güc 
gəliriksə – dost, o bizə qalib gəlirsə – düşməndir. Ona 
ürəyimizi açırıqsa – dost, ürəyimizi ona veririksə – düşməndir. 
Ondan bizim üçün bütün xeyirli şeyləri götürükürsə – dost, 
ruhumuzu ona xoş olan hala salırıqsa – düşməndir. 
Üçüncü. Müasir siyasi inkişafın ərəb ölkələrinə təsiri 
necədir? 
Qərbdə və Şərqdə bütün yazıçı və mütəfəkkirlər bir 
fikirdə həmrəydirlər ki, ərəb ölkələri siyasi, inzibati və ruhi 
xaos vəziyyətindədirlər. Onlardan çoxu əsasən bu fikirdədirlər 
ki, xaos – dağılmanın və tənəzzülün səbəbidir.  
Mən isə soruşuram: bu xaosdur, yoxsa yorğunluq? Əgər 
yorğunluqdursa, onda bu, millətin sonu və xalqın məhvi 
deməkdir. Yorğunluq – alatoranlıqda canvermədir, yuxuda 
ölümdür.    
 Əgər bu, həqiqətən də xaosdursa, mənim əqidəmə görə, 
xaos həmişə xeyir gətirir, çünki o, sərxoş yuxu ayılma ilə, his-
siyyatsızlıq fəaliyyətlə əvəz olunanda millətin gizli imkanlarını 
aşkarlayır. Ağacları şiddətlə silkələyən tufan kimi – onları kö-
 278 
kündən çıxartmır, yalnız qurumuş budaqları sındırır və sarı yar-
paqları tökür. Hər dəfə hələ təbii təməlini qoruyub saxlamış 
milləti xaos bürüyəndə, bu, onun fərdlərində yaradıcılıq gücü-
nün, cəmiyyətində isə hazırlığın əlamətinə çevrilir. Dumanlılıq 
– həyat kitabında ilk, lakin son olmayan sözdür, dumanlılıq isə 
xaos halında həyatdır.  
Beləliklə, siyasi inkişaf ərəb ölkələrinin xaosunu nizama, 
daxili çəkişmələri – barışığa çevirər. Amma o, yorğunluğu 
coşquya, əzginliyi – hünərə çevirə bilməz. Dulusçu gildən 
şərab va ya sirkə üçün küp düzəldə bilər, ancaq qum və 
qəmbərdən heç nə düzəldə bilməz. 
Dördüncü. Hər yerdəmi – ali və orta məktəblərdə tədris 
ərəb dilində aparılır? Bütün fənlər bu dildəmi keçilir? 
Ərəb dili hər yerdə tədris dili deyil, onun daxil edildiyi 
məktəblər isə sırf milli xarakter daşıyır. Məktəblər xeyriyyəçi 
cəmiyyətlərin, konfessional komitələrin və dini missiyaların 
əlindən dövlətin əlinə keçməyənə qədər o, heç vaxt bütün 
elmlərin dilinə çevrilməyəcək.  
Suriyada, məsələn, bütün təhsil sədəqə kimi Qərbdən 
alınıb, biz hələ də ac və acgöz kimi bu dilənçi payının çörəyini 
yeyirik. Bu çörək bizi yaşadır, amma həyat verməklə yanaşı 
həm də ölüm gətirir. Həyat verir, çünki bizim mənəvi 
qüvvələrimizi oyadır və ağlımızı təravətləndirir; öldürür ona 
 279 
görə ki, düşüncələrimizi ayırır, birliyimizi zəiflədir, ittifaqımızı 
pozur, icmamızı parçalayır. Belə ki, bizim böyük ölkəmiz 
xarakterinə və meyllərinə görə müxtəlif olan kiçik müstəmləkə 
ərazilərinə çevrilmişdir. Hər müstəmləkə bir Qərb millətinə 
təhkim olunub, onun bayrağı altında yaşayır və onun şərəf və 
şöhrətini tərənnüm edir. Amerika məktəbində elmə yüngülcə 
yiyələnən gənc asanlıqla Amerikanın nümayəndəsinə çevrilir. 
İezuit məktəbində elmdən halı olan gənc sanki Fransanın elçisi 
olur. Rus məktəbinin parçasından tikilmiş köynək geyinən gənc 
artıq Rusiyanı təmsil edir. Və beləliklə – hər il hər məktəb öz 
nümayəndələrini hazırlayır. Baxış və səylər arasındakı fərqin 
necə önəmli rol oynamasına ən parlaq sübutu Suriyanın siyasi 
gələcəyinə dair mövqelərdən bilmək olar. Öz biliklərini ingilis 
dilində almış olanlar öz ölkəsini Amerika və ya İngiltərənin 
protektoratı kimi görmək istəyirlər. Fransız dillilər isə onun 
Fransa tərəfindən idarə olunmasını tələb edirlər. Bu dilləri 
bilməyən üçüncülər isə həmin dövlətləri inkar edərək öz 
təsəvvür və maraqlarına uyğun siyasət yürüdürlər. 
Himayəsində oxuduğumuz dövlətə siyasi simpatiyamız 
bəlkə Şərq adamına məxsus minnətdarlıq hissinin ifadəsidir? 
Əgər tikinti üçün bir daş qoyarkən bütöv divarı uçururlarsa, bir 
çiçək bəsləyib bütün meşəni məhv edirlərsə, bir gün bizə həyat 
 280 
verib əsrlər boyu ölüm gətirirlərsə, hansı minnətdarlıqdan 
danışmaq olar?! 
Qərbdə həqiqi xeyirxahlar və genişürəkli insanlar bizə 
göndərdikləri çörəyin içinə tikan və iynə qatmırlar. Təbii ki, 
onlar bizə xeyir vermək istəyirdilər, ziyan yox. Bəs onda tikan 
və iynələr hardandır? Bu başqa sualdır və mən onu gələn 
dəfəyə saxlayıram. 
Belə. Əgər hər yerdə – ali və orta məktəblərdə – tədris 
ərəb dilində aparılsa və bütün elmlər bu dildə öyrənilsə onda 
bizim siyasi simpatiyamız da vahid olar və milli maraqlarımız 
formalaşar, çünki məhz məktəbdə simpatiyalar birləşir və 
maraqlar təyinləşir. Amma biz böyüyən nəsili millətin hesabına 
öyrədə bilməyənə qədər bu olmayacaq. Biz iki bir-birinə – biri 
bədənə, digəri ruha – zidd duran iki deyil, bir vətənin övladı 
olmayana qədər bu olmayacaq. Bizə sədəqə kimi verilən çörəyi 
öz evimizdə bişən çörəklə əvəz etməyə qədər bu olmayacaq. 
Çünki pay istəyən dilənçi pay verən xeyirxaha və himayədara 
diqtə edə bilməz. Özünü pay alanın vəziyyətinə qoyan verənə 
zid gedə bilməz. Verənin iradəsi həmişə azaddır, halbuki pay 
alanın azad iradəsi heç vaxt azad olmur. 
Beşinci. Ərəb klassik dili müxtəlif dialektlərə üstün gəlib 
onları birləşdirə bilərmi?  
 281 
Xalq deyimləri dəyişir və cilalanır, onların kobudluğu 
sürtülüb yumşalır, amma onlar məğlub deyil və heç vaxt da 
olmayacaq, heç olmamalıdırlar da, çünki onlar ədəbi dilin və 
gözəl nitqin mənbəyi.  
Dillər başqa şeylər kimi daha güclünün sağ qalması 
qanununa tabedirlər. Dialektlərdə isə bu güc daha çoxdur və 
ona görə sağ qalırlar ki, onlar millətin ideyasına və ümumi 
mahiyyətin cəhdlərinə daha yaxındırlar. Mən sağ qalır dedim, 
yəni dilin bədəni ilə birləşib onun ayrılmaz hissəsinə 
çevriləcək. Bundan başqa, Avropa və Amerikada bir sıra 
istedadlı şairlər var ki, özlərinin coşqun şeirlərində, 
poemalarında, nəğmələrində xalq və ədəbi dili uğurla 
uyğunlaşdıra bilirlər. Məncə, ərəb xalq poeziyasının elə 
yenilikçi metonimiyaları, kəskin metaforaları, zərif və yaradıcı 
ifadələri vardır ki, əgər onları qəzet və jurnallarımızın 
səhifələrini dolduran klassik dildəki poemalarla yanaşı qoysaq 
odun tayasının yanında ətirli gül dəstəsinə və ya mumiya 
kolleksiyasının yanında oxuyub oynayan qızlar qatarına 
bənzəyir. 
Müasir italyan dili orta əsrlərdə xalq ləhcəsi idi və yuxarı 
təbəqə onu bayağı adlandırırdı. Amma Dante, Petrarka və 
Assizili Fransisk bu dildə özlərinin ölməz poema və 
nəğmələrini qoşmağa başlayanda, o, italyan ədəbi dilinə 
 282 
çevrildi, latın isə reaksionerlərin çiyinlərində gedən tabutda 
çevrikən skelet olaraq qaldı. Misirin, Suriyanın, İraqın xalq 
ləhcəsinin əl-Məərrinin və əl-Mütənəbbinin dilindən fərqi, 
bayağı latınla Ovidiy və Vergilinin dilindəki fərqdən çox deyil. 
Kaş ki, Yaxın Şərqdə də bir böyük şəxs zühur edəydi və bu 
ləhcələrdən birində elə möhtəşəm bir kitab yaradaydı ki, onun 
dili ədəbi dilə çevriləydi! Lakin, mənə elə gəlir ki, ərəb ölkərlə-
ri üçün bunun ehtimalı azdır, çünki Şərq adamları bu günə və 
gələcəyə nisbətən keçmişə daha çox meyllidirlər. Onlar könüllü 
və ya könülsüz mühafizəkardırlar. Onların arasından bir böyük 
adam çıxanda, o da öz istedadını qədimdəkilərin keçdiyi yollar-
la üzə çıxartmalıdır. Qədimdəkilərin yolu isə düşüncənin beşi-
yindən  qəbrəcən ən qısa yoldur.  
Altıncı. Ərəb dilini diriltməyin ən yaxşı üsulu hansıdır?  
Ən yaxşı üsul, daha doğrusu ərəb dilini diriltməyin 
yeganə üsulu şairin ürəyində, dilindədir. Şair – xalqın yaradıcı 
gücünün ifadəçisi, ruh aləmində baş verənləri əql dünyasına 
ötürən, fikir dünyasında baş verənləri bilik xəzinəsinə toplayan 
bir bələdçidir. 
Şair – dilin həm atası, həm anasıdır. Dil ona tabedir: 
onun ardınca gedir və onunla bərabər dayanır. Şair öləndə dil 
onun məzarının başında ağlaya-ağlara quruyub qalır və yenə 
onun əlindən tutub aparacaq başqa bir şairi gözləyir.  
 283 
Əgər həqiqi şair dilin yaradanı və xaliqidirsə, təqlidçi 
onun kəfənini toxuyanı və qəbrini qazandır.  
Mən şair deyəndə hər yaradanı nəzərdə tuturam – 
böyüyünü də, kiçiyini də, hər ilk kəşf edəni – güclünü də, 
gücsüzü də, hər ixtiraçını – görkəmlisini də, tanınmamışını da, 
ailə həyatı sevən hər kəsi, istər hakim olsun, istər dilənçi, 
zamana coşqunluğun titrəyişi ilə baxanı, istər filosof olsun, 
istər üzümlüyün gözətçisi. 
Təqlidçi isə heç nə kəşf etməyən, yaratmayandır. O yal-
nız öz mənəvi dünyasını müasirlərindən götürür, ideyalarının 
paltarlarını özündən əvvəlkilərin paltarlarından qopartdığı cı-
rıqlardan tikir.  
Şair deyəndə mən elə torpaq şumlayanı nəzərdə tuturam 
ki, o, öz torpağını atasından qalma kotandan bir az da olsa 
fərqlənən bir kotanla şumlayır. Onun ardınca gələnlər isə bu 
təzə kotana təzə ad verirlər. Bağbanı nəzərdə tututram ki, o, 
sarı və qırmızı güllər arasında narıncı gül də becərir. Onun 
ardınca gələnlər isə bu yeni gülü yeni adla çağırırlar. 
Qonşusunun toxuduğundan fərqlənən şəkilli bir parça toxuyan 
toxucunu nəzərdə tuturam. Sonra onun parçasına yeni ad 
verənlər tapılır. İki yelkənin üzərində üçüncü yelkən qaldıran 
dənizçini. Bir qapılı və bir pəncərəli evlər arasında iki qapılı və 
iki pəncərəli ev tikən bənnanı. Rəngləri bir-birinə qataraq 
 284 
indiyə qədər olmayan bir rəng alan rəngsazı. Sonra da 
dənizçilər, bənnalar, rəngsazlar gəlir və öz məhsullarına yeni 
adlar verirlər və bununla da dilin gəmisinə yeni yelkən, dilin 
evinə yeni pəncərə, dilin libasına yeni rəng qatmış olurlar.  
Təqlidçi isə min bir karvanın keçdiyi yolla gedir, 
dolaşmaq, azmaq qorxusundan kənara çıxmır. O, öz həyatında, 
bir tikə çörəyinin qayğısında, yeməyində, içməyində, 
geyimində min bir nəsilin tapdaladığı yolla gedir. Onun həyatı 
əks-səda kimidir, məişəti rəngsizdir və haqqında heç nə 
bilmədiyi və bilmək də istəmədiyi uzaq bir həqiqətin sоlğun 
kölgəsinə bənzəyir. 
Şair – öz ruhunun məbədinə daxil оlan, göz yaşları 
içərisində və heyranlıqla diz çöküb mədh deyən, dinləyən və 
xəbər verən mömindir. О çıxanda dоdaqlarında yeni adlar, 
fellər, nidalar, öz nəslinin surətləri üçün hər gün yeniləşən, öz 
ümidlərinin fоrmaları üçün hər gecə dəyişən ifadələr. Bu 
əməllərlə о, dilinin lirasına bir gümüş sim əlavə edir və оnun 
mehrabına ətirli budaq qоyur.  
Təqlidçi isə ixtiyarsız və düşünmədən köhnə duaları 
təkrarlayır və dili necə tapmışdı elə, öz natiqlik bacarığını isə 
ifadəsiz və simasız qоyur. 
Şair qadını sevəndə ruhu tənhalığa çəkilir, bəşər 
yоllarından çıxır ki, öz arzularını günün sevinci və gecənin 
 285 
qоrxusuna, tufanın nəriltisi və vadinin sükutuna geyindirsin, 
sоnra da öz emоsiyalarından dilin başına bir çələng hörsün, 
fərəhlərindən оnun gərdəninə qızıl bоyunbağı tоxusun.  
Təqlidçi isə sevgidə də, sevginin mövzusunu tərənnüm 
edəndə də eynidir. Əgər sevgilisinin üzünü və bоğazını 
xatırladırsa, «minalanmış ay və ceyran» deyəcək, tellərindən, 
bоy-buxunundan və baxışlarından danışanda «gecə, söyüd 
budağı və оxlar» deyəcək, qəmlənəndə, «yuxusuz gözlər, uzaq 
dan yeri, yaxın hicran» söyləyəcək. Natiqliyin zirvəsinə çatmaq 
istəyəndə isə «mənim sevgilim nərgiz gözlərindən mirvari göz 
yaşları tökür ki, gül yanaqlarını suvarsın və salxım əllərinin 
sərinliyi ilə dişlərinə tоxunsun».  Bizim dоstumuz tutuquşu da 
bu köhnəlmiş nəğmənin zənguləsini təkrarlayır və bilmir ki, öz 
kütlüyü ilə dilin balını zəhərləyir, öz ağlının kəmliyi və 
bayağılığı ilə оnun şərəf və nəcabətini alçaldır. 
Mən artıq ixtiraçı-yaradanın gətirdiyi xeyir və bəhərsizin 
verdiyi zərərdən danışdım, amma həyatını lüğətlər, böyük 
məlumat kitabları tərtib etməyə, dilin akademiyasının təşkilinə 
həsr edənləri xatırlatmadım. Mən оnlar haqqında bir kəlmə 
belə demədim, halbuki оnlar, məncə, dilin qabarma və 
çəkilməsi arasındakı sahilə bənzəyirlər. Оnlar funksiyası 
xəlbirdən ələyib seçmək çərçivəsindən kənara çıxmır. Gözəl 
funksiyadır, amma, əgər millətdə yaradıcılıq gücü qanqal əkib 
 286 
quru оt becərirsə, öz tarlasından alaq və xəzan yığırsa, оla 
bilsin, daha yaxşı оlardı ki, bununla fermada fəhlələr məşğul 
оlsun.  
Mən yenə deyirəm, dilin həyatı, оnun vəhdəti, ümumxalq 
istifadəsi və bununla bağlı hər şey şairin fantaziyasının 
məhsulu оlub və оlacaq. Bəs bizdə şair varmı? Var. Bizim 
şairimz var. Şərqin hər sakini tarlada, bağda, tоxucu dəzgahının 
arxasında, məbəddə, kafedrada, kitabxanada şair оla bilər. 
Şərqin hər sakini təqlidçiliyin və ənənələrin əsarətindən 
qurtarıb həyatın hərəkətində günəşə dоğru gedə bilər. Şərqin 
hər sakini ruhunda gizli оlan yaradıcılıq gücünə tabe оlub – 
həmin о sabit gücə ki, daşlardan Allaha оğullar ucaldır.  
İstedadla nişanələnən şair və nasirlərə deyirəm: öz xeyiri-
niz adına qabaqda gedənlərin izi ilə getməyin. Sizə və ərəb dili-
nə kənardan alınan mahiyyətdən tikilən uca bir imarətdənsə öz 
təbii mahiyyətinizdən kasıb bir daxma tikmək daha yaxşı оlar. 
Ruhunuzun qüvvəsi ilə elegiyalardan, mədhiyyə və tərifçilik-
dən çəkinin. Sizə və ərəb dilinə öz qəlbinizi büt və müqəvvala-
rın qabağında xоş ətir saçmaq üçün yandırmaqdansa, etinasız-
lıq içində unudularaq ölmək daha yaxşıdır. Öz milli 
qürurunuzda Şərq həyatını heyranedici kədər və sevincləri ilə 
təsvir edin. Sizə və ərəb dilinə Qərbin ən məşhur və gözəl 
 287 
kitablarını təqlid etməkdənsə öz mühitindən ən sadə hekayəni 
götürüb оnu öz fantaziyaları ilə bəzəmək daha yaxşı оlar.   
 
 
 288 
 
 
 
 
 
 
MİLLƏTLƏR  
VƏ ONLARIN MAHİYYƏTİ 
 
Millət – xarakterinə, zövq və baxışlarına görə fərqli olan, 
amma öz aralarında dərin, möhkəm və hərtərəfli mənəvi tellərlə 
bağlanan insanlar toplusudur.  
Dini mənsubiyyət bu əlaqələndirici zəncirin halqaların-
dan biridir; milli bağlar bəzi Şərq ölkələrində olduğu kimi çox 
zəif deyillərsə, inamdakı fərqlər onları qıra bilməz.    
Ortaq dili millətin birləşdirici əsası hesab etmək olardı, 
amma bir çox faktlar vardır ki, eyni dildə danışsalar da, si-
yasətdə, idarəçilikdə, ictimai baxışlardakı ziddiyyət onları 
ayırır. 
Bu əlaqənin dayaqları ilk növbədə qan qohumluğu olsa 
da, tarixdə çoxlu misallar göstərmək olar ki, müəyyən bir qol 
tayfadan ayrıldıqdan sonra qarşıdurma və nifrət yaranır ki, bu 
da məhvə aparır.  
 289 
Fərz etmək olardı ki, bu birlik maddi maraq üzərində 
qurula bilər, amma o qədər xalqlar var ki, maddi maraqlar 
onların arasında rəqabət və düşmənçəlikdən başqa bir şey 
yaratmayıb.  
Onda bəs bu ictimai əlaqələr nədir və millətlərin 
pöhrələri hansı zəmində yetişir?  
Milli birlik haqqında mənim öz fikrim var. Ola bilsin ki, 
bəzi filosoflar bunu qeyri-adi saysınlar. Belə ki, mənim 
mühakimələrimin və nəticələrimin məğzinə nüfuz etmək asan 
deyil.  
Mənim nöqteyi-nəzərim bundan ibarətdir. Hər bir xalq öz 
əsasına və təbiətinə görə ayrıca insanın mahiyyəti ilə uyğun 
olan ümumi mahiyyətə malikdir. Bununla belə, bu ağac susuz, 
torpaqsız, işıqsız, istisiz yaşaya bilmədiyi kimi, bu ümumi 
mahiyyət də öz mövcudluğu üçün qidanı fərdlərdən alır. Eyni 
zamanda, bu mahiyyətin məxsusi həyatı, əlahiddə iradəsi vardır 
və o, xalqdan asılı deyil. Ayrıca adamın mahiyyətinin nə vaxt 
yetişdiyini müəyyənləşdirmək çətin olduğu kimi, ümumi 
mahiyyətin də yaranma tarixini müəyyənləşdirmək çətindir. 
Hər halda mən düşünürəm ki, məsələn, misirli mahiyyəti Nil 
sahillərində ilk dövlətin meydana gəlməsindən təqribən 500 il 
əvvəl formalaşmışdır. Misir öz ictimai dayaqlarını, dinini və 
incəsənətini bu ümumi mahiyyətdən əxz etmişdir. Misir 
 290 
haqqında deyilənlər Assuriyaya, Persiyaya, Yunanıstana, 
Romaya, ərəblərə və orta əsrlərin sonlarında formalaşmış 
müasir millətlərə də aiddir. 
Mən dedim ki, ümumi mahiyyətin öz xüsusi həyatı var. 
Bəli, bu belədir. Əgər hər bir canlının öz dövrü vardırsa, 
ümumi mahiyyətin də qabaqcadan müəyyənləşmiş zəruri 
hüdudu vardır. Hər bir insanın varlığı uşaqlıq, gənclik, 
yetkinlik və qocalıqdan keçir. Ümumi mahiyyət də həmin 
pillələri keçir: yuxunun gözəl örpəyini qaldıran sübh 
şəfəqindən günəşin qızmarında işləməyə, ondan da 
yorğunluqdan yoğrulan axşam məşğuliyyətinə, bunlardan da 
gecə mürgüsünə və nəhayət, dərin sükuta.  
Belə ki, ellin mahiyyəti miladdan əvvəl onuncu əsrdə 
oyandı, eramızdan əvvəl beşinci əsrdə inamla addımlamağa 
başladı. Xristianlıq dövründə isə ayaqüstü yuxulardan bezən 
mahiyyət nəhayətsiz xəyalların ağuşunda yatmaq üçün 
əbədiyyət yatağına endi.  
Ərəb mahiyyəti islamdan 3 əsr əvvəl formalaşmış və öz 
fərdi varlığını dərk etmiş olsa da, ancaq Məhəmməd 
peyğəmbərlə doğuldu və qarşısındakı maneələri qasırğa kimi 
dəf edən möhtəşəm bir əzəmətlə yüksəldi.  
Abbasilər dövründən başlayaraq isə bu mahiyyət 
Hindistandan Əndəlusa qədər saysız-hesabsız sütunlar üzərində 
 291 
qərar tutan taxt-taca sahib oldu. O, öz qürub çağında Şərqdən 
Qərbə doğru genişlənən monqol mahiyyətinin təsirinə 
qapılaraq gümrahlığını itirdi və yuxuya getdi; amma yuxu çox 
sayıq oldu. Mümkündür ki, o, ruhunun gizli məqamlarının 
təzahürü ilə yenidən oyanacaq. Necə ki, italyan İntibahı 
dövründə Roma mahiyyəti yenidən dirçəlmişdi. Venesiyada, 
Florensiyada, Milanda tənəzzül zamanının başlanğıcında 
german xalqlarının istilasına qədər o, öz fəaliyyətini 
tamamlamış oldu.  
Tarixdə ən heyrətamiz mahiyyət – fransız mahiyyətdir. 
O, iki min il gün işığında mövcud olmuş və hələ də öz 
çiçəklənmə dövründədir; bu gün o, öz tarixinin daha incə 
təfəkkürə, daha kəskin baxışa, daha mükəmməl elm və sənətə 
malik olan mərhələsindədir.  
Roden, Karrier, Püvi de Şavann, Hüqo, Renan, de Sasi, 
Sen Simon; onlar hamısı XIX əsrdə yaşayırdılar və hamısı 
dünyanın böyük sənətkarları, alimləri, xəyalpərəstləri idilər. 
Bu, onu sübut edir ki, bəzi ümumi mahiyyətlər başqalarına 
nisbətən daha uzunömürlü olurlar. Misir mahiyyəti 3 min il, 
ellin mahiyyəti isə min ildən də az yaşadı. Mümkündür ki, ayrı-
ayrı adamların uzunömürlülüyü və həyatdan erkən getməsinin 
səbəbi olduğu kimi, bunun da bir səbəbi vardır. 
 292 
Hər halda ümumi mahiyyətlər varlıq səhnəsində öz 
rolunu oynadıqdan sonra nə baş verir? Onlar da öz növbəsində 
sonrakı nəsillərə xatirələrdən başqa heç nə buraxmadan ölüb 
gedirlərmi? Sanki heç vaxt belə bir mahiyyət olmamışdır?!  
Mən əminəm ki, ruhani təbiət zahirən dəyişsə də, 
tamamilə itmir və heçliyə çevrilə bilməz. Maddi təbiət kimi o 
da bir formadan başqasına, bir növdən digərinə keçərək 
dəyişilir, amma onu təşkil edən hissələr, atomlar saxlanılır. 
Millətin ümumi mahiyyəti yata bilər, amma öz toxumlarını 
torpağa tapşırmış çiçəklərin yuxusu ilə! Onların ətri isə 
əbədiyyət dünyasına yüksələcəkdir. Mən düşünürəm ki, çiçəyin 
ətri millətin ətri kimi mütləq substansiya, mücərrəd həqiqətdir. 
Fivin, Babilin, Nineviyanın, Afinanın, Bağdadın ətri indi də 
Yeri əhatə edən efir təbəqəsində mövcuddur. Üstəlik, o, bizim 
hər birimizin və hamımızın – ümumi mahiyyət varislərinin 
qəlbinin dərinliyində mövcuddur.  
Lakin bu irs elə yüksəkdir ki, hələ öz xüsusi həyatı ilə 
yaşayan və öz məxsusi iradəsi olan bir mahiyyətin təməlini 
qoyan millət formalaşmadan o, bu millətə aid ayrıca 
adamlardakı hissi formaları qəbul etmir.    
 
 293 
 
 
 
 
 
 
MUSİQİ 
 
Sevgilimin yanında əyləşib onun söhbətinə qulaq 
asırdım. Onu diqqətlə dinləyir, özüm isə bir kəlmə də 
danışmırdım. Birdən onun səsində elə bir qüvvət duydum ki, o 
qüvvət qəlbimi elektrik cərəyanı vurmuş kimi ehtizaza gətirdi 
və məni özümdən ayırdı. Ruhum qanadlanıb ucsuz-bucaqsız 
səmaya uçdu, ona kainat bir yuxu, bədən dar bir zindan kimi 
göründü. 
Qəribə bir sehr sevgilimin səsinə qarışıb duyğularımı alt-
üst etdi. Məni nəsə onun sözlərini dinləməkdən yayındırdı. 
Sözlər mənə mənasız göründü. 
Ey insanlar! Bu, musiqi idi. Mən onu hər dəfə sevgilim 
bəzi sözlərdən deyəndən sonra ah çəkəndə, bəzi sözləri 
deyəndən sonra gülümsəyəndə eşidirdim. Mən o musiqini 
sevgilim kəsik-kəsik sözlərlə danışanda da, bütöv cümlələr 
deyəndə də, sözün yarısını deyib, yarısı onun dodaqları 
arasında qalanda da eşidirdim. 
Bunlar sevgilimin ürəyinin döyüntüləri idi. Mən onları 
qulağımın gözü ilə görür, onlar məni sevgilimin söhbətinin 
məğzindən uzaqlaşdırıb onun duyğularının musiqidə təcəssüm 
edən məğzinə bağlayırdı. Bu, ruhun səsi idi. 
 294 
Bəli, axı musiqi ruhların dili, melodiyalar isə duyğuların 
simlərini ehtizaza gətirən xəfif küləkdir. Musiqi duyğuların 
qapısını döyən, xatirəni oyadan incə barmaqlardır. O, gecələrin 
sirlərini açır onlarda uzaq keçmişdə nələr baş verdiyini 
göstərir. 
Musiqi kədərli çağlarda ümidsizlik və kədər dolu 
xatirələri, sevincli çağlarda zövq-səfa, sevinc anlarının 
xatirələrini canlandıran incə melodiyalardır. 
O elə kədərləndirici səslər məcmusudur ki, sən onları 
eşidəndə dayanırsan, qəlbin əzab hissi ilə dolur, gözlərin 
qarşısına kabuslar gəlir. 
O elə sevindirici melodiyalardan bəstələnmiş nəğmədir 
ki, sən ona qulaq kəsiləndə o sənin ürəyinə hakim kəsilir, 
ürəyin köksündə sevinclə, iftixarla çırpınır. 
O sənin qulağına efir dalğalarında çatan sim sədasıdır, 
olur ki, sevgilinin həsrətinin əzabından, yaxud taleyin vurduğu 
yaraların ağrılarından doğan bir damla yandırıcı yaşa çevrilib 
sənin gözlərindən çıxır. Ola da bilsin, o sənin dodaqlarından bir 
təbəssüm kimi çıxıb, xoşbəxtlikdən, rifahdan xəbər versin. 
O, insan üçün əziz olan şeydən yaranmış bir bədəndir, bu 
bədənin candan gələn ruhu, qəlbdən gələn ağlı var. 
 
İnsan yarananda musiqi ona bir dil kimi yuxarıdan 
göndərildi. Bu, bir qəlbdə olanları başqa bir qəlbə sözlə deyən 
dillərdən deyil, qəlblərin bir-bir ilə söhbətidir. O, bütün 
insanlara təsir edə bilən məhəbbət kimidir. Köçərilər səhrada 
öz duyğularını onunla tərənnüm etmiş, o, saraylarda 
hökmdarların duyğularını ehtizaza gətirmişdir. Öz balasını 
itirmiş ana onu hönkürtüsünə qatmış, o, daşın qəlbini 
 295 
parçalayan göz yaşlarına çevrilmişdir. Şən adam onu öz 
sevincinə qatıb ətrafa səpələyir, o bir mahnı olub, bədbəxtliyə 
düçar olmuş adamı ruhlandırır. Bu halda o, öz şüaları ilə çəmən 
çiçəklərini canlandıran günəşə bənzəyir. 
Musiqi çıraq kimidir: qəlbdən zülməti qovub ürəyi 
nurlandırır, beləliklə, onun dərinliklərində olanları aşkara 
çıxarır. Mənə görə, melodiyalar şəxsiyyətin həqiqi cizgiləri, 
yaxud duyğuların canlı xəyallarıdır. Qəlb isə həyat 
hadisələrinin və amillərinin qarşısına tutulan güzgü kimidir. 
Onda həmin görüntülərin rəsmləri, xəyalların surətləri əks 
olunur. 
Qəlb, tale küləklərinin əsdiyi çəməndə bitən zərif bir 
çiçəkdir. Sübh nəsimləri onu titrədir, şeh damcıları onun 
boynuna dolanır. Kiçik bir quşcuğazın cikkiltisi də insanı 
qəflətdən beləcə ayıldır. O, quşu diqqətlə dinləyir, hiss edir, 
quşla birlikdə onun şirin nəğməsini və özünün incə hisslərini 
yaratmış hikməti alqışlayır. Bu cikkilti onun ideya qüvvələrini 
həyəcana gətirir, o öz-özünə onu nələrin əhatə etdiyini, o yazıq 
quşun nəğməsinin ona hansı sirləri açdığını, niyə duyğularının 
tellərini hərəkətə gətirib, qədimi kitablarda yazılanların 
mənalarını ona bildirdiyini soruşur. O bilmək istəyir ki, 
görəsən bu quşcuğaz çəmən çiçəkləri ilə nə gizli söhbət edir, 
ağacların budaqları ilə nə danışır, o, arxların şırıltısını 
yamsılayır, yoxsa öz səsini bütünlükdə təbiətin nəğməsinə 
qatıb onunla birlikdə nəğmə oxuyur? Lakin o, istədiyi cavabı 
ala bilmir. 
İnsan budaqdan-budağa qonan quşun, daşlar arasından 
axan kiçik dağ çayının, sakitcə sahilə doğru gələn dalğaların nə 
dediklərini başa düşmür. O bilmir ki, yağış ara vermədən 
 296 
ağacların yarpaqları üstünə yağanda, yaxud öz incə barmaqları 
ilə pəncərənin şüşəsini döyəndə nə deyir. O, xəfif küləyin 
çəmən çiçəklərinə nə dediyini də başa düşmür, lakin hiss edir 
ki, qəlbi bütün bu səslərin mənasını anlayır və onlardan 
ehtizaza gələrək, gah şadlıq hissləri keçirir, gah da peşmançılıq 
və kədər hissləri ilə köks ötürür. Onunla gizli bir dildə xəlvətcə 
söhbət edən bu səsləri hikmət onun özünün yaranmasından 
qabaq yaratmışdır. İnsanın ruhu ilə təbiət dəfələrlə bir-birilə 
söhbət edərkən insan dinməz-söyləməz durub heyrətlə baxmış, 
elə olmuşdur ki, onun sözlərini göz yaşları əvəz etmişdir. Axı 
göz yaşları duyğuların ən yaxşı tərcümanıdır. 
 
Dostum, gəl birlikdə xatirələr aləminə səyahət edib, tarix 
səhnəsindən silinib getmiş xalqların musiqiyə verdikləri 
qiyməti görək. Gəl Adəm oğlunun həyatının hər bir dövründə 
musiqinin təsirini diqqətlə nəzərdən keçirək. 
Kəldanilər və misirlilər ona əzəmətli bir tanrıya ibadət 
etdikləri kimi ibadət etmiş, qarşısında səcdə edərək onu 
alqışlamışlar. Farslar və hindlilər onun insanlar arasındakı 
Allah ruhu olduğuna etiqad etmişlər. Bir fars şairinin şerində 
deyilir: «Musiqi tanrıların səmasında dolaşan bir huri idi, bir 
insana aşiq olub, yuxarıdan onun yanına endi. Tanrılar bunu 
biləndə qəzəbləndilər. Onun ardınca şiddətli bir külək 
göndərdilər, külək onu havaya sovurdu və dünyanın hər 
bucağına səpələdi. Onun ruhu isə heç də ölmədi, o, indi də 
diridir, insanların qulaqlarında yaşayır». 
Bir hind müdriki demişdir: «Nəğmələrin şirinliyi mənim 
gözəl bir gələcəyin mövcudluğuna olan ümidimi 
möhkəmləndirir». 
 297 
Qədim yunanlara və romalılara görə, musiqi qüdrətli bir 
tanrı idi. Onlar ona elə əzəmətli heykəllər ucaltmışdılar ki, biz 
indi də o heykəllərin əzəmətindən danışırıq. Eləcə də, onun 
şərəfinə dəbdəbəli qurbangahlar tikmiş, orada ən qiymətli 
qurbanlarını vermiş, ən gözəl ayinlərini icra etmişlər. Bu 
tanrının adı Apollon idi. Onlar ona heykəl qoyarkən bütün 
kamillikləri onda əks etdirməyə çalışır, onu axar su üzərində 
ucalmış budaq kimi ayaq üstdə, sol əlində lira, sağ əli liranın 
simləri üstündə, başını əzəmətlə dik tutmuş, gözləri sanki 
şeylərin dərinliklərini görürmüş kimi uzağa zillənmiş halda 
təsvir edirdilər. 
Deyirlər ki, Apollonun lirasının simlərinin sədaları 
təbiətin səsinin əks-sədasıdır. O bu iniltili sədaları quşların 
cikkiltisindən, suların şırıltısından, xəfif küləyin ahlarından, 
ağac budaqlarının xışıltısından alır. 
Onların əfsanələrində deyilir ki, Orfeyin lirasının 
simlərinin sədaları heyvanların qəlbini riqqətə gətirmiş, vəhşi 
heyvanlar, bitkilər ona tabe olmuş, çiçəklər boyunlarını ona 
tərəf uzatmış, budaqlar ona tərəf əyilmiş, daş-kəsək isə 
hərəkətə gələrək ovulub- tökülmüşdür. 
Onların dediyinə görə, Orfey öz sevimli arvadını 
itirdikdə ağlayıb göz yaşı tökərək elə ağılar demişdir ki, onun 
kədərinin nəğməsi bütün yer üzünü doldurmuş, təbiət də ona 
qoşulub o qədər ağlamışdır ki, tanrılar buna dözməyib ürəkləri 
yumşalmış, onun qarşısında əbədiyyət qapılarını açmışlar ki, o, 
ruhlar aləmində öz sevgilisi ilə görüşsün. 
Deyilənə görə, işrət huriləri Orfeyi öldürüb, başı ilə 
lirasını dənizə atmışlar. Onlar dalğalar üstündə dolaşaraq 
 298 
yunanların «Mahnılar adası» adlandırdıqları bir adaya gedib 
çıxmışlar. 
Deyilənlərə görə, Orfeyin başını və lirasını aparan 
dalğalardan indiyədək həzin melodiyaları andıran ağlamaq 
səsləri ucalıb efirə yayılır, dənizçilər onları eşidir. 
O xalqın həmin qüdrətli çağları keçib gedəndən sonra biz 
bütün bunları xəyaldan doğan xurafatlar, təsəvvürlərin 
yaratdığı arzular adlandırdıq. Ancaq bu sözlər ona dəlalət edir 
ki, musiqinin qədim yunanların qəlblərinə çox dərin və böyük 
təsiri olmuş, onlar öz dediklərinə ürəkdən inanmışlar. Biz 
bunları incə duyğulardan və gözəlliyə sevgidən doğan poetik 
mübaliğə adlandırsaq, səhv etmərik. Şairlərin şeir dedikləri də 
elə bu deyilmi? 
Bizə assuriyalılarda hökmdarların rəsmi keçidini təsvir 
edən şəkillər gəlib çatmışdır. Bu keçidlərin önündə əllərində 
musiqi alətləri olan insan təsvirləri rəsm olunur. Onların 
tarixçiləri bizə musiqidən də söz açmış, bildirmişlər ki, o, 
təntənə mərasimlərində şan-şöhrət əlaməti, toy-bayramlarda 
səadət rəmzi olmuşdur. Bəli, musiqisiz toy-bayram lal gəlinə 
bənzəyər. Xülasə, musiqi yer üstündə yaşayan bütün xalqların 
ümumi bir dilidir. O onların məbudlarını himnlərdə alqışlamış, 
mahnılarda öymüşdür. Himnlər keçmişdə məbədlərdə dua 
kimi, ibadət olunan qüvvə yolunda verilən qurbanlar kimi 
olmuş, bu elə indi də belədir. Bunlar qəlblərdəki duyğuların 
ifadəsi olan müqəddəs qurbanlardır. Ürəkdən gələn, hisslərin 
etirazı ilə kamilləşən dualardır. Sözlərin ifadə edə bilmədiyi, 
əksinə, sayəsində daha da təsirli olduğu yandırıcı ahlardır. 
Onlar hökmdar Davudun peşmanlığından doğan ahlardır. Odur 
ki, Zəbur nəğmələri Fələstin torpağını doldurdu, onun 
 299 
üzüntüləri mənbəyi tövbə həyəcanları və qəlb hüznü olan 
təsirli, iniltili nəğmələr yaratdı. Onun Zəbur nəğmələri özü ilə 
Allah arasında bir vasitəçi olub, onun xətalarının 
bağışlanmasını dilədi. Sanki onun lirasının sədaları üzgün 
qəlbindən baş alıb qan damlaları ilə barmaqlarına axır, ona 
görə də bu barmaqlardan çıxan səslər Allah yanında da, 
insanlar üçün də əzəmətli səslənirdi. Bunları o demişdir: 
«Tanrıya təriflər yağdırıb, Onun təkliyini öyün. Tanrını şeypur 
səsi ilə mədh edin. Onu tütək, lira ilə mədh edin. Onu təbiətlə, 
qavalla mədh edin. Onu simli alətlərlə, orqanla mədh edin. Onu 
sinc səsi ilə mədh edin. Onu alqış sədaları ilə mədh edin. 
Tanrını hər kəs mədh etsin». Tövratda deyilir ki, axır zamanda 
göydən mələklər gəlib dünyanın hər yerində şeypur çalacaqlar. 
Onların səsindən ruhlar oyanacaq, öz bədənlərinə daxil olub 
Allah qarşısında duracaqlar. Bu kitabın müəllifi musiqini 
Allahdan insan ruhlarına gələn bir elçi mərtəbəsində tutmaqla 
ona böyük hörmət göstərmişdir. Axı müəllifin sözü onun 
duyğularının inikasından başqa bir şey deyil. Sözün növündən 
asılı olmayaraq, o, söz deyənin müasirlərinin etiqadlarından 
xəbər verir. 
İncildə İsanın faciəsindən bəhs edən fəslin əvvəlində 
deyilir ki, həvarilər müəllimlərinin tutulduğu Zeytun dağına 
gedəndən bir az qabaq ona dua etdilər. Sanki mən indi həmin 
duanın sülh elçisinin başına nə gələcəyini qabaqcadan görərək 
vida nitqinin təsirli nəğməsindən ah-nalə edən hüznlü qəlblərin 
dərinliklərindən çıxan melodiyalarını eşidirəm. 
 
Musiqi hərb meydanına döyüşçülərin qabağında gedir, 
onların əhval-ruhiyyəsini qaldırır, döyüş ruhunu gücləndirir. O, 
 300 
cazibə qüvvəsi kimi onları bir yerə toplayır, pozulmayan sıralar 
şəklində birləşdirir. Orduların önündə döyüş meydanlarına – 
ölüm diyarına nə şairlər, nə natiqlər öz dəftər-qələmləri ilə, 
kitabları ilə getmişlər. Əksinə, onların önündə onların zəif 
bədənlərinə hər cür təsvirdən yüksəkdə duran, onlara güc 
verən, ürəklərində qalibiyyət sevgisi oyadan, ruh yüksəkliyi 
səpən bir əzəmətli sərkərdə kimi musiqi addımlamışdır. 
Beləliklə, onlar aclığa, susuzluğa, yürüş yorğunluğuna qalib 
gəlir, bədənlərindəki bütün qüvvə ilə müdafiə olunurlar. Onlar 
musiqinin ardınca sevinclə, şadlıqla gedir, ölümü mənfur 
düşmənin torpağına çatanadək təqib edirlər. Adəm oğlu 
kainatdakı ən müqəddəs şeydən şər işləri yaymaq üçün beləcə 
istifadə edir. 
Musiqi tənhalıq çağında çobanın yaxın yoldaşıdır. O, bir 
daş üstündə, öz sürüsünün ortasında əyləşib tütək çalanda, 
onun qoyunları musiqini eşidib arxayınca otlayır. Tütək 
çobanın ayrılmaz dostu, sevimli sirdaşıdır. O, çoban üçün 
vadilərin qorxunc sükunətini adamla dolu bağçaların səs-küylü, 
şən həyatına çevirir, öz həzin havaları ilə onların vahiməsini 
yox edir, ətrafı ünsiyyətlə, şirin xəyallarla doldurur. 
Musiqi uzaq yollara çıxanlara rəhbərlik edir, 
yorğunluğun təsirini azaldır, uzun yolları qısaldır. Dəvələr belə 
səhrada sarbanın səsini eşitmədən yürümür. Karvan da ağır 
yükləri dəvələrin boynundan asılan zənglərin səsinin gücünə 
daşıyır. Burada heç bir yeni şey yoxdur. Elə bu günlərimizdə 
də yırtıcı heyvanları melodiyalarla əhliləşdirir, gözəl səslərin 
köməyilə təlimləndirirlər. 
 
 301 
Musiqi ruhlarımıza yoldaşlıq edib bizimlə birlikdə 
həyatın mərhələlərindən keçir, bədbəxtliyimizi, şadlığımızı 
bölüşür, sevincimizə, kədərimizə qoşulur. O, sevincli 
günlərimizin şahidi, bədbəxt günlərimizdə yaxın qohum 
kimidir. 
Uşaq qeyb aləmindən dünyamıza gəlir. Bu zaman 
mamaçası, qohumları onu şən mahnılarla qarşılayır, sevincək, 
ürəkaçan nəğmələr oxuyub, şadyanalıq edirlər. O, işığı görəndə 
onları ağlamaqla, çığır-bağırla «salamlayır», onlar isə ona 
şadyanalıqla, hay-küylə, alqışlarla «cavab verirlər». Sanki 
zamanı qabaqlayaraq uşağı ilahi hikməti başa salmaq istəyirlər. 
Elə ki, südəmər uşaq ağladı, anası ona yaxınlaşıb öz incə 
mehriban səsi ilə lay-lay deyir, o, ağlamağını kəsir. Anasının 
şəfqətli sədalarında və nəğməsində elə bir qüvvə var ki, o 
qüvvə mürgü gətirir, körpəsinin göz qapaqları qapanır. O 
sədalar öz sakitliyi ilə səssizliyə qarışıb onun şirinliyini artırır, 
vahiməsini yox edir, onu ananın mehriban ahlarındakı sehrlə 
doldurur. Beləliklə, körpə yuxusuzluğa qalib gəlib yatır, onun 
ruhu uçub ruhlar aləminə gedir. Axı ana Siseronun dili ilə 
danışsa, yaxud İbn əl-Farizi oxusa, körpə yatmaz. 
Kişi özünə həyat yoldaşı seçib, ikisinin ruhları hikmətin 
başlanğıcdan onların qəlblərinə yazdığı sərəncamı 
tamamlayaraq evlilik bağı ilə birləşəndə qohumlar, yaxın 
dostlar onların başına yığışıb himnlər, mahnılar oxuyur, 
musiqini sevgililərin nikah mərasiminə şahid edirlər. Mənə elə 
gəlir ki, evlənənlərin bir anlığa dayanıb öz gələcəklərini 
düşünməli olduqları o toy günündə musiqidə şirinlik qarışmış 
qorxunc bir səs olur; Allahın şan-şöhrətini onun yaratdıqlarında 
 302 
mədh edən bir səs, yatmış həyatı irəli yürüməyə, yayılmağa, 
yer üzünü doldurmağa oyadan bir səs. 
Ölüm gəlib, həyat dramının sonuncu səhnəsi oynananda 
biz kədərləndirici musiqi eşidir, o ağrıdıcı saatda, ruh bu gözəl 
aləmin sahillərinə vida deyib, öz maddi bədənini ağı deyib 
ağlayanlar qarşısında tərk edərək əbədiyyət dənizində üzəndə 
musiqinin səmanı kədər kabusları ilə doldurduğunu görürük. 
İnsanlar hüzn və təəssüf dolu səslər çıxara-çıxara ah-uf edir, o 
cansız maddənin üstünü nəm torpaqla örtür, onu inciklik ifadə 
edən sədalarla, kədər və əzab dolu mahnılarla yola salırlar. 
Onlar bu mahnıları ölən adamın torpağı köhnələnə qədər 
qəlblərində yaşadır, qəbir köhnəldikdən sonra isə bu mahnıların 
sədaları onların bədən üzvlərinin toxumalarında qəlb, ölən 
adamı xatırladıqca qalır. 
 
Bir dəfə Allahın şirin səs verdiyi, musiqinin və ritmin 
fəlsəfəsinə vaqif etdiyi bir nəfərin məclisində oldum. 
Ətrafındakıların onu diqqətlə, mütiliklə, nəfəs verib-almadan, 
sakitliyi pozmadan dinlədiklərini gördüm. Onlar özlərini qəribə 
sirlər açan bir yaradıcı qüvvəyə təslim etmiş şairlər kimi 
gözlərini ona zilləmişdilər. Müğənni mahnı oxuyub qurtaran 
kimi oradakılar onu uzun-uzadı ah çəkib alqışlayaraq «Əhsən! 
Əhsən!» – dedilər. Bu ahlar musiqi sədalarının gizli 
duyğularını həyəcana gətirdiyi ürəklərdən gəldiyi üçün belə 
şirin nidalara çevrildi. «Ah» elə bir nidadır ki, o yalnız 
xatirələrin cana gətirdiyi yüksək ləyaqətli qəlblərdən qopur. 
«Ah» kiçik bir sözdür, ancaq böyük mənası var. Bu ahları 
çəkənlər nə müğənninin oxuduğu mahnının sözlərindən, nə də 
onun üzünün gözəlliyindən vəcdə gəlmişdilər. Onlara bu ahları 
 303 
çəkdirən diqqətlə dinlədikləri, qırıq-qırıq ah ilmələrindən 
toxunmuş mahnı idi. Bu canlı ahlar hər kəsin keçmiş həyat 
romanından bir fəsli təmsil edir, yaxud onun qəlbində 
gizlənmiş bir sirri açır. 
Mən dəfələrlə həssas dinləyicinin üzünə diqqətlə baxanda 
onun üz qırışlarını gah yığılıb, gah açıldığını, mahnının 
təranələri dəyişdikcə onların da haldan-hala düşdüyünü 
görmüşəm. Bu zaman mən həmin adamın fiziki varlığından 
mənəviyyatına yol tapmış, zahiri vasitəsilə batini ilə söhbət 
etmişəm. 
Musiqi də poeziya və rəssamlıq kimidir. İnsanın müxtəlif 
hallarını əks etdirir, qəlbin vəziyyətlərinin cizgilərini çəkir, 
nəfsin meyllərinin fantaziyalarını izah edir, xatirdə dolaşan 
şeyləri müəyyən şəkillərə salır, bədənin ən gözəl istəklərini 
vəsf edir. 
 
NƏHAVƏND [muğamı] 
Nəhavənd sevgililərin ayrılığını, vətən həsrətini ifadə 
edir, son mənzilə yola salınan əziz adama sonuncu baxış anını 
təsvir edir. Ehtiras alovunun doğurduğu üzücü ürək ağrılarını 
təcəssüm etdirir. Nəhavənd məhzun qəlbin dərinliklərindən 
gələn bir səsdir. Tərk olunmaq üzrə olub, ayrılıq dərdindən 
üzülməzdən qabaq son anda mərhəmət diləyənin hisslərini 
təcəssüm etdirən melodiyalar toplusudur. Acı həyatdan bezmiş 
adamın dərindən köks ötürməsi, çəkdiyi əzablardan səbri və 
dözümü tükənərək ümidsizliyə qapılmış adamın ahlarıdır. 
Nəhavənd payızı – ağacların saralmış yarpaqlarının sakit, 
səssiz tökülməsi, küləyin onları oynadaraq səpələməsi 
mənzərəsini canlandırır. Nəhavənd oğlunu uzaq səfərə yola 
 304 
salandan sonra gecəni ayrılıq dərdi ilə mübarizədə keçirən, 
ümidsizlik qılıncı ilə hücum çəkən, bu dərdin qarşısını səbir və 
ümid qalxanı ilə kəsən bir ananın duasıdır. Nəhavənddə elə 
məna, daha doğrusu, mənalar və sirlər var ki, onları yalnız ürək 
başa düşər, qəlb anlayar. Bunlar elə sirlərdir ki, dil onları 
demək istəsə, gücü çatmayıb quruyar, qələm yazmaq istəsə, 
bənd-bənd qırılar. 
İsfahan [muğamı] 
İsfahanı dinlədim, qulağımın gözü ilə həyatı sönmək üzrə 
olan aşiqin hekayətinin son fəslini müşahidə etdim. Onun 
sevgilisi ölmüş, ümid bağları qırılmışdır. O, ara vermədən ah-
nalə edir, son gücünü toplayıb sevgilisini ağlayır, qalan anlarını 
sevgilisinə ağı deməklə keçirir. İsfahan həyat sahili ilə 
əbədiyyət dənizi arasındakı ölüm gəmisində dayanmış, can 
çəkişmələri içrə olan insanın sonuncu nəfəsidir. İsfahan insanın 
ara verməyən kəsik-kəsik hıçqırtılarla, dərindən ah çəkə-çəkə 
öz-özünə ağı deməsidir. O elə bir nəğmədir ki, onun sakit 
sədasında ölüm və ümidsizlik acısı, göz yaşı və vəfa şirinliyi 
bir-birinə qarışmışdır. 
Əgər Nəhavənd yaşamağa azacıq ümidi olan insanın 
kədəridirsə, İsfahan ümid bağları qırılmış insanın naləsidir. 
 
Səba [muğamı] 
Səbanı eşidirik, qəm-qüssəyə bürünmüş ürəklərimiz 
oyanır, canlanır, kökslərimizdə rəqs etməyə başlayır. Çünki 
Səba elə bir şən melodiyadır ki, insana qəm-qüssəsini 
unutdurur, insan şərab istəyir, onu qəribə bir iştahla içir, bir 
daha içmək istəyir. Sanki o, sevinc sərxoşluğunun şərab 
sərxoşluğu ilə yarışıb qalib gələcəyini bilir. Səba riskə gedib 
 305 
tale ilə çarpışaraq ayrılağa qalib gəlmiş, gecələr uzaq bir 
guşədə öz gözəl sevgilisi ilə görüşdən həzz alan, bu görüşün 
şadlıq və xoşbəxtlik bəxş etdiyi aşiqin hekayətidir. Səba 
keçdiyi yoldakı çəmən çiçəklərinin iftixar və sevincdən 
həyəcana gəlib titrədikləri səba yellərinə bənzəyir. 
 
Rəsəd (Rast) [muğamı]
1
 
Rastın gecənin sakitliyində duyğularda buraxdığı 
təəssürat uzaq ellərə gedib çoxdan sorağı gəlməyən doğma, 
əziz adamdan gəlmiş məktubdakı sözlərin təsirinə bənzəyir. 
Budur, məktub gəlib ümid hissini oyadır, ruhu görüşə 
                                                 
1
 Müəllif Şərq muğamat musiqisi kontekstində ərəb ladlarından bəhs 
edərkən bir musiqişünas kimi deyil, özünün həmin musiqi növündən 
duyduğu emosional vəziyyətlərdən çıxış edərək bəhs açır. Ərəb muğam 
ladlarından da ikisinin (Nəhavənd, İsfahan) ərəb sözləri ilə 
adlandırılmaması bu musiqi növünün ümumşərq mənsubiyyətini bir daha 
təsdiq edir. Qalan iki muğamdan (Səba, Rəsəd) birincisinin (Səba) adı türk 
və fars muğam sistemində şöbə, yaxud guşə olaraq eyni sözlə adlandığı 
halda, ikincisinin (Rəsəd) fərqli adlandırılması maraq doğurur və bunun 
mümkün qədər izaha ehtiyacı var. Azərbaycan muğamları içərisində xüsusi 
yer tutan Rast muğamının adının farsca rast (doğru, düz, rast gəlmək, «sağ 
əl» mənaları var) sözündən götürüldüyü fikri ilə, demək olar ki, bütün 
mütəxəssislər razıdır. Bir muğam adı kimi müxtəlif izahlarından ona 
səslərinin əksəriyyətinin əsas pərdə ilə rastlaşdığına görə bu adın verildiyi 
fikri diqqəti çəkir. Onun bahar küləyinin hərəkətindən götürüldüyü də 
deyilmişdir. Bu muğam ladının ərəblərdəki Rəsəd adına gəlincə, bu söz 
«rəsədxana» sözünün birinci komponentini təşkil edən sözdür, «müşahidə», 
«pusqu» («gözləmə»), «tilsim» kimi əsas mənaları var. Ərəb dilində bu 
kökdən olan «əsas yol», «aydınlıq», «platforma» «tilsimlənmiş» və b. məna 
çalarları olan sözlər çoxdur. XV əsr Azərbaycan musiqişünas alimi Fətullah 
Şirvaninin aşağıdakı fikri də Cübran Xəlilin Rastı gündüzlə, gözlənilən 
aydınlıqla, yaxşı sonluqla əlaqələndirilməsinə uyğun gəlir: «Günəşin 
üfüqdən iki nizə uzunluğu hündürlüyündə ucaldığı zaman Rast... 
çalınmalıdır» (Fətullah Şirvani. «Musiqi məcəlləsi», B. «Şərq-Qərb»; 2006, 
səh.82). 
 306 
hazırlayır. Mənə elə gəlir ki, Rəsəd [muğamını] oxuyan tezliklə 
dan yerinin söküləcəyindən, qaranlığın yox olacağından xəbər 
verir. Axı: «Gecənin xeyrindən gündüzün şəri yaxşıdır» – 
demişlər. 
Bəəlbək məsxərələri içərisində məzmunu yumorla satira 
arasında cərəyan edən məlahətli bir mahnı var, melodiyası 
insanı kədərləndirən Nəhavənd [muğamı] ilə şənləndirən Səba 
[muğamı]nın qatışığından ibarət olub, ruha onların ikisinin 
birgə təsiri kimidir. 
İndi, bu səhifələri yazıb qurtarandan sonra mən özümü 
Allah ilk insanı yaradarkən mələklərin oxuduğu uzun-uzadı bir 
himndən tək bir söz öyrənən körpə kimi, yaxud hikmətin duyğu 
səhifələrinə zamanın başlanmasından bir az əvvəl yazdığı 
yazıdan tək bir cümlə əzbərləyən savadsız bir insan kimi hiss 
edirəm. 
Sən, ey musiqi, müqəddəs Yevterpa
1
, sənin ilham pəriləri 
olmuş bacıların keçmiş insan nəsilləri arasında öz rəqslərini 
başa vuraraq unudulub getmişlər. Sən isə onlara istehza edir, 
ruh səhnəsindən bir gün belə aşağı düşmürsən. Sanki sən 
Adəmin Həvvanın dodaqlarından aldığı ilk busənin əks-
sədasısan. Sədadan səda, ondan da başqa bir səda qopur, 
sədalar yayılır, çoxalır, hər şeyə hopur, hər şeydə yaşayır. 
Musiqi ilə məşğul olanlara onların məşğuliyyəti ləzzət verir, 
buna istedadı çatmayanlar da onun gözəl təsirlərini duyub 
şənlənirlər. 
Sən ey ruhun, sevginin qızı! Ey həm acı, həm şirin olan 
ehtiras badəsi! Ey insan qəlbinin fantaziyası! Ey kədər 
                                                 
1
 Yevterpa – qədim yunanlarda musiqi ilahəsi. 
 307 
meyvəsi, sevinc çiçəyi! Ey duyğu çiçəklərindən tutulmuş 
dəstədən qopan gözəl qoxu! Ey sevənlərin dili, aşiqlərin 
sirlərini aləmə faş edən carçı! Ey gizli duyğuları göz yaşlarına 
çevirən zərgər! Ey şairlərin ilham pərisi, misraları və qafiyələri 
vəzn boyunbağılarına düzən əl! Fikir ərişlərini söz ilmələri ilə 
birləşdirib zərif xalça toxuyan qız, ülvi duyğular oyadan gözəl! 
Ey onu içənləri xəyallar aləminin zirvələrinə qaldıran könül 
şərabı! Ey düşüncələrə cəsarət verən, möminlərin qəlblərini 
təmizləyən qüvvə! Sən ey ruh kabuslarını daşıyan efir 
dalğaları, ey zəriflik və həssaslıq dənizi! Biz öz ruhlarımızı 
sənin dalğalarına təslim edir, qəlblərimizi sənin dərinliklərinə 
əmanət edirik. Onları metafizik aləmə apar, bizə qeyb 
aləmlərində olanları göstər. 
Çoxalın, ey qəlb duyğuları, böyüyün ey ürək hissləri! 
Bütün insanların əllərini bu böyük ilahəyə heykəllər 
ucaltmaqdan ötrü hərəkətə gətirin. Ey ilham pərisi, şairlərin 
qəlblərinə en, onları bu müqəddəs böyük varlığı mədh etməyə, 
öyməyə ilhamlandır. Ey rəssamların, nəqqaşların fantaziyası, 
böyü, onun yeni-yeni şəkillərini, görüntülərini yarat. 
Ey Yer kürəsinin əhalisi, musiqi fədaisi olan kişilərə və 
qadınlara ehtiram göstərin, musiqi xadimlərinin xatirəsini yad 
edin, onlara abidələr ucaldın. Ey xalqlar, Orfeyə, Davud 
Mosuliyə [Allahdan] xeyir-dua diləyin, onları alqışlayın. 
Bethorvenin, Vaqnerin, Motsartın xatirələrini əziz tutun. Ey 
Suriya, Şakir Hələbinin, ey Misir, Əbdüh Həmulinin adlarına 
nəğmələr qoşun! Ey kainat, öz könlündəkiləri sənin səmana 
səpib havanı lətafətli ruhlarla dolduran, insan qulağı ilə 
görməyi, qəlbi ilə eşitməyi öyrədən kimsələri uca tut. Amin! 
 
 308 
 
 
 
 
 
 
SEÇİLMİŞ KƏLAMLAR 
 
Məhəbbət mənim gözlərimi öz sehrli şüaları ilə açanda 
və alovlu barmaqları ilə ilk dəfə könlümə toxunanda mənim 18 
yaşım var idi. Səlma Kərame gözəlliyi ilə mənim ruhumu 
oyadan və məni ülvi hisslərin cənnətinə aparan həmin ilk qadın 
oldu.  
Şövqlü, gözəl Səlma mənə məhəbbətin sirrini açaraq 
gözəlliyə səcdə etməyi öyrətdi. Ruhani həyatın poemasından 
ilk şeiri də mənə o oxudu.  
Kim öz zərifliyi ilə onu yeniyetməliyin qayğısızlığından 
ayırdı? 
(«Qırılmış qanadlar» əsərindən) 
 
*** 
 
Mən qumla köpük arasındakı sahil yolu ilə gedirəm. 
Sular mənim izlərimi siləcək.  
Küləklər köpükləri dağıdacaq.  
Amma dəniz və sahil əbədi qalacaq.  
 
 309 
Hələ dünən mən özümü həyat dairəsində ahəngsiz 
surətdə döyünən bir zərrəcik kimi təsəvvür edirdim. İndi mən 
bilirəm ki, mən dairənin özüyəm, həyat özünün bütün 
zərrəcikləri ilə məndə ahəngdar surətdə döyünür.  
Onlar mənə yuxudan ayılaraq deyirlər: «Sən və sənin 
yaşadığın dünya yalnız əngin dəryanın əngin sahillərinin qum 
dənəciyisiniz.  
Mən isə onlara yuxuda deyirəm: Mən əngin dənizəm, 
bütün aləmlər isə mənim sahilimdə bir qum dənəsidir». 
Yalnız bir dəfə mən cavab tapmadım – məndən 
soruşanda ki, mən kiməm. İlk ilahi fikir mələk olub. 
İlk ilahi söz insan olub. 
Mirvari – bir qum dənəsinin ətrafında ağrı ilə tikilən 
məbəddir.  
Bəs bizim bədənlərimiz hansı ehtirasla və hansı 
zərrəciyin ətrafında tikilib? 
Allah məni, daşı, bu ecazkar gölə atanda, məndən gölün 
üzərində ətrafa saysız dairələr yayıldı.  
Ancaq dibə çatanda sakitləşdim. 
 
Mənim ruhum və canım bir-birini sevəndə və nigah 
bağlayanda mən yenidən doğuldum.  
Xatirə – görüşün bir növüdür. 
Unutmaq – azadlığın bir növüdür. 
Süd yolunun pəncərələrindən baxan üçün fəza yer və göy 
arasındakı məkan deyil.  
 
Bəşəriyyət – əzəliyyətdən əbədiyyətə axan nur çayıdır.  
 310 
Məgər efirin sakinləri olan ruhlar insan ağrısına həsəd 
çəkmirmi? 
 
Müqəddəs şəhərə gedən yolda mən bir zəvvar gördüm və 
ondan soruşdum: «Bu yol məni Müqəddəs Şəhərə 
aparacaqmı?» 
– Ardımca gəl – cavab verdi, – sabah səhər Müqəddəs 
şəhərə daxil olarsan.  
Mən onun ardınca getdim. Biz gecə-gündüz yol getdik, 
ancaq məqsədə çatmadıq. 
Mən necə də təəccübləndim, o mənə məni yalnış yolnan 
apardığına görə mənə əsəbləşəndə.  
 Sübhə yalnız gecənin cığırı ilə gedərək çatmaq olar. 
Mənim evim mənə deyir: «Mənimlə qal, çünki burada 
sənin keçmişin yaşayır».  
Yol isə deyir: «Ardımca gəl, çünki mən sənin 
gələcəyinəm».  
Mən evimə və yoluma deyirəm: «Mənim nə keçmişim 
var, nə gələcəyim». Mən burda qalsam – mənim sükutumda 
hərəkət var. Mən getsəm – mənim hərəkətimdə sükut var. 
Ancaq sevgi və ölüm hər şeyi dəyişir». 
 
Təəccüblü deyilmi ki, müəyyən zövqlərin yanğısı mənim 
ağrımın bir hissəsidir? 
 
Yeddi dəfə mən öz ruhuma nifrət etmişəm: 
Birinci dəfə, o yüksəkliyə qalxmaq üçün itaət edəndə. 
İkinci dəfə, onun şikəstlər yanında axsadığını görəndə. 
 311 
Üçüncü dəfə, ona asan və çətin arasında seçim etmək 
lazım gələndə asanı seçəndə. 
Dördüncü dəfə, o, zülm eləyib özünə haqq qazandıranda 
ki, hər kəs belə edir. 
Beşinci dəfə, o, öz zəifliyi ucundan səbiri güc kimi 
qələmə verəndə. 
Altıncı dəfə o, ikrahla bir kifir simadan üzünü çevirəndə 
və bilməyəndə ki, bu, onun sifətlərindən biridir. 
Yeddinci dəfə o, mədhiyyə oxuyub bunu xeyirxahlıq 
zənn edəndə. 
 
Mən mütləq həqiqəti bilmirəm. Ancaq mən öz biliksizli-
yimlə barışıram və bu mənim şərəfim və mükafatımdır. 
 
İnsanın təxəyyülü və istənilən şeyin əldə edilməsi 
arasında fəza var ki, insan onu ancaq özünün ehtiraslı cəhdləri 
ilə keçə bilər. 
 
Cənnət buradadır, bax, bu qapının arxasında, qonşu 
otaqdadır, ancaq mən açarı itirmişəm.  
Bəlkə də sadəcə onu yerinə qoymamışam.  
 
Sən korsan, mən isə kar və lal. Elə isə gəl əl-ələ tutaq və 
bir-birimizi anlamağa çalışaq. 
 
İnsanın dəyəri onun nail olduğu ilə ölçülmür, daha çox 
onun nail olmağa çalışdığı ilə. Bizdən bəziləri mürəkkəbə 
bənzəyirik, digərləri – kağıza. 
 312 
Birinin qaralığı olmasaydı, digərləri lal olardılar. Birinin 
ağlığı olmasaydı digərləri kor olardı.  
 
Sən mənə dinləmək ver, mən sənə səs. 
 
Bizim ağlımız süngərdir, ürəyimiz – axındır. 
Qəribə deyilmi ki, bizlərin əksəriyyəti özünə çəkməyi, 
axıb getməkdən üstün tutur? 
 
Sən şərab içirsən ki, sərxoş olasan, mən içirəm ki, başqa 
bir şərabın sərxoşluğundan azad olum. 
Mənim qabım boş olanda mən bununla barışıram; ancaq 
o yarı olanda, mən narazı qalıram. 
 
Başqasının mahiyyəti onun sənə açdığında deyil, sənə 
aça bilmədiyindədir.  
Ona görə də, onu anlamaq istəyirsənsə, onun nə dediyini, 
yox, nə demədiyini eşit. 
 
Mənim dediklərimin yarısı – mənasız şeylərdir, ancaq 
mən onları ona görə deyirəm ki, digər yarısı sənə çatsın.  
 
Yumor hissi – uyğunluq hissinin olmasıdır. 
 
Mənim tənhalığım insanlar mənim çərənçilik nöqsan-
larımı tərif edib, susqun üstünlüklərimi tənqid edəndə doğuldu.  
 
Həyat onun ürəyini oxuyan müğənni tapa bilməyəndə, o, 
onun ağlı ilə danışan filosof yaradır.  
 313 
 
Həqiqəti həmişə bilmək lazımdır, inkar etmək – bəzən.  
Bizdə həqiqi olan – sakitdir, süni olan isə dilli-dilavər.  
 
Məndəki həyat səsi səndəki həyatın qulağına çatmır, 
ancaq tənhalığı hiss etməmək üçün gəl danışaq.  
 
Çoxdanışana ancaq lal həsəd aparır. 
 
Əgər qış desə: «Bahar mənim qəlbimdədir», kim ona 
inanar? 
 
Hər toxum bir ehtiraslı istəkdir. 
 
Əgər sən doğurdan da gözünü açsaydın və ətrafa 
baxsaydın, öz surətini başqa surətlərdə görərdin. 
Əgər sən qulaqlarını açıb dinləsəydin, öz səsini bütün 
səslərdə tanıyardın. 
 
Biz iki nəfər olmalıyıq ki, həqiqəti kəşf edək: biri – onu 
inkar etmək üçün, digəri ona çatmaq üçün. 
 
Bizim içimizdə söz dalğası qalxsa da, dərinliklərimiz 
daim sükut içindədir. 
 
Bir çox təlim pəncərə şüşəsinə bənzəyir. Biz həqiqəti 
onun arxasından görürük və elə o da bizi həqiqətdən aralayır. 
 
 314 
Gəl gizlənpaç oynayaq. Sən mənim ürəyimdə gizlənsən, 
mən səni çətinlik çəkmədən taparam, ancaq sən öz qabığında 
gizlənsən, səni axtarmaq mənasızdır.  
 
Kim özündə yazıçılıq əməyinə bir qabiliyyət hiss etsə 
(Allah bilir, nə üçün!), gərək biliyə, sənətə və sehirə malik 
olmalıdır – söz musiqisinin biliyinə, sadəlik sənətinə və 
oxuculara sevgi sehrinə.  
 
Onlar bizim ürəkləri lələklərnən doldurub elə bilirlər ki, 
ilhamlanıblar. 
 
Əgər ağac öz tərcümeyi-halını yazsaydı, o, hər hansı bir 
ölkənin tarixindən fərqlənməzdi. 
 
Əgər mənə şeir yazmaq imkanı ilə yazılmamış şeirin 
vəcdi arasında seçim etmək lazım gəlsə idi, mən ikincini 
seçərdim. Bu, daha yaxşı şeiriyyətdir. 
Ancaq sən mənim bir çox yaxınlarımla eyni fikirdəsən ki, 
mənim zövqüm yaxşı deyil. 
 
Poeziya – sadəcə söylənmiş bir fikir deyil. Bu, qanayan 
yaranın və ya gülümsəyən dodaqların nəğməsidir. 
 
Şair – taxtdan salınmış şahdır, öz sarayının külü üzərində 
oturub küldən surəti yenidən qurmağa çalışır. 
 
Poeziya – sevinc, ağrı, təəccüb və bir azca da lüğətdən 
sözlərin axınıdır. 
 315 
 
Əgər sən gözəllik haqqında nəğmə oxusan, quru 
səhralıqda tam tənhalıqda olsan belə, səni eşidəcəklər. 
 
İlham pərisi həmişə oxuyacaq; ilham pərisi heç vaxt 
izahat verməyəcək. 
 
Biz tez-tez öz uşaqlarımız üçün laylay oxuyuruq ki, 
özümüz yataq. 
 
Bizim sözlərimiz əqlin qonaqlıq masasından tökülən 
qırıntılardan artıq bir şey deyil.  
 
Dərrakə – həmişə poeziyanın ilişdiyi daşdır. 
 
Ən böyük müğənni bizim sükutumuzu oxuyandır. 
 
Dahi – gecikmiş baharın əvvəlindəki moruğun 
nəğməsidir. 
 
Hətta ən çox pərvazlanmış ruhda fiziki ehtiyaclardan 
kənar qala bilməz. 
 
Bəli – nə səndən, nə də məndən az dərəcədə musiqiçi 
deyil; ancaq onun aləti bir az kökdən düşüb. 
 
Heç bir ehtiraslı cəhd söndürülməmiş qalmır. 
 
 316 
Mən heç vaxt mənim ikinci «mən»imlə tam 
razılaşmamışam. Yəqin həqiqət ikimizin arasındadır.  
 
Sənin ikinci «mən»in həmişə sənin qüssəni çəkir. Axı o, 
qüssə üzərində böyüyür; deməli, hər şey gözəldir. 
 
Ruh və bədən arasında mübarizə yalnız o kəslərin 
əqllərində gedir ki, onların ruhları mürgüləyir, bədənləri isə 
solub. 
 
Həyatın qəlbinə çatanda sən gözəlliyi hər şeydə 
görəcəksən, hətta gözəlliyə kor olan gözlərdə belə. 
 
Biz ancaq onun üçün yaşayırıq ki, gözəlliyi kəşf edək. 
Qalan şeylər intizarın əlvanlığıdır. 
 
İblis sən doğulan günü öldü.  
Ona görə də mələyi görmək üçün sənə cəhənnəmdən 
keçmək lazım deyil. 
 
Nəyə isə malik olmaq istəyirsənsə, onu tələb 
etməməlisən. 
 
Kişi qadının əlinə toxunanda, hər ikisi əbədiyyətin 
ürəyinə toxunur. 
 
Məhəbbət – iki sevən arasında örtükdür. 
 
 317 
Qadınların kiçik qüsurlarını bağışlamayan kişilər heç 
vaxt onların böyük məziyyətlərindən zövq ala bilməzlər. 
 
Hər gün təzələnməyən məhəbbət adətə çevrilir, bu da öz 
növbəsində köləliyə. 
 
Məşuqlar daha çox bir-birini yox, aralarındakını 
qucaqlayırlar.  
 
Məhəbbət və şübhə heç vaxt yola getməzlər. 
 
Biz heç vaxt bir-birimizi başa düşməyəcəyik, əgər 
dilimizi yeddi sözə gətirməsək. 
 
Yalnız sonsuz kədər və ya sonsuz sevinc sənin həqiqi 
mahiyyətini açmağa qadirdir. 
Əgər sən açılsan, sən gərək günəşin altında çılpaq 
oynayasan, ya da öz yükünü daşımalısan. 
 
Sən arxası günəşə dayananda, ancaq öz kölgəni görürsən. 
 
Sən gündüzlər, günəşin altında azadsan, sən gecələr, 
ulduzların altında da azadsan;  
Sən nə günəş, nə ay, nə ulduz olanda da, azadsan. 
Sən hətta btün varlıqlara göz yumanda da azadsan. 
Ancaq sən sevdiyinin köləsisən, çünki onu sevirsən. 
Və sən səni sevənin köləsisən, çünki o, səni sevir. 
 
 318 
Mən qonağı kandarda saxladım və dedim: «Xeyr, ayağını 
girəndə yox, çıxanda sil». 
 
Alicənablıq o deyil ki, sən mənə elə bir şey verdin ki, 
mənim ona ehtiyacım səndən çoxdur. Elə bir şeydir ki, sən 
mənə sənin özünün ötüşə bilməyəcəyin bir şeyi verəsən.  
 
Biz tez-tez gələcək günlərdən borc götürürük ki, keçmiş 
günlərin borclarını qaytaraq. 
 
Olur ki, mənim də yanıma mələklər və iblislər gəlirlər, 
ancaq mən asanca onlardan qurtuluram. 
Mələk gələndə – köhnə duanı oxuyuram, o da darıxır. 
İblis gələndə – köhnə bir günah edirəm o da çıxıb gedir. 
 
Bu o qədər də pis həbsxana deyil, ancaq mənim 
kameramı qonşu kameradan ayıran divar mənim xoşuma 
gəlmir. 
Ancaq etiraf edim ki, mənim ağlımdan da keçmir ki, ya 
nəzarətçini qınayım, ya da bu həbsxananı Tikəni.  
 
Ola bilsin ki, sən balıq istəyəndə sənə ilan verənin başqa 
bir verəcəyi yoxdur. Deməli, bu, onlar tərəfdən bir 
alicənablıqdır. 
 
Olur ki, yalan müvəffəqiyyət gətirir, ancaq o, ömrünü 
özünəqəsdlə başa vurur.  
 
 319 
Sən bir damcı belə qan axıtmayan qatili, heç nə 
oğurlamayan oğrunu, bir kəlmə olsun yalan danışmayan 
yalançını əfv edəndə, həqiqətən alicənabsan. 
 
Qoy, öz kirli əllərini sənin paltarına silən o paltarı özünə 
götürsün. Ona o lazım ola bilər, sənə isə heç vaxt. 
 
Heyf ki, sərraflar heç vaxt mehriban bağban ola bilmirlər. 
 
Xahiş edirəm, anadangəlmə nöqsanlarını sonradan 
qazandığın xoş məziyyətlərin altında gizlətmə. Qoy, mənim 
nöqsanlarım mənimlə qalsın, onlar mənə bənzəyir.  
 
Mən tez-tez etmədiyim cinayətləri öz adıma çıxırdım ki, 
başqası mənim yanımda özünü sərbəst hiss eləsin. 
 
Hətta həyatın maskası da daha dərin sirrin maskasıdır. 
 
Sən başqası haqqında ancaq özünü nə dərəcədə yaxşı 
tanımağına uyğun olaraq mühakimə yürüdə bilərsən.  
İndi mənə de görüm, kim günahkardır, kim günahsız? 
 
Həqiqətən o kəs ədalətlidir ki, özünü sənin cinayətlərində 
yarı günahkar bilir. 
 
Ola bilər ki, insan özünüqoruma hissindən özünü öldürür. 
 
 320 
Qədim zamanlarda bir İnsan var idi ki, insanları çox 
sevdiyindən və insanların onu çox sevdiyinə görə onu çarmıxa 
çəkmişdilər.  
Maraqlı işdir – mən dünən 3 dəfə ona rast gəldim. 
Birinci dəfə o, polisdən xahiş edirdi ki, bir əxlaqsız 
qadını həbsxanaya atmasın. İkinci dəfə avaralarla avaralanırdı. 
Üçündü dəfə məbədin divarlarının yanında cəsusla yumruq 
davasına çıxmışdı. 
 
Xeyir və Şər haqqında deyilənlərin hamısı doğrudursa, 
onda mənim bütün həyatım ardı-arası kəsilməyən (davamlı) bir 
cinayətdir.  
 
Tez-tez mən nifrəti özünümüdafiə hissindən edirdim, 
ancaq güclü olsaydım, heç vaxt belə bir silaha əl atmazdım. 
 
Sən deyəndə ki, «Mən səni anlamıram», bu sözlər mənə 
layiq olmayan tərifdir, sənə isə layiq olmayan təhqirdir.  
 
Həyatın qəlbinə çatmaqla, sən anlayacan ki, sən 
cinayətkardan uca, peyğəmbərdən aşağı deyilsən.  
 
Topalın öz çəliyini düşməninin başında sındırmaması 
daha müdrik olardı.  
 
Həyat addımlamadır. Kim yavaş gedirsə, o [addımlama], 
onun üçün çox sürətlidir, buna görə də, kənara çıxır. 
Kimin addımı sürətlidirsə, onu [addımlamanı] qeyri-adi 
asta hesab edir və o da kənara çıxır. 
 321 
 
Həqiqətən xeyirxah olan o kəsdir ki, bütün qəddar hesab 
edilənlərlə vəhdətdədir. 
 
Bizim hamımız məhbusuq, ancaq bəzilərinin 
kameralarının pəncərəsi var, bəzilərinin yoxdur.  
 
Təəccüblüdür ki, biz öz yalnışlıqlarımızı daha çılğın 
müdafiə edirik, nəinki öz haqlılığımızı. 
 
Biz öz günahlarımızı bir-birimizə etiraf etsəydik, 
gülərdik ki, bizim necə də az uydurmalarımız var.  
Bir-birimizə məziyyətlərimizi açsaydıq, yenə eyni şeyə 
gülərdik.  
 
Fərd insanın qoyduğu şərtilikləri keçməyənə qədər 
insanın qoyduğu qanunların fövqündədir; ondan sonra isə o, 
bizdən nə ucadır, nə aşağı.  
 
Başqasının nöqsanını deməkdən böyük nöqsan varmı 
görəsən? 
 
Kimsə sənə gülsə sənin ona yazığın gələ bilər, amma sən 
də ona gülsən, bunu özünə bağışlaya bilməzsən. 
Kimsə səni incitsə, sən bu incikliyi unuda bilərsən, amma 
sən onu incitsən, bunu həmişə xatırlayacan. 
Doğurdan, o biri sənin ən həssas mahiyyətindir, sadəcə 
başqa bir bədənə bürünüb. 
 
 322 
Gözəlliyin hüdudlarından kənarda nə din var, nə elm. 
 
Mən – odam, mən həm də quru çırpıyam, mənim bir 
hissəm digər hissəmi məhv edir.  
Müdriklik o zaman daha müdriklik olmur ki, ağlamaq 
üçün çox qürurlu, gülmək üçün çox ciddi, özündən qeyrisini 
axtarmaq üçün çox özünəqapalı olur. 
 
Biz səninlə, dostum, həyata, bir-birimizə,  
Öz özümüzə yad olacağıq,  
O günə qədər ki, sən səslənəcən və mən səni eşidib, 
Düşünəcəm ki, bu, mənim öz səsimdir; 
Mən sənin qarşında dayananda,  
Özümü güzgünün qarşısında hesab edəcəm.  
 
Ancaq ürəkləri sirrlər saxlayan kəslər bizim ürəklərin 
sirlərini anlamağa qadirdir.  
 
Sənin sevincin və kədərin böyüyəndə bütün dünya kiçilir. 
 
İstək – həyatın yarısıdır, laqeydlik – ölümün yarısıdır.  
 
İman – ürəklərdəki oazisdir ki, ora təfəkkürün karvanı 
heç vaxt çata bilməz.  
 
Qəribədir ki, onurğası olmayan varlıqların ən bərk zirehi 
var. 
 
 323 
Mən sənin qarşında təmiz güzgü kimi dayananda, sən 
mənə baxdın və öz əksini gördün. Onda sən mənə dedin: «Mən 
səni sevirəm». 
Əslində, sən məndə özünü sevdin.  
 
Sən öz məhəbbətinlə başqa birinə yapışırsansa, o, 
məziyyət olmaqdan çıxır.  
  
Mən öz ürəyimdən inci yaratmağa çalışan balıqqulağı 
kimiyəm. Ancaq deyirlər ki, inci balıqulağının xəstəliyindən 
başqa bir şey deyil. 
 
 324 
 
 
 
 
 
Səlahəddin Xəlilov 
 
Son söz əvəzi:  
Cübran və Azərbaycan  
ədəbi-fəlsəfi fikri 
 
Böyük şair – bizim sükutumuzu 
 ifadə edə bilən şairdir 
C.X.Cübran 
 
C.X.Cübran Azərbaycan oxucusunun təsəvvürünə 
professor Aida İmanquliyevanın təqdimat prizmasından həkk 
olunmuşdur. Aida xanım Cübranı elə sevdirə bilmişdir ki, o, bu 
gün də xatirəmizdə öz doğma mütəfəkkirlərimizdən biri kimi 
qalmaqdadır. Əslində bir az geniş miqyasda baxdıqda 
C.Cübran Şərqi təmsil etməklə məhz bizim dünyamıza aiddir. 
Onun yaradıcılığı da ilk növbədə Şərq ruhunu və nə qədər 
təəccüblü olsa da, məhz İslam Şərqini təmsil edir. Özü xristian 
ailəsində dünyaya göz açsa da, onun idealı və səcdəgahı 
müsəlman peyğəmbəridir. «Peyğəmbər» əsərinin qəhrəmanı 
kimi əl-Mustafa (Məhəmməd peyğəmbərin təxəllüslərindən 
biri) obrazının seçilməsi də təsadüfi deyildir.  
 325 
Şərq ruhunu Qərbdə ən yüksək səviyyədə ifadə edən, 
klassik Şərqin əzəmətini və ecazkarlığını yeni dövrün ifadə 
vasitələri ilə amerikanların öz dilində onlara təqdim edən 
böyük ərəb mütəfəkkiri Cübran Xəlil Cübran bu gün də 
qəlbləri riqqətə gətirir. Öz sözünü ən çox şeir dilində, poeziya 
ilə çatdıran Şərq, Hegelin də vurğuladığı kimi, epik düşüncə 
vərdişlərinə çox az yiyələnmişdir ki, bu da bir çox mətləblərin 
çağdaş Qərb adamının başa düşəcəyi şəkildə çatdırılmasına 
mane olur. Əlbəttə, C.Cübranın nəsri də şairanədir. O, 
Amerikada yaşasa da, məhz Şərq ruhunu təcəssüm etdirir. 
Amma bu işi elə yüksək səviyyədə həyata keçirir ki, ona 
heyran olmamaq mümkün deyil. O, təkcə sözün yox, fikrin də 
virtuozudur.  
Bir çox tədqiqatçılar Cübran Xəlil Cübran yaradıcılığına 
Qərb mütəfəkkirlərindən Bleyk, F.Nitsşe, Uitmen və s.-in ciddi 
təsir etdiyini vurğulayır, müqayisələr aparırlar. Belə bir təsirin 
mövcudluğu şübhə doğurmur. Amma bununla belə Cübran 
Xəlil Cübranın yaradıcılığı təpədən-dırnağa Şərq hadisəsidir. 
Bənzəyiş isə daha çox dərəcədə adı çəkilən Qərb 
mütəfəkkirlərinin də öz növbəsində Şərq mənbələrindən 
təsirlənməsinin nəticəsidir. Yəni təməldə Şərq dayanır. Əgər 
F.Nitsşe ənənəvi Şərq üslubuna müraciət edirsə və təfəkkür 
baxımından da Şərqlə Qərbin sintezindən çıxış etməyə çalışırsa 
və bu ahəng böyük daxili səylər hesabına əldə edilirsə Cübran 
buna heç bir çətinlik çəkmədən nail olur. Onun təkcə düşüncəsi 
yox, ruhu da Şərq ruhudur. Əksinə, Cübranın göstərdiyi səylər 
yazdıqlarını Qərb oxucusu üçün daha anlaşıqlı etmək 
istiqamətində ola bilər. Nəticələr isə bir-birinə necə də 
bənzəyir. Şərq ruhunun Qərb düşüncəsinə doğru qət etdiyi yol 
 326 
qarşı tərəfin Şərq ruhuna doğru qət etdiyi yolla ortaq nöqtədə 
kəsişir. Və bu zaman unutmaq olmaz ki, kəsişmə xətti və 
eyniyyət məqamı daha çox formaya, üsluba aiddir. Məzmuna 
gəldikdə isə burada bənzəyişdən daha çox fərq vardır. Təsadüfi 
deyil ki, Aida İmanquliyeva da diqqəti məhz bu məqama 
yönəldir: «Nitsşe belə hesab edirdi ki, müharibələr bəşəriyyəti 
zəiflik qarışığından və şübhələrdən təmizləyir, gücün 
təntənəsinə və şəxsiyyətin bütövlüyünə doğru aparır. Lakin 
Nitsşeyə məxsus olan «kütləyə» həqarətlə baxmaq və nifrət 
etmək, fərdiyyətçilik şüuru üçün tipik cəhət olan «kütlənin» 
«seçilmiş şəxsiyyətə», «fövqəlinsana» qarşı qoyulması Şərq 
romantikləri üçün xüsusilə yabançı idi».
1
 Aida İmanquliyeva 
«Mən həmişə onun (Nitsşenin – A.İ) üslubunun inandırıcı 
olduğunu hiss etmişəm, lakin onun fəlsəfəsi mənə dəhşətli və 
tamamilə yalnış fəlsəfə təsiri bağışlayıb».
2
 Həqiqətən də, 
«gözəllik pərəstişkarı» olan Cübran nihilizmi, dünyanın qara 
rənglərlə təsvirini qəbul edə bilməzdi. Təsadüfi deyildir ki, 
«bütün zamanların dahisi» kimi Cübran nitsşeləri deyil, İslam 
dünyasının böyük filosofu İbn Sinanı dəyərləndirir.  
C.Cübranın ilham mənbəyi insan daxili aləminin nurlu 
məqamları ilə bərabər, həm də təbiətin işıqlı ruhudur. Onun 
yaradıcılığında təbiət canlı bir obraz kimi iştirak edir. Bu cəhəti 
xüsusi vurğulayan Aida xanım İmanquliyeva Cübran 
yaradıcılığının cazibəsini ilk növbədə təbiətdən ilham alması 
ilə izah edir: «Cübran təbiəti ilahiləşdirir, təbiətə canlı bir insan 
kimi müraciət edirdi. …O, təbiətdə məhəbbət və nifrət, sevinc 
                                                 
1
 А.Имангулийева. Йени яряб ядябиййаты корифейляри, Б., «Елм», 
2003, с. 122. 
2
 Йеня орда. 
 327 
və kədər, səadət və bədbəxtlik arayır. Yazıçı təbiətlə danışır, 
onu özünün müəllimi və ilhamvericisi hesab edir».
1
  
Bu baxımdan, müasir türk dünyasının böyük yazıçısı 
Ç.Aytmatov da Cübranla müqayisə oluna bilər. Onun da 
yaradıcılığında təbiət canlanır, Boz qurd, Qara nər, Ana maral 
insaniləşir, duyğuların daşıyıcısı olan konkret varlıqlar arxa 
plana keçir və dünya özü duyğuların vahid məkanına çevrilir. 
Başqa sözlə, cisimlər, varlıqlar arasındakı münasibətlər 
mücərrədləşrək və ümumiləşdirilərək duyğular arasında 
münasibət kimi, artıq simvollaşmış dünyanın nağılları şəklində 
təqdim olunur. Onun bədii təfəkkürünün işığında təbii təbiətlə 
yanaşı, ikinci – ictimailəşmiş təbiət və siyasiləşmiş dünya da 
Şərq müdrikliyinin ənənəvi üslubunda şərh olunur. Rus dilində 
yazan Aytmatov da, ingilis dilində yazan Cübran da mahiyyət 
müstəvisində Şərq lirizmindən bəhrələnirlər.  
İnsanla, təbiətlə bağlı, hikmətlə dolu hədislər, qanadlı 
sözlər, aforizmlər klassik Şərqdə elə yüksək bədii təcəssüm sə-
viyyəsinə qalxmışdır ki, heç bir Qərb yazıçısı onlarla yarışa 
girə bilməz. Lakin zaman özü dəyişmişdi. Yeni dövr elə yeni 
problemlər qoymuşdu ki, bunların şərhinə ancaq Qərb 
tədqiqatçılarının və yazarlarının əsərlərində rast gəlmək olurdu. 
Şərq şairləri isə təəssüf ki, yenə də köhnə hava çalırdılar.  
Cübran və onun Əmin ər-Reyhani, Mixail Nuayme kimi 
həmkarları bununla fərqlənirlər ki, onlar məhz çağdaş 
problemləri ənənəvi Şərq müdrikliyinin predmetinə çevirir, 
yeni dövrün hikmət salnaməsini yazırdılar. 
İctimai inkişafda Şərqə qayıtmaq yox, əksinə, Qərb də-
                                                 
1
 А.Имангулийева. Жцбран Хялил Жцбран, Бакы, Елм, 2002, с. 78.  
 328 
yərlərini mənimsəmək və onları Şərqin ruhu ilə isidərək can-
landırmaq, maddi həyatın cansıxıcı aurasına təravət gətirmək, 
texnika əsrini insani mahiyyətdən məhrum edən ifrat rasiona-
lizmə liriklik, həzinlik, şəfqət qatmaqla yeni dövrü daha ahəng-
dar etmək missiyası Cübran sənətinin leytmotivi sayıla bilər.  
Cübran Xəlil Cübran təbii ki, orta əsrlərin ab-havasını hər 
nə olursa-olsun saxlamağa çalışan konservativ qüvvələri tənqid 
edir. Aida İmanquliyeva yazır: «Ətalətin və cəhalətin ifşası, 
azadlığın buxovlanması əleyhinə etiraz, dini ehkamlara qarşı 
çıxmaq, həyatdan və onun ictimai normalarından narazı qalaraq 
bəzən reallıq aləmindən sehrçilik aləminə, xəyal və fantaziya 
aləminə qaçmaqda, mədəniyyətdən uzaqlaşıb təbiətdə pənah 
tapmaqda və onunla qovuşmağa çalışmaqda özünü göstərən 
məyusluq Cübranın yaradıcılıq yolunun xarakterik mərhələləri, 
onun əsərlərinin əsas xüsusiyyətləridir».
1
  
XIX əsr Avropa ədəbi mühitində Şərq poetik ənənələrinə 
və Şərq dəyərlər sisteminə marağın artması və bu prosesdə 
Emerson, Uitmen və s. ilə yanaşı, ərəb mənşəli şairlərin 
(C.Cübran, Əmin ər-Reyhani, Mixail Nüaymə və s.) iştirakı, bu 
yeni keyfiyyətli sintez hadisəsinin elmi-nəzəri şərhi ilk dəfə Ai-
da İmanquliyeva tərəfindən verilmişdir. O, yazır: «Cübran və 
ər-Reyhaninin yaradıcı potensialı Qərbin romantizm 
dəyərlərinin mənimsənilməsi sayəsində güclənirdi ki, bu da 
ərəb yazıçılarını daha geniş, qlobal, ümumbəşəri problemlər 
qoya bilmək səviyyəsinədək yüksəldir və son nəticədə onları 
yalnız dünya ədəbi prosesinin bərabərhüquqlu iştirakçısı deyil, 
                                                 
1
 А.Имангулийева. Жцбран Хялил Жцбран, Б., «Елм», 2002, с.118. 
 329 
həm də yeni bədii dəyərlərin carçısı edirdi»
1
. A.İmanquliyeva 
sadəcə olaraq C.X.Cübran, ər-Reyhani və M.Nüaymə ədəbi-
bədii yaradıcılığını təhlil etməklə kifayətlənməyib, onların tim-
salında bütövlükdə planetimizdə gedən yeni tipli proseslərin; 
Şərq və Qərb dünyagörüşlərinin və ədəbi-bədii dəyərlər 
sisteminin vəhdəti məsələsinin elmi-fəlsəfi təhlilini verir. O, bu 
proseslərin adı çəkilən ərəb yazıçılarının yaradıcılığında bədii 
ifadəsini araşdıraraq yazır: «Onlara əzəldən Şərq xalqlarının 
mədəniyyətinə xas olan ümumbəşəri və humanist ideallar əsa-
sında öz doğma mədəniyyətlərində bu dəyərlərin təsdiqi üçün 
müvafiq üsullar tapmaq asan idi. Eyni zamanda, heç vaxt unut-
maq lazım deyil ki, bu yazıçıları öz vətəninin adət-ənənələrini 
və öz dilini qoruyub-saxlayan mühacirlər mühiti əhatə edirdi. 
Buna görə də, onlar iki mədəni ənənənin – həm Şərqin, həm də 
Qərbin mədəni əlaqələrinin daşıyıcıları oldular».
2
  
Peyğəmbər və İblis mövzusu, haqqa, düz yola çağıran və 
düz yoldan azdıran qüvvələrin ümumiləşmiş obrazlarının neçə 
əsr keçdikdən sonra, yenidən gündəmə gəlməsi təsadüfi deyil. 
Xeyir və Şər, İşıq və Qaranlıq, Əql və Nəfs, Zəka və Ehtiras 
əsrlər boyu ancaq qarşı-qarşıya duran, mübarizə aparan tərəflər 
kimi təqdim və təsvir edilmişdi. Vəhdət məqamı hələ 
çatmamışdı. Bu mübarizə XIX əsrdə də davam edirdi. 
C.X.Cübran «Peyğəmbər» əsərinin «Zəka və Ehtiras» bölmə-
sində Peyğəmbərin dili ilə deyir: «Sizin qəlbiniz çox vaxt zəka 
və düşüncənin ehtiras və aludəçiliyə qarşı müharibə apardığı 
                                                 
1
 А.Имангулийева. Йени яряб ядябиййаты корифейляри, Б., «Елм», 
2003, сящ. 63. 
2
 Йеня орада, сящ. 55. 
 330 
döyüş meydanını xatırladır»
1
. Lakin zaman elə zaman idi ki, 
indi ancaq döyüş yox, həm də qarşılıqlı anlaşma və vəhdət 
tələb olunurdu. Əlbəttə, söhbət şərlə vəhdətdən getmir. Söhbət 
şərə aparan yolların səmtini dəyişməkdən, əqlin hissi tərbiyə 
etməsindən gedir. 
 
Cavidi də, Cübranı da əgər bir yığcam fikirlə 
səciyyələndirmək istəsək, ən yaxşı sözlər Cabbarlının söylədiyi 
«günbatan fikirli, gündoğan duyğulu bir sima…» ifadəsi olardı.  
Zahiri əlamətlərə görə Cavid və Cübran xeyli dərəcədə 
müxtəlif şəxsiyyətlərdir. Biri – türk, o biri – ərəb, biri – 
müsəlman, o biri – xristian. Lakin onlar mahiyyət müstəvisində 
çox yaxındırlar. Hər ikisi Qərb mədəniyyətinə yüksək dərəcədə 
bələd olan, amma öz şərqli təbiətini dəyişməyən, hətta 
müasirlik axtarışında da Şərq ruhundan çıxış edən mütəfəkkir-
şairlərdir. Eyni zamanın məzmununu və pafosunu eyni 
janrlarda ifadə edirlər. İkisinin də səcdəgahı gözəllikdir. 
(Cavid: «Mənim Tanrım gözəllikdir, sevgidir», Cübran: «Gö-
zəlliyin hüdudlarından kənarda nə din var, nə elm»). 
Cavid və Cübranın yaradıcılığını, onların həyat və 
fəaliyyətini daha ətraflı öyrəndikdə gözlərimiz önündə 
fəlsəfədən də, poeziyadan da, publisistikadan və bütün digər 
vasitələrdən də məhz öz xalqının, millətinin, habelə bütün 
bəşəriyyətin tərəqqisi naminə bir vasitə kimi istifadə edən 
böyük ziyalı, əsl humanist insanlar canlanır. 
Cavid üçün də, Cübran üçün də əsas məqsəd ideyanı 
çatdırmaqdır. Bədii üsul və təhkiyə ola bilsin ki, hətta təsadüfi 
                                                 
1
 Дж. Х.Джебран. Избранное: Пер. с араб., англ. – Л.: Худож.лит., 
1986, стр. 363. 
 331 
seçilmiş vasitələrdir. Yəni əsas inkişaf xətti ideya ilə bağlı 
olduğundan hadisələr sonradan seçilir və bu ideyanın 
təkamülünə uyğunlaşdırılır. Hər ikisi irəlicədən qoyduğu bir 
fəlsəfi ideyanın bədii yolla açılışına çalışarkən cari, gerçək 
hadisələrdən daha çox tarixi mövzulara və rəvayətlərə müraciət 
edirlər. Bu mövzular ümumbəşəri mövzulardır. Konkret zaman 
və məkanla bağlı deyildir. Hətta tarixdə həqiqətən məlum olan 
hadisələr də konkret zaman-məkan müəyyənliyindən, dövrün 
spesifik xüsusiyyətlərindən, milli- etnoqrafik mündəricədən 
azad olunur, bütün bunlar ancaq rəmzlərlə təqdim edilir və 
təhkiyə yalnız ideyanın açılışına xidmət edir. Sanki bədii 
xarakter də, milli kolorit də arxa plana keçir və ideyanın inkişaf 
yolunu kölgədə qoymamaq üçün bir fon rolunu oynamaqla 
kifayətlənir. Yəni hər ikisində hadisələr ikinci plandadır, 
fokusdan kənardadır və burada hər hansı detalın elə bir 
əhəmiyyəti yoxdur.  
Cavid də, Cübran da ənənəvi Şərq fəlsəfəsinə dərindən 
bələd olan, daha doğrusu, bütün ruhu Şərq hikmətindən 
yoğrulmuş, lakin eyni zamanda Yeni dövrün rasional düşüncə 
ənənələrini də gözəl mənimsəmiş olan mütəfəkkirlərdir. Başqa 
sözlə desək, onların yaradıcılığı bir sintezdir; min illərin 
keşməkeşlərindən keçib gələn və bir dağ çayını xatırladan qəlb 
çırpıntıları dənizin lal sularına qatılaraq sakit və möhtəşəm 
Qərb düşüncəsini dalğalandırır. 
Emosional-mənəvi pafos, çılğın zəka məntiqi təfəkkürün 
sürəkli və geniş fəzasında rahatlıq tapır.  
C.X.Cübranın yazdıqları forma etibarilə də hədisləri, 
hekayətləri, aforizmləri xatırladır və ilk baxışda ənənəvi Şərq 
hikmətindən heç nə ilə fərqlənmir. Diqqətlə araşdırdıqda isə 
 332 
Cübranın ənənəvi Şərq fəlsəfi fikrini Qərb oxucusuna daha 
yaxşı çatdıra bilmək üçün epik və lirik ifadə formalarının 
vəhdətindən çıxış etdiyinin şahidi oluruq. 
Məsələn, Şərq düşüncəsində dərin kök atmış belə bir ifa-
dəni yada salaq: “Allah insanın qəlbindədir”. Bu obrazlı deyili-
şə düzəliş vermək heç kimin ağlına da gəlmir. Cübran isə Pey-
ğəmbərin adı ilə yazır: “Əgər sevirsinizsə deməyin ki, “Allah 
mənim qəlbimdədir”; daha düzgün olar ki, deyəsiniz: “Mən Al-
lahın qəlbindəyəm”. Yəni burada söhbət insanın Allahı ehtiva 
etməsindən deyil, onun Allah tərəfindən ehtiva olunmasından 
gedir.  
Sufizmdə geniş yayılmış “haqqa çatmaq”, “haqq məndə-
dir” fikri düzgün təfsir olunmadıqda insanın ən ali məqam kimi 
başa düşülməsinə gətirir. Halbuki, insan Allah məqamına çata 
bilməz, sadəcə Onda itə bilər. Məqsəd – özünü itirərkən haqqı 
tapmaqdır. Cübran bu ideyanı ən ümumi şəkildə ifadə etməklə 
yanaşı, onu əyani obrazlarla da konkretləşdirir: “Ərimək və 
gecəyə öz nəğməsini oxuyan çay kimi axıb getmək!”. 
Ənənəvi Şərq fəlsəfəsində, o cümlədən daosizmdə və su-
fizmdə, dərin kök atmış “könül rahatlığı” ideyası da Cübran tə-
rəfindən bir növ təftiş edilir və ona daha realistik mövqedən ya-
naşılır. Mütləq rahatlıq və ya mütləq tarazlıq mümkün deyil. 
Onların öz daxili strukturu var və ancaq dinamik tarazlıqdan 
danışmaq mümkündür. Sadəcə heç nə istəməmək, heç nə duy-
mamaq mümkün deyil. Amma bütün duyğular əksiliklərə bö-
lünə və bir-birini kompensasiya edə bilər. Biz əks duyğulardan 
birini yaşayırıqsa onun qarşılığını heç olmazsa rasional idrak 
səviyyəsində nəzərə almaqla tarazlıq yarada bilərik. Sevinc 
eyforiyasından və kədər yükündən ancaq bununla xilas olmaq 
 333 
mümkündür. “Bəziləri deyəcək: – sevinc kədərdən artıqdır; 
digərlərimiz isə – yox, kədər daha böyükdür, deyəcək. Lakin 
onları ayırmaq olmaz, onlar birlikdə gəlir”. Cübran insan 
qəlbini bir tərəfinə kədər, o biri tərəfinə sevinc doldurulmuş 
tərəzi ilə müqaisə edir və göstərir ki, onlar ancaq bərabər 
olarkən tarazlıq yaranır. Bu ideya obrazlı ifadələrlə daha 
konkret surətdə açılır: “İçinə şərab süzdüyünüz piyalə həmin o 
piyalə deyilmi ki, əvvəlcə dulusçu sobasında bişirilib”. Yaxud: 
“Məgər ruhunuzu oxşayan bu ud həmin o ağac deyilmi ki, 
əvvəlcə bıçaqla oyulub?” Sonra ümumiləşdirmə aparır: 
“Sevinəndə ürəyinizin dərinliyinə boylanın və onda görərsiniz 
ki, sizə indi sevinc gətirən şey əvvəl sizi kədərləndirirdi”. 
Beləliklə, Cübran məlum Şərq hikmətini strukturlaşdırır 
və ənənəvi qəlb rahatlığını dinamik tarazlıq kimi təqdim et-
məklə reallığın əslində bundan kənaraçıxmalar şəklində möv-
cud olduğunu vurğulayır. Reallıq lal bir göl deyil. Reallıq sakit 
və möhtəşəm dənizin hər an dalğalana biləcək təzahürləridir. 
Yəni sükut, sakitlik içərisində fırtınalar şəklindədir. 
Cübran Qərb gerçəkliyinə, rasional idrakın və əməli fəa-
liyyətin nasiranə görkəminə bir lirizm, şeiriyyət gətirir. Ənənə-
vi Şərq ancaq formaca deyil, məzmunca da Şərqdir. Yəni o, 
əməldən yox, ruhdan bəhs edir. Yerləri deyil, göyləri vəsf edir. 
Lakin əməli fəaliyyətin, rasional biliyin və hətta texnologiyala-
rın da öz ruhu və şeiriyyəti ola bilərmiş! Bu kontekstdə Cübra-
nın peyğəmbərin dili ilə zəhmət haqqında dediklərini misal gə-
tirmək yerinə düşər. Cübran sadəcə torpaqdan deyil, «torpağın 
qəlbindən» danışır, sadəcə fiziki əməkdən deyil, sevgi ilə 
yoğrulmuş əməkdən danışır. «Lakin mən sizə deyirəm ki, siz 
işləyəndə torpağın ən ali istəyini həyata keçirmiş olursunuz». 
 334 
Daha sonra, Cübran yazır: «Zəhmət dolayısı ilə sevmək – həya-
tın ən gizli sirlərinə varmaq deməkdir». Torpağa canlı kimi ba-
xanda, onun nəfəsini, pıçıltısını duyanda, zəhmətə sevgi qatan-
da bəzən möcüzə də baş verir. Daha doğrusu, möcüzə ancaq 
sevgidən yarana bilər. Lakin Şərq poeziyasında vəsf olunan 
mücərrəd sevgidən fərqli olaraq, burada söhbət məqsədyönlü 
əməli fəaliyyətdən – zəhmətdən gedir. «Alın yazısını da məhz 
alın təri ilə yumaq mümkündür».  
Cübran yaradıcılığında məhəbbət mövzusu mərkəzi yer 
tutur. Bir Şərq şairi və mütəfəkkiri üçün tamamilə təbiidir. La-
kin onun Şərq və Qərbin vəhdətində dayanan bir mütəfəkkir ol-
ması onun məhəbbət ideyasına gətirdiyi yeni çalarlarda görü-
nür. Çörəyə dad verən də sadəcə fiziki əmək yox, ona qatılan 
sevgidir. Sevgisiz bişən çörəyin dadı olmaz. Və burada cismani 
dünyanın ruhani mahiyyəti yad edilir. Cübran insanları «yarat-
dıqları hər bir əşyanı öz ruhları ilə canlandırmağa» çağırır. 
Biz bədii ədəbiyyatda mövhumatın və xurafatın tənqidinə 
ən çox islam kontekstində rast gəlirik. Cübranın yaradıcılığı 
belə bir cəhətdən də əlamətdardır ki, o özü bir xristian olmaqla 
yanaşı, Şərq mühitini, o dövrün ictimai gerçəkliyindəki eybə-
cərlikləri qələmə alır. Və məlum olur ki, dini mənsubiyyətdən 
asılı olmadan Şərq elə Şərqdir. Mövhumat və dini fanatizm də 
əslində dinin özü ilə deyil, bütövlükdə Şərqin, Şərq düşüncə 
tərzinin tənəzzülü və cırlaşması ilə bağlıdır. «Qırılmış qanad-
lar» əsərində süjet sanki XIX əsrin – sonu XX əsrin əv-
vəllərində Azərbaycan yazıçılarının yaradıcılığında tez-tez qə-
ləmə alınan bir mövzunun eynidir. Professor Aida İman-
quliyevanın qısa şəkildə nəql etdiyi məzmun belə səslənir: 
«Səlma varlı və nüfuzlu atanın yeganə qızıdır. O, başqa adamı 
 335 
sevməsinə baxmayaraq, öz iradəsi əleyhinə arxiyepiskopun 
qardaşı oğlu Mənsur bəyə ərə verilir. Səlma ilə evlənmək istə-
yən Mənsur bəyi qızın gözəlliyi və nəcabəti deyil, atanın ona 
verəcəyi zəngin cehiz maraqlandırır…»
1
 Epizod bizə çox tanış-
dır. Sadəcə olaraq iştirakçılar molla əvəzinə arxiyepiskop, 
avam müsəlman əvəzinə isə fanatik xristian olan Faris Kərami-
dir. Aida İmanquliyevanın yazdığı kimi, «Mənsur bəyin 
amansızlığına, tamahkarlığına, bütün eybəcərliklərinə yaxşı 
bələd olan Faris Kərami yeganə qızının ona ərə getməsinin 
əleyhdarı olsa da, arxiyepiskopun təklifinə etiraz etməyə, ona 
rədd cavabı verməyə heç cür cürət edə bilmir».
2 
F.Kəraminin 
dini avtoritet qarşısında öz sevimli qızını belə qurban verməyə 
razılaşması əslində xristian fanatizminin bariz ifadəsidir. (Bu 
yerdə Mirzə Cəlilin «Ölülər»ini xatırlamamaq mümkün deyil). 
Deməli, fanatizm bu və ya digər dinin təbiətindən yox, düşüncə 
və seçim azadlığının yetərli olmamasından irəli gəlir.  
Cübran yaradıcılığı sadəcə müdrik sözlər, hikmətli 
hekayətlər, lirik deyimlər olmayıb, həm də ciddi sosial 
məzmun daşıyır. «İctimai ədalətsizliyə qarşı mübarizə Cübran 
yaradıcılığının ən səciyyəvi cəhətlərindən biri idi… O, ən 
ədalətli insan cəmiyyəti, zülmün və zalımların, köləliyin və 
əsarətin, müstəmləkəçiliyin və müstəmləkəçilərin olmadığı 
möhkəm, güclü, azad ərəb ölkəsi görmək istəyir».
3
 Lakin 
təəssüf ki, Cübran da, digər böyük Şərq mütəfəkkirləri kimi, 
arzudan, utopiyadan o tərəfə gedə bilmir. Onun azad Ərəbistan 
ideyası da Qərb rasionalizmindən daha çox, Şərq müdrikliyi ilə 
                                                 
1
 A..İmanгуliyеva. Жцбran Хəlil Жцбran. Бakı, Еlm, 2002, s. 51. 
2
 Yеnə orada, s. 55. 
3
 Yеnə orada, s. 58. 
 336 
tərənnüm olunur. Bununla belə Cübranın şərhində lirizm və 
rasionallıq sıx surətdə vəhdətdədir.  
«Həqiqət və güc», «Peyğəmbər və iblis» mövzusu bu bö-
yük mütəfəkkirlər üçün bir növ ümumi mövzu olmuşdur. Aida 
İmanquliyevanın Cübranın «Şeytan» hekayəsinə işarə ilə 
yazdığı kimi, «iki mütləq başlanğıcın – xeyir və şərin əbədi bir-
gə mövcudluğu və mübarizəsinin labüdlüyü»
1
 demək olar ki, 
bu şəxsiyyətlərin hamısı üçün əsas yaradıcılıq problemi idi. 
Cübranda da, Caviddə də «İblis» («Şeytan») əslində dövrün 
naqis cəhətlərinin ümumiləşmiş obrazı idi. Hər ikisinin yaratdı-
ğı «peyğəmbər» obrazı isə haqqın, ədalətin ifadəsinə xidmət 
edirdi. Cavid konkret tarixi gerçəkliyi daha çox saxlamış və 
ümumbəşəri problemləri tarix kontekstində şərh etmiş, Cübran 
isə tarixi və coğrafi konkretlikdən, habelə hətta milli və dini 
müəyyənlikdən azad, ümumiləşmiş peyğəmbər obrazı 
yaratmışdır. Cübranda bu obraz əslində şəxsiyyətdən daha çox 
ideyadır, müəyyən bir idealdır. Burada böyük dini idealların 
XIX əsr konkretliyində həm Şərqi, həm də Qərbi ehtiva etmək 
əzmi ifadə olunur, ümumiyyətlə insan idealının panoramını 
yaratmaq təşəbbüsü göstərilir. 
Maraqlı burasıdır ki, həm şair, həm də filosof olmalarına 
baxmayaraq, daha çox şair kimi tanınan Cavid və Cübrandan 
fərqli olaraq məhz filosof və siyasi xadim kimi tanınan 
Məhəmməd İqbal yaradıcılığında da eyni problemlər və hətta 
eyni süjetlər nəzərə çarpır. M.İqbalın fəlsəfi görüşlərini təhlil 
edən alman tədqiqatçısı Annemari Şimmel peyğəmbər 
mövzusunun şərhi ilə bağlı onu İ.Qöte ilə müqayisə edərək ya-
                                                 
1
 A.İmanгуliyеva. Yеni ərəб ədəбiyyatı korifеyləri. Б., «Еlm», 2003, 
səщ. 116. 
 337 
zır: «İqbalın Qöte ilə olan münasibəti daha genişdir – ümumi 
fikir bənzərliklərinə xüsusi əhəmiyyət verməsək belə, Qötenin 
«Məhəmmədin tərənnümü» adlı məşhur bir şerini oxuyarkən 
istər-istəməz M.İqbalın «Cavidnamə»də Zinderud (yaşayan ir-
mak) ismi ilə ifadə etdiyi təsəvvürlər yada düşür. Həqiqi 
mömin peyğəmbərdə ən yüksək mərtəbədə mövcud olan bu 
irmak sifətini özündə görməlidir».
1
 
Peyğəmbər və İblis mövzusunun, haqqa, düz yola çağıran 
və düz yoldan azdıran qüvvələrin ümumiləşmiş obrazlarının 
neçə əsr keçdikdən sonra, onların yenidən gündəmə gəlməsi tə-
sadüfi deyil. Xeyir və Şər, İşıq və Qaranlıq, Əql və Nəfs, Zəka 
və Ehtiras əsrlər boyu ancaq qarşı-qarşıya duran, mübarizə apa-
ran tərəflər kimi təqdim və təsvir edilmişdi. Vəhdət məqamı 
hələ çatmamışdı. Bu mübarizə XIX əsrdə də davam edirdi. C. 
X.Cübran «Peyğəmbər» əsərinin «Zəka və Ehtiras» bölməsində 
Peyğəmbərin dili ilə deyir: «Sizin qəlbiniz çox vaxt zəka və 
düşüncənin ehtiras və aludəçiliyə qarşı müharibə apardığı 
döyüş meydanını xatırladır».
2
  
Cavidin İblisi də müəyyən mənada inteqrativ xarakter 
daşıyır. Həyatda Şərin, pisliyin bir zərurət olması və onun san-
ki Xeyir, Haqq-Ədalət ideyasını canlandırmağa xidmət etməsi 
əsas xətlərdən biri kimi çıxış edir. Şər-Xeyir cütlüyündə tərəf-
lərdən biri o birisiz mümkündürmü? Yəni Şər olmasa Xeyir 
ideyası özü mövcud ola bilərdimi? Atəşin yandırıcı-yaxıcı təbi-
əti məlum olmasa idi, nurun məsum siqləti üzə çıxa bilərdimi? 
                                                 
1
 A.Шimmеl. Юn sюз. – M.İkбal. Жavidnamе. (Чеv. A.Sжщimmеl), 
Ankara, Kцltцr Бakanlıьı, 1989, səщ. 17. 
2
 Дж. Х.Джебрaн. Избранное: Пер.: с араб. и англ. – Л.: Худож. 
литер., 1986, с. 363. 
 338 
Cavid İblisin dili ilə yazır:  
 
Atəşsiz, inan, nur olamaz sabitü qaim, 
Atəş, günəş atəş, bəşəriyyət bütün atəş. 
Hər bir hərəkət, məbdəi-xilqət bütün atəş... 
Zərdüştü düşün, fəlsəfəsi, fikri, dəhası 
Həp atəşə tapdırmaq idi zümreyi-nası
1
. 
 
Yandırmasa idi, atəşi daha parlaq nur zənn edərdilər.  
Cübranın İblisi də özündən razıdır. O da bu fikirdədir ki, 
İblissiz dünyada İblisin düşmənlərinə də, ədalət carçılarına, 
çörəyi İblisə qarşı mübarizədən çıxanlara da ehtiyac yoxdur: 
“Məgər sənə, müdrik din xadiminə, məlum deyilmi ki, məhz 
iblisin varlığı keşişlərin peyda olmasına səbəb olmuşdur və bu 
köhnəlmiş ədavət səbəbindəndir ki, qızıl və gümüşlər 
dindarların cibindən siz vaizlərin və ruhani ustadların cibinə 
axmaqda davam edir? Məgər sənin kimi bir üləma bilmirmi ki, 
səbəbin aradan qalxması ilə nəticə də yoxa çıxacaq?”
2
 
Cübranın İblisi özünü Allah kimi əzəli-əbədi göstərmək üçün 
onunla bağlı olduğunu iddia edir. İblisin insan təsəvvüründə 
necə dərin kök saldığını izah etmək üçün belə bir hekayət 
danışır: «İnsan ilk dəfə günəşi görəndə əllərini uzadaraq 
söylədi: “Bu göy qübbəsinin arxasında böyük Allah vardır, 
xeyirin yaradıcısı!” Sonra isə kürəyini işığa çevirdi və yerdəki 
kölgəsini görüb dedi: “Torpağın dərinliyində qorxulu iblis 
yaşayır, şər törədicisi”». İşıq varsa, deməli, kölgə də olmalıdır. 
                                                 
1
 H.Cavid. Əsərləri 5 cilddə, 3-cü cild, Bakı, “Lider”, 2005, s. 13.  
2
 Дж. Х.Джебрaн. Избранное: Пер.: с араб. и англ. – Л.: Худож. 
литер., 1986, с.  
 339 
Lakin İblisin həm kölgə, həm də atəş ola bilməsi onun ikili 
təbiətini, riyakarlığını da ifadə edir.  
Bunu da qeyd etmək yerinə düşər ki, Cübran daha çox 
İblisin “kölgə” xislətinə, Cavid isə “atəş” xislətinə istinad edir.  
Caviddə də, Cübranda da İblis çevik, dinamik hərəkətve-
rici qüvvə kimi təqdim olunur. O insanı daim fəaliyyətə səslə-
yir. “Mənim ürəyimin dayanması ilə bəşərdə hər hansı hərəkət 
də dayanacaq”. Lakin Cübranın İblisi daha səmimidir. O öz 
məqsədini gizlətmir: “Mən ölümsüz və əbədi İblisəm. Mən ya-
lanın, riyanın, məkrin və alçaqlığın ilhamvericisiyəm və əgər 
bu xüsusiyyətlər dünyanı tərk edəsi olsa, bəşəriyyət baxımsız 
bağa bənzəyəcək ki, orda yalnız xeyir kollarının tikanları bi-
təcək”.  
Cavidin İblisi daha iblisanədir. O öz fəna işlərini fəzilət 
kimi, yıxıcılığı quruculuq kimi təqdim edir. Daha doğrusu, 
sanki bunların vəhdətini ifadə edirmiş: 
 
Əvət, İblis, o böyük sənətkar 
Həm yapar, həm də yıkar, qüdrəti var.
1
 
 
Azərbaycan ədəbi tənqidində İblisin çox vaxt müsbət 
obraz səviyyəsinə qaldırılması da bu riyakarlığın necə ustalıqla 
həyata keçirildiyindən xəbər verir. 
Cübranın İblisi Allahla qarşılaşdırılır, O-na alternativ 
kimi verilir. Ona görə də İblis daha çox Allaha qulluq edən 
insanların, yəni keşişlərin, rahiblərin çevrəsindədir – onlarla sıx 
surətdə bağlıdır. Cavidin İblisi ümumiyyətlə insanla bağlıdır. 
                                                 
1
 H.Cavid. Əsərləri 5 cilddə, 3-cü cild, Bakı, “Lider”, 2005, s. 32 
 340 
Sanki insan qəlbində əbədi lövbər salmışdır. Ona görə də bütün 
şər hadisələr insanın öz ayağına yazılmalı imiş!  
 
Siz nə qədər məndən uzaqlaşsanız, 
Yer deyil, əflakə uçub qaçsanız, 
Qarşılaşıb birləşəriz daima, 
Ayrı deyil, çünki biriz daima
1
. 
 
Təəssüf ki, Azərbaycan ədəbi tənqidində bir çox müəllif-
lər İblisin versiyasına uyaraq Şərin mənbəyini insanın təbiətin-
də görmək mövqeyini tuturlar. Əslində isə insan iblisləşdikcə, 
öz təbiətindən uzaqlaşır. Özünü dərk etdikcə də öz təbiətinə, 
missiyasına uyğun yaşadıqda isə İblis üçün əlçatmaz olur.  
İnsanı daim müşaiyət edən, ondan heç cür ayrılmaq istə-
məyən təkcə iblis deyil, həm də Müqəddəs ruhdur. Bu ruhun 
daşıyıcıları isə coğrafi məkan və zaman fərqlərinə baxmayaraq, 
həmişə bərabərdirlər. Bu yerdə H.Cavidin «Xəyyam» əsərində 
söylənən bir fikiri yada salmaq istərdik: «Ayrı olsaq da, həqi-
qətdə birik». Cavidlər və Cübranlar sağlığında bir-birini tanı-
masalar da, yüz illər keçəndən və xırda fərqlər itəndən sonra 
ideya zirvəsində birləşirlər. 
                                                 
1
 H.Cavid. Əsərləri 5 cilddə, 3-cü cild, Bakı, “Lider”, 2005, s. 68 
 341 
 
 
 
M Ü N D Ə R İ C A T 
 
 
Ön söz ....................................................................................... 5 
Cübran Xəlil Cübran: həyat və yaradıcılığı  
(A.İmanquliyeva) ..................................................................... 10 
PEYĞƏMBƏR ...................................................................... 55 
“GÖZ YAŞI VƏ TƏBƏSSÜM” kitabından ....................... 109 
Giriş .................................................................................. 109 
Eşq həyatı ......................................................................... 110 
Ruh ................................................................................... 113 
Görüntülər ....................................................................... 114 
Gözəllik ............................................................................ 118 
Müdrikliyin ziyarəti ........................................................ 119 
Ruhların gizli söhbəti ...................................................... 122 
İBLİS .................................................................................... 126 
KAFİR XƏLİL .................................................................... 139 
«MÜJDƏÇİ» kitabından ...................................................... 191 
«DƏLİ. ONUN ŞEİR VƏ HEKAYƏTLƏRİ»          
kitabindan .............................................................................. 203 
Dostum ............................................................................. 204 
Uyuq ................................................................................. 205 
Tülkü ................................................................................ 206 
İki qəfəs ............................................................................ 206 
Qəbirqazan ...................................................................... 207 
Müqəddəs şəhər ............................................................... 207 
Üzlər ................................................................................. 209 
Göz .................................................................................... 209 
İki alim ............................................................................. 210 
Kədərim doğulanda......................................................... 210 
 342 
Sevincim doğulanda ........................................................ 211 
«TUFANLAR» kitabindan ................................................... 213 
Qəbirqazan ...................................................................... 213 
Köləlik .............................................................................. 221 
Əsir hökmdar .................................................................. 225 
Ey anamın oğulları! ........................................................ 228 
Biz və siz ........................................................................... 232 
Məntiqin fəlsəfəsi,............................................................ 237 
yaxud özünüdərk ............................................................. 237 
Tufan ................................................................................ 241 
Balla qarışdırılmış zəhər ................................................ 259 
İddialı bənövşə ................................................................. 264 
Şair.................................................................................... 270 
ƏRƏB DİLİNİN GƏLƏCƏYİ ........................................... 274 
MİLLƏTLƏR VƏ ONLARIN MAHİYYƏTİ .................. 288 
MUSİQİ................................................................................ 293 
SEÇİLMİŞ KƏLAMLAR .................................................. 308 
Son söz əvəzi:  
Cübran və Azərbaycan ədəbi-fəlsəfi fikri (S.Xəlilov) ....... 324 
 
 
 
