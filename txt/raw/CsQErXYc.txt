YEGANƏ İSMAYILOVA 
 
 
 
 
 
 
 
 
 
«DƏDƏ QORQUD KİTABI»  
VƏ 
MÜASİR AZƏRBAYCAN  
ƏDƏBİ DÜŞÜNCƏSİ 
 
 
 
 
 
 
 
 
 
 
 
 
 
 
 
Bakı - «Elm» – 2011 
 2
 
 
 
 
 
Elmi redaktoru:      F.e.d., prof.  Q.M.Namazov 
 
Rəyçilər:             F.e.d., prof.  T.M.Mцtəllimov 
        F.e.d., prof.  T.H.Hцseynov 
        F.e.d.  M.K.İmanov 
 
 
 
Yeganə İsmayılova. «Dədə Qorqud kitabı» və müasir  
Azərbaycan ədəbi düşüncəsi.  
Bakı, “Elm”, 2011; 368 səh. 
 
 
ISBN 978 – 9952 – 453 – 17 – 1 
 
Monoqrafiyada «Kitabi-Dədəm Qorqud» eposu milli 
ədəbi düşüncənin ilkin mərhələsi və qaynağı kimi  götürül-
müş, onun milli ədəbi fikrin inkişaf tarixindəki  yeri və rolu 
öyrənilmiş, müasir Azərbaycan nəsrində, poeziyasında və 
çağdaş milli dramaturgiyada «Dədə Qorqud» ideya və mo-
tivlərinin inkişaf istiqamətləri müəyyənləşdirilmiş və  tədqiq 
olunmuşdur. 
 
 4604000000 
  655(07) - 2011 
 
 
© «Elm» – 2011 
 3 
 
«Hər hansı xalq - ədəbi irsi nə 
qədər zəngin olsa da bir, ya iki əsas 
kitaba, təməl kitaba, Ana kitaba ma-
likdir. Belə baş kitab xalqın varlığını 
ən dolğun və bitkin şəkildə əks etdirir... 
Xalqımızın şah əsəri, Ana kitabı Dədə 
Qorqud dastanıdır»  
Anar 
 
 
G İ R İ Ş 
 
Azərbaycan mədəniyyətinin ulu qaynağı olan «Kitabi-
Dədə Qorqud» təkcə öz yarandığı çağda deyil, eyni za-
manda müasir dövrümüzdə də milli mənəviyyatımızın, 
ədəbiyyat və incəsənətimizin ideya bünövrəsi olaraq qalır. 
Azərbaycan tarixinin bütün milli-mənəvi dəyərlərini özün-
də cəmləşdirən bu ulu abidə elə bir enerji mənbəyidir ki, 
çağdaş milli mənəviyyat və mədəniyyət tariximizi onsuz 
təsəvvür etmək mümkün deyildir. «Kitabi-Dədə Qorqud»-
un milli tariximizin dünəni və bugünündəki rolunu müd-
rikcəsinə «Milli varlığımızın mötəbər qaynağı» kimi sə-
ciyyələndirən dövlət xadimi Heydər Əlirza oğlu Əliyevin 
söylədiyi kimi: «Bizim zəngin tariximiz, qədim mədəniy-
yətimiz və milli mənəvi dəyərlərimiz «Kitabi-Dədə Qor-
qud» eposunda öz əksini tapmışdır. Bu epos bizim ümumi 
sərvətimizdir və hər bir azərbaycanlı onunla haqlı olaraq 
fəxr edə bilər. Dastanın məzmununu, mənasını, onun hər  
kəlməsini hər bir azərbaycanlı məktəbdən başlayaraq bil-
məlidir. Bu, bizim ana kitabımızdır və gənclik bu kitabı nə 
qədər dərindən bilsə, millətini, xalqını, vətənini, müstəqil 
Azərbaycanı bir o qədər də çox sevəcəkdir» (126, 8). 
Əslində, «Kitabi-Dədə Qorqud» abidəsinin müasir 
Azərbaycan ədəbiyyatına təsiri probleminin tədqiqinə həsr 
 4
olunmuş bu tədqiqatın bütün aktuallığı H.Əliyevin ölməz 
və müdrik kəlamında hərtərəfli və aydın şəkildə ifadə 
olunmuşdur. «Ana kitabımızın» hər bir azərbaycanlı, o 
cümlədən elm adamları tərəfindən dərindən öyrənilməsi 
elmin və elm adamlarının milli vətəndaşlıq borcudur. Bu 
cəhətdən «Kitabi-Dədə Qorqud» dastanlarının müasir 
Azərbaycan ədəbiyyatına təsiri problemi Azərbaycan ədə-
biyyatşünaslığının son dərəcə zəruri və aktual elmi prob-
lemlərindəndir. Belə ki, müasir Azərbaycan ədəbiyyatı 
«Kitabi-Dədə Qorqud»la sıx və qırılmaz tellərlə bağlıdır. 
XIX əsrdən elm aləminə bəlli olub, Azərbaycan elmi və 
ədəbi düşüncə dövriyyəsinə XX əsrin birinci yarısında da-
xil olmuş «Kitabi-Dədə Qorqud» abidəsi elə həmin za-
mandan milli ədəbiyyat, mədəniyyət və incəsənətimizə 
güclü şəkildə təsir etməyə başlamışdır. Bu proses fasiləsiz 
olmuş, onilliklər keçdikcə abidənin ədəbiyyatımıza təsiri  
güclənmiş, «Kitabi-Dədə Qorqud»un obrazlar aləmi, ideya 
və mövzuları ilə bağlı çoxsaylı nəsr, nəzm və dram əsərləri 
yazılmış və bu proses indi də davam etməkdədir. «Kitabi-
Dədə Qorqud» Azərbaycan tarixinin bütün keşməkeşlərini  
özündə inikas edərək onun ayrılmaz, qopmaz parçası oldu-
ğu kimi, müasir Azərbaycan tarixinin də bütün çətinliklə-
rini yaşayaraq bizimlə birgə vətənimizin müstəqilliyinə 
qovuşmuşdur. Abidə XX əsr sovet totalitarizminin, stali-
nizmin bütün amansız zərbələrinə sinə gərərək milli varlı-
ğımızı dağılmağa qoymamışdır. Özündə Azərbaycan-oğuz 
xalqının birliyi və vəhdəti ideyalarını daşıyan «Kitabi-
Dədə Qorqud» XX əsr tarixinin ən dəhşətli çağlarında zi-
yalılarımızı sınmağa qoymamış, abidədə daşınan milli bir-
lik, vəhdət və bütövlük ideyaları ədəbiyyat və incəsənəti-
mizə nüfuz edərək kütlələr arasında yayılmış və xalqın mə-
nəviyyatını dağılıb məhv olmaqdan qorumuşdur. «Kitabi-
Dədə Qorqud» müasir ədəbi düşüncəni daim milli ideya-
larla zənginləşdirmiş və ədəbiyyatda yaşayan bu ideyalar 
 5 
xalqımızı azadlıq uğrunda mübarizəyə qaldıraraq müstə-
qilliyə qovuşdurmuşdur. Bu cəhətdən müasir Azərbaycan 
ədəbiyyatı öz ideya-məzmun və ədəbi-estetik əsasları ilə 
qırılmaz şəkildə «Kitabi-Dədə Qorqud» abidəsinə bağlı ol-
duğu kimi, bu ədəbiyyatın tədqiqi də bütün istiqamətlərdə 
«ana kitabımıza» bağlanır.  
Kitab zaman və kəmiyyət baxımından zəngin mate-
rialı əhatə edir. «Kitabi-Dədə Qorqud» eposu XX əsrin bi-
rinci yarısında əvvəlcə elm aləminə məlum olmuş, daha 
sonra nəşr edilərək xalq arasında yayılmışdır. Onun məş-
hurlaşmasında ədəbiyyat və sənət adamları çox böyük rol 
oynamışlar. Abidənin bədii gözəlliyi və estetik siqləti, onda 
daşınan milli-mənəvi ideyalar, ümumbəşəri insan sevgisi, 
humanizm, vətənpərvərlik amalları hər sahədə olduğu kimi 
bədii ədəbiyyat sahəsində də ziyalılarımızın diqqətini özünə 
cəlb etmiş, yaradıcı insanlar bu ideyalardan ilham alaraq 
samballı sənət abidələri yaratmışlar. «Kitabi-Dədə Qorqud» 
dastanlarının Azərbaycan ədəbiyyatına təsiri geniş və 
hərtərəfli olmuş, milli ədəbi düşüncənin, demək olar ki, 
bütün növ və janrlarında bu mövzuda əsərlər yaranmışdır. 
Bu prosesin bu gün də davam etdiyini nəzərə alsaq, təd-
qiqatın obyektində M.Rzaquluzadə, Ə.Dəmirçizadə, S.Vur-
ğun, B.Vahabzadə, N.Xəzri, Anar, B.Səhənd, K.Abdulla, 
A.Məmmədov, Ə.Muğanlı, A.Abdullazadə, V.Aslan, T.El-
çin, R.Təhməzoğlu və başqalarının qələminin məhsulu olan 
nəsr, dram və nəzm əsərləri durur. Bundan başqa, ayrı-ayrı 
teatr və yaradıcılıq qurumlarının, yaradıcı rejissorların epos-
la bağlı səhnələşdirdikləri müstəqil tamaşalar da dram əsər-
lərinin sırasında tədqiqata cəlb edilmişdir. 
Monoqrafiyanın əsasında «Kitabi-Dədə Qorqud» das-
tanlarının Azərbaycan ədəbiyyatına təsiri problemi durur. 
Bu, çox mürəkkəb, zəngin məzmuna malik problemdir. 
XX əsrdə stalinizm dövründə Azərbaycan mədəniyyəti sə-
masında peyda olan «Kitabi-Dədə Qorqud»a ictimai-siyasi 
 6
həyatda olduğu kimi, ədəbiyyatda da münasibət birmənalı 
olmamışdır. Stalinizm dövründə abidə, onun naşirləri, təd-
qiqatçıları və bu mövzuda bədii əsərlər yaratmış ədiblər 
təqib olunmuş, müxtəlif repressiyalara məruz qalmışdır. 
Daha sonra abidə «bəraət almış», yenidən elmi və ədəbi fi-
kir dövriyyəsinə daxil olmuşdur. Lakin buna baxmayaraq,  
sovet dövründə «Kitabi-Dədə Qorqud» ideyaları yazıçı və 
şairlər üçün milli birlik, müstəqillik və dirçəliş mövzula-
rını ədəbiyyata gətirməkdən ötrü bir vasitə rolunu oyna-
mış, ədiblər həmin ideyalarla bağlı bədii söz demək üçün 
eposun mövzu, motiv və obrazlarından geniş şəkildə 
istifadə etmişlər. Bu da öz növbəsində abidənin müasir 
Azərbaycan ədəbiyyatına təsirini məzmunca zəngin və 
mürəkkəb mövzuya çevirmişdir.  
Monoqrafiyanın qarşısında duran başlıca məqsəd 
«Kitabi-Dədə Qorqud» dastanlarının müasir Azərbaycan 
ədəbiyyatına təsirinin öyrənilməsidir. Bu istiqamətdə aşa-
ğıdakı vəzifələrin yerinə yetirilməsi nəzərdə tutulmuşdur: 
«Kitabi-Dədə Qorqud» dastanlarının Azərbaycan 
ədəbi düşüncəsinin ilkin qaynağı kimi səciyyələn-
dirilməsi; 
Eposun ədəbi düşüncə tarixindəki yeri və rolunun 
araşdırılması əsasında onun qədim və orta əsrlər Azərbay-
can ədəbiyyatına təsirinin öyrənilməsi; 
«Dədə Qorqud» dastanlarının XX əsrin birinci yarısı 
stalinizm dövründə milli nəsr, poeziya və dramaturgiyaya 
təsirinin araşdırılması; 
Eposun XX əsr Azərbaycan ədəbiyyatında milli özü-
nüifadə, özünüyaşatma, birlik və dirçəliş ideyalarının təb-
liğindəki rolunun öyrənilməsi; 
«Dədə Qorqud» ideyalarının müasir Azərbaycan 
ədəbi düşüncəsində yaratdığı əbədi-bədii təzahürlərin təd-
qiqi və s. 
 7 
«Kitabi-Dədə Qorqud» dastanlarının milli ədəbiyya-
tımıza təsiri öz ifadəsini ədəbiyyatda tapdığı kimi, bu təsir 
eyni zamanda elmi şəkildə ədəbiyyatşünaslıqda və folklor-
şünaslıqda da tədqiq olunmuşdur. Yəni bu problem təbii 
olaraq təkcə ədəbiyyatşünasları deyil, həm də folklorşü-
nasları çox ciddi şəkildə maraqlandırmışdır. Azərbaycan 
ədəbiyyatının ulu qaynağı olan «Kitabi-Dədə Qorqud» 
milli ədəbi düşüncənin başlanğıcı kimi şifahi ədəbiyyat 
nümunəsi, xalqımızın ilkin sənət və bədii yaradıcılığının 
əsas mənbəyi kimi folklor abidəsidir. Eposun Azərbaycan 
ədəbiyyatına təsiri elmi baxımdan «folklor və yazılı ədə-
biyyat» problematikasına aid olduğu üçün o, həm folk-
lorşünasların, həm də ədəbiyyatşünasların daim diqqətində 
olmuşdur. Bu cəhətdən Ə.Abid, ak. H.Araslı, ak. B.Nə-
biyev, prof. Y.Qarayev, prof. T.Hacıyev, prof. N.Cəfərov, 
prof. A.Nəbiyev, prof. P.Əfəndiyev, prof. C.Abdullayev, 
prof. Ş.Cəmşidov, prof. Q.Namazov, prof. S.Əliyarlı, prof. 
K.V.Nərimanoğlu. prof. K.Abdulla və bu kimi dəyərli 
folklorşünas, ədəbiyyatşünas və dilşünas alimlər eposun 
müasir ədəbiyyata, onun məzmun və mündəricəsinə, obraz 
və motivlər sisteminə, poetik quruluşuna, kompozisiya 
sisteminə, bədii dilin semantik məna aləminə və s. təsiri  
haqqında qiymətli tədqiqatlar aparmış, dəyərli fikirlər söy-
ləmiş,  ideya və mülahizələr irəli sürmüşlər. «Dədə Qor-
qud» dastanlarının müasir ədəbi düşüncəyə təsirini ilk dəfə 
monoqrafik sistemdə araşdıran bu kitabda yuxarıda adları 
çəkilən və çəkilməyən tədqiqatçıların araşdırmaları müm-
kün olduğu qədər bütövlükdə əhatə edilmiş, problemlə 
bağlı həmin tədqiqatlarda üzə çıxarılaq əsaslandırılmış 
başlıca tədqiqat istiqamətləri burada inkişaf etdirilməklə 
yanaşı, problem monoqrafik yanaşmanın qlobal sistemi 
çərçivəsində həll edilməyə çalışılmışdır.  
Vətən tarixinin bir çox problemləri ilə bağlı sanballı 
tədqiqatlar aparan prof. S.Əliyarlının elmi fəaliyyətində  
 8
əsl dönüş klassik irsimizlə - “Kitabi-Dədə Qorqud”la bağ-
lıdır. S.Əliyarlı ilk dəfə olaraq eposun tarixi mənbəşünas-
lıq problemlərini qaldırararaq məhz tarixi səpkidə araş-
dırılması perspektivlərini müəyyənləşdirmişdir.1 Müəllifin 
araşdırmaları nəticəsində eposdakı anaxaqanlıq (matriar-
xat) haqqında məlumatların Homer “Odisseya”sına və Es-
xil “Oresteyası”na bərabər olduğu müəyyən edilmişdir. 
Epos üzrə prof. S.Əliyarlının araşdırmalarını dünya şöh-
rətli alman alimi-qorqudşünas, tariximiz qarşısında böyük 
xidməti olan şəxs – Əhməd Şmide çox yüksək dəyərlən-
dirərək yazmışdı: “Müəllimim! “Kitabi-Dədə Qorqud” un 
etnoqrafiyası və tarixini Sizin qədər bilən yoxdur. S.Əli-
yarlı Azərbaycan tarixində qorqudşünaslığın əsasını qoy-
muşdur.”2 
«Dədə Qorqud» dastanlarının Azərbaycan ədəbiy-
yatına təsirini çox geniş - monoqrafik planda araşdıran bu 
tədqiqatda  bir çox mühüm elmi yeniliklər əldə edilmişdir. 
Onlardan ən əsas və ümumiləşdirici olanları aşağıdakı-
lardır: 
Tədqiqatda «Kitabi-Dədə Qorqud»un Azərbaycan 
ədəbi düşüncəsinə təsiri problemi ilk dəfə olaraq qlobal 
kontekstdə götürülmüş, eposun milli ədəbi düşüncənin 
ilkin mərhələsi və qaynağı kimi ümumazərbaycan ədəbi 
düşüncəsinin inkişaf tarixindəki rolu üzə çıxarılaraq 
səciyyələndirilmişdir. 
«Kitabi-Dədə Qorqud»un müasir Azərbaycan nəsri-
nin inkişafındakı rolunun ilk dəfə xronoloji baxımdan bü-
töv şəkildə götürülərək təhlil edilməsi nəticəsində üç əsas 
təmayül xətti - M.Rzaquluzadə və Ə.Muğanlının yaradıcı-
lığında gerçəkləşdirilmiş «milli-mənəvi təmayül», Anarın 
                                                            
1 Bünyadov Z., Əliyarlı S. Kağan titulu haqqında // Аz. SSR ЕА-nın 
“Xəbərləri” (Tarix, fəlsəfə və hüquq seriyası). 1984 №3. səh.121-124. 
2 Muradəliyeva E. Müəllim haqqında söz. Azərbaycan tarixinin çağdaş 
problemləri. Bakı-2000, s. 3-20. 
 9 
nəsrində reallaşdırılmış «milli özünütəsdiq istiqaməti», 
K.Abdullanın nəsrində gerçəklişdirilmiş «postmodernist 
yozum xətti» aşkar edilmişdir. 
Əsərdə müasir Azərbaycan poeziyasında «Dədə Qor-
qud» motivlərinin tədqiqi nəticəsində aşkar edilmişdir ki, 
«Kitabi-Dədə Qorqdu»un çağdaş şeirimizə təsiri müasir 
poeziyanın keçən əsrdən başlayan və bugünə qədər davam 
edən tarixini bütövlükdə əhatə edir. 
Müəyyənləşdirilmişdir ki, eposun şair və yazıçıları-
mızın ruhuna yol açmasının tarixi onun çap olunma tarixi 
ilə başlanmır. Əslində, «Kitabi-Dədə Qorqud» dastanının 
çap olunub cəmiyyətdə məşhurlaşması milli yaddaşımızın 
arxaik çağdan başlamaqla bütün tarixi boyunca onda möv-
cud olan «Dədə Qorqud» ruhunu yenidən oyatmışdır. 
Təhlil nəticəsində üzə çıxarılmışdır ki, «Dədə Qor-
qud» motivləri Azərbaycan poeziyasında iki əsas ifadə 
planında gerçəkləşmişdir: açıq ifadə planı və gizli ifadə 
planı. Birinci ifadə planı şeirlərdə özünü açıq-aydın gös-
tərən «Dədə Qorqud» obraz, motiv, ideya, amal, əqidə, 
simvolları və s. kimi poetik fiqurlarda reallaşıb. Bunlar 
«Qorqud» milli yaddaşı ilə açıq şəkildə görünən tellərlə 
bağlanan şeirlərdir. İkinci ifadə planında şeirlər «Dədə 
Qorqud» motivləri ilə açıq şəkildə bağlanmır. Lakin həmin 
şeirlərin ruhunda bir «Dədə Qorqud» doğmalığı var. Bun-
lar «Qorqud» milli yaddaşı ilə gözəgörünməz tellərlə - 
simvolik işarələrlə bağlanan şeirlərdir. 
Müasir Azərbaycan şeirinin öz poetik strukturu eti-
barilə «Kitabi-Dədə Qorqud» şeirinin poetikasına bağ-
lılığının iki üsulu aşkar edilmişdir: Birincisi, eposun şeir 
texnikasının, onun ayrı-ayrı ünsürlərinin, nitq-deyim ele-
mentlərinin, məcazi işarələrin və s. dastandan birbaşa isti-
fadə yolu ilə müasir şeirə gətirilməsi; İkincisi, müasir 
Azərbaycan şeirinin öz poetik ruhu - bədii yaddaşı etiba-
rilə «Kitabi-Dədə Qorqud» şeirinə bağlanması.  
 10
Tədqiqatda «Dədə Qorqud» motivləri və müasir 
Azərbaycan dramaturgiyası» məsələsinin əhatəli şəkildə 
öyrənilməsi nəticəsində müasir dramaturgiya üçün xarak-
terik olan dörd təmayül xətti - Ə.Dəmirçizadənin yaradı-
cılığında  təcəssüm olunmuş «Oğuz xalqının milli birlik 
və vəhdəti ideyaları», N.Xəzrinin pyeslərində təcəssüm 
olunmuş «Vətən - Ana ideya xətti», K.Abdullanın əsərlə-
rində gerçəklişdirilmiş «psixoloji yozum xətti», A.Məm-
mədovun «Dədə Qorqud» dramaturgiyası üçün xarakterik 
olan «sovet ideoloji gerçəkliklərinin inikası xətti» aşkar-
lanmışdır. 
Müəyyənləşdirilmişdir ki, Azərbaycan ədəbiyyatında 
«Dədə Qorqud» motivlərinin roman, poema, dram kimi 
monumental janrlara doğru surətli inkişaf təmayülü eposda 
daşınan ideyaların monumentallığı ilə bağlıdır. «Kitabi-
Dədə Qorqud»un «insan və tarix» konsepsiyası kiçik janr-
lara sığmır. Kiçik janrlar «Kitabi-Dədə Qorqud»un nəhəng 
ideallarının qlobal və monumental inikası üçün yetərli 
olmamış, ondakı qlobal mövzular - qlobal janrlar tələb et-
mişdir. Bu cəhətdən müasir ədəbiyyatdakı roman, poema 
və dram janrları «Dədə Qorqud» motivlərinin reallaşdırıl-
ması prosesində qədim dastan-epos janrının müasir dövrü-
müzdəki ekvivalentləri kimi çıxış etmişdir. 
Tədqiqatda metod olaraq, əsasən, tarixi, müqayisəli və 
tipoloji yanaşmalar (tarixi-müqayisəli və müqayisəli-tipo-
loji metodlar) tətbiq olunmuşdur. Belə hesab edilmişdir ki, 
bu üç yanaşma yolu «Kitabi-Dədə Qorqud» dastanlarının 
Azərbaycan ədəbiyyatına təsirinin öyrənilməsində əsasdır. 
Belə ki, tarixi yanaşma eposun tarixi abidə olması, eyni za-
manda bütün orta əsrlər Azərbaycan ədəbiyyatının tarixinə 
təsir etməsi, daha sonra müasir ədəbiyyatımızın ideya-məz-
mun, poetik aləminə təsiri ilə bağlıdır. Problemin həllində 
tarixilik - tarixi ədəbi dövrlərin, «Kitabi-Dədə Qorqud»un 
nümunəsində ilkin ədəbi düşüncə dövrünün, müasir ədəbiy-
 11 
yatın nümunəsində müasir ədəbi düşüncə tariximizin diq-
qətdə saxlanılması əsas yanaşmalardan biridir. 
Problemə tarixi yanaşma müqayisəli üsula əsaslanır. 
Tarixən müxtəlif obraz, motiv və ideyaların «Dədə Qor-
qud» eposunda və müasir ədəbiyyatda öyrənilməsi onların 
müqayisəsini tələb edir. Burada tarixi yanaşma ilə müqa-
yisəli yanaşma vəhdət təşkil edərək tarixi-müqayisəli me-
todun tətbiqini əsaslandırır. 
Problemə tarixi və müqayisəli yanaşma eyni zaman-
da tipoloji yanaşmanı zərurətə çevirmişdir. Müqayisə bü-
tün hallarda təsadüfi göstəricilərin yox, qanunauyğunluq-
larda təzahür edən tipoloji dəyərlərin müqayisəsi demək-
dir. Bu cəhətdən «Kitabi-Dədə Qorqud» dastanlarının 
Azərbaycan ədəbiyyatına təsiri tipolojiləşdirmə üsuluna da 
əsaslanmaqla müqayisəli-tipoloji metodun tətbiqini zəru-
rətə çevirmişdir. 
İşin nəzəri əsasları aşağıdakı istiqamətlərdəki tədqi-
qatları əhatə edir: 
1. «Kitabi-Dədə Qorqud» abidəsinin mövzu, məz-
mun, mündəricə, obraz, motivlər sistemini, bütövlükdə 
poetik məna və quruluş aləmini, tarixi-mədəni, milli-mə-
nəvi dəyər və əhəmiyyətini və s. arayıb ortaya qoyan qor-
qudşünaslıq araşdırmaları. 
2. «Kitabi-Dədə Qorqud»un ümumən ədəbi təfəkkür, 
yazılı ədəbiyyat, xüsusən müasir ədəbiyyatla əlaqələrini 
araşdıran tədqiqatlar. 
3. «Folklor və ədəbiyyat» problematikası ilə bağlı 
ümumnəzəri ədəbiyyat. 
Göstərilən istiqamətlərdəki ədəbiyyatlar «Kitabi-Də-
də Qorqud» dastanlarının müasir Azərbaycan ədəbiyyatına 
təsiri probleminin işlənməsi üçün ciddi və sanballı nəzəri-
təcrübi bünövrə vermişdir. Araşdırmada bu nəzəri-meto-
doloji bazadan istifadə olunmaqla tədqiqatın probleminə 
sistemli monoqrafik yanaşma reallaşdırılmışdır. 
 12
I  FƏSİL 
 
«KİTABİ-DƏDƏ QORQUD»UN  
AZƏRBAYCAN ƏDƏBİ DÜŞÜNCƏSI  
TARİXİNDƏKI YERİ VƏ ROLU 
 
«Ktabi-Dədə Qorqud» dastanları və müasir Azərbay-
can ədəbiyyatı» elmi problem kimi zəngin məzmuna malik 
mürəkkəb məsələdir. İlk baxışdan yalnız zəhmət və diqqət 
tələb edən mövzu kimi çox sadə görünür. Doğrudan da, 
«Kitabi-Dədə Qorqud» eposunun XX əsrdə Azərbaycanın 
müasir milli həyatına konkret daxil olma dövrü var. Hə-
min dövrdən (XX əsrin birinci yarısından) başlayaraq abi-
də ilə maraqlanan yazıçı və şairlərimiz bu mövzuda uzun 
onilliklər boyu bədii əsərlər yazmışlar. Həmin əsərlər, on-
ların müəllifləri, bütövlükdə ədəbi proses göz qabağında-
dır və bu anlamda «Kitabi-Dədə Qorqud» dastanlarının 
müasir Azərbaycan ədəbiyyatı ilə əlaqələrinin araşdırıl-
ması, bir növ, bütün konturları ilə görünən problemdir. 
Lakin bu, yalnız ilk baxışda belədir. «Kitabi-Dədə Qor-
qud» dastanları və müasir Azərbaycan ədəbiyyatı» prob-
lemini yalnız «görünən faktura» əsasında həll etməyə ça-
lışmaq, yəni eposun təkcə mövzu, ideya, obraz, süjet, mo-
tivlərindən və s. müasir milli ədəbi düşüncədə necə isti-
fadə olunduğunu araşdırmaq, əslində, bu problemin ma-
hiyyətindən uzaq düşmək, yaxşı halda onu zahiri cəhətdən 
öyrənmək deməkdir. Gerçəklikdə isə «Kitabi-Dədə Qor-
qud» dastanları və müasir Azərbaycan ədəbiyyatı» bir el-
mi problem kimi zaman və məkan sərhədləri təkcə XX 
əsrin birinci yarısından günümüzə qədərki dövrü (ədəbi 
zamanı) və onun ədəbiyyatını (ədəbi məkanı) yox, Azər-
baycan ədəbi düşüncəsinin bütün tarixini əhatə edən 
qlobal konturlara malik məsələdir. Burada məsələnin       
 13 
biri-birinə bağlı, biri-digərində ayrılıqda təsəvvür olunma-
yan iki aspekti var:  
1.«Kitabi-Dədə Qorqud» və müasir Azərbaycan ədə-
biyyatı; 
2.«Kitabi-Dədə Qorqud» və Azərbaycan ədəbi 
düşüncə tarixi. 
«Kitabi-Dədə Qorqud» dastanlarının müasir Azər-
baycan ədəbiyyatına təsiri məsələsini tarixi aspektdə gö-
türmədən problemin dərinliklərinə enmək, XX əsrin birin-
ci yarısı Azərbaycan ədiblərinin yaradıcılığı ilə təmsil olu-
nan «müasir Azərbaycan ədəbi düşüncəsinin» ona olan 
coşğun, həm də sözün həqiqi mənasında əsrarəngiz mara-
ğının «sirlərini» açmaq mümkün deyildir. Epos XX əsr 
Azərbaycan milli düşüncə mühitində göründüyü «an»dan 
ədəbi düşüncənin bütün sferalarının diqqətini özünə cəlb 
etdi. Ona maraq təkcə yazıçı və şairləri yox, tarixçiləri, 
dilçiləri, etnoqrafları, psixoloqları, bir sözlə, bütün elm 
sahələrini əhatə etdi. Lakin burada «marağı özünə cəlb 
etmək» ifadəsi «Kitabi-Dədə Qorqud» eposu ilə bağlı XX 
əsr Azərbaycan cəmiyyətində baş verən milli düşüncə 
proseslərini tam şəkildə səciyyələndirmək gücündə deyil. 
Burada söhbət sözün həqiqi mənasında milli düşüncəmizin 
düşdüyü «Kitabi-Dədə Qorqud» cazibəsindən gedə bilər. 
Epos Azərbaycan cəmiyyətini heyrətə saldı: onu öz tarix 
və mədəniyyətinin parlaq faktı ilə üzbəüz qoydu. Bu 
«an»dan milli düşüncənin bütün sahələrindən daha çox 
ədəbiyyatda coşğun «Dədə Qorqud» dövrü başlandı. Sanki 
milli ədəbi düşüncədə bir «Dədə Qorqud» yanğısı var imiş 
və «Kitabi-Dədə Qorqud» eposu əlyazmalarının tapılması 
və Azərbaycanda çap olunması ilə bu yanğı alovlanıb 
tonqala döndü. Məsələnin burada bir qədər obrazlı 
qoyuluşunun kökləri əslində bununla - XX əsr Azərbaycan 
ədəbiyyatının əsrlər boyu varlığında mövcud olan «Dədə 
Qorqud» ruhu ilə bağlıdır. «Kitabi-Dədə Qorqud» 
 14
dastanının XX əsrdə Azərbaycanda çap olunub yayılması 
ilə bu ruh oyandı və XX əsrin birinci yarısından bu günə 
qədər «Dədə Qorqud» mövzusunu yazıçı və şairlərimizin 
düşüncəsində aktual və diri saxlayan da elə həmin ruhdur. 
Mövzuya münasibətdə ədəbiyyatşünas alim Ş.Alı-
şanlının bir fikri səciyyəvidir. O yazır: «XX əsr ədəbi-
bədii və nəzəri-estetik fikrinin, o cümlədən poeziyasının 
çağdaş meyarlar mövqeyindən dəyərləndirilməsi istiqamə-
tində səmərəli metodoloji prinsipə nail olmaq üçün bu 
problemin nəzəri, tarixi və müasir məsələlərini vəhdətdə 
götürmək lazımdır» (37, 27). 
Ş.Alışanlının yanaşmasında diqqəti cəlb edən nöqtə 
«metodoloji prinsip» məsələsidir. «Kitabi-Dədə Qorqud» 
dastanlarının müasir Azərbaycan ədəbiyyatı ilə əlaqəsinin 
(ona təsirinin) araşdırılmasının metodoloji prinsipinin ta-
pılması mövzunun ilk baxışdan sadə görünməsinə bax-
mayaraq, çox mürəkkəb quruluşa malik olduğunu bir daha 
göstərir. Ş.Alışanov «metodoloji prinsip» olaraq proble-
min «nəzəri, tarixi və müasir məsələlərinin vəhdətdə götü-
rülməsini» zəruri hesab edir. Fikrimizcə, tədqiqatımızın 
başlıca məqsədinin həyata keçirilməsinin ən doğru və 
səmərəli metodoloji prinsipi problemin tarixi və müasir 
mərhələlərinin vəhdətidir. Bu cəhətdən «Kitabi-Dədə Qor-
qud» dastanları və müasir Azərbaycan ədəbiyyatı» mövzu-
sunun həlli aşağıdakı istiqamətləri əhatə edir:  
1. «Folklor və yazılı ədəbiyyat» aspekti: 
Bu məsələnin çox mühüm aspektlərindən biri olub, 
problemin ümumnəzəri əsaslarını əhatə edir. «Kitabi-Dədə 
Qorqud» bütün hallarda şifahi ədəbi düşüncənin - folklor 
yaradıcılığının məhsuludur. Bu halda «Kitabi-Dədə Qor-
qud» dastanlarının müasir Azərbaycan ədəbiyyatına təsiri 
mövzusu öz problematikası etibarilə «folklor və yazılı 
ədəbiyyat» münasibətlər modelini nəzərdə tutur.  
 15 
2. «Kitabi-Dədə Qorqud» Azərbaycan ədəbi düşün-
cəsinin mərhələsi kimi: 
Müasir Azərbaycan cəmiyyəti «Dədə Qorqud» eposu 
ilə XX əsrin birinci yarısında tanış olmasına baxmayaraq, 
o, ilk növbədə milli ədəbi düşüncənin konkret mərhələ-
sidir. Onun təşəkkül, formalaşma, canlı ifa dövrü var. Bu 
cəhətdən, «Kitabi-Dədə Qorqud» eposu həm də Azərbay-
can ədəbiyyatının - ümumədəbi düşüncə tarixinin konkret 
bir dövrüdür. Bu cəhətinə görə «Kitabi-Dədə Qorqud» 
dastanlarının müasir Azərbaycan ədəbiyyatına təsiri məsə-
ləsinin öyrənilməsi Azərbaycan ədəbi düşüncəsinin kon-
kret tarixi dövrü ilə müasir dövrünün tarixi-müqayisəli 
aspektdə tədqiqi deməkdir.  
3. «Kitabi-Dədə Qorqud» Azərbaycan ədəbi düşün-
cəsinin qaynağı kimi: 
Bu istiqamət məsələnin «epos» aspektidir. «Kitabi-
Dədə Qorqud» janrı etibarilə qəhrəmanlıq dastanıdır. La-
kin bu dastan eyni zamanda xalqın bütün etnik-mənəvi 
dəyərlərini özündə cəmləşdirən, onu yaddaş xəzinəsi kimi 
qoruyan eposdur. Bir epos kimi Azərbaycan ədəbi düşün-
cəsinin ilkin estetik normaları, müasir ədəbi növ və janr-
ların «arxetipləri» - «rüşeymləri» bu dastanda qorunmaq-
dadır. O, bir dastan kimi uzun əsrlər boyu canlı ifada ol-
muş, daha sonra öz canlı mövcudluq tarixini başa vurub, 
yeni dastanların yaranmasına səbəb olmuş və orta əsrlərdə 
əlyazması halında qeydə alınmışdır. Bu gün «Kitabi-Dədə 
Qorqud» eposu artıq bizim üçün milli ədəbi-estetik düşün-
cənin tarixi arxetiplərini özündə qoruyan epos xəzinəsi - 
epik yaddaşdır. Bu səbəbdən dolayı «Kitabi-Dədə Qor-
qud» dastanlarının müasir Azərbaycan ədəbiyyatı ilə əla-
qəsini öyrənmək eyni zamanda müasir ədəbiyyatın öz ədə-
bi-estetik qaynağı ilə bağlılığını araşdırmaq deməkdir. 
4. «Kitabi-Dədə Qorqud»un Azərbaycan şifahi ədəbi 
düşüncə tarixinə təsiri: 
 16
Müasir Azərbaycan ədəbiyyatı bütün növ və janrlar 
sistemi, mövzu, məzmun və ideya qaynaqları etibarilə 
qədim və orta əsrlər Azərbaycan ədəbiyyatının davamıdır. 
«Kitabi-Dədə Qorqud» özündən sonrakı ədəbi düşüncəyə, 
xüsusilə Azərbaycan qəhrəmanlıq və məhəbbət dastanla-
rına çox güclü təsir etmişdir. Bu səbəbdən müasir Azər-
baycan ədəbiyyatının «Kitabi-Dədə Qorqud»la əlaqəsinin 
bir xətti də orta əsrlər Azərbaycan şifahi ədəbiyyatıdır. 
Yəni «Qorqud» eposunun təsiri orta əsr Azərbaycan das-
tanlarından keçməklə də gəlib müasir ədəbiyyatımıza çat-
mışdır. Bu, haqqında yuxarıda bəhs etdiyimiz «Qorqud 
milli-ədəbi ruhu», yəni XX əsr Azərbaycan ədəbiyyatının 
əsrlər boyu varlığında, tarixi yaddaşında, düşüncəsinin 
köklərində həmişə mövcud olan, yaşamını günümüzə qə-
dər sürdürən «Dədə Qorqud ruhu» məsələsidir. «Dədə 
Qorqud» eposu ədəbi ruh kimi Azərbaycan ədəbi düşün-
cəsini ən qədim çağlarından tutmuş müasir dövrümüzə, 
günümüzə qədər daim müşayiət etmişdir. 
5. «Kitabi-Dədə Qorqud»un yazılı ədəbi düşüncə ta-
rixinə təsiri: 
Azərbaycan alimlərinin ədəbiyyatımızda «Dədə Qor-
qud ənənələrinə dair apardığı araşdımalar göstərir ki, epos 
qədim və orta əsrlər ədəbiyyatımıza da güclü təsir göstər-
mişdir. Məsələnin bu tərəfi məlum edir ki, müasir Azər-
baycan ədəbiyyatının «Kitabi-Dədə Qorqud» eposu ilə 
əlaqəsinin bir qaynağı da bu istiqamətdə axtarılmalıdır. 
Çünki müasir ədəbiyyat ənənə konktekstində qədim və 
orta əsrlər ədəbiyyatının varisidir.  
6. «Kitabi-Dədə Qorqud» və müasir Azərbaycan 
ədəbiyyatı.   
Tədqiqatın başlıca məqsədini təşkil edən bu istiqa-
mət həm xronoloji, həm də məntiqi-elmi baxımdan sonun-
cu olub yuxarıdakı aspektlərlə sıx şəkildə bağlıdır. Əslin-
də, «Kitabi-Dədə Qorqud» və müasir Azərbaycan ədəbiy-
 17 
yatı» mövzusu «Kitabi-Dədə Qorqud» və Azərbaycan ədə-
biyyatı» kimi qlobal elmi problemin sözü gedən aspektlə-
rindən biridir. Bu üzdən mövzuya hansı istiqamətdə baxı-
lırsa-baxılsın, bu aspektləri birgə götürmək, bir aspekti öy-
rənərkən digərlərini də öz dərəcəsində nəzərə almaq la-
zımdır. 
«Kitabi-Dədə Qorqud» dastanlarının müasir Azər-
baycan ədəbiyyatına təsiri mövzusunun tədqiqi problemə 
ilk növbədə «folklor və yazılı ədəbiyyat» aspektində ya-
naşma tələb edir. Bu, çox mühüm yanaşmadır və onun 
nəzərə alınması son dərəcə vacibdir. «Kitabi-Dədə Qor-
qud» bütün hallarda folklor abidəsidir. Folklor abidəsinin 
bütün quruluş elementləri (mövzu, məzmun, forma, obraz, 
süjet, motiv, epizod, bədii dil, onun təsvir və ifadələr sis-
temi və s.) istisnasız şəkildə folklor poetikasının qanuna-
uyğunluqlarına tabedir və heç bir halda ondan qırağa çıx-
mır. Folklor mətninin poetikası ilə yazılı ədəbiyyatın poe-
tikası biri-biri ilə qırılmaz şəkildə bağlı olduğu kimi, on-
ların arasında kəskin fərqlər də vardır. Bu bağlılıq (vəhdət) 
və fərqlər «folklor və yazılı ədəbiyyat» modeli çərçivə-
sində reallaşır. Ə.Ələkbərli folklorun və yazılı ədəbiyyatın 
özünəməxsusluğunu səciyyələndirən (həm də müəyyənləş-
dirən) bədii şərtilik amili haqqında yazır ki, «bu, ilk növ-
bədə, ümumiyyətlə, folklor təfəkkürü, folklorun digər bə-
dii yaradıcılıq sahələrindən, o cümlədən yazılı ədəbiyyat-
dan fərqli spesifik poetikası ilə bağlı əlamətdir və dün-
yanın bütün digər xalqlarının şifahi söz sənəti tarixində bu 
və ya digər forma və səviyyədə müşahidə olunur. Xüsusilə 
qədim dövrlərdə folklorda gerçəkliyin bizim bugünkü 
(bədii - Y.İ.) təfəkkür tərzimizə müvafiq yox, məhz ilkin-
ibtidai təfəkkür prizmasından keçirilərək əks olunduğunu 
və bu təfəkkür tərzi üçün bir sıra keyfiyyətlərin (məsələn: 
hadisələr arasında səbəb-nəticə əlaqəsinin səciyyəvi olma-
ması; bir sıra anlayış və təsəvvürlər, o cümlədən canlı və 
 18
cansızlar, insanlar və heyvanlar arasında diferensiasiyanın, 
yaxud lazımi səviyyədə diferensiasiyanın yoxluğu və s.) 
səciyyəviliyini də nəzərə alsaq, onda folklorun bədii şərti-
lik elementlərindən istifadə özünəməxsusluğundan hətta 
onun poetikasının əsas komponenti kimi danışa bilərik» 
(116, 162). 
Azərbaycan folklorşünaslığında folklor mətnlərinin 
folklorun öz poetikasına uyğun yox, yazılı ədəbiyyat 
prinsipləri ilə təhlil olunması rast gəlinən haldır. Həmçinin 
ədəbiyyatşünaslıqda ədəbi əsərlərdəki folklor «layının» 
(folklor motiv və obrazlarının) təhlili zamanı «folklor və 
yazılı ədəbiyyat» münasibətlər modelinə bir çox hallarda 
etina edilmir. Nəzərə alınmır ki, hər hansı folklor obrazı 
yazılı ədəbiyyata gələrkən yazıçı təxəyyülünə uyğun də-
yişsə də, ədib onun üzərində müxtəlif yaradıcılıq əməliy-
yatları aparıb həmin folklor obrazını öz ideyasının daşı-
yıcısı kimi yenidən yaratsa da, bu folklor obrazının «bət-
nində», «mayasında» (obrazın semantik strukturunda, for-
mal-poetik quruluşunda və s.) folklor poetikasının qanuna-
uyğunluqları yaşamaqda davam edir. Bu amildən irəli gəl-
məklə hər hansı yazılı ədəbiyyat əsərində folklor qatının 
araşdırılması, o cümlədən bizim tədqiqatımızda olduğu 
kimi müasir Azərbaycan ədəbiyyatında «Kitabi-Dədə Qor-
qud» dastanlarının təsirinin qlobal aspektdə öyrənilməsi 
zamanı «folklor və yazılı ədəbiyyat» münasibətlər modeli 
hökmən tətbiq olunmalıdır. 
Prof. P.Əfəndiyev görkəmli dramaturq C.Cabbarlı 
yaradıcılığında xalq ədəbiyyatından istifadə məsələsindən 
bəhs edən kitabında yazır: «Yazılı ədəbiyyat və folklor, 
bunların qarşılıqlı əlaqə və təsiri ədəbiyyatşünaslıq və folk-
lorşünaslığı həmişə düşündürmüşdür. Bu problem həm də 
Azərbaycan ədəbiyyatı tarixində xəlqilik, realizm, sənətkar-
lıq kimi mühüm məsələlərlə bağlıdır. Ona görə də müxtəlif 
dövrlərdə Azərbaycan söz ustalarının xalq ədəbiyyatına mü-
 19 
nasibəti, ondan istifadə etməsi yolları və üsulları barədə ay-
rıca tədqiqat işləri aparmaq zəruridir» (107, 3).  
Təcrübəli folklorşünas bir neçə ildən sonra S.Vur-
ğunun folklora münasibətini tədqiq edən kitabında «folklor 
və yazılı ədəbiyyat» məsələsinin elmi problematik aspekti 
olduğunu göstərmişdir: «Yazıçı və şifahi ədəbiyyat, onların 
qarşılıqlı əlaqəsi ədəbiyyatşünaslıq və folklorşünaslığımız-
da çoxdan həllini gözləyən problemlərdən biridir... Müxtəlif 
dövrlərdə Azərbaycan sənətkarlarının xalq ədəbiyyatına 
münasibəti, ondan istifadə yolları və üsulları barədə tədqi-
qat əsərləri yazılsa da, bunlar azdır» (108, 3-4).    
Tədqiqatçı R.Əhmədov da «Səməd Vurğun və folk-
lor» problemini araşdırarkən məsələnin nəzəri əsaslarına 
toxunaraq yazır ki, folklor və yazıçı problemi bir sıra nə-
zəri aspektlərdən diqqəti çəkir. Onun yazılı ədəbiyyatda 
təzahürü daha çox iki məqamda özünü büruzə verir. İlk 
öncə yazıçının yeri gəldikcə xalq yaradıcılığının çeşidli 
janrlarından, rəngarəng süjetlərindən, əfsanə və rəvayət-
lərdən, atalar sözləri və zərbi-məsəllərdən... iqtibas yolu 
ilə istifadəsində, nümunələrin seçilməsində müşahidə olu-
nur. İkinci halda isə bu təsir yazıçının bədii təfəkküründə 
və fərdi üslubunda, estetik ideyanın təzahüründə (mövzu-
nun seçimindən tutmuş dilinə qədər olan komponentlərdə) 
duyulur. Bunlardan birincisi aydın nəzərə çarpdığı halda, 
ikincisi daha dərin qatlarda olur. Folklor və yazılı ədəbiy-
yat bağlılığının bir cəhətini də yazıçının xalq yaradıcılığını 
zənginləşdirməsində görmək lazımdır. Bu prosesdə sanki 
dialektik çevrilmələr, transformasiyalar baş verir. Xalq 
yaradıcılığı ilə zənginləşən və formalaşan yazılı ədəbiyyat 
yenidən bu və ya digər şəkildə oxucunun (xalqın) dilinə 
ağzına düşən bədii nümunələrə, poetik deyimlərə çevrilir 
(114, 60). 
Fikirlərdən bəlli olduğu kimi, «folklor və yazılı ədə-
biyyat» ədəbiyyatşünaslıq üçün bütün hallarda aktual və 
 20
zururi yanaşma aspektidir. Bu aspektin aktuallığı və zə-
rurəti «Qorqud» eposunun müasir ədəbi düşüncəyə təsiri 
probleminin araşdırılması üçün də dəyişməz olaraq qalır. 
Baxmayaraq ki, folklor və yazılı ədəbiyyat bədii yaradı-
cılıq hadisələri kimi bir axarda birləşə bilir. Ancaq bunları 
eyniləşdirmək olmaz. Bunlar bədii yaradıcılığın müxtəlif 
üslubları, tədqiqatlarda göstərildiyi kimi, kodları, yəni təs-
vir dilləri, ifadə üsullarıdır. 
Prof. M.Həkimov və S.Rzasoy yazırlar: «Yazılı 
ədəbiyyat və folklor problemi ilk baxışdan sadə mövzu ki-
mi görünsə də, əslində, yaradıcılığın çox mürəkkəb müna-
sibətlər kompleksini, bədii özünüifadənin müxtəlif təsvir 
dillərini, ifadə kodlarını nəzərdə tutur. Folklor və yazılı 
ədəbiyyat etnik-bədii özünüifadə kontekstində düşüncənin 
həm diaxron (tarixən biri-birinin ardı ilə gələn – Y.İ.), həm 
də sinxron (yanaşı, eyni zamanda mövcud olan – Y.İ.) 
kodlarıdır. Burada diaxronluq bu kodların bir-birini şərt-
ləndirməsi, folklor kodunun yazılı ədəbiyyat kodu üçün 
«arxekodu» təşkil etməsi deməkdir. Ancaq bu kodların 
münasibətlər sturukturu təkcə biristiqamətli, yəni diaxron 
deyildir. Yazılı ədəbiyyatın meydana çıxması, yazılı düşün-
cə və özünüifadə tərzinin meydana çıxması folklor kodunu 
heç də «arxeləşdirməmiş», əksinə, bu kodların sinxron 
funksionallaşma mexanizmləri qurulmuşdur» (161, 64). 
Yazılı ədəbiyyat şifahi ədəbiyyatdan təkcə zaman-
ca ondan sonra meydana çıxması ilə fərqlənmir. Müəlliflər 
göstərirlər ki, «yazılı ədəbiyyat - yazılı düşüncə tərzi de-
məkdir. Bu, folklor özünüifadəsinin sadəcə yazı koduna 
keçməsi demək deyildir. Yazı kodu düşüncənin folklordan 
çox planda fərqli olan struktur mexanizmlərini nəzərdə tu-
tur. Bu halda etnik özünüifadənin bədii-estetik tərzi kol-
lektiv qəliblərdən çıxır. Düşüncənin ümumiləşmiş, sxem-
ləşmiş formulları fərdiləşməyə, konkretləşməyə meyllənir. 
Minillərin qəlibləri öz sturukturunda fərdin nəfəsinin ifadə 
 21 
mexanizmlərinin aktual üzvlənməsinə doğru inkişaf edir. 
Bu baxımdan, yazılı kod ümumbədii təfəkkür kodunun 
tamamilə yeni bir mərhələyə və uyğun olaraq sturuktura 
keçməsi deməkdir (161, 64-65). 
Yazılı ədəbiyyatla folklor düşüncəsinin biri-biri ilə 
bağlılığını vurğulayan müəlliflər onların biri-biri ilə mü-
nasibətlərini aşağıdakı kimi səciyyləndirirlər: «Yazılı ko-
dun meydana çıxması dialektik planda folklor kodunu 
inkar etmir. Kod paralelliyi, ümumbədii təfəkkürün ifadə 
tərzlərinin yandaşlığı yaranır. Bu halda hər iki kod bir-
birinin, təbii ki, mexaniki paraleli olmur. Bütün ortaqlıq, 
korrelyativ (eyni əsaslı – Y.İ.) həmahəngliyə baxmayaraq, 
kodlar özünəməxsusluğunu saxlayır. Ən başlıcası, yazılı 
düşüncə kodu folklor düşüncə kodunun əsasında meydana 
gəlsə də, burada təsir birtərəfli yox, ikitərəfli olur: Yazılı 
kodu şərtləndirən folklor kodu yazılı kodun inkişafı, sü-
rəkli «startı», sıçrayışlı dinamikası ilə get-gedə onun təsi-
rinə düşməyə, başqa sözlə, əks təsirə məruz qalır. Bu ba-
xımdan, yazılı ədəbiyyat və folklor munasibətlərinin ən 
ümumi poetik konteksti: 
- Folklorun yazılı ədəbiyyata təsirini; 
- Yazılı ədəbiyyatm folklora təsirini; 
- Folklor və yazılı ədəbiyyatın eyni zamanda qar-
şılıqlı təsirlərini nəzərdə tutur» (161,65). 
  «Dədə Qorqud» eposunun müasir milli ədəbiyyatla 
əlaqələrinə «folklor və yazılı ədəbiyyat» münasibətlər mo-
delində baxıldıqda məsələnin tarixən çox mürəkkəb oldu-
ğu meydana çıxır. Prof. K.Abdulla bu modeli daha dərin 
tarixi aspektdə «mif və yazı» münasibətlər modeli kimi 
müəyyənləşdirib «Kitabi-Dədə Qorqud»a bu kontekstdə 
yanaşmışdır. Alimin fikrincə, bu münasibətlər modeli son 
dərəcə dərindədir və ilk növbədə mif ilə yazı mədəniyyət-
lərinin (kodlarının) sistem kimi hüdudları və biri-birinə 
keçidi nəzərdə tutan sistemlərarası diffuz məqamları ilə 
 22
bağlıdır. O yazır: «Vacib olan odur ki, biz belə bir aydın 
sualın əhəmiyyətini dərk edək: mifoloji təsəvvür harda 
qurtarır və Yazı mədəniyyəti hardan başlayır? Və vacib 
deyil ki, biz bu sualın dəqiq cavabını bilmirik, bəlkə, heç 
bunu bilməyimiz mümkün də deyil. Əsas məsələ odur ki, 
bu iki nəhəng mədəniyyət tiplərinin bu sualdan çıxış edib 
özünəməxsus xüsusiyyətlərini müəyyənləşdirmək müm-
kündür. Özü də bu, ona görə mümkündür ki, xoşbəxtlik-
dən Dastan («Kitabi-Dədə Qorqud» - Y.İ.) özündə mifolo-
ji dünyagörüşünün və Yazı mədəniyyətinin ən əlamətdar 
cizgilərini saxlayır. Bir az da dəqiqləşdirsək, bu mədəniy-
yətlərin birindən digərinə körpü salan böyük və zəngin 
keçid mərhələsini özündə əks etdirir. Təkrar edək ki, açıq-
aydın şəkildə yox, gizli şəkildə əks etdirir» (16, 23-24). 
Prof. K.Abdullanın bu fikrində mövzumuzla bağlı 
çox maraqlı iki məqam var. Birinci məqam ondan ibarətdir 
ki, «Kitabi-Dədə Qorqud» mifdən yazıya (həm də eyni 
zamanda: «folklordan ədəbiyyata») keçidi özündə yaşadan 
«körpüdür». Bu məqam «Dədə Qorqud» eposunun müasir 
Azərbaycan ədəbiyyatına coşğun və məhsuldar təsirinin, 
ədəbi düşüncədə meydana gələn «Dədə Qorqud» cazibə-
sinin səbəblərini izah edir. Yəni bu eposun bədii maya-
sında, poetik strukturunda folklordan yazılı ədəbiyyata ke-
çidin hazır mexanizmləri var. Həmin mexanizmlər XX əs-
rin birinci yarısında Azərbaycan ədəbiyyatının üfüqlərində 
«Dədə Qorqud» eposunun göründüyü «an»dan işə düşür 
və milli ədəbiyyatımızda «Qorqud» epoxasının başlanğı-
cını qoyur. İkinci məqam isə mifdən yazıya («folklordan 
ədəbiyyata») keçidin mexanizmlərinin eposun strukturun-
da gizli şəkildə mövcud olmasının prof. K.Abdulla tərə-
findən xüsusi vurğulanmasıdır. Bu, bizim yuxarıda artıq 
hallandırdığımız «Dədə Qorqud» ədəbi ruhudur. Həmin 
ruh milli ədəbiyyatımızın bütün tarixi boyunca ona xas 
olub, «Kitabi-Dədə Qorqud» vasitəsi ilə müasir Azərbay-
 23 
can ədəbiyyatında yenidən canlanaraq ədəbi düşüncəyə 
yeni həyat (yeni məzmun və forma əlvanlığı) verib.  
«Kitabi-Dədə Qorqud» eposunun Azərbaycan ədəbi 
düşüncəsinin inkişafında mühüm və əlahiddə yeri vardır. 
Bu, onunla bağlıdır ki, «Qorqud» eposu bir tərəfdən milli 
ədəbi-bədii yaradıcılığın konkret bir mərhələsi, digər 
tərəfdən isə həm də milli düşüncənin bütün ilkin arxetip-
lərini özündə qoruyan mənbə - qaynaqdır. Bu, elə bir qay-
naqdır ki, Azərbaycan ədəbi düşüncəsi, bütövlükdə milli 
varlığı bütün hallarda bu qaynağa bağlanır. Bu məsələ 
«Kitab»ı «milli varlığımızın mötəbər qaynağı» adlan-
dırmış görkəmli dövlət xadimi H.Əliyevin fikrində sərrast 
şəkildə belə ifadə olunmuşdur: «Kitabi-Dədə Qorqud» 
bizim milli estetikamızın mötəbər qaynağı olaraq mənəvi 
və estetik dəyərlərin vəhdətini özündə əks etdirir. Gözəllik 
və eybəcərlik, ülvilik və alçaqlıq, komiklik və faciəlik, 
məhəbbət və nifrətlə bağlı olan fikirlər, bizim əcdadla-
rımızın estetik duyumu lakonik ədəbi formalarda eposun 
müxtəlif boylarında ifadə olunur. Gözəllik və hikmətin, gö-
zəllik və qeyrətin, gözəllik və sədaqətin qırılmaz daxili har-
moniyası da «Kitabi-Dədə Qorqud»a xas olan estetik və 
etik kateqoriyaların mahiyyətini açıqlayır» (126, 8). 
Ak.B.Nəbiyev və prof. Y.Qarayevin göstərdikləri ki-
mi: «Kitabi-Dədə Qorqud» oğuz xalqlarının şah əsəri, ata 
kitabıdır, Azərbaycan mentalitetinin, bütün türk dünya-
sının yaradıcı dühasının hələlik əldə olan ilk ən böyük və 
ən mükəmməl bədii ifadəsidir. Bu dastan həm də xalqın 
həyatının epik lövhələrini, onun əxlaq və mənəviyyatını, 
davranış mədəniyyətini, estetik zövqünü, gözəllik anlayı-
şını, humanizmini, vətənpərvərlik, qəhrəmanlıq keyfiyyət-
lərini, sevgidə dəyanət, ataya-anaya şəfqət və ehtiram duy-
ğularını bədii vasitələrlə əks etdirən qanunlar məcəlləsi, 
zəngin biliklər ensiklopediyasıdır» (261, 16-17). 
 24
«Kitabi-Dədə Qorqud»u «əxlaqi və estetik məziyyət-
lər xəzinəsi hesab edən ak. B.Nəbiyev dastanda qorunub 
qalmış estetik (o cümlədən bədii-estetik - Y.İ.) normaların 
Dədə Qorqud obrazında təcəssüm olunan milli əxlaqi nor-
maların estetikasını özündə əks etdirdiyini xüsusi vurğu-
layaraq göstərir ki, «onun (Dədə Qorqudun - Y.İ.) böyük 
bədii istedadının, zəngin biliyinin və bir insan kimi mənə-
vi hünərinin məhsulu olan və artıq dünyada ən mükəmməl 
oğuznamə kimi etiraf və təqdir edilən «Kitabi-Dədə Qor-
qud» dastanı «tarixçi üçün xalqımızın tarixi, ədəbiyyat-
şünas üçün onun epopeyası, etnoqraf üçün milli əlamətlər 
toplusu» (Ş.Cəmşidov), psixoloqlar üçün xarakterlər xəzi-
nəsi, estetiklər üçün gözəllik qalereyasıdır. 1300 il öncə 
saçları ağarıb tarixə çevrilmiş bu xəzinə zaman keçdikcə, 
daha dərindən tədqiq edilib çeşidli nəşrlərdə xalqa çatdırıl-
dıqca elmi-ədəbi məna və əhəmiyyəti, estetik dəyəri daha 
da artır və zənginləşir» (260, 15). 
Müasir Azərbaycan ədəbiyyatı öz poetik mahiyyəti-
nin hansı səviyyəsindən baxılırsa-baxılsın, ilkin qaynaqları 
etibarilə «Kitabi-Dədə Qorqud»a bağlanır. Bu ədəbiyyatın 
obrazlar sisteminin, bədii təfəkkür tərzinin, dünyanı bədii 
qavramasının poetik üsulunun alt qatında, bünövrəsində 
«Qorqud» eposundan gələn poetik kodlar durur. Bu kodlar 
milli ədəbiyyatın bütün dövrlərində var olan, o cümlədən 
müasir Azərbaycan ədəbiyyatının da onunla nəfəs aldığı 
«Qorqud ruhunun» daxili mahiyyətini, quruluşunu təşkil 
edir. Prof. Y.Qarayev yazır ki, «min üç yüz ildir ki, Qor-
qud xalqın qan və gen yaddaşı kimi yaşayır və özündən 
əvvəlki min üç yüz ilin də bədii və genetik arxetipini hər 
sətrində, hər sözündə yaşadır. Üstəlik, növbəti, min üç yüz 
il üçün də ən sabit, etibarlı, mənəvi-əxlaqi kodlar və genlər 
yenə bu «ana kitabın» bətnində və ruhunda qorunub sax-
lanır. Müstəqillikdə minillik və əbədilik üçün əsaslar, 
xalqlarla kültürlər, yer və göy, torpaq və millət, təbiət və 
 25 
ekologiya arasında davranış və rəftar kodeksi, qanun və 
ana yasa...  hamısı, hamısı öz əksini bu kitabda tapır. Və 
müstəqillik dövründə də Qorqud yenidən mənəvi intibahın 
simvolu, milli heysiyyətin və özünüdərkin sənədi olur» 
(216, 4).  
Əlbəttə, prof. Y.Qarayevin bu obrazlı ifadəsində 
«Kitabi-Dədə Qorqud» eposu, o cümlədən onun müasir 
Azərbaycan ədəbiyyatına təsiri ilə bağlı çox aydın şəkildə 
ifadə olunmuş həqiqət var. Abidənin rəsmi şəkildə 1300 
illiyi qeyd olunmuşdur. Bu, «Kitabi-Dədə Qorqud» epo-
sunun dastan şəklində meydana çıxmasının şərti tarixidir. 
Bu tarixdən əvvəl «Dədə Qorqud» oğuz xalqının yaradı-
lışı, mövcudluğu, etnik-siyasi quruluşu və s. haqqında kos-
moqonik mif, etnoqonik mif, mifoloji epos, arxaik qəh-
rəmanlıq əfsanə və rəvayətləri kimi mövcud olub. Sonra 
klassik qəhrəmanlıq dastanı halına düşüb. Uzun əsrlər can-
lı ifada mövcud olub, yazılı ədəbiyyata təsir edib. Sonra 
qəhrəmanlıq və məhəbbət dastanlarına transformasiya olu-
naraq canlı mövcudluğunu başa vurub. Ancaq bu eposun 
sonu demək olmayıb. Azərbaycan xalqının ən qədim tarixi 
çağlarından tutmuş bugünədək yaşayan «Dədə Qorqud» 
ruhu heç vaxt milli ədəbi düşüncəni tərk etməyib. Bu 
cəhətdən dastanı «bütün dövrlərin kitabı» adlandıran prof. 
Y.Qarayev tamamilə haqlıdır. 1300 il ədəbiyyatımızı poe-
tik enerji ilə qidalandıran bu abidə, əslində, tükənməz bə-
dii-estetik düşüncə xəzinəsidir. O, arxaik dövrdə ədəbi dü-
şüncə tariximizin özünü təşkil etmiş, daha sonra əsrlər bo-
yu qədim və orta əsrlər Azərbaycan ədəbiyyatının inki-
şafına qida vermiş, XX əsrin birinci yarısından milli ədəbi 
düşüncəyə yenidən aktiv şəkildə daxil olmaqla ədəbiyya-
tımızda «Qorqud epoxasının» əsasını qoymuşdur. Bu yer-
də haqlı bir sual meydana çıxır: Bir dastanın  əsrlərin və 
minilliklərin, qərinələrin və epoxaların fövqünə qalxan bu 
fövqəl gücü haradan gəlir? 
 26
Bu sual, əslində, tədqiqatın mövzusu ilə sıx bağlı ol-
maqla dərin aktuallıq kəsb edən bir mühüm nəzəri məsə-
ləyə toxunmağı tələb edir. Bu, «Kitabi-Dədə Qorqud» das-
tanının janr potensialı ilə bağlı məsələdir. «Dədə Qorqud» 
bir dastan kimi tükənməz poetik potensiala malikdir. Bu 
dastanın bədii-estetik tükənməzliyi isə onun, sadəcə ola-
raq, bir dastan yox, həm də milli düşüncənin bütün bədii-
estetik enerjisini, milli poetik ehtiyatlarını, etnik-mədəni 
yaddaşını özündə ehtiva edən epos olduğunu göstərir. 
Prof. N.Cəfərov ona məhz bu statusda yanaşır: «Epos», sa-
dəcə, dastan deyil, müxtəlif süjetlər, motivlər verən, mən-
sub olduğu xalqın ictimai-estetik təfəkkürünü bütövlükdə 
ifadə edən möhtəşəm dastan - potensiyadır. Onu tam ha-
lında bərpa etmək mümkün deyildir, mövcud mənbələr 
əsasında yalnız təsəvvür etmək mümkündür ki, həmin tə-
səvvür ideya-estetik, poetexnoloji, linqvistik və s. kom-
ponentlərin üzvi vəhdətindən ibarətdir» (86, 12). 
Göründüyü kimi, dastan olmaq «Kitabi-Dədə Qor-
qud»un janr əlamətidir, epos isə onun milli tarixində 
oynadığı rol, qalxdığı səviyyə ilə bağlı addır. Doğrudan 
da, Azərbaycan dastanları içərisində «Koroğlu»nu çıxmaq 
şərti ilə hər bir dastan «Kitabi-Dədə Qorqud» qalxdığı 
zirvəyə qalxa bilməmişdir. O, Azərbaycan xalqının milli 
tale kitabı, epik-milli «pasportu», yaxud prof. N.Cəfəro-
vun adlandırdığı kimi, «Azərbaycan xalqının şah əsəri»dir. 
Müəllif eposun tarixini milli tariximizə bərabər tutaraq 
yazır: «Dədə Qorqud» eposunun tarixi Azərbaycan etnik-
mədəni sisteminin ümumtürk etnik-mədəni sistemindən 
fərqlənərək ayrılması (diferensiasiyası) tarixidir» (82, 4).  
Prof. M.Cəfərli bildirir ki, «müasir dövrümüzdə das-
tan yaradıcılığının öyrənilməsinin ən mühüm nəzəri məsə-
lələrindən biri epos-dastan münasibətləridir. Azərbaycan 
folklorşünaslığında «epos» və «dastan» terminləri uzun 
müddət sinonim anlayışlar, yəni mənası bir-birinə bərabər 
 27 
tutulan terminlər kimi işlənmişdir. Bəzən «epos» qəhrə-
manlıq dastanı mənasında işlənmişdir. Lakin dünya elmin-
də «epos» və «dastan» terminləri heç də bütün hallarda 
bir-birini əvəz edən, mənaları bir-birinə bərabər olan 
anlayışlar kimi işlənmir» (80, 6). 
«Kitabi-Dədə Qorqud»u janr kimi qəhrəmanlıq das-
tanı hesab edən E.Rəhimova, ak. H.Araslı, prof. M.Təh-
masib, prof. R.Rüstəmzadə, prof. S.Paşayev, Q.Əliyeva, 
R.Bədəlov kimi alimlərin fikirləri (51, 20; 330, 108-112; 
392, 16;  390, 30-31; 366, 16; 372, 7) əsasında «dastan», 
«qəhrəmanlıq dastanı», «qəhrəmanlıq nağılları», «epos» 
kimi terminlərin sərhədlərinin geniş, yayğın, bəzən də biri-
birinə qarışmış olmasına diqqət cəlb etmişdir (285, 33). Bu 
və digər tədqiqatlar «epos» anlayışının xalqın milli taleyi 
ilə sıx bağlı olduğunu göstərir. 
«Dədə Qorqud» dastanının epos səciyyəsini onun 
sintez keyfiyyəti ilə izah edən prof. K.V.Nərimanoğlu öz 
tədqiqatlarında «epos»u təfəkkür fazası və mədəniyyəti, 
tipologiya və öz poetik sistemi, struktur və semantik 
özümlülüyünə malik anlayış kimi səciyyələndirmiş və «bu 
baxımdan «Kitabi-Dədə Qorqud» dastanlarını türk-oğuz 
xalqlarının misilsiz örnəyi» hesab etmişdir (264, 110-111; 
265, 77; 267, 139-140).  
Bu cəhətdən dastan, prof. H.İsmayılovun qənatinə 
görə, «türk kodu ilə işarələnmiş işarələr sistemi» kimi 
«əski epik ənənənin davamı» olub, mif, folklor və tarixin 
qarşılıqlı münasibətlərində yaranır, «ötgü», «boy» kim 
mərhələlərdən keçməklə milli tarixi özünə konsentrasiya 
edir (185, 4-6). Müəllifə görə, «dastanın eposla identik 
vahid olmadığı aydındır. Eyni zamanda dastan epik sis-
temdə avtonom hüquqlara malikdir. Əslində, dastanm 
mətn avtonomiyası vardır. Xalq yaradıcılığı örnəklərinin 
digər elementləri onun strukturunda yalnız kanonik qəlib-
lərə dola və ya hansısa vahidi əvəzləyə bilir. Amma das-
 28
tanın strukturu dəyişmir; çünki o, sabit informasiya daşı-
yıcısı kimi bir işarə bütövüdür və mətn strukturunun sa-
bitliyi həm də bununla bağlıdır» (184, 295-296). 
Göründüyü kimi «epos» bütöv epik sistemi, etnosun 
epik-milli dəyərlərini öz içinə alan nəhəng anlayışdır. 
Dastanın bu sistemdə xüsusi yeri, yaxud prof. İ.Abbaslının 
dediyi kimi, «xüsusi siqləti» vardır: «Epos-dastan hər bir 
xalqın müxtəlif tarixi kəsimlərdəki ədəbi-bədii, estetik-
fəlsəfi düşüncəsinin çoxyönlü cəhətlərini əks etdirən yara-
dıcılıq sahəsidir. Bu poetik irs, şifahi söz sənəti aləmində 
türk xalqlarının, o sıradan Azərbaycan türklərinin dastan 
yaradıcılığının xüsusi siqləti vardır» (2, 17). 
Rus alimi B.N.Putilov göstərir ki, «epos» çağdaş 
folklorşünaslıqda estetikanın ümumi nəzəri ruhuna uyğun 
olaraq daha çox növ anlayışı kimi şərh olunan termindir. 
Bu mənada, söz sənətinin növlərindən biri kimi «eposa» 
nağılları, rəvayətləri və nəql edilən nəsrin başqa  növlərini, 
həmçinin təhkiyənin şeir və nəğmə formalarını aid edirlər. 
Daha dar və ciddi mənada «epos» termini ilə dünya 
folklorunda tarixən təşəkkül tapmış və tarixi-tipoloji vərə-
səliklə əlaqələnən janrların sistemini əhatə edirlər. Bu 
janrlar sisteminə daxil olan ayrı-ayrı qruplar, bütövlükdə, 
daxili oxşarlığın müxtəlif səviyyələri (qəhrəmanların tip-
ləri, süjetliliyin səciyyəsi, ideya dominantlığı və s.) ilə 
əlaqələnir. Lakin əlaqə hər şeydən əvvəl janrların tarixən 
meydana çıxmasının ardıcıllığında, birilərin digərləri ilə 
əvəzlənməsində, varisliyin və genetik asılılığın şəksiz 
mövcudluğunda ifadə olunur (391, 162). 
Prof. N.Cəfərov və prof. K.V.Nərimanoğlunun gös-
tərdikləri kimi, «Epos» sözü ədəbiyyatşünaslıqda həm dar 
- «dastan» mənasında, həm də geniş mənada işlənir ki, 
sonuncusu (geniş mənası) bu və ya digər xalqın, yaxud 
xalqların qədim ədəbiyyatından danışanda özünü daha çox 
doğruldur - hər şeydən əvvəl ona görə ki, qədim dövrlər-
 29 
dən qalmış, müxtəlif yazılı mənbələrdə mühafizə edilmiş 
«əsərlər» nə qədər müstəqil olsalar da, vahid bir əsərin - 
eposun hissələri təsəvvürünü yaradır» (88, 136). 
  Türk alimi prof. Ə.İnan «epos» anlayışında milli ta-
rixlə bağlılığın əsas olduğunu vurğulayaraq yazır ki, «hər 
millətin tarixi milli dastan və əfsanələrlə başlar. Böyük 
dövlətlər quran xaqanların və onlara yardım edən milli 
tanrıların mənşələrinə dair söylənən əfsanələr, ayinlərdə 
oxunan dua və ilahilər, qəhrəmanların sərgüzəştlərini 
tərənnüm edən epopeyalar, nağıllar, xalq fəlsəfəsindən 
ibarət olan atalar sözü, bu gün bizim üçün mənasız kimi 
görünən xurafat yalnız bir millətin deyil, bütün bəşəriy-
yətin təfəkkür tarixini və onun müxtəlif təkamül səhifə-
lərini öyrənmək üçün çox qiymətli materialları təşkil edir» 
(361, 191).  
Prof. A.Nəbiyev bu anlayışın etnik-mədəni sistemin 
ümumi poetik modeli olduğunu göstərir: «Epos yaradı-
cılığı əski dünyanın inkişaf etmiş sivil yüksəlişinin yad-
daşda əks olunmuş bədii modeli idi. Bu modeldə bir çox 
estetik, mənəvi-əxlaqi, etik və hüquqi dəyərlər cəmləşmiş-
dir» (258, 482).    
«Epos»un etnik-mədəni sistemlə bağlılığını əsasən 
onun «fəlsəfi sabitliyi, əxlaqi etibarı təlqin edən janr» 
olmasında görən prof. Y.Qarayev yazır ki, eposla etnosun 
ən təbii qaynağı, sintezi baş verib. «Dədəm Qorqud» - 
türklüyün məhz belə kitabıdır...» (215, 301). 
«Epos»un janr təbiəti onun başqa epik janrlardan, bir 
növ, bir pillə üstün dayanmasında, başqa janrları öz məna 
çevrəsinə daxil etməsində (qatmasında) ifadə olunur. Bu 
anlayışın üç məna səviyyəsinin («dünya modeli», «sözlü 
mətn» və janr) olduğunu göstərən S.Rzasoy onu bir janr 
olaraq «bütün epik janrları birləşdirən sistem» hesab 
etmişdir (297, 74) 
 30
Göründüyü kimi, «epos» milli kitab səviyyəsinə qal-
xan dastandır. Başqa sözlə, «Azərbaycan eposu bütün poe-
tik tutumu, epik estetikası ilə ümumtürk eposunun tərkib 
hissəsidir. Bu cəhətdən ümumtürk eposunun minillər boyu 
özünü gerçəkləşdirmiş qanunauyğunluqları milli eposu-
muzda, o cümlədən “Koroğlu” eposunda özünü göstər-
məkdədir. Belə ki, şifahi ənənəyə söykənən cəmiyyətlərdə  
epos həm də elin «yaddaşı», yəni tarix kitabı rolunda olur. 
Türk etnosu da at üstündə doğulub at üstündə ölən, 
dünyanın ənginliklərinə can atan, atdan düşüb, daş üstündə 
tarixini yazıb, yenə də atlanan etnos olaraq öz eposuna 
müqəddəs baxmış, onu gerçək tarix saymışdır. Heç də tə-
sadüfi deyildir ki, oğuzlar «Dədə Qorqud»u məhz «Qura-
ni-Kərim» kimi müqəddəs sayaraq, ona «Kitab» adı ver-
mişlər. Buradan göründüyü kimi, türklərdə epos birbaşa  
gerçəkliyin özü sayılmışdır. Halbuki onların eposu da 
gerçək tarixin obrazlaşdırılmasıdır. Ancaq burada əsas 
olan həmin bu obrazlaşmaya münasibətdir. Öz eposunu 
birbaşa öz tarixi kimi qəbul edən xalq tarixinin əhəmiy-
yətli hadisələrini eposda «yaddaşlaşdırmağa», «tarixləşdir-
məyə» səy göstərir» (186, 22).  
Fikrimizcə, xalq yazıçısı Anarın bir fikri «eposun 
ana kitab səviyyyəsinə qalxan dastan» olmasının əsas 
mahiyyətini dəqiq ifadə edir. O yazır: «Hər hansı xalq - 
ədəbi irsi nə qədər zəngin olsa da bir, ya iki əsas kitaba, 
təməl kitaba, Ana kitaba malikdir. Belə baş kitab xalqın 
varlığını ən dolğun və bitkin şəkildə əks etdirir.  Belə kitab 
xalqın mənliyini, mənşəyini və məskənini təsdiq edir, keç-
mişini və gələcəyini müəyyənləşdirir, özlüyünü bənzərsiz-
liyini, fəlsəfi və əxlaqi baxışlarını, dünyagörüşünü və dün-
yaduyumunu, etik və estetik dəyərlərini göstərir, xasiyyə-
tinin, məcazının, davranışının ən incə psixoloji çalarlarını 
açır, torpağın ətrini və rənglərini, dağlarının əzəmətini, 
meşələrinin, çaylarının, bulaqlarının sərinliyini, çöllərinin, 
 31 
düzlərinin genişliyini canlandırır... Azərbaycan xalqının 
şah əsəri, Ana kitabı Dədə Qorqud dastanıdır» (45, 11). 
«Kitabi-Dədə Qorqud» həm bir dastan, həm də bir 
milli (ana) kitab - epos kimi Azərbaycan ədəbi-estetik dü-
şüncəsinin ilkin qaynağıdır. Bu baxımdan, müasir Azər-
baycan ədəbiyyatı da öz poetik kökləri etibarilə birbaşa bu 
eposa bağlanır. Bu, ilk növbədə dastanın ədəbi-bədii abidə 
olması ilə bağlıdır. Prof. T.Hacıyev belə hesab edir ki, 
«Dədə Qorqud kitabı»nın süjet və quruluşunda, obrazları-
nın psixoloji təkamülündə, dilinin bədiiliyində həm şifahi, 
həm də yazılı ədəbiyyatın cizgiləri birləşir» (152, 5). 
«Vəzn dilin məhsuludur, hər ictimai zümrənin öz ilk 
şeirinə verdiyi ahəng dilinin ümumi ahəngindən ayrılan 
«ən saz-element»lər (ünsürlər) məcmuəsidir. Türklərin şeir 
musiqisini axtarmaq üçün nə Ərəbistanın qızğın çöllərinə, 
nə də İranın tozlu ovalarına getmək lazım deyildir; ibtidai 
sözlərin dilimizə çevrilməsi bunun fəlsəfəsini anlamaq 
üçün yetişər» - deyən məşhur alim Ə.Abid «Dədə Qor-
qud» eposunu türk «şeir musiqisinin» - «etnopoetikasının» 
qaynağı kimi «şeir tariximizin başlanğıcı olan vəznli nəs-
rin» əsas sənədi hesab etmişdir (32, 471-472).  
Azərbaycan ədəbiyyatında romantizmin folklorla 
əlaqələrini «sıx və geniş» hesab edən K.Əliyev (127, 172) 
«Kitabi-Dədə Qorqud»u müasir ədəbiyyatın «entnopoe-
tika» qaynağı, yəni etnik-mədəni sistem üçün xarakterik 
olan poetik ölçü və göstəricilərin mənbəyi kimi səciyyə-
ləndirmişdir (128, 19-20). Bu, təsadüfi olmayıb, dastana 
«epik təfəkkür və tarix» kimi çox iri tutumlu aspektdə ba-
xan prof. A.Hacılının qənaətincə, onun poetik sinkretizmi 
– məzmunun mürəkkəb poetik-semantik quruluşu ilə bağ-
lıdır: «Dədə Qorqud» kitabı poetik baxımdan sinkretik 
mətn təsiri bağışlayır - şifahi eposun, ilk yazıya alınma 
prosesinin və ehtimal ki, variantlaşmış kitab eposunun 
əsərdə üç məzmun qatı kimi təzahürü göz qabağındadır. 
 32
«Dədə Qorqud kitabı»nda şaman, ozan, aşıq təfəkkürünün 
ortaqlığı aydın nəzərə çarpır: mifoloji şüur ifadə edən sak-
ral söz, eposa xas həqiqi söz və dastana uyğun bədii söz 
vəhdət yaradır. Nəticə etibarilə, qüdsi, tarixi, estetik məz-
mun çulğaşır» (150, 61).  
«Kitabi-Dədə Qorqud» eposu ilə bağlı Azərbaycan 
mühacirət ədəbiyyatşünaslığına, ədəbi-elmi fikrinə aid 
araşdırmalarda da eposun müasir ədəbiyyata təsiri, etno-
poetik düşüncənin qaynağı kimi ədəbiyyat tariximizin, 
demək olar ki, bütün inkişaf mərhələlərində öz izlərini 
saxlaması təsdiq olunur (314, 30; 76, 109; 106, 55-58). 
 Göründüyü kimi, müasir Azərbaycan ədəbiyyatı öz 
ədəbi-estetik başlanğıcı etibarilə «Kitabi-Dədə Qorqud» 
eposu ilə birbaşa bağlıdır. Bu da öz növbəsində ««Kitabi-
Dədə Qorqud» və müasir Azərbaycan ədəbiyyatı» prob-
lemini geniş kontekstdə götürməyə imkan verir. Epos XX 
əsrin birinci yarısında Azərbaycanda çap edilib məşhurlaş-
sa da, o, «etnopoetik ruh» (yaxud «Qorqud» ədəbi ruhu), 
ədəbi düşüncənin arxetipik əsası kimi müasir ədəbi düşün-
cənin dərin qatlarında həmişə var olmuşdur. Yəni eposun 
müasir ədəbiyyata təsirini XX əsrin birinci yarısından baş-
lamaq, əslində, onun bizim milli ədəbi düşüncəyə «kənar-
dan gəldiyini» qəbul etmək və milli ədəbi-estetik düşüncə 
tariximizdə «Dədə Qorqud» ənənələrini inkar etmək de-
məkdir. Həqiqətdə isə bu epos qədim dövrlərdən (ilkin 
başlanğıcdan) günümüzə qədər uzun və fasiləsiz bir yol 
qət etmişdir. Həmin yolun böyük bir mərhələsini qədim və 
orta əsrlər Azərbaycan ədəbiyyatı təşkil edir. Bu dövr 
ədəbiyyatı «Kitabi-Dədə Qorqud»la müasir ədəbiyyatımız 
arasında bir körpü rolunu oynamışdır. 
«Kitabi-Dədə Qorqud» eposunun milli ədəbi düşün-
cənin inkişaf tarixinə təsiri barəsində aparılmış tədqiqat-
ların ümumi məzmunu göstərir ki, «Dədə Qorqud» epik 
 33 
ənənələrinin milli ədəbi düşüncəyə təsiri, əsasən, iki isti-
qamətdə olmuşdur: 
1. Eposun şifahi xalq yaradıcılığına - folklora təsiri; 
2. Eposun qədim və orta əsrlər yazılı ədəbiyyatına 
təsiri. 
Dastanın folklora təsirindən danışarkən bir cəhət diq-
qətdən qaçırılmamalıdır. «Kitabi-Dədə Qorqud» qədim 
türk-oğuz dastançılıq ənənəsinin məhsuludur və özünəqə-
dərki epik ənənələr bu dastanda parlaq şəkildə təcəssüm 
olunmuşdur. Ona görə tədqiqatçılar «Dədə Qorqud»la tək-
cə ümumtürk, yaxud Azərbaycan dastanları arasında yox, 
eyni zamanda dünya dastanları arasında oxşarlıqlar və 
paralellər aşkarlamışlar. Qorqudşünas alim H.Məmmədli 
yazır ki, «Dədə Qorqud» abidəsindəki bir sıra motivlər 
dünya xalqlarının qədim və möhtəşəm dastanları ilə 
səsləşir, hətta Türk dünyasının zəngin, çoxşaxəli tarixi və 
mədəni ənənələrini özündə əks etdirən qədim və orta 
əsrlərdə yaranmış yazılı dastanlarla da maraqlı və nəzərə 
çarpacaq qədər oxşar, paralel məqamlar vardır. Belə 
ənənəvi oxşarlıqlara «Bilqamıs», «Nart», «Mahabharata», 
«Şahnamə», Füzulinin və Nizaminin poemalarında, «Əh-
məd Harami», «Vərqa və Gülşa», «Mehr və Müştəri, 
«Alpamış», «Manas», «Rüstəmxan», «Qurbani», «Aşıq 
Qərib», «Tahir və Zöhrə», «Abbas və Gülgəz», «Şah 
İsmayıl və Güllüzar», «Koroğlu» kimi məhəbbət və qəh-
rəmanlıq dastanlarında rast gəlmək olar (236, 182). 
Müəllif problemə motivlər əsasında yanaşaraq «Də-
də Qorqud» eposundakı: 
«Ölüm xofu, ölümdən qaçma və ya ölümün əvəz 
edilməsi, bağışlanması»; 
«Oğlanla qızın qarşılaşması»; 
«Övladsızlıq»; 
«Xəyanət»; 
«Allaha inam, Tanrı sevgisi» 
 34
– kimi motivlərlə dünya eposları, qədim və orta əsrlər 
Azərbaycan ədəbiyyatına aid poemalar və Azərbaycan 
məhəbbət dastanları arasında maraqlı tipoloji və genetik-
tipoloji paralellər apararaq, diqqəti səsləşmələrə, oxşarlıq-
lara və analogiyalara (eyniyyətlərə) cəlb etmişdir (236, 
182-197). 
Prof. P.Xəlilov «Kitabi-Dədə Qorqud»la qədim hind 
abidəsi “Mahabharata” arasında müqayisələr apararaq aşa-
ğıdakı mətivlərdə oxşarlıqlar aşkar etmişdir: 
1. Ölməzlik qazanmaq arzusu; 
2. Gənclərə igidlik adı qoyulması mərasimi; 
3. İgidlərin üz-üzə gələndə bir-birlərinin adını so-
ruşması motivi; 
4. Qılınca pərəstiş motivi; 
5. Alp ərənlərin cicmani əzəməti və döyüş üsulu; 
6. Qadın igidliyi motivi; 
7. Cinsi əxlaq motivi; 
8. Nəsil tərbiyəsi; 
9. Boy, soy (sop), qəbilə, qohumluq təəssübü; 
10. Türk dastanlarında bədii şişirtmə; 
11. Ata pərəstiş; 
12. Pərilər və Təpəgöz oxşarlıqları (176, 38-47)   
«Kitabi-Dədə Qorqud» eposunun bu qədər geniş və 
müxtəlif etnik-mədəni arealların epos mədəniyyəti ilə 
səsləşməsi eposun tarixi inkişaf xüsusiyyətləri ilə bağlıdır. 
Qədim dünyanın epoxalarına «yoldaşlıq» etmiş dastan 
dünya mədəniyyətinin parlaq ənənələrini öz yaddaşına 
«yazmışdır». Bu məsələ barəsində eposun ən məşhur təd-
qiqatçılarından olan görkəmli alim V.M.Jirmunskinin gəl-
diyi nəticələr səciyyəvidir. O, «Kitabi-Dədə Qorqud» epo-
sunun yarandığı tarixi-mədəni epoxa və areallara diqqət 
edərək yazır ki, «Qorqud kitabı» oğuz söyləyiciləri olan 
ozanların danışdıqları epik hekayət və nəğmələrin yazı 
nüsxəsini və yazılaşmasını (yazılı abidəyə çevrilmə prose-
 35 
sini - Y.İ.) təqdim edir. Bu hekayətlər, yaxud Bartoldun 
adlandırdığı kimi «bılinalar» («Oğuznamə») müxtəlif 
vaxtlarda və müxtəlif söyləyicilər tərəfindən qismən Orta 
Asiya ərazisində, Sırdəryanın aşağı ətraflarında (IX-X 
əsrlər), qismən oğuzların yeni vətənində, Zaqafqaziyada 
(Azərbaycan) və Kiçik Asiyanın qonşu rayonlarında (XI-
XV əsrlər) yaranmışdır (381, 629).  
Yeri gəlmişkən, eposun tarixin dərinliklərinə uzanan 
kökləri, müxtəlif tarixi epoxaları öz yaddaşında əks et-
dirməsi tarixçilərə onu şifahi tarixi mənbə kimi götürməyə 
əsas vermişdir. Bu barədə ciddi əsərlər (bax: 228; 229; 
230; 231) müəllifi olan prof. Y.Mahmudlunun qənaətincə, 
bu dastan «oğuzların, xüsusilə Azərbaycan türklərinin qə-
dim və orta əsrlər tarixini araşdırmaq baxımından bir tarixi 
mənbə kimi əvəzsizdir» (23012). Prof. İ.Vəliyev «Kitabi-
Dədə Qorqud»la şumer tarixinin epik izləri, o cümlədən 
şumer eposu «Bilqamıs» arasında süjet, ideya, fikir, poetik 
üslub, obraz paralelləri aşkarlamışdır (344 32). 
«Kitabi-Dədə Qorqud»un nəhəng tutuma və qlobal 
ölçülərə malik poetik yaddaşı onu bir abidə kimi məhdud 
zamanla, məhəlli poetik ənənə ilə məhdudlaşdırmağa imkan 
vermir. Bu yaddaş o qədər genişdir ki, onun qədim yunan 
eposu ilə  bağlılığı tədqiqatçılara ayrıca monoqrafik ax-
tarışlar aparmağa imkan vermişdir. F.e.d. F.Əlimirzəyeva 
göstərir ki, tanınmış şərqşünas və tərcüməçi Ə.Şmidenin, 
haqlı olaraq, «qorqüdşünaslığın atası» saydığı H.F.Dits 
(122, 29) «on bənddə Təpəgözlə Polifemi müqayisə edir və 
bu müqayisələrdə çox uyğun oxşarlıqlar tapır. Nəticədə Dits 
«Kitabi-Dədə Qorqud»dakı Təpəgözün Homerin «Odisse-
ya»sındakı Polifemdən daha qədim olması qənaətinə gəlir» 
(122, 18). Ditsə görə, «Homer Asiyaya səyahəti zamanı 
Təpəgöz hekayəsini eşitmiş, onun natamam cizgilərini, adə-
tən tərcüməçinin dediyinə əsasən, öz Polifeminə vermişdir. 
Bəlkə də, o, rəvayəti Yunanıstanda özü eşitmişdir. Bəlkə 
 36
də, oğuz nəslindən olan bir nəfər hansı ad altında isə Yu-
nanıstana gəlmiş və onun dilindən yayılan Təpəgöz heka-
yəti Homerə qədər yaddaşlarda qalmışdır. Homer isə bu 
surəti öz dövründə danışanlardan eşitmiş və yazıya almış-
dır» (122, 19). Prof. Ə.Sultanlı «Dədə Qorqud»u qədim yu-
nan eposları «İliada» və «Oddisseya» ilə paralellərinin 7 
ümumbəşəri motivə («Ata ilə oğulun vuruşu», «Qardaş ilə 
qardaşın üz-üzə gəlməsi», «Ər öz nişanlısının toyunda», 
«Qəhrəmanın təpəgözlə vuruşu», «Oğula ana haqqında şər 
atmaq», «Ölməli olan ərin ata-anaya müraciəti, rədd cavab 
alması, arvadı ər üçün ölümə geldir», «Qəhrəmana fövqəla-
də güc aşılamaq») əsaslandığını xüsusi vurğulamışdır (313 
41). Prof. K.Abdulla eposun poetikasının dərin qatlarına 
dair ardıcıl şəkildə apardığı tədqiqatlarında, xüsusilə «Sirr 
içində dastan və yaxud gizli Dədə Qorqud - 2» monoqrafi-
yasında qədim yunan eposunun obrazlar qalereyası ilə 
«Qorqud» eposunun obrazları arasında bəzən heyrət doğu-
racaq qədər oxşar olan çoxlu paralellər aşkarlamışdır (18). 
Prof. Q.Kazımov yunan-oğuz epos paralellərini qədim oğuz 
tayfalarının axeylər və başqa hindavropalılar ilə qonşuluğu 
kontekstində nəzərdən keçirərək tipoloji oxşarlıqların ge-
netik köklərə malik olması qənaətinə gəlmişdir (190, 75). 
Prof. Y.Axundlu oğuz eposu ilə yunan mifologiyası arasın-
da maraqlı paralellər aparmışdır (36, 45). Tədqiqatçılar hət-
ta oğuz-yunan əlaqələrini dastanın özündə axtarmışlar (233, 
126-130). 
Prof. A.Nəbiyev eposun Azərbaycan dastançılıq ən-
ənəsinə təsirindən danışarkən göstərir ki, «Kitabi-Dədə 
Qorqud»un formalaşdırdığı dastançılıq ənənələri özündən 
sonrakı dastan yaradıcılığına təsir etmiş, Azərbaycan das-
tançılığı həmin ənənə əsasında inkişaf edib çiçəklənmiş və 
orta əsrlərin dastançılığı yaranmışdır. Bu ənənə orta əsr 
dastanlarına forma və məzmun gözəlliyi bəxş etdiyi kimi, 
türk düşüncəsi üçün yeni improvizatorçu tipini - aşığı və 
 37 
aşıq sənətini yaratmışdır. Həmin dastançılıq ənənəsi Şərq 
və dünya eposunun bir çox füsunkar süjet, motiv və ob-
razını orta əsrlər Azərbaycan dastançılığına ötürmüşdür. 
«Kitabi-Dədə Qorqud»un təsiri kimi təqdir olunan bütün 
bu rəngarəngliklər isə sadəcə təsirlə məhdudlaşa bilməzdi, 
bu, vahid bir yaradıcılıq ənənəsi idi ki, oğuz eposundan 
bütün sonrakı orta əsr dastanlarına - «Aşıq Qərib»ə, «Nov-
ruz və Qəndab»a, «Səlim şah»a, «Alı xan və Pəri xanım»a 
və s. car olmuşdur. «Koroğlu» improvizəsində yenidən 
əzəli kökünə qayıtma meylini əks etdirmiş, qaçaqçılıq 
dastanlarında öz ətri və rayihəsini qoruyub saxlamışdır. 
«Kitabi-Dədə Qorqud» ənənələri bu gün orta əsr məhəbbət 
dastanlarında, eləcə də sonrakı mərhələlərdə yaranmış 
qəhrəmanlıq süjetlərində yeni yaradıcılıq prosesi keçirir. 
Bu isə oğuz eposunun erkən qaynaqlar və yaradıcılıq nəhr-
ləri ilə daha dərin köklərlə bağlılığını bir daha təsdiqləyir» 
(257, 12). 
Prof. A.Nəbiyevin «Kitabi-Dədə Qorqud»un Azər-
baycan dastançılıq ənənəsinə təsirini «vahid bir yaradıcılıq 
ənənəsi», yəni ümumoğuz eposunun - «Oğuznamə»nin tə-
siri kimi izah etməsi  məsələnin məntiqi cəhətdən düzgün 
qoyuluşudur. «Kitabi-Dədə Qorqud»da yaşayan və onun 
vasitəsi ilə ötürülən poetik ənənələr ümumən «oğuznamə» 
epik ənənəsidir. Tədqiqatlarda indi bu aspekt daha dolğun 
və əhatəli hesab olunur. «Koroğlu» dastanını arxaik oğuz 
eposunun transformativ törəməsi hesab edən koroğluşünas 
E.Abbasov Koroğlu obrazının dastanın müxtəlif «versiya 
və variantlarında yer alan keyfiyyətlərinin onun Oğuz 
obrazının sonrakı tarixi mərhələlərdəki epik transformasi-
yası olması» qənaətinə gəlmişdir (3, 57). Digər koroğluşü-
nas alim X.Bəşirova «Kitabi-Dədə Qorqud» və «Koroğlu» 
eposlarını ov və toy səhnələri baxımından müqayisə edə-
rək bunların eyni epik ənənə ilə bağlı olduğunu aşkarla-
mışdır (71, 68-69). Ümumiyyətlə, öz yaradıcılığında «Ki-
 38
tabi-Dədə Qorqud» ənənələrinin xalqımızın bədii yaradıcı-
lığına təsirini daim diqqətdə saxlamış prof. Ş.Cəmşidovun 
fikrinə görə isə, «Dədə Qorqud» boylarının bədii ideya-
sını, məzmununu və ədəbi quruluşunu məhz bu cəhətdən 
mənimsəyib, özündə saxlayan ən böyük abidə «Koroğlu» 
dastanıdır» (91, 85).  
«Kitabi-Dədə Qorqud», ümumən, bütün göstəriciləri 
üzrə türk epik ənənəsini inikas edir. Türk eposunun ge-
netik baxımdan üç tipini (Altay-Mərkəzi Asiya eposu, 
Qıpçaq eposu və Oğuz eposu) müəyyənləşdirən prof. 
N.Cəfərov (84, 16-17) göstərir ki, Dədə Qorqud dastanı ilk 
orta əsrlərin oğuz eposudur - bu isə o deməkdir ki, birin-
cisi, Dədə Qorqud dastanında qədim türk epos təfəkkü-
rünün müəyyən əlamətləri mühafizə edilir; ikincisi, həmin 
dastanda son orta əsrlər Azərbaycan türk eposunun ideya-
estetik əsasları müəyyənləşir (85, 84). 
Bu cəhəti eposu, əslində, çox qədim dövrlərdən 
Azərbaycan folklor sisteminin qaynağına çevirmişdir. 
Ü.Nəbiyevanın qənaətincə, «Kitabi-Dədə Qorqud» milli 
folklorun çox müxtəlif dövrlərini bəzən bütöv mərasimlər 
sistemi halında («Bamsı Beyrək» boyunda toy modeli 
şəklində), bəzən baş vermiş faciələrdən mütəəssir olan, 
sınaqlardan çıxmış həyat həqiqətlərini təsdiqləmiş bədii 
hökmlər şəklində (müqəddimədəki paremik vahidlər top-
lusu halında), ayrı-ayrı boylarda hiss və həyəcanı daha 
təsirli etmək məqsədi ilə işlədilən alqış-qarğış, inanc və b. 
janrlardan istifadə yolu ilə, nəhayət, qədim folklor süjet-
lərindən - övladsızlıq, Təpəgöz, can əvəzinə can istəmə və 
s. şəklində əks etdirə bilmişdir (263, 79). 
«Kitabi-Dədə Qorqud» dastanları özünəqədərki folk-
lor yaradıcılığı ilə özündən sonrakı folklor yaradıcılığının 
arasında durmaqla bir körpü rolunu oynayır. «Dədə Qor-
qud» körpüsündən keçən Azərbaycan şifahi xalq ədəbiy-
yatı - milli folkloru eposun tükənməz enercisi ilə qidalanıb 
 39 
coşqun inkişaf yoluna qədəm qoymuşdur. Eposun bu kör-
pü rolunu prof. M.H.Təhmasib sələf-xələf münasibətləri 
kimi səciyyə edib göstərir ki, «Dədə Qorqud» boylarının 
bu gün əksər rayonlarımızda tam coşqun bir həyatla yaşa-
yan və yeni məzmunlu, yeni ideyalı müasir əsərlər hesa-
bına getdikcə daha da zənginləşən xalq dastanlarımızın 
qədim nümunələri olduğu şəksizdir. Doğrudur, «Dədə 
Qorqud» boyları ilə bugünkü dastanlarımız arasında fərqli 
cəhətlər də vardır. Lakin bu fərq sələflə xələf arasındakı 
fərqdən artıq deyildir. Bu fərq, əgər belə demək mümkün-
sə, bütün ömrünü dağlarda keçirmiş, əsasən, köçəri həyat 
sürmüş ağ saqqallı baba ilə az-çox mədrəsə təhsili görmüş, 
şəhərlərdə yaşamış, hətta sufilik, hürufilik kimi dini təri-
qətlərin, zahiri də olsa, təsirinə məruz qalmış bir nəvə ara-
sındakı fərqdən qüvvətli deyildir» (329, 4). 
Prof. Ş.Cəmşidov «Kitabi-Dədə Qorqud»un şifahi 
ədəbiyyatın inkişafındakı rolunu izləyərək «Təpəgöz», 
«Övlad həsrəti», «Qəhrəmanın öz sevgilisinin sorağı ilə 
uzaq ellərə getməsi», «Aşiqin sınaqdan keçirilməsi», 
«Qəhrəmanın yolda rast gəldiyi şeylərə müraciəti və evə 
dönərkən qarşılanması», «Qəhrəmanın səfər zamanı yatıb 
yuxuya qalması» motivlərinin sonrakı məhəbbət dastan-
larında qüvvətli şəkildə işləndiyini göstərmişdir (93, 145-
150). Alim «Dədə Qorqud» eposunun «Koroğlu»ya 
təsirini son dərəcə qüvvətli olduğunu xüsusi vurğulayaraq 
göstərir ki, «Koroğlu» eposu Azərbaycan xalq dastanları 
içərisində yeganə nümunədir ki, özünün bütün bədii şəkli, 
ədəbi forması - kompozisiyası, ümumi məzmun və ideyası 
ilə «Kitabi-Dədə Qorqud»a tam uyğun gəlir. Uzun əsrlərin 
fasiləsi ilə ayrılan bu iki dastanın biri-birinə belə yaxın 
olması, bəzi cəhətdən hətta eyniyyət təşkil etməsi son 
dərəcə maraqlıdır. Bu, hər şeydən əvvəl yeni dastan 
yaradıcılarının qədim dastan ənənələrindən istifadəsi ilə 
izah edilə bilər. Adətən, yazılı ədəbiyyatda bu ənənə bizə 
 40
çoxdan məlumdur. Əvvəllər yaranmış hər hansı böyük bir 
abidə özündən çox-çox sonra özünə bənzər onlarla əsərin 
yaranıb meydana gəlməsində böyük rol oynayır. Aşıq 
yaradıcılığında da yeni yaranan dastanlar əvvəlki dastan-
lardan istifadə edilərək meydana çıxır. «Koroğlu» dastanı 
da özündən əvvəl yaranmış və bütün boyları ilə, heç şüb-
həsiz ki, xalq içərisində dildə-dilə gəzən «Dədə Qorqud» 
dastanlarından bilavasitə qüvvət almışdır (93, 151).     
Qeyd edək ki, bu iki epos arasındakı epik ənənə bağ-
lılığı vaxtilə görkəmli alimlər H.Araslı və M.H.Təhmasib 
tərəfindən də göstərilmişdir. Ak. H.Araslı bu bağlılığı da-
ha çox qəhrəman xarakterlərinin oxşarlığı, prof. M.H.Təh-
masib isə süjet, motiv, epizod aspektlərində vurğulamışlar 
(50, 15; 328, 248). 
Ümumiyyətlə, «Kitabi-Dədə Qorqud» dastanlarının 
qədim və orta əsrlər şifahi xalq yaradıcılığına təsiri son 
dərəcə qüvvətli olub, çox geniş və zəngin ədəbi nümunə-
lərlə təmsil olunur. Əslində, istər «Qorqud» eposu, istərsə 
də ümumən şifahi xalq yaradıcılığı vahid poetik ənənəni 
təşkil edir. «Kitabi-Dədə Qorqud»un bu ənənə daxilindəki 
rolu unikaldır. Belə ki, o, özünəqədərki folklor ənənələrini 
əxz etmiş, uzun əsrlər boyu özündə yaşadaraq inkişaf 
etdirmiş, daha sonra cilalanmış, sabitləşmiş ənənə kimi 
özündən sonrakı folklor yaradıcılığının tarixi dövriyyəsinə 
daxil etmişdir. Qeyd edək ki, ayrı-ayrı tərəfləri müxtəlif 
tədqiqatçılar tərəfindən qeyd olunmuş, eləcə də burada 
müxtəlif tərəflərinə toxunulmuş bu proses çox böyük elmi 
problemdir. Bu baxımdan, «Kitabi-Dədə Qorqud»un şifahi 
ədəbi düşüncə tarixinə təsiri bizim üçün onun müasir 
Azərbaycan ədəbiyyatındakı təsirinin epik ənənə əsaslarını 
öyrənmək baxımından diqqətçəkici idi. Əvvəldə vurğulan-
dığı kimi, eposun müasir Azərbaycan ədəbiyyatına təsiri 
heç də XX əsrin birinci yarısından - dastanın Azərbaycan-
da çap olunub yayılmasından başlanmır. Əslində, «Dədə 
 41 
Qorqud» dastanı epik ənənə, milli epik ruh kimi əsrlər bo-
yu ədəbiyyat tariximizdə olmuş, qədim və orta əsrlər ədəbi 
düşüncəmizdən keçərək müasir ədəbiyyatımızın ruhuna 
daxil olmuşdur. Bu istiqamətdə nəzərdən keçirilməsi vacib 
xətlərdən biri «Kitabi-Dədə Qorqud» eposunun qədim və 
orta əsrlər yazılı ədəbiyyatına təsiri məsələsidir. 
«Kitabi-Dədə Qorqud»un milli yazılı ədəbiyyatın in-
kişafına təsiri barəsində ayrı-ayrı tədqiqatçıların əsərlərin-
də qiymətli fakt və mülahizələr vardır. Lakin ümumilikdə, 
H.Həşimlinin yazdığı kimi, «yazılı ədəbiyyatımızda «Kita-
bi-Dədə Qorqud» motivləri indiyədək ayrıca tədqiqat 
mövzusuna çevrilməmişdir» (164, 56). Eposun yazılı ədə-
biyyata təsirinin çağdaş ədəbi prosesə qədər davam etdi-
yini qeyd edən müəllif  həmin təsirin iki əsas formada ger-
çəkləşdiyini göstərir: 
1. Bir çox əsərlərdə «Kitabi-Dədə Qorqud»un ruhu, 
təsvir üsulu, obrazlarının simvolik məna yükü və s. qaba-
rıq nəzərə çarpmaqdadır. 
2. Müxtəlif janrlarda yazılmış bir sıra əsərlər isə bila-
vasitə dastanın mövzusu, onun ayrı qolları ilə bağlıdır; 
başqa sözlə desək, bu qrupa daxil olan bədii materiallar 
«Kitabi-Dədə Qorqud» əsasında yazılmışdır» (164, 56). 
H.Həşimli daha sonra orta əsrlər ədəbiyyatına üz tu-
taraq yazır ki, birinci bölməyə aid yazılı ədəbiyyat ma-
terialları sırasında ilk yerlərdən biri XVII əsr şairimiz 
Heyraninin «Dəlinamə» məsnəvisinə məxsusdur... Həmin 
əsərin əsas qəhrəmanı Dəli bir çox xüsusiyyətlərinə görə 
«Kitabi-Dədə Qorqud»dakı Dəli Domrulu yada saldığı 
kimi, məsnəvinin ümumi süjeti də müvafiq boyla həm-
ahəng səslənir. «Dəli Domrul boyu» kifayət qədər mifoloji 
semantikaya malikdir... «Dəlinamə»dəki mifoloji qat da 
dastanın məlum boyu ilə paraleldir. Xüsusilə Dəlinin Əz-
rayılla mükalimələri və s. bu baxımdan maraq doğurur. 
Lakin dastandan fərqli olaraq, Dəli Allahla birbaşa müha-
 42
kiməyə girir, yer üzündəki haqsızlıqları nəzərə çarpdırır. 
Süjetin inkişafı dastan boyuna çox yaxın olsa da, məsnəvi-
də hadisələr Dəlinin canını Əzrayılın alması ilə nəticələnir. 
Ümumiyyətlə, Heyraninin «Dəlinamə» əsərində «Kitabi-
Dədə Qorqud» ruhu aşkar duyulmaqdadır (164, 56-57). 
«Folklor və klassik ədəbiyyat» problemini ayrıca 
məqalədə araşdırmış K.Hüseynoğlu bu əlaqələrin daimi və 
qarşılıqlı baş verdiyini səciyyəvi keyfiyyət kimi vurğula-
yaraq göstərir ki, yazılı ədəbiyyatın təşəkkülü folklorla sıx 
əlaqədə baş vermiş və sonrakı inkişaf dövründə də bu 
əlaqələr daim davam etmişdir. Folklorla yazılı ədəbiyyatın 
qarşılıqlı əlaqəsi şifahi xalq yaradıcılığı ilə  yanaşı yazılı 
poeziyanın da yüksək klassik nümunələrini yaratmış bütün 
mədəni xalqlar üçün adi bir haldır. Həm də bu zaman təsir 
və əlaqələr hər iki istiqamətdə baş verir: klassik yazılı 
ədəbiyyat özünün ən yüksək zirvəsinə çatdıqda belə xalq 
yaradıcılığından üz döndərmir. Folklor da öz növbəsində 
özünün müəyyən inkişaf mərhələsində klassik ədəbiyyatın 
nailiyyətlərindən bəhrələnməyə başlayır. (168, 40). Müəl-
lif bu əlaqələr aspektində «Qorqud» eposu obrazlarının 
sonrakı ədəbi ənənəyə təsiri zamanı onların dəyişdiyini, 
yəni, transformativ inkişaf keçirdiyini aşkarlamışdır. O ya-
zır: «Dədə Qorqud kitabı»ndakı «boy» obrazı, əsasən, 
«uzun» epiteti ilə işləndiyi halda («Boyu uzun Burla Xa-
tun»), yazılı poeziyanın təsiri ilə sonrakı folklor yaradı-
cılığında, xüsusilə də aşıq şeirində «sərvi boylu» ifadəsi 
ilə, həmçinin (Eposdakı - Y.İ.) «ağ üzlü» və ya «ağca 
üzlü», «dadlı dilli», «dar ağızlı», «hörmə saçlı» və «çatma 
qaşlı» epitetləri müvafiq surətlə «ay üzlü», «şirin dilli», 
«qönçə-dəhan», «zəncir zülflü», «qaşı kaman» kimi ifadə-
lərlə əvəzlənmişdir. «Dədə Qorqud kitabı»nda rast gəlinən 
«al yanaqlı», «incə belli» kimi bədii ifadələr isə şifahi xalq 
yaradıcılığında saxlanılmaqla yanaşı, yazılı poeziyaya da 
nüfuz etmişdir» (169, 38). 
 43 
Qorqudşünas H.Məmmədli «Kitabi-Dədə Qorqud» 
ənənələrinin Azərbaycan ədəbiyyatına təsiri tarixindən 
bəhs edərkən eposdakı «övladsızlıq» motivinin Nizaminin 
«Leyli və Məcnun», «Xosrov və Şirin», Əssar Təbrizinin 
«Mehr və Müştəri», Məsihinin «Vərqa və Gülşa» poema-
larına təsirinin izlərini aşkarlamışdır (236, 191),  
«Kitabi-Dədə Qorqud»un Azərbaycan ədəbiyyatı ta-
rixinə təsiri davamlı olmuş, ədəbi düşüncə bütün tarixi 
boyunca prof. N.Araslının «el zəkasını və xalqın mənəvi 
gücünü təmsil edən ümumiləşmiş obraz kimi xalq yara-
dıcılığında abidələşmiş, şifahi və yazılı ədəbiyyatımızda 
canlanan müdrik bilici, aqil yolgöstərən, el ağsaqqalı obra-
zının ən əski prototipi» hesab etdiyi Dədə Qorqud obrazın-
dan (53, 75) ədəbi-estetik güc - ruhani-poetik enerji almışdır. 
N.Araslının klassik ədəbiyyatda «Dədə Qorqud» mo-
tivlərinə dair apardığı araşdırmalara görə, bu motivlər o 
qədər güclü olmuşdur ki, yazılı ədəbiyyatda poema-məs-
nəvilərin yaranmasına qədər gedib çıxmışdır. Müəllif ya-
zır: «Kitabi-Dədə Qorqud» xalq yaradıcılığını olduğu kimi 
yazılı ədəbiyyatımızı da fikri-mənəvi baxımdan qidalan-
dırmış, Nizami, Nəvai kimi ölməz söz ustaları xalq ədə-
biyyatının bu misilsiz yadigarından bol-bol faydalanmış-
dır. Dastanların məzmun və poetik təsiri orta əsrlər türk 
məsnəvi ədəbiyyatında da aydın duyulmaqdadır. Bu ba-
xımdan XV əsrdə yaşamış Ətayi təxəllüslü şairin (Bəzi 
ədəbiyyatlarda Qul Ata adı ilə də tanınır - Y.İ.) «Leyli və 
Məcnun» poeması xüsusilə səciyyəvdir» (53, 75). «Diq-
qətli tədqiqat ədəbiyyat tariximizdə öz yerini tapmayan 
Ətayinin «Leyli və Məcnun» əsərinin «Dədə Qorqud» das-
tanlarının təsirilə yazılan və Qorqud Atanın müqəddəs 
övliya, bir el bilicisi kimi türk dünyasındakı geniş nüfu-
zunu əks etdirən səciyyəvi bir əsər olduğunu aydınlaşdırır 
(53, 75). 
 44
Ətayinin poemasında «Dədə Qorqud» motivləri məs-
nəvinin bədii məzmununun ən müxtəlif səviyyələrini əhatə 
edir. Əsərdə birbaşa Dədə Qorqudun adı çəkilib ona isti-
nad edilir: 
                    
Ondan ötrü Qorqud ata söyləmiş, 
Qəmilər gəşti-məzar etsin demiş (53, 77). 
 
Dədə Qorqud der ki, ol aqildurur, 
Söyləyən der ki, ol bədtərdurur, - deyir (53, 78). 
 
Xoş demiş Qorqud təhəmmül xoşdurur, 
Neyşəkərtək qəhri udmaq nuşdurur (53, 78). 
 
Dədə Qorqud söylədi ki, düşmənin 
Ölüsü ölsə sevinmək kimsənin 
Nişə kim, bu cümlə başlardan keçər, 
Cümlə aləm həm bu şərbətdən içər (53, 78). 
 
Bu parçalarda həyat hikmətlərinin, mənəvi dəyər-
lərin, müqəddəs dəyərlərin Dədə Qorquda aid edilməsi çox 
dərin mətləbdən soraq verir. Bu, o deməkdir ki, etnosun 
bütün müqəddəs-mənəvi dəyərləri onun obrazında daşınır 
və Dədə Qorqud bu cəhəti ilə etnosun müqəddəsliyinin 
simvolu kimi çıxış edir. Verilmiş şeir parçalarında Dədə 
Qorqudun dilindən söylənilənlər xalqın yaşam qanunları, 
həyat, davranış normalarıdır. Bu qanun və normalar Dədə 
Qorqud obrazının xalqın şüurunda mənəviyyatın və mü-
qəddəsliyin etalonu kimi qəbul edilmiş olduğunu göstərir. 
Bu da öz növbəsində sübut edir ki, «Dədə Qorqud» bir 
müqəddəs-mənəvi simvol kimi oğuz xalqlarının etnik 
ruhunda daşınır. Onun qədim və orta əsrlər yazılı ədəbiy-
yatında zaman-zaman peyda olması, özünü gah obraz, gah 
motiv, gah deyim tərzi, gah bədii-üslubi lay və s. kimi 
 45 
göstərməsi «Dədə Qorqud» simvolunun etnosun mövcud-
luğunun energetik qaynağı kimi zaman-zaman xalqın et-
nik-mədəni düşüncəsini, o cümlədən ədəbi-estetik düşün-
cəsini öz ruhani ernerjisi ilə qidalandırması deməkdir. 
Maraqlıdır ki, Ətayinin «Dədə Qorqud» motivlərini 
özündə yaşadan «Leyli və Məcnun» poeması poetik ənənə 
baxımından Nizami ənənələrini davam etdirən əsər sayılır. 
Ətayi özü bunu belə bildirir: 
 
Şeyx Nizami «Xəmsə»sindən bu kitab 
Oldu müstəxric bab-bab (53, 76). 
  
Burada maraqlı cəhət ondan ibarətdir ki, tədqiqat-
çılar «Dədə Qorqud» motivlərinin ən çox Nizami Gən-
cəvinin yaradıcılığında təzahüründən bəhs etmişlər. Ak. 
H.Araslı eposun motivlərinin Nizaminin, demək olar ki, 
bütün əsərlərində olduğunu qeydə almış (bax: 371), bu 
dastanın ayrı-ayrı hissələrinin Nizami dühasına güclü təsir 
etdiyini, onu düşündürdüyünü və şairin yaradıcılığında öz 
konkret izlərini qoyduğunu xüsusi vurğulamışdır (51, 27). 
Tədqiqatçılar hətta belə hesab edirlər ki, Nizaminin 
poemalarını ümumiyyətlə «Kitabi-Dədə Qorqud» dastan-
larından ayrı təsəvvür etmək olmaz. Epos şairin yaradıcı-
lığının bütün ruhuna hopmuşdur. Prof. Ə.Qarabağlının 
düşüncəsincə, Nizaminin bütün «Xəmsə»si əvvəldən-axıra 
qədər folklorla əriş-arqacdır (213, 15). 
Prof. T.Xalisbəyli «Dədə Qorqud» dastanlarındakı 
övladsızlıq, nəzir-niyazla övlad olmaq motivinin Nizami 
yaradıcılığında təzahürünü qeyd etmişdir (171, 116). 
H.Məmmədli də övladsızlıq motivinin Nizaminin «Leyli 
və Məcnun» və «Xosrov və Şirin» poemalarındakı təza-
hürünün «Qorqud» eposu ilə bağlandığını göstərmiş (236, 
191) və Dədə Qorqudun ölümdən qaçması motivinin Niza-
minin «İsgəndərnamə» poemasında («Şərəfnamə»də) «ölüm-
 46
süzlük, əbədi yaşamaq problemi» kimi «daha yüksək poe-
tik zirvədə öz əksini tapdığını» bildirmişdir (236, 187).  
Eposun təsiri, doğrudan da, Nizaimi yaradıcılığının 
çox dərin qatlarında, əslində isə, şairin etnik-poetik ənənə-
lərə bağlılığında, bir azərbaycanlı kimi ruhunda, düşüncə-
sində daşınan oğuz-türk etnopoetikasındadır. Ona görə də 
tədqiqatçılar dastanın motivlərini Nizami yaradıcılığının 
çox dərin qatlarında axtarıb tapırlar. Bu baxımdan, Niza-
minin əsərləri, konkret olaraq «Yeddi gözəl» poeması ilə 
«folklor arasında sadəcə süjet yaxınlığı axtarmaq məsələyə 
birtərəfli yanaşmaq demək olardı. Folklor Nizami poema-
sının (ümumən Nizami yaradıcığının - Y.İ.) ruhuna hop-
muş, ona təbii bir təkrarsızlıq gətirmişdir» - deyən tədqi-
qatçı E.Gözəlova öz fikrində tamamilə haqlıdır (149, 147). 
Prof. A.Rüstəmova, prof. V.Vəliyev və prof. S.Paşa-
yev Nizami “Yeddi gözəl”ində əsərin qəhrəmanı Bəhramla 
onun kənizi Fitnə arasında baş verən əhvalatların motiv 
kimi «Kitabi-Dədə Qorqud»da Bəkillə Qazan xan arasın-
dakı «dialoqa»a bağlandığını qeyd etmişlər (289, 171-172; 
349, 66; 274, 90-91). 
Nizami yaradıcılığının folklorla, əsasən, xalq əfsanə-
ləri ilə bağlılığı haqqında çoxsaylı tədqiqatlar aparmış 
prof. S.Paşayev (S.P.Pirsultanlı) şairin poemalarının «Qor-
qud» eposu ilə bağlılığına dair maraqlı paralellər aşkarla-
mışdır. O həmin bağlılığın vahid poetik ənənə daxilindəki 
mərhələvi xarakterinə nəzər salaraq qeyd edir ki, «yazıya 
alınmış «Dədə Qorqud», şifahi yolla yaşayan «Koroğlu» 
eposu kimi, Nizami qələminin altında dəyişmiş «Fərhad və 
Şirin» dastanının da Azərbaycan folklorunda təkamülü və 
inkişafı son əsrlərə qədər davam etmiş, ozan yaradıcılığı 
mərhələsindən aşıq yaradıcılığı mərhələsinə daxil olmuş-
dur (280, 24). 
Nizami yaradıcılığında «Kitabi-Dədə Qorqud» mo-
tivlərini türk etnik-poetik ənənəsinin konkret qatı - qadın 
 47 
obrazı əsasında nəzərdən keçirən tədqiqatçı M.Məmmədov 
aşkarladığı parallelləri Nizaminin «öz doğma mühitinin» 
əxlaqi-mənəvi görüşlərini inikas edən «Dədə Qorqud kita-
bı»nın prinsiplərini öz yaradıcılığında əks etdirməsi kimi 
qiymətləndirmişdir (240, 33). 
 «Kitabi-Dədə Qorqud»un özündənsonrakı milli ədə-
biyyatın inkişafındakı rolu böyük olmaqla bərabər məz-
munca da zəngindir. Bu cəhətdən tədqiqatçılar onun Azər-
baycan bədii nəsrinin, ümumiyyətlə, nəsr dilinin inkişafına 
təsirinə də diqqət yetirmişlər. «Dədə Qorqud» eposunu 
«bütün sonrakı dövrlərdə canlı danışıq dili əsasında yaran-
mış Azərbaycan nəsr əsərlərinin dilinin, leksik, morfoloji, 
sintaktik, hətta üslubi bazası, əsası, söykənəcəyi» adlandı-
ran tədqiqatçı Ə.Sadıqov yazır ki, «sonrakı dövrlərdə ya-
ranmış Azərbaycan nəsr əsərləri dil materialı baxımından 
məhz bu bünövrəyə əsaslanmışdır. Azərbaycan xalqının 
folklor yaradıcılığının yazıya alınmasının «Kitabi-Dədə 
Qorqud» təcrübəsi bütün sonrakı dövrlərdə dastanların ya-
zıya köçürülməsi prosesində də əsas kimi götürülmüşdür. 
Zaman keçdikcə müəyyən üslub fərqləri az və ya çox də-
rəcədə özünü göstərsə də, əsas dil materialının, qrammatik 
quruluşun sabit qalması diqqəti çəkir. Bu baxımdan «Ki-
tabi-Dədə Qorqud» dastanlarının dili ilə XVI əsrdə qələmə 
alınmış məşhur «Şühədanamə», «Şeyx Səfi» təzkirəsinin, 
Məhəmməd Füzulinin nəsr əsərlərinin, habelə XVII əsrin 
sonlarında qələmə alınmış «Şəhriyar» dastanının dil fakt-
larının müqayisəsi də bu abidələrdəki dil varisliyini təsdiq 
edir və aydın şəkildə göstərir» (298, 208). “Məhəmməd 
Füzulinin nəsri bədii təsvir vasitələri, qafiyə və simmetrik 
sistemi, ritm və ahəngi, ornamental sintaksisi, ümumiyyət-
lə sənətkarlıq baxımından klassik üslubun zirvəsində dursa 
da, əsas dil materialı, morfoloji və sintaktik xüsusiyyət-
lərinin əsasları baxımından Azərbaycan ümumxalq danışıq 
dilinə söykənir” (298, 209). Ə.Sadıqov göstərir ki, “qeyd 
 48
etdiyimiz nəsr abidələri (o cümlədən Məhəmməd Füzu-
linin nəsri – Y.İ.) əsasən canlı danışıq dili əsasında  qələ-
mə alındığından «Kitabi-Dədə Qorqud» dastanının dili ilə 
həmin nəsr əsərlərinin dili arasında bir varislik özünü 
göstərir” (298, 209). 
Qeyd edək ki, «Kitabi-Dədə Qorqud»un orta əsrlər 
poeziya dilinin inkişafına təsirini Nəsimi şeirlərində işlən-
miş çoxsaylı «Dədə Qorqud» ifadələri səviyyəsində prof. 
Ş.Cəmşidov, M.P.Vaqif yaradıcılığında işlənmiş «Dədə 
Qorqud» sözləri səviyyəsində Ə.Fərzəliyev kifayət qədər 
sanballı faktlar əsasında araşdırmışlar (bax: 92; 146).   
Əlbəttə, burada müxtəlif tərəflərinə diqqət verdiyi-
miz «Kitabi-Dədə Qorqud» və qədim və orta əsrlər Azər-
baycan ədəbiyyatı» məsələsi ona bir neçə səhifə həsr 
etməklə tükənən mövzu deyildir. Müxtəlif nəsilləri təmsil 
edən alimlər bu mövzuda zamanla söz demiş və demək-
dədirlər. Burada söhbət problemə monoqrafik yanaşmadan 
gedə bilər. İndiki yanaşma mövzumuzla bağlı belə bir 
mühüm elmi gerçəyi üzə çıxarmaqla onu təsdiq edir: 
«Kitabi-Dədə Qorqud» eposunun müasir Azərbaycan ədə-
biyyatına təsiri dastanın Azərbaycanda ilk dəfə nəşr olun-
duğu XX əsrin birinci yarısı ilə başlanmır. Burada iki təsir 
səviyyəsindən söhbət gedə bilər: 
Birincisi  dastanın nəşri ilə başlanan zahiri təsirdir. 
Dastan nəşr olunduqdan sonra cəmiyyətdə yayıldı və ədib-
lər eposun süjet və obrazlarından, mənəvi gözəlliyindən 
ilham alıb yeni əsərlər yaratmağa başladılar. 
İkincisi müasir Azərbaycan ədəbi düşüncəsinin ru-
hunda yaşayan «Qorqud» bədii potensialıdır. Bu, yuxarıda 
dəfələrlə vurğulanmış «Dədə Qorqud» poetik energetic-
kasıdır. Epos Azərbaycan etnik-mədəni düşüncəsinin bü-
tün mənalı dəyərlərini özünə konsentrə edərək xalqın dü-
şüncəsinin enerci qaynağına çevrilmişdir. Əslində, XX əs-
rin birinci yarısında çap olunaraq cəmiyyətdə yayılan «Ki-
 49 
tabi-Dədə Qorqud» eposu yazıçı və şairlərimizin düşün-
cəsinin dərin qatlarında genetik irs kimi mövcud olan, on-
ların şüuruna düşüncə simvolu kimi genetik yolla (ana-
dangəlmə üsulla) ötürülmüş «Dədə Qorqud» ruhunu oyat-
dı. Müasir Azərbaycan ədəbi düşüncəsinin dastana olan 
coşqun marağının əsasında bu amil durur. Yəni dastan 
ədiblərimizi, sadəcə olaraq, özünün maraqlı süjet və ob-
razları ilə cəlb etmədi. Onların düşüncəsinin dərin qatla-
rında yaşayan etnopoetik arxetipləri oyatdı. Arxetiplər – 
düşüncənin energetik qaynaqları hərəkətə gəlmək üçün 
həmişə hazır vəziyyətdə olur. Arxetiplərin hərəkətə gəlmə-
si onları oyadacaq gücə malik təsirin mövcudluğu zamanı 
baş verir. «Kitabi-Dədə Qorqud» məhz belə bir təsir gücü-
nə malik eposdur. O, öz təsiri ilə müasir Azərbaycan ədə-
biyyatına tamamilə yeni mövzular və ədəbi-bədii ovqat 
gətirdi. Bu amillər «Kitabi-Dədə Qorqud»un müasir Azər-
baycan ədəbiyyatına təsiri məsələsini kompleks halda öy-
rənməyi - zahiri və batini (daxili, gizli, alt qatda qalan) cə-
hətləri nəzərə almağı tələb edir. Əks halda problemin həlli 
üzdən görünən səthi məsələləri əhatə edə bilər. 
 50
II FƏSİL 
 
MÜASİR AZƏRBAYCAN NƏSRİNDƏ  
«DƏDƏ QORQUD» İDEYA VƏ MOTİVLƏRİNİN  
İNKİŞAF İSTİQAMƏTLƏRİ  
 
«Kitabi-Dədə Qorqud» dastanlarının müasir Azər-
baycan ədəbiyyatının inkişafındakı rolunun tədqiqi biri-
biri ilə əlaqəli olan iki mühüm amilə diqqət yetirməyi tə-
ləb edir: 
Birincisi, əlyazması XIX əsrin ikinci onilliyindən ta-
pılaraq elm aləminə məlum olan eposun XX əsrin birinci 
yarısında Azərbaycan cəmiyyətinə «gəlişi» tarixi; 
İkincisi, XX əsrin 20-ci illərindən Azərbaycan cə-
miyyətində başlayan milli-ideoloji repressiyalar və onların 
fonunda eposun və eposa hər hansı münasibətlə diqqət 
yetirmiş ədiblərin (ümumən ziyalıların) qanlı təqiblərə mə-
ruz qalması. 
Bu amillər biri-biri ilə ayrılmaz dərəcədə bağlıdır. 
İlk baxışda onlara diqqət yetirilməsi, bəlkə də, lüzumsuz 
görünür. Ancaq «Kitabi-Dədə Qorqud» eposunun müasir 
Azərbaycan ədəbiyyatının inkişafındakı rolunun araşdırıl-
ması problemi həmin amillərin biri-biri ilə bağlı olduğu 
dərəcədə onlara bağlıdır. Bütün bunları biri-birinə bağla-
yan «milli tale» anlayışıdır. Bu tale bir qapalı üçbucaqdır: 
«Kitabi-Dədə Qorqud», milli ədəbiyyat və milliliyin rep-
ressiyası. 
Azərbaycan etnik-ədəbi, milli-estetik düşüncəsinin 
mayası, bünövrəsi, milli ədəbiyyatının qaynağı və mərhə-
ləsi olan «Dədə Qorqud» eposu ədəbi-bədii enerji qaynağı 
kimi həmişə Azərbaycanın milli varlığının ruhunda var 
olmuşdur. Orta əsrlərdən eposun canlı ifaçılıq dövriyyə-
sindən çıxması onu aktual milli yaddaşdan tədricən tarixi 
milli yaddaşa keçirdi. Əsrlərin, qərinələrin dialektikası öz 
 51 
işini gördü: epos tarixi yaddaşdan da arxaik yaddaşa endi. 
Arxaik yaddaş hər bir xalq üçün onun düşüncəsinin gene-
tik simvolikası, arxetipik energetikası deməkdir. Bu, milli 
yaddaşın enerji qaynağıdır. Həmin qaynaq aramsız şəkildə 
müasir milli-ədəbi, etnik-bədii düşüncəni qidalandırmaqda 
davam edir. Mədəniyyətin daşıyıcıları əsrlər boyu bu ener-
ji ilə yaşayır, lakin onun konkret ünvanını, mənbəyini bil-
mirlər. «Kitabi-Dədə Qorqud»un tapılması Azərbaycan 
milli düşüncəsində sanki bir şok effekti yaratdı. Nəyə gö-
rə? Çünki «Kitabi-Dədə Qorqud» ulu öndər H.Əliyevin 
bəyan etdiyi kimi, «Azərbaycan xalqının tarixinin, etnik 
yaddaşının, arxaik təfəkkürünün güzgüsü», «nitqimizin, 
dilimizin, mənəviyyatımızın, ruhumuzun nəğməsi» idi 
(126, 9). Xalq bu dastanın «güzgüsündə» özünün bolşe-
viklərin təqdim etdiyindən tamamilə fərqli, əsil milli si-
masını gördü, bu dastanın epoxaların dərinliyindən gələn 
«səsində» bolşeviklərin azərbaycanlıların milli ruhuna ta-
mamilə yad olan «proletar» himnindən fərqli olub, xalqın 
milli ruhunu coşduran doğma «nəğməni» eşitdi. Azərbay-
can ziyalıları milli düşüncənin energetik qaynağına birbaşa 
qoşulmaq imkanı əldə etdi. Eposun Azərbaycanda çap 
olunması ilə milli şüurun coşqun oyanışı, dirçəlişi başlan-
dı. Azərbaycan xalqı «Kitabi-Dədə Qorqud» dastanında 
qorunub qalmış millilik sxemləri, milli birlik formulları, 
etnik vəhdətin düsturları əsasında yenidən təşkil olunmağa 
başladı. Ədəbiyyat bu milli coşquda misilsiz rol oynadı. 
Bu milli quruculuq prosesi idi. Lakin tezliklə ona qarşı 
antimilli quruculuq prosesinə təkan verildi. «Kitabi-Dədə 
Qorqud»un Azərbaycan cəmiyyətində oynadığı rol 1920-
ci il aprelin 28-də Azərbaycan Xalq Cümhuriyyətinin var-
lığına son verərək vətənimizi sovet-sosialist adı altında  
rus-erməni işğalına məruz qoymuş rus sovet imperiyasının 
ideoloji maraqları ilə daban-dabana zidd idi. Bolşeviklər 
Azərbaycana qədəm qoyduqları gündən mahiyyətini «rus-
 52
laşdırma» təşkil edən Azərbaycan sovet xalqının yaradıl-
masına başladılar. Bu, böyük rus imperiyasının «sovet» 
donunda yenidən qurulmasının ideoloji mahiyyətini təşkil 
edirdi. «Kitabi-Dədə Qorqud» bütün ideologiyası ilə rus-
sovet imperiyasının ideologiyasının əksinə idi. Bütün bu 
milli və antimilli quruculuq prosesləri isə bu və ya digər 
şəkildə müasir Azərbaycan ədəbiyyatında öz əksini tapır, 
izini qoyur, onun inkişafına fərqli məzmun və formada 
təsir edirdi. «Dədə Qorqud» eposunun Azərbaycan ədəbiy-
yatının inkişafındakı rolunu eposun Azərbaycana «gəlişi» 
və onun «təqibi» boyunca araşdırmadan Azərbaycan sovet 
ədəbiyyatının bədii üslubunu başa düşmək mümkün deyil-
dir. Çünki milli repressiyalar nə qədər qanlı xarakter alsa 
da, millilik, milli düşüncə Azərbaycan ədəbiyyatını heç 
vaxt tərk etməmişdir. Yazıçı və şairlərimizin milli duy-
ğuları bu repressiyaların təsiri altında cürbəcür simvolik 
məzmun və forma kəsb etmişdir. Həmin simvolizm Azər-
baycan sovet ədəbiyyatının bütöv XX əsri əhatə edən ta-
rixi boyunca davam etmişdir. Bu simvolizm öz başlanğı-
cını, əslində, «Kitabi-Dədə Qorqud»un Azərbaycana «gə-
lişi» ilə yaranan milli coşqudan və onun antimilli əsaslarla 
təqibindən götürür. XX əsrin 60-cı illərindən başlayaraq 
Azərbaycan (o cümlədən bütün sovet cəmiyyətində) müəy-
yən ideoloji yumşalma baş versə də, əslində, imperiya öz 
siyasətindən əl çəkmədi: onu formaca dəyişdirdi. Bu da 
ədəbiyyatımızda «Dədə Qorqud» simvolizminin bütün XX 
əsr boyunca yaşamasını şərtləndirdi.  
«Kitabi-Dədə Qorqud» elm aləminə 1815-ci ildən 
bəlli olmuşdur. Alman şərqşünası H.F.Dits Drezden ki-
tabxanasında «Dədə Qorqud» dastanlarını aşkara çıxarmış, 
«Basatın Təpəgözü öldürdüyü boy»u alman dilinə çevirə-
rək «Odissey»in nağıl səciyyəli təkgözlü Siklopun kor edil-
məsi  süjetinin yeni variantı kimi nəşr etdirmişdir (354, 6). 
 53 
Dastanın iki əsas əlyazma nüsxəsi məlumdur. Epo-
sun ilk dəfə məlum olan və elmə «Drezden nüsxəsi» adı 
altında daxil olmuş mətni Drezdendə Kral kitabxanasında 
aşkar edilən 154 səhifəlik əsərdir. Berlində 37 səhifəlik 
başqa bir əlyazma da tapılmışdır. «Berlin nüsxəsi» kimi 
tanınan bu abidə, əslində, Drezden nüsxəsindən köçürmə-
dir. İkinci tapılmış və «Vatikan nüsxəsi» adlandırılmış 
nüsxə 109 səhifədir. «Drezden nüsxəsi» açıq-aşkar Azər-
baycan dilində yazılmışdır. Vatikan nüsxəsi isə cəmi altı 
boydan ibarət olub, XVI əsr türkcəsinə daha yaxındır» 
(354, 6). 
Alman şərqşünası Teodor Neoldoke 1859-cu ildə 
həmin dastanların surətini çıxarıb alman dilinə çevirərək 
çap etdirmək istəyir, lakin qarşıya çıxan çətinliklərə görə 
işi başa çatdırmır, topladığı materialları o vaxt Almani-
yada təhsil alan V.V.Bartolda verir (1892). V.V.Bartold 
1922-ci ildə bütün boyları rus dilində çapa hazırlayır. La-
kin onun sağlığında dastanlar işıq üzü görmür; əsəri ilk də-
fə Azərbaycan alimləri H.Araslı və M.Təhmasib 1950-ci 
ildə Bakıda çap etdirirlər (bax:376-Y.İ.). Həmin əsər V.M.Jir-
munski və A.N.Kononov tərəfindən çapa hazırlanır və rus 
dilində yenidən (bax: 384 - Y.İ.) nəşr edilir (354, 6).  
Dastan Azərbaycanda ilk dəfə nəşr olunmamışdan 
qabaq o, Azərbaycan ziyalılarına artıq türk nəşrlərindən 
bəlli idi. Türkiyədə bu dastanlar üzərində nəşr və tədqiq işi 
1916-cı ildən başlanır (354, 9). Türk dili və ədəbiyyatı 
mütəxəssisi Kilisli Müəllim Rifətin 1916-cı ildə ərəb əlif-
bası ilə çap etdirdiyi «Kitabi-Dədə Qorqud» eposu türk ic-
timaiyyəti tərəfindən çox böyük maraq və coşqu ilə qar-
şılanır (bax: 362). Türkiyə ilə bağlı olan (orada təhsil alan, 
yaxud işləyən) Azərbaycan ziyalıları eposun bu nəşri ilə 
tanış olub, ona elmi maraq göstərirlər. Ədəbiyyat tarixçisi 
İ.Hikmət dastanın «Dirsə xan oğlu Buğacın boyunu bəyan 
edər» hissəsini özünün 1928-ci ildə çapdan çıxmış «Azər-
 54
baycan ədəbiyyatı tarixi»nin birinci cildinə müntəxəbat 
materialı kimi daxil edir (bax: 103).  
«Kitabi-Dədə Qorqud»un ilk azərbaycanlı tədqiqat-
çısı, qorqudşünaslığımızın əsasını qoyan alim kimi rep-
ressiya dövründə canı və elmi haqqı əlindən alınmış, lakin 
sonradan tədqiqatçılar tərəfindən haqqı özünə qaytarılmış 
Ə.Abid (bax: 113; 316; 317; 138; 237) Türkiyədə təhsil 
aldığı və işlədiyi dövrlərdə abidə ilə tanış olmuş, 1926-cı 
ildən başlayaraq «Kitabi-Dədə Qorqud»a dair silsilə məqa-
lələr yazmış və mətbuatda çap etdirməklə (137, 143) Azər-
baycan milli ziyalılarında - tədqiqatçılarda, yazıçı və şair-
lərdə eposa marağın yaranmasında böyük rol oynamışdır. 
Maraqlıdır ki, eposun Azərbaycanda ilk nəşri H.Araslı 
tərəfindən Azərbaycanda stalinizm repressiyasının qanlı 
ölüm maşınının var gücü ilə işlədiyi bir vaxtda - 1939-cu 
ildə həyata keçirilir (bax:198). Daha sonra  M.H.Təhmasib 
dastandan müəyyən hissələri 1941-43-cü illərdə çap etdirir 
(bax: 58; 96). 
Sonra «Kitabi-Dədə Qorqud» eposunun özünün, təd-
qiqatçılarının və ona müraciət etmiş yazıçı və şairlərin rep-
ressiyası başlanır. Nəhayət, 1956-cı ildə stalinizm dövrü-
nün başa çatması ilə eposun sürəkli nəşri və tədqiqi baş-
lanır. Həmin dövrdən başlayaraq dastanın çapı ilə bağlı 
böyük işlər görülür: dərsliklərə salınır, qəzet və jurnallarda 
parçalar şəklində çap olunur, o cümlədən H.Araslı, S.Əli-
zadə və Ş.Cəmşidov, V.V.Bartold tərəfindən hazırlanmış 
fundamental nəşrləri (o cümlədən Drezden və Vatikan 
nüsxələrinin faksimileləri) işıq üzü görür (bax: 199; 200; 
201; 202; 203; 204; 205; 206; 207; 385). 
Lakin «milli varlığımızın mötəbər qaynağı» (H.Əli-
yev) olan «Kitabi-Dədə Qorqud» eposu da «XX əsrin tari-
xində... misli görünməmiş təqiblərə məruz qaldı. Hətta 
onu öyrənməyə, tədqiq etməyə cəhd göstərənlərin taleyi də 
acınacaqlı olub. Azərbaycanda «Kitabi-Dədə Qorqud»un 
 55 
nüfuzlu tədqiqatçılarından bir olan Əmin Abid eposa həsr 
olunmuş bir neçə əsər çap etdirdikdən sonra əbədi susdu-
ruldu. Bəzi mənbələr eposun otuz boydan ibarət olduğunu 
təxmin edirlər. Azərbaycanın görkəmli dilçi alimi Bəkir 
Çobanzadə aşkar etdiyi yeni boy haqqında məlumat versə 
də, sonralar alim repressiyaya məruz qaldığına görə bu 
məlumatın dürüstlüyünü təsdiqləmək mümkün olmadı» 
(126, 12-13). 
1941-1945-ci illər SSRİ-Almaniya müharibəsi döv-
ründə bu təqiblərə məcburən ara verilir. Görkəmli dövlət 
xadimi H.Əliyevin bəyan etdiyi kimi, «faşizmə qarşı mü-
barizəyə qalxan xalqda qəhrəmanlıq ruhunu canlandırmaq 
məqsədilə sovet ideoloji maşını «Kitabi-Dədə Qorqud» və 
«Koroğlu» kimi dastanlardan istifadə etməyə cəhd göstə-
rirdi. Müharibə qurtardıqdan və dinc həyat bərqərar ol-
duqdan sonra gənc nəslin «Kitabi-Dədə Qorqud» ruhunda 
tərbiyə edilməsi ideoloqlar tərəfindən yasaq olundu. Ədə-
biyyata və incəsənətə qarşı yönəldilmiş məşhur «Jdanov 
qərarları» ab-havasına uyğun olaraq «Kitabi-Dədə Qor-
qud»a qarşı hücumlar başlandı» (126, 13). 
Eposa qarşı aparılan kampaniyanı milli-etnik yaddaşın 
repressiyası kimi səciyyə edən prof. C.Qasımov çoxsaylı 
qiymətli sənədli (və bir çoxunu elmi ictimaiyyətə ilk dəfə 
təqdim etdiyi) faktlar əsasında yazdığı məqalədə göstərir ki, 
1920-ci illərdə M.Mirbağırov, A.Musaxanlı, R.Əfəndizadə, 
Ə.Abid, İ.Hikmət və S.Mümtaz tərəfindən tədqiqata cəlb 
olunan «Dədə Qorqud» 1937-ci il oktyabrın 9-da S.Müm-
tazla birlikdə «həbs edildi» və bu nüsxə «əməliyyat əhə-
miyyəti kəsb etmədiyinə görə» (bax: 246) aktlaşdırılaraq 
yandırıldı. Qeyd etməliyik ki, bu hələ «Kitabi-Dədə Qor-
qud»un repressiyası deyildi. Sadəcə, «xalq düşməni» yarlığı 
vurulmuş Salman Mümtazın və ondan götürülmüş əlyazma, 
cüng və kitabların məhvi idi (217, 14). 
 56
Stalinizm repressiyalarının tarixini ilkin mənbələr - 
MTN-nin arxivindəki sənədlər əsasında bərpa edən prof. 
C.Qasımov «Kitabi-Dədə Qorqud» eposunun repressiya 
tarixi baxımından çox mühüm əhəmiyyət kəsb edən bir 
məsələyə də aydınlıq gətirmişdir. O, eposun repressiya-
sının bəzi tədqiqatlarda göstərildiyi kimi 1937-ci ildən 
başlanması ilə razılaşmayaraq göstərir ki, sovet ideoloqları 
1930-40-cı illərdə «Dədə Qorqud» eposunun Azərbaycan-
da gecikmiş tədqiqinə münbit şərait yaratdılar. Epos kitab 
halında çap olunub geniş oxucu kütlələrinin ixtiyarına ve-
rildi (ədəbi dövriyyəyə buraxıldı) və əsər az bir müddət 
içərisində şöhrət qazandı. «Hətta elə bir vəziyyət yarandı 
ki, «Dədə Qorqud»u ortaq türk mədəniyyətinin nümunəsi 
kimi sovet Rusiyasının işğalına məruz qalmış bəzi türk 
dilli xalqlar da öz dastanları kimi tədqiq və təbliğ etməyə 
başladı». Eposun həmin dövrdə orta və ali məktəblərin 
dərsliklərinə salınması, geniş şəkildə tədqiq olunmasına 
dair faktlara diqqəti cəlb edən müəllif göstərir ki, bu dövr-
də «Dədə Qorqud kitabı» yalnız elmi təhlildən keçərək 
ədəbi düşüncənin təmiz havasına çıxarılmadı, eyni zaman-
da yazılı ədəbiyyata da yeni mövzular verdi, eposun mo-
tivləri əsasında yeni-yeni bədii əsərlər yazıldı. Müharibə 
illərində «Dədə Qorqud»dakı obrazlar qəhrəmanlıq simvo-
lu kimi təqdir edildi» (217, 14). 
1930-40-cı illəri əhatə edən bu dövrdə «Kitabi-Dədə 
Qorqud» eposuna bəslənən bu müsbət münasibət təsadüfi 
deyildi. Bolşeviklərin ədəbiyyata, bütövlükdə mədəniyyət 
və incəsənətə münasibəti həmin çağda «proletkult» kon-
sepsiyasına əsaslanırdı. «Proletkult» sözü - rus dilində 
«proletarskaya kultura» sözlərinin birləşməsindən əmələ 
gəlib, proletar ədəbiyyatını, yəni əzilən, zəhmətkeş kütlə-
nin, fəhlə və kəndlilərin ədəbiyyatını nəzərdə tuturdu. 
Özünəqədərki yazılı ədəbiyyatın böyük əksəriyyətini bur-
jua görüşlərinin daşıyıcısı kimi rədd edən sovet ideolo-
 57 
giyası folklora geniş xalq kütlələrinin ədəbiyyatı kimi ba-
xırdı. «Kitabi-Dədə Qorqud», «Koroğlu» və digər dastan-
larımız da xalq ədəbiyyatı kimi qəbul olunurdu. Lakin 
«Dədə Qorqud» eposunun birbaşa milli ideologiya ilə 
bağlı olması, Azərbaycan xalqında kimlik ideyalarını coş-
durması, etnik-siyasi tarixlə birbaşa bağlılığı  və bununla 
da sovet xalqının yaradılması ideyasına zidd olması ona 
münasibəti dəyişdi. Heç təsadüfi deyildir ki, iki böyük 
dastandan - «Kitabi-Dədə Qorqud» və «Koroğlu»dan daha 
çox birincisi təqibə məruz qaldı. «Koroğlu» dastanı «Dədə 
Qorqud» qədər təqib olunmadı: onun üzərində başqa xa-
rakterli əməlliyyatlar aparıldı. Dastanda Koroğlunun sosial 
ədalət uğrunda apardığı mübarizə Azərbaycan xalqının 
Türkiyəyə, «türk işğalçılarına» qarşı mübarizəsi kimi re-
daktə edildi. Lakin «Kitabi-Dədə Qorqud»un kristal poetik 
quruluşu belə bir əməliyyatı aparmağa imkan vermədi. 
Çünki burada oğuz babalarımız onların torpağına soxul-
muş «sası» (murdar - Y.İ.) dinli yağılara» qarşı mübarizə 
aparırlar. 
Prof. C.Qasımov göstərir ki, 1951-ci ildə gözlənil-
mədən bu xalq eposuna qarşı rəsmi dövlət səviyyəsində 
hücumlar başlandı. Dastanı bolşevik rəhbərləri antisovet 
millətçi bir əsər kimi tənqid atəşinə tutdu. Azərbaycan 
Kommunist (bolşeviklər) Partiyasının XVIII qurultayında 
(1951) Az.K(b)P MK-nın katibi M.C.Bağırov özünün he-
sabat məruzəsində «Dədə Qorqud kitabı» haqqında demiş-
dir: «Bəzi ədəbiyyatşünaslar və yazıçılar siyasi sayıqlığını 
və məsuliyyət hisslərini itirərək uzun müddət ərzində bu 
təhlükəli, xalqa zidd olan kitabı Azərbaycan dastanı adı 
altında təbliğ etmişlər. «Dədə Qorqud» xalq dastanı deyil. 
O, əvvəldən axıra kimi Azərbaycan torpaqlarına qatil və 
soyğunçu kimi gəlmiş oğuz köçəri tayfalarını idarə edən 
yuxarı təbəqələrin tərifinə həsr olunub. Kitab büsbütün 
millətçilik zəhərinə hopdurulmuş, o müsəlmanlara qarşı 
 58
deyil, başqa dinə mənsub olan, əsasən də qardaş gürcü və 
erməni xalqına qarşı yönəldilmişdir. Bu kitabın nəşr olun-
ması Azərbaycan SSR Elmlər Akademiyası rəhbərlərinin 
və Ədəbiyyat İnstitutunun kobud bir siyasi səhvi hesab 
edilməlidir» (bax: 59). Buraxılmış «kobud səhvi» düzəlt-
mək üçün dərhal partiya yığıncaqları təşkil edildi və Ya-
zıçılar İttifaqında, eləcə də dilçilər arasında müşavirələr 
keçirildi. Bu yığıncaq və müşavirələrdə «Dədə Qorqud»un 
ünvanına səslənən ittihamlardan sonra ayrı-ayrı alimlərin 
mövqeləri kəskin tənqid atəşinə tutuldu (217, 14). 
Görkəmli siyasi xadim H.Əliyev yazır: «Eposun ün-
vanına səslənən ittihamlardan sonra ayrı-ayrı alimlərin 
mövqeləri kəskin tənqid atəşinə tutuldu. Artıq epos sözü-
nün özü belə dırnaq içərisində işlədilirdi. O dövrdə elə bir 
iclas, elə bir qurultay, elə bir konfrans olmurdu ki, orada 
«Dədə Qorqud» tənqid olunmasın. 1951-ci ilin may ayında 
Azərbaycan Yazıçılar İttifaqının iclasında Həmid Araslı-
nın qeyri-səmimi olduğu xüsusi vurğulandı, Mirzə İbra-
himov, Səməd Vurğun, Mikayıl Rəfili, Mikayıl Rzaqu-
luzadə və başqaları öz «səhvlərini» boyunlarına alsalar da, 
onlara qarşı keçirilmiş kampaniya hələ bir müddət davam 
etdi» (126, 14). 
Mətbuatda eposla bağlı çoxlu «ifşa» xarakterli yazı-
lar dərc olundu. Bunlardan bəzilərinin müəllifləri bolşevik 
təbliğatına uyub, «sovet xalqı» nağılına inanan ziyalılar, 
bəziləri milli-etnik səbəblərdən eposa nifrət edənlər, bəzi-
ləri isə eposun həqiqi mahiyyətini çox gözəl bilsələr də, 
tutulmaq, güllələnmək, müxtəlif repressiyalara məruz qal-
maq qorxusu altında qalan insanlar idi. Prof. E.Rəhimova 
bu yazıların müəlliflərinə münasibətdə haqlı mövqe 
tutaraq yazır ki, «proletar ideoloqlarının himayədarları 
üçün milli mədəniyyətin fəxrini («Kitabi-Dədə Qorqud»u - 
Y.İ.) ləkələmək azlıq edirdi, onlar üçün xüsusilə vacib idi 
ki, onlar bunu məhz bu mədəniyyətin öz nümayəndələrinin 
 59 
(azərbaycanlıların - Y.İ.) əli ilə etsinlər. Sosialist sifarişləri 
həmişə özünə icraçılar tapırdı. İndi o hadisələrdən 40 il 
keçdikdən sonra... (həmin - Y.İ.) şəxslərin etdikləri səhv-
lərdə nə dərəcədə səmimi olduqlarını söyləmək çətindir...» 
(285, 29). 
Eposa qarşı belə düşmən münasibətin əsasında nə 
dururdu?  
Eposun Azərbaycan şair və yazıçıları tərəfindən öz 
bədii əsərlərində inkişaf etdirilib xalq arasında yayılan 
hansı cəhətləri sovet ideoloqlarının qəzəbinə səbəb 
olurdu?  
Bu sualların «Kitabi-Dədə Qorqud» eposunun müa-
sir Azərbaycan ədəbiyyatının inkişafındakı rolunun aydın-
laşdırılması baxımından xüsusi əhəmiyyəti var. 
Prof. C.Qasımov «Kitabi-Dədə Qorqud»un ittiham 
edilməsinin dörd əsas səbəbini göstərir:  
1. Marksizmin klassik irsə baxışları. «Kitabi-Dədə 
Qorqud» milli mənəvi əxlaqi və dini dəyərlərimizi özündə 
yaşatdığına görə marksizmə-leninizmə zidd bir əsər kimi 
ədəbi səhnədən (müvəqqəti də olsa) yığışdırıldı. 
2. Türkün özünə qayıdış çağırışı. Dastanda oğuzun 
(türkün) mənşəyindən, məişət tərzindən, qəhrəmanlıq, 
cəngavərlik tarixinə, hətta coğrafi ərazi və məkana qədər 
hər şey öz əksini tapır. Lakin bütün bunların içindən bir 
ana xətt də keçir: Qorqud atanın son boydakı “türkün türkə 
inamı, əcdada, babaya etiqadı və dəstəyi itəndə vurduğu 
fəsad” mesajı... Bu nəsihətin növbəti türk sərkərdələrinə 
çatmaması və buraxılmış səhvlərin, törədilmiş faciələrin 
növbəti dəfə təkrarlanması, türkün bir mənəvi bayraq 
altında birləşməməsi üçün onun “dədə kitabı” - “Kitabi-
Dədə Qorqud” “burjuy”, “pantürkist” elan edilərək yasaq-
lanır. Başqa sözlə, Qorqudun vəsiyyətlərini onun nəvələ-
rindən uzun müddət tarix, zaman indi isə bolşeviklər giz-
lətmək istəyirdilər. 
 60
3. Erməni amili. Ermənilər milli mənəvi dəyərləri və 
ya mədəniyyət abidələrini özəlləşdirərkən əsasən aşağı-
dakı prinsipdən çıxış edirdilər: 
Birincisi, başqa xalqlara məxsus abidələri özününkü 
elan etmək;  
İkincisi, modifikasiya (şəkildəyişmə - Y.İ.) edərək 
onları dəyişdirmək.  
Üçüncüsü, özəlləşdirə bilmədiklərini özlərinin və ya 
başqalarının əli ilə məhv etmək;  
Dördüncüsü, müxtəlif şayiələr yaymaqla əhalinin öz 
əli ilə məhv etmək (məsələn, Azərbaycanda daşdan 
yonulmuş qoçların içərisində qızıl və ya qiymətli əşya 
gizlədildiyi uydurmasını ortaya ataraq yerli əhalinin əli ilə 
həmin abidələri məhv etmək). 
Fikrimizcə, ermənilərin bu əsəri məhv etmə cəhd-
lərinin əsas səbəbi “Dədə Qorqud”un coğrafiyası ilə bağlı 
idi. Vaxtı ilə V.V.Bartold yazırdı ki, “Kitabi-Dədə Qorqud 
çox çətin ki, Qafqaz mühitindən kənarda yaranmış olsun” 
(bax: 374, 116). V.V.Bartoldun dediyi Qafqaz mühitində 
ermənilər nə etnos, nə xalq, nə də dövlət kimi görünmür. 
Dastanda Oğuzların Gürcüstanla həmsərhəd olduğu göstə-
rildiyi halda, bu gün ermənilərin məskunlaşdığı Azərbay-
can ərazilərində ermənilərin yaşamadığı göstərilir. Bu da 
ermənilərin həyata keçirmək istədikləri uydurma “Böyük 
Ermənistan” ideyasının reallaşmasına mane olurdu. Ona 
görə də onlar türk xalqlarının tarix, coğrafiya, fəlsəfə, psi-
xologiya, ədəbiyyat, dövlətçilik, əxlaq, hüquq və s. dərsli-
yi olan bu mənəvi sərvəti hər vəchlə ədəbi-bədii səhnədən 
çıxarmağa çalışırdılar.  
4. Kitabi-Dədə Qorqud»un yasaqlanmasının imperi-
yanın əyalət-müstəmləkə düşüncəsindən doğması. Məlum-
dur ki, həmişə və hər yerdə imperiya maraqları güdən 
SSRİ rəhbərliyi mənşə və şəcərə məsələsinə xüsusi fikir 
verirdi. Fikrimizcə, azərbaycanlıların gəlmə elan edilməsi 
 61 
ideyası da buradan qaynaqlanırdı (217, 29-31). Başqa söz-
lə, «Dədə Qorqud» dastanda Azərbaycan xalqının bu tor-
pağın yerli əhalisi olması haqqında inkaredilməz tarixi 
faktlar imperiyanın bu əyalət-müstəmləkə düşüncəsinin 
əsaslarını dağıdırdı.  
Stalinizm dövrünün başa çatması ilə «Kitabi-Dədə 
Qorqud»a münasibət dəyişildi; eposun repressiyası dayan-
dırıldı, onun çapı, tədqiqi və bədii ədəbiyyatdakı təcəssümü 
ilə bağlı yeni dövr başlandı. Həmin tarixi məqamın carçısı 
görkəmli Azərbaycan ziyalıları və eyni zamanda eposla 
bağlı müxtəlif təzyiqlərə məruz qalmış H.Araslı, Ə.Dəmir-
çizadə, M.Arif və M.H.Təhmasibin “Kommunist” qəzetinin 
1957-ci il 26 mart tarixli nömrəsində çap olunmuş “Dədə 
Qorqud dastanları” adlı məqaləsi oldu (bax: 42).  
Məqalədə repressiya dövründə «Kitabi-Dədə Qor-
qud» eposuna qarşı irəli sürülmüş bütün ittihamlara cavab 
verildi: “Azərbaycan xalqının qədim mədəniyyət abidələ-
rindən biri də «Kitabi-Dədə Qorqud» adı ilə məşhur olan 
qəhrəmanlıq dastanlarıdır. Xalqımızın orta əsrlər həyatın-
da baş vermiş tarixi, mədəni hadisələrin öyrənilməsi üçün 
çox böyük əhəmiyyətə malik olan bu zəngin xalq yaradı-
cılığı məhsulu son illərdə (1951-1956-cı illərdəki repress-
siyalar nəzərdə tutulur - Y.İ.) böyük bir yanlışlıq nəticəsi 
olaraq düzgün qiymətləndirilməmiş, hətta Azərbaycan xal-
qı ilə əlaqəsi olmayan zərərli bir əsər kimi qələmə veril-
mişdir” (42). Dastanı xalqın vətənpərvərlik, fədakarlıq, sə-
daqət, qəhrəmanlıq, mətinlik kimi nəcib hisslərindən yoğ-
rulmuş abidə kimi səciyyə edən müəlliflər repressiyalar-
dan dolayı artıq eposu tədqiq etməkdən, ona öz bədii əsər-
lərində müraciət etməkdən çəkinən tədqiqatçılara, yazıçı 
və şairlərə, ümumən ziyalılara məqalənin sonunda belə bir 
“mesaj” verdilər: “Biz əminik ki, sovet alimləri bu abidə-
nin üzərində daha ciddi işləyərək, onun əsl qiymətini verə 
biləcəklər. Uzun müddət şərqşünaslıq aləmini maraqlan-
 62
dırmış olan bu abidənin öyrənilməsi işi davam etdirilə-
cəkdir” (42). 
Bu məqalə «Kitabi-Dədə Qorqud»un taleyində mü-
hüm rol oynayır. Abidənin tədqiqi və bədii ədəbiyyatda tə-
cəssümü sahəsində tamamilə yeni bir dövr başlanır. Yazıçı 
və şairlər abidəyə yenidən müraciət edir, onun obraz, 
süjet, motiv və ideyalarından istifadə etməklə yeni bədii 
əsərlər yaradırlar.  
Beləliklə, «Kitabi-Dədə Qorqud»un istər bir epos ki-
mi, istərsə də bədii ədəbiyyatdakı ədəbi taleyi müasir 
Azərbaycan ədəbiyyatı ilə sıx bağlıdır. Bu tarixlər bütün 
məkan-zaman sərhədləri ilə üst-üstə düşür. Müasir Azər-
baycan ədəbiyyatı dedikdə XX əsrin 20-ci illərindən bugü-
nəqədərki ədəbiyyat nəzərdə tutulur. «Kitabi-Dədə Qor-
qud»un Azərbaycana «gəlişi» də həmin dövrə təsadüf edir. 
N.Ələkbərlinin yazdığı kimi, «20-ci illərdə Azərbaycan 
ədəbi ictimaiyyətinə bir neçə boyun rus dilinə tərcüməsi 
və Kilisli Müəllim Rifət tərəfindən eposun orijinalda 
hazırlanmış nəşri məlum idi» (118, 13). Ə.Abid Kilisli 
Müəllim Rifətin 1916-cı ildə Türkiyədə çap etdirdiyi 
nüsxə əsasında Azərbaycanda ilk dəfə olaraq 1926-cı ildən 
məqalələrlə çıxış etməyə başlayır. 1939-cu ildə H.Aras-
lının Türkiyə nüsxəsi əsasında hazırladığı «Kitabi-Dədə 
Qorqud» geniş tirajla çap olunaraq Azərbaycan cəmiy-
yətində yayılır. Bu baxımdan, müasir Azərbaycan ədəbiy-
yatının tarixi qırılmaz şəkildə bu eposla bağlıdır. 
«Dədə Qorqud»un müasir Azərbaycan ədəbiyyatında 
yaratdığı təsirlər, nəsrin, poeziyanın və dramaturgiyanın 
inkişafında oynadığı rol tədqiqatçıların diqqətini cəlb et-
miş və bu barədə müxtəlif vaxtlarda araşdırmalar aparıl-
mışdır. Həmin tədqiqatlar bizim araşdırmamızın problemi-
nin öyrənilməsində ayrıca baxış istiqamətini təşkil edir.  
Ümumiyyətlə götürdükdə «Dədə Qorqud» və müasir 
Azərbaycan ədəbiyyatı» heç vaxt monoqrafik tədqiqatın 
 63 
obyekti olmasa da, məsələyə problemin müxtəlif səviyyə-
lərində yanaşılmışdır. Aparılmış araşdırmaları ümumi şə-
kildə aşağıdakı kimi səciyyələndirmək mümkündür: 
Birincisi, problemə ümumazərbaycan ədəbiyyatı as-
pektində baxış.  
Bu istiqamətdəki yazılarda eposun müasir Azərbay-
can ədəbiyyatına təsirinin ümumi mənzərəsi yaradılır. 
İkincisi, problemə konkret ədəbi növlər, janrlar və 
müəlliflər aspektində baxış. 
Bu istiqamət daha çox poeziya məsələlərinə həsr 
olunmuş məqalələrdən təşkil olunur. 
Birinci istiqamətlə bağlı göstərmək olar ki, prof. 
T.Hacıyev müasir Azərbaycan ədəbiyyatında «Dədə Qor-
qud» mözusu ilə bağlı bədii əsərləri «Həmişəyaşar Dədə 
Qorqud ədəbiyyatı» adı altında ümumiləşdirərək onların 
elmi səciyyəsini vermiş (bax: 154), başqa bir yazısında 
ümumən çağdaş ədəbi düşüncədə Dədə Qorqud motiv-
lərinin taleyini izləmişdir (bax: 157).  
Bu istiqamətdə ədəbiyyatşünas alim N.Ələkbərlinin 
tədqiqatları diqqəti cəlb edir. O, əvvəlcə Azərbaycan ədə-
biyyatında «Kitabi-Dədə Qorqud» mövzusuna ayrıca yazı 
həsr etmiş (bax: 118), daha sonra eyni mövzunu  Azərbay-
can ədəbiyyatşünaslıq materialları üzərində tədqiq etmiş-
dir (119). 
Göstərilən istiqamətdə Ş.Məmmədovun «Müasir ya-
zılı ədəbiyyatımızda «Dədə Qorqud» motivləri» və «Dədə 
Qorqud» və çağdaş Azərbaycan ədəbiyyatı» adlı məqalə-
ləri (bax: 241; 242), o cümlədən H.Həşimlinin «Azərbay-
can yazılı ədəbiyyatında «Kitabi-Dədə Qorqud» motiv-
ləri» adlı məqalələri xüsusi maraq doğurur (bax: 164). 
Tədqiqatlarda «Kitabi-Dədə Qorqud»un Azərbaycan 
ədəbiyyatına təsirinin forma və yollarından (üsullarından) 
bəhs edilmişdir. Bu proses ədəbiyyatşünas alim N.Ələk-
bərliyə görə üç yolla (üsulla) baş vermişdir: 
 64
1.Folklor vasitəsi ilə... Yəni KDQ motivlərinin çox 
və ya az dərəcədə folklor şüurunda olması sonradan özü-
nəqayıdışın ilkin şərtlərindən biri kimi götürülə bilər; 
2.Yazılı ədəbiyyat vasitəsi ilə; 
3.Mövcud ədəbi-tənqidi fikrin müdaxiləsindən sonra. 
Bu müdaxilə ilk növbədə qədim ədəbi abidələrə, o sıradan 
oğuznamələrə ciddi elmi maraqla bağlı idi (118, 13). 
Ədəbiyyatşünas alim H.Həşimli eyni prosesin iki 
formada baş verdiyini göstərir: 
1. Bir çox əsərlərdə «Kitabi-Dədə Qorqud»un ruhu, 
təsvir üsulu, obrazlarının simvolik məna yükü və s. qaba-
rıq nəzərə çarpmaqdadır. 
2. Müxtəlif janrlarda yazılmış bir sıra əsərlər isə 
bilavasitə dastanın mövzusu, onun ayrı qolları ilə bağlıdır; 
başqa sözlə desək, bu qrupa daxil olan bədii materiallar 
«Kitabi-Dədə Qorqud» əsasında yazılmışdır» (164, 56). 
Eyni prosesə poeziya materiallarında məzmun gös-
təricisi səviyyəsində diqqət yetirən tədqiqatçı Ş.Məmmə-
dov göstərir ki, burada poeziya aşağıdakı məzmun tərəfləri 
kəsb edib: 
1. Şairlər poetik məqamlarda Qorqud qəhrəmanlarını 
xatırlayır, lirik və ya poetik obrazları abidənin personaj-
larına bənzədirlər; 
2. «Dədə Qorqud» boylarının ideyaları poetik-tarixi 
fon kimi götürülür, zamanın problemləri o fonda şərh 
olunur; 
3. Eposun hər hansı motivi tarixi-bədii  kontekstdə 
qələmə alınır, boyların başlıca estetik-fəlsəfi qayəsi, məz-
mun poema, pyes üçün mövzu olur (241, 52).  
«Dədə Qorqud kitabı» milli mədəniyyətimizin tari-
xində bir Dədə Qorqud ədəbiyyatı yaratmışdır» - deyən 
prof. T.Hacıyev  göstərir ki, «bu ədəbiyyatın gücünü gü-
nümüzdə əyani şəkildə görürük. Müasir ədəbiyyatımızda 
 65 
Dədə Qorqud motivlərində yazılmış bədii əsərlərin xüsusi 
çəkisi və yeri var» (154, 4). 
Müasir Azərbaycan ədəbiyyatı tarixində prof. T.Ha-
cıyevin çox uğurlu ad verdiyi «Dədə Qorqud ədəbiyyatı» 
içərisində ilk qələm məhsulları Ə.Dəmirçizadə və M.Rza-
quluzadəyə məxsusdur. N.Ələkbərlinin göstərdiyi kimi, 
«unutmaq olmaz ki, KDQ mövzusunda ilk bədii əsər 
Ə.Dəmirçizadənin Ş.Şeyxovla müştərək 1943-cü ildə 
qələmə aldığı librettodur»; «Ə.Dəmirçizadədən sonra 
KDQ eposu mövzusuna ilk girişənlərdən biri yazıçı 
M.Rzaquluzadədir» (118, 14, 15). Ş.Məmmədovun da 
müşahidəsi eynidir: «Dədə Qorqud» abidələrindən bəhrə-
lənməklə yaradılmış ilk qələm məhsulları... M.Rzaqu-
luzadə və Ə.Dəmirçizadəyə məxsusdur. M.Rzaquluza-
dənin «Ana ürəyi, dağ çiçəyi», «El gücü», «Dəli Ozan» 
miniatür povestləri uşaqların ən çox sevdiyi əsərlərdəndir» 
(241, 52). 
Müasir Azərbaycan nəsrində «Dədə Qorqud» mo-
tivləri M.Rzaquluzadənin yazdığı iki povestlə başlayır. 
Yazıçının 1947-ci ildə «İnqilab və mədəniyyət» jurnalının 
4-cü nömrəsində çap olunmuş «Dəli Ozan» povesti «Dəli 
ozan», «Ceyran ovu», «Qoca canavar». «Qoşa çadır», 
«Gəmidə», «Can səsləri»; «Dənizdə toy» kimi 7 heka-
yədən ibarətdir (292, 53-76).  
Sənətkarın 1948-ci ildə «El gücü» adlanan kitabda 
(bax: 293) çap olunmuş eyniadlı povesti də 7 hekayədən 
ibarətdir: «İgidin adı». «Çuğul», «Ov», «Ana ürəyi - dağ 
çiçəyi», «Çapar», «Ata sevgisi», «Cana - can, qana - qan» 
(294, 15-32). 
Prof. Q.Namazov yazır ki, M.Rzaquluzadə gənc 
nəslin təlim-tərbiyəsində «Dədə Qorqud» dastanının bö-
yük təsirini nəzərə alaraq ölməz abidənin boyları əsa-
sında... hekayələr yazmışdır. Yazıçı bu hekayələrdə «Dədə 
Qorqud» boylarına zəmanəmizin tələbləri baxımından 
 66
yanaşmışdır (254, 231) Uşaqlar üçün nəzərdə tutulsa da, 
böyüklər tərəfindən də çox böyük maraqla qarşılanan bu 
əsərlər içərisində «El gücü» povestindəki «Ana ürəyi - dağ 
çiçəyi» hekayəsinin taleyi xüsusilə uğurlu oldu.  N.Ələk-
bərlinin yazdığı kimi, bu hekayə güclü təbiət təsvirləri və 
bədii siqləti ilə seçilir. Əsər aşağı siniflər üçün «Ədə-
biyyat» dərsliyində uzun müddətdir ki, özünəməxsus yer 
(bax: 295, 38-48; 296, 28-37) tutur (118, 15). Başqa sözlə, 
bu hekayə Azərbaycan uşaq ədəbiyyatının şedevrləri sıra-
sına daxil olmuşdur. Bu da öz növbəsində M.Rzaqu-
luzadənin yazıçı istedadının bariz göstəricisidir. 
Qeyd edək ki, M.Rzaquluzadənin bu iki povestinin 
janrı diqqətçəkici məsələdir. Belə ki, tədqiqatlarda bu 
əsərlərdən daha çox hekayə kimi bəhs olunur. Ancaq ya-
zıçının hər iki əsərinin özü quruluşca 7 hekayədən ibarət-
dir. Bu hekayələr məzmunca biri-biri ilə bağlı olub vahid 
süjet xətti boyunca birləşir. Bu cəhətdən «Dəli Ozan», 
yaxud «El gücü» əsərini hekayə adlandırmaqla yanaşı (ey-
ni zamanda), onların hər birinin tərkibindəki 7  hekayəni 
də hekayə hesab etmək qarışıqlıq yaradır. Yəni bu, bir janr 
dolaşıqlığı doğurur. Əslində, hər bir əsərdəki 7 hekayə 
vahid süjet-kompozisiya vəhdəti yaratmaqla povest janrı-
nın normativlərinə daha uyğun görünür. Bu cəhətdən, 
«Dəli Ozan» və «El gücü» əsərlərindən «miniatür povest» 
adı altında bəhs edən tədqiqatçı-alim Ş.Məmmədovun 
yanaşması (241, 52) bizə daha uyğun görünür. 
Hər iki povest birbaşa «Kitabi-Dədə Qorqud» eposu 
ilə bağlıdır. «Dəli ozan» əsərinin məzmunu eposun «Bam-
sı Beyrək»  boyu, «El gücü» povesti «Dirsə xan oğlu Bu-
ğac» boyu ilə sıx şəkildə bağlıdır. Yazıçı boyların məzmu-
nunu öz povestlərində hekayələşdirmişdir: hər boyun süje-
tini müxtəlif motivlərə ayıraraq, hər bir motivi bir heka-
yənin mövzusuna çevirmişdir.  
 67 
M.Rzaquluzadənin povestləri «Kitabi-Dədə Qorqud» 
eposu ilə o dərəcədə səsləşir ki, ilk baxışda bu əsərlər 
dastanın müvafiq boylarının hekayələşdirilməsi təsirini 
bağışlayır. Eposla tanış olan hər kəs povestləri oxuduqca 
onların hansı boylarla, boyların hansı qəhrəmanları, hansı 
süjet və motivləri ilə bağlı olduğunu dərhal təsəvvür edə 
bilir. Lakin bu, M.Rzaqaluzadənin əsərlərinin eposla səs-
ləşməsinin zahiri tərəfidir. Burada çox dərin qatlara işlə-
yən yaradıcılıq prosesləri var və o, ilk baxışdan zəif mü-
şahidə olunur.  
Qeyd edək ki, M.Rzaquluzadə boyları bədiiləşdirər-
kən süjet xətlərində, obrazların xarakterində müəyyən də-
yişikliklər etmiş, başqa sözlə, dastandan götürdüyü ele-
mentləri öz bədii konsepsiyasına uyğun həm də dəyişmiş-
dir. Bu da eposla onun əsərləri arasında müəyyən fərqlər 
yaratmışdır. Tədqiqatlarda məsələnin bu tərəfi diqqət ob-
yektinə çevrilmişdir.  
N.Ələkbərli «El gücü» əsəri ilə bağlı yazır ki, 
«Kitabi-Dədə Qorqud» boyu ilə müqayisədə yazıçı bir sıra 
yeni cizgilərdən istifadə etmişdir. Əvvəlcə onu qeyd edək 
ki, dastanda sonsuzluq motivi (Dirsə xanın uşaqsızlığı) 
əsərdə yoxdur. Əgər Dirsə xanı dastanda öz oğlunu öldür-
məyə xanın qırx nökəri təhrik edirsə, M.Rzaquluzadədə 
həmin işi yasovulbaşı görür. Dastanda yaralı Buğacı qar-
ğa-quzğundan iki ov iti, yazıçının hekayəsində isə oğlanın 
atı mühafizə edir. Bu qəbilli fərqlər çoxdur. Amma əsas 
leytmotivi (ana südü və dağ çiçəyinin məlhəm olmasını) 
yazıçı diqqət mərkəzində saxlamışdır, ki bunu anaxaqan-
lığın və təbiət kultunun dastanda birgə izi kimi də 
qiymətləndirmək olar» (118, 15). 
Tədqiqatçı digər əsərlə bağlı göstərir ki, M.Rzaqulu-
zadənin «Dəli ozan» hekayəsində, əsasən, «Baybörənin 
oğlu Bamsı Beyrək boyu»nun motivləri üstünlük təşkil 
edir. Əsas hadisələr Bamsı Beyrəyin ətrafında gedir. 
 68
Bilirik ki, istər «Buğac» boyunda, istərsə də Bamsı Beyrək 
boyunda qəhrəmanların doğulması arzu-diləyin hesabına 
baş verir, halbuki bu, «Dəli Ozan»da yoxdur. Yazıçının 
əsərində «kafirlər» deyil, Şöklü Məlik və rahiblər nifrət 
obyektidir. «Dəli Ozan»dakı Dəli Qacar (eposda Dəli 
Qarcar) daha müsbət və tragik obrazdır. O, həyatdan 
küskünlüyü, ozanlığa meyli, qeyri-adi comərdliyi və s. xü-
susiyyətlər ilə fərqlənir ki, yazıçının ədəbi-tarixi materiala 
müstəqil baxışının cizgiləri kimi diqqəti cəlb edir. Əgər 
dastanda Beyrək on altı il əsirlikdə qalırsa, hekayədə cəmi 
beş il qalır. Əsərin əsas ideya yükü eposda olduğu kimi 
məhəbbət və qəhrəmanlığın bədii təsdiqindən ibarətdir. 
«Dəli Ozan»ın ən maraqlı xüsusiyyətlərindən biri bu heka-
yədə dəniz motivinin olmasıdır (hətta Bamsı Beyrəyin to-
yu da dənizdə keçirilir, Beyrək avar çəkməyə məhkum 
edilmiş dostlarını əsarətdən azad edir (118, 15). 
Göründüyü kimi, M.Rzaquluzadə eposdan müəyyən 
boyları bədiiləşdirərkən onlara həm də sərbəst yanaşmış, 
süjetləri öz yazıçı ideyasına uyğun dəyişdirmişdir. Bu ele-
menitlər süjetin üst qatında açıq-aydın bilinən səviyyəni 
təşkil edir. Alt qatda isə «Kitabi-Dədə Qorqud» dastanları 
və müasir Azərbaycan ədəbiyyatı» probleminin ana sütu-
nunu təşkil edən «yazıçı və epos» münasibətlərinin mürək-
kəb sistemi durur. 
Yazıçı-epos münasibətləri son dərəcə mürəkkəb mə-
sələ olub, müxtəlif aspektlərə malikdir. Bu münasibətləri 
yazıçının eposdan ilhamlanması, onun süjet və motivləri-
nə, obrazlar aləminə, bədii təsvir və ifadələr sisteminə mü-
raciəti şəklində qoymaq məsələnin yalnız bir tərəfidir. Bu-
rada münasibətlərin semantikası daha geniş və daha mü-
rəkkəbdir. M.Rzaquluzadənin povestləri ilə epos arasın-
dakı oxşarlıqların, yaxud fərqlərin axtarılması problemin 
tədqiqində nə qədər zəruri yanaşma olsa da, «yazıçı və 
epos» münasibətlərinə yalnız bir baxış nöqtəsindən 
 69 
reallaşan yanaşmanı əks etdirir. Yazıçının əsərlərinə baxış 
bucağını bir qədər dəyişən kimi, münasibətlər modelinin 
digər tərəfləri də baxış altına düşmüş olur. Bu halda 
M.Rzaquluzadənin povestləri ilə epos arasındakı «fərqlə-
rin», sadəcə olaraq, yazıçı «sərbəstliyi», yaxud onun süjetə 
«yaradıcı yanaşmasından» daha böyük və mənalı hadisə 
olduğu üzə çıxır. Yeri gəlmişkən, N.Ələkbərlinin yuxarıda 
artıq müraciət etdiyimiz fikrində bu məsələyə fraqmentar 
şəkildə toxunulub. Tədqiqatçı belə hesab etmişdir ki, 
M.Rzaquluzadə öz əsərlərində eposun əsas  leytmotivini - 
«ana südü və dağ çiçəyinin məlhəm olması»nı diqqət mər-
kəzində saxlamaqla yanaşı, «ana südü» və «dağ çiçəyinin» 
simasında müvafiq olaraq ana xaqanlığının və təbiət 
kultunun izlərini təcəssüm etdirmişdir (118, 15). 
Bizcə, N.Ələkbərlinin bu spontan (fikir axarında 
gələn) müşahidəsi M.Rzaquluzadənin nümunəsində «ya-
zıçı və epos» münasibətlərinə baxış bucağının istiqamətini 
doğru nişan verir. «Ana südü», «dağ çiçəyi» Azərbaycan 
arxaik düşüncəsində ilkin etnik-mental arxetiplərə aiddir. 
«Ana südü» mifoloji semantikası etibarilə təkcə ana 
xaqanlığın yox, eyni zamanda onunla bağlı ana kultunun, 
«dağ çiçəyi» isə ümumən təbiət kultunun, konkret olaraq, 
dağ və bitki kultlarının dastandakı arxetipik simvollarıdır. 
M.Rzaquluzadənin «El gücü» povestindəki «Ana ürəyi - 
dağ çiçəyi» hekayəsində bu simvolların eposdan gələn ana 
xətt kimi əsas leytmotivə çevrilməsinin üst qatında yazıçı 
təxəyyülü, nasir istedadının itiliyi, yaxud ədəbi məharət və 
bacarığı durusa, alt qatda bu, yazıçı düşüncəsi ilə epos 
düşüncəsinin qovuşması, vahid düşüncə axarında (kanalın-
da) birləşməsidir. Bu qovuşma - birləşmə məsələyə anali-
tik-psixoloji cəhətdən yanaşdıqda «yazıçının etnik düşün-
cənin arxetiplər sisteminə» köklənməsi, «milli düşüncənin 
energetik potensiyası olan epos kanalına» qoşulması 
deməkdir. Əslində, M.Rzaquluzadənin əsərlərini bu gün 
 70
ölməyə qoymayan, onları daim oxucu diqqətində saxlayan, 
«Ana ürəyi - dağ çiçəyi»ni isə milli uşaq ədəbiyyatımızın 
şedevrinə çevirən də elə bu - Azərbaycan xalqının milli-
mənəvi energetikasının qaynağı olan «Kitabi-Dədə Qor-
qud» eposunun arxetipik simvollarının onun əsərlərində 
müasir bədii obraz və fiqurlar şəklində təcəssümüdür. Bu-
rada məsələnin mahiyyəti heç də M.Rzaquluzadənin milli 
düşüncənin arxetiplər sisteminə şüurlu (dərk olunmuş), 
yaxud qeyri-şüuri (dərk olunmamış - intuitiv) münasibə-
tində deyil. Onun bu simvolları öz yaradıcılığına gətirməsi 
üçün K.Q.Yunqun analitik-psixologiyaya - arxetiplərə dair 
əsərlərini oxumağa heç bir etiyac olmamışdır. Burada milli 
mədəniyyətin daşıyıcısı olan yaradıcı subyektin öz mədə-
niyyətinə sevgi və vurğunluğu kifayət etmişdir. Öz milli 
varlığını, milli mədəniyyətini, milli dəyərlərini sevən, 
onun təəssübünü çəkən insanın düşüncəsinin alt qatlarında 
özünün bunu dərk edib-etməməsindən asılı olmayaraq 
coşqun milli-epik potensiya yatır və həmin insan milli dü-
şüncənin arxetipləri ilə qırılmaz bağlılıq içində olur. Güclü 
emosional dinamikaya malik düşüncə impulsu düşüncənin 
alt qatlarındakı milli simvolikanı oyadıb üzə çıxarır. 
M.Rzaquluzadənin əsərləri bir həqiqəti - onun öz xalqına, 
milli-mənəvi dəyərlərə qırılmaz bağlılığını parlaq şəkildə 
nümayiş etdirir. «Kitabi-Dədə Qorqud» eposu sənətkarı 
vəcdə gətirmiş, M.Rzaquluzadə eposda milli xarakterlərin 
daşıyıcısı olan obrazlardan ilham almışdır. İlham - təxəy-
yülə köklənmədir. Təxəyyül - düşüncənin sonsuz surətə və 
sonsuz imkanlara malik dinamizmi - hərəkətidir. İlham - 
təxəyyül M.Rzaquluzadəni milli düşüncənin dərinliklərinə 
çatdırmış, onun düşüncəsini milli-mənəvi dəyərlərin 
xəzinə-potensiyasına qoşmuşdur. Sənətkarı heyrətə gətirən 
ilk növbədə Azərbaycan milli varlığının mənəvi böyük-
lüyü və əzəməti olmuşdur.  
 71 
Bu xətt - «mənəvi istiqamət» M.Rzaquluzadənin 
«Kitabi-Dədə Qorqud» eposundan ilhamlanmasının əsas 
yaradıcı keyfiyyətini təşkil etməklə onun əsərlərinin 
nümunəsində müasir Azərbaycan ədəbiyyatında «Dədə 
Qorqud» motivlərinin «mənəvi istiqamət»də bədiiləşməsi-
nin əsasını təşkil etdi. Əslində, sənətkarın yaşadığı dövrün 
- stalinizm dövrünün ab-havası içərisində eposun «oğuzçu-
luq» («oğuz-türkçülük») ideologiyasını əks etdirən etnik-
milli ideyalarının (Azərbaycan) sovet ədəbi fikir dövriy-
yəsinə daxil etməyin yeganə yolu elə «mənəvi istiqamət», 
yəni milli-etnik ideyaları «mənəvi formullar» - obraz və 
motivlər şəklində vermək idi. M.Rzaquluzadə bu yolla 
getmiş, «Kitabi-Dədə Qorqud»dakı milli-mənəvi ideyaları 
bədii-mənəvi konseptlərə - «milli» xarakterin «mənəvi» 
keyfiyyətlərinin bədii təcəssümünə çevirmişdir.  
Unutmaq olmaz ki, o vaxt bu cəhət həm də eposla 
sovet ideologiyası arasındakı ziddiyyəti, bir növ, aradan 
qaldırırdı. «Kitabi-Dədə Qorqud» milliliyi tərənnüm edir-
disə, sovet ideologiyası məhz bu milliliyə qarşı idi: eposun 
ideologiyası sırf milli, sovet ideologiyası sırf antimilli idi. 
Sovet ideologiyası onu heç vaxt qatı milli ideyaların daşı-
yıcısı olan abidə kimi qəbul və həzm edə bilməzdi. «Həzm 
etmək» üçün başqa yol tapılmalı idi. Ona görə də, dastanın 
milli ideyalarını bədii ədəbiyyatda mənəvi ideyalar kimi 
təqdim etmək, onu sovet dövlət quruculuğuna transforma-
siya etmək, yaxud uyğunluşdırmaq demək idi.  
Məsələnin bu tərəfini - eposu yazılı ədəbiyyatda so-
vet ideologiyasına uyğunluşdarmaq cəhdini çox düzgün 
müşahidə etmiş prof. T.Hacıyev yazır: «Dədə Qorqud 
ədəbiyyatı nəsrimizdə «Dədə Qorqud kitabı»nın 1950-ci 
illərdəki yasağına qədər, hələ 40-cı illərdən başlamışdı. 
Həm də maraqlıdır ki, Dədə Qorqud mövzularına müraciət 
yuxarıdan, dövlət təşkilatları tərəfindən sifariş edilirdi. 
Mikayıl Rzaquluzadənin Dədə Qorqud motivləri əsasında 
 72
yazılmış hekayələrdən ibarət «El gücü» kitabının nəşriyyat 
tərəfindən yazılmış ön sözündə deyilirdi: «Burada müəllif 
nəşriyyatın tapşırığı üzrə (kursiv mənimdir - T.H.) haman 
dastandakı mövzu və məzmundan istifadə ilə həm əsas 
məfkurə, həm də ədəbi növ etibarilə hekayələr yazmışdır». 
Orada kitabdakı hekayələrin Azərbaycan gəncliyinə nələr 
aşıladığı barədə belə deyilir: «...bunlarda vətən eşqi, ata-
ana məhəbbəti, xalq və vətən düşmənlərinə qarşı amansız-
lıq («Ana ürəyi - dağ çiçəyi» hekayəsi), el gücünə arxalan-
maq, vətən və xalq mənafeyini şəxsi mənafedən üstün 
tutmaq, ümumi düşmənə qarşı əlbir mübarizə aparmaq, 
çətinliklər qarşısında ruhdan düşməmək, möhkəm və mə-
tanətli olmaq («El gücü» hekayəsi), məhəbbət və yol-
daşlıqda sədaqət və fədakarlıq, istismarçılara, riyakarlıq və 
yaltaqlığa nifrət, beynəlmiləl dostluq və qardaşlıq, azadlıq 
və səadət uğrunda mübarizə («Dəli Ozan» hekayəsi), ide-
yaları tərənnüm və təbliğ olunur. Bunlar hər zaman və xü-
susən bizim zamanımızda gənclərə tərbiyə edilməsi lazım 
və faydalı olan yüksək insani ideyalardır» (157, 4). 
Tarix və zaman M.Rzaquluzadəyə Azərbaycan xalqı-
nın milli dəyərlərini özündə cəmləşdirən «Kitabi-Dədə 
Qorqud» eposuna onu bədii cəhətdən yenidən təcəssüm 
etdirmək üçün «mənəvi istiqamət» kanalı verir və yazıçı 
bu kanaldan məharətlə istifadə edir. 
Hər iki povesti nəzərdən keçirdikcə aydın olur ki, 
M.Rzaquluzadənin eposa müraciəti təkcə obraz və motiv-
ləri yox, həm də dastanın kompozisiya quruluşunu da əha-
tə edir. «Kitabi-Dədə Qorqud» biri-biri ilə əlaqədar 12 boy 
-hekayədən ibarət olduğu kimi, M.Rzaquluzadənin də po-
vestlərinin hər birisi 7 hekayə - boydan ibarətdir. Burada 
məsələnin mahiyyəti heç də rəqəmlərin fərqində yox, 
yazıçının eposun süjet-kompozisiya quruluşunda təzahür 
edən qədim oğuz-türk epik poetikasının dərinliklərinə 
nüfuz etmək bacarığı ilə bağlıdır. M.Rzaquluzadə, bəlkə 
 73 
də, öz povestlərinin hər birisini 7 hekayədən ibarət yox, 
eposun quruluşuna uyğun olaraq 12 hekayədən ibarət yaza 
bilərdi. Müraciət etdiyi süjetlərin epizodları və yazıçının 
istedadı buna kifayət qədər imkan verirdi. Ancaq o, bu za-
hiri «bənzətmədən» qaçıb, eposun simasında milli poetika-
mızın ilk baxışdan görünməyən bir cəhətini öz yaradıcı-
lığına gətirmişdir. 
M.Rzaquluzadənin hər bir povestindəki hekayələrin 
maraqlı düzüm-kompozisiya xüsusiyyəti var. Povestdəki 7 
hekayənin hamısı vahid süjet boyunca birlişib bir bədii 
əsəri - povesti yaradır. Lakin bu hekayələrin hər biri eyni 
zamanda müstəqil məzmuna malikdir. Yəni bu hekayələr-
dən hər hansı birini povestin tərkibindən çıxarıb ayrıca 
oxuduqda heç bir yarımçıqlıq, süjet qırıqlığı, kompozisiya 
pozuqluğu qətiyyən müşahidə olunmur. «El gücü» poves-
tindən olan «Ana ürəyi - dağ çiçəyi» hekayəsinin müstəqil 
şəkildə dəfələrlə çap olunması bunu əyani sübut edir. 
M.Rzaquluzadənin hər hansı povestindəki digər hekayələr-
dən xəbərsiz oxucu bu hekayələrdən yalnız birini oxusa 
belə, həmin hekayənin 7 hekayədən ibarət povestin tərkib 
hissəsi olduğunu təsəvvür edə bilməz. Beləliklə, hər hansı 
povestindəki hekayələr həm müstəqil hekayələr, həm də 
povestin vahid süjet xəttinin tərkib elementləridir. Buna 
nail olmaq çətin məsələdir. M.Rzaquluzadənin bunu bacar-
ması bütün hallarda onun yazıçı istedadının göstəricisidir. 
Lakin istedad amili ilə yanaşı, yazıçının qədim oğuz-türk 
dastançılığının süjet-kompozisiya ənənəsindən istifadə 
etməsi də var. Povestlərdəki hekayələrin eyni zamanda həm 
müstəqilliyi, həm də ümumi süjetin tərkib hissəsi olması 
birbaşa «Kitabi-Dədə Qorqud» eposunun özündən gəlir. 
Eposdakı 12 boy öz aralarında məzmun və süjet 
baxımından birləşib vahid dastan yarada bildiyi kimi, həm 
də müstəqil boy-dastanlardır. Elə bu səbəbdəndir ki, epos 
haqqında «Kitabi-Dədə Qorqud» dastanı» və «Kitabi-
 74
Dədə Qorqud» dastanları» ifadələri paralel işlədilir. Bunu 
yaradan eposun tədqiqatçılar üçün hələ də əsrarəngiz, sirli 
qalan süjet-kompozisiya quruluşudur.  
Eposdakı boyların məzmunca biri-biri ilə bağlı oldu-
ğunu, eyni oğuz qəhrəmanları ətrafında birləşməsini, baş-
qa sözlə, vahid bədii məkan-zaman xronotopunu təqdim 
etməsini bütün tədqiqatçılar təsdiq edirlər. Lakin boyların 
məzmunca bəzən uyğunsuzluqlara, anaxronizmlərə (za-
man-məkan ziddiyyətlərinə, dolaşıqlıqlarına) qədər gedib 
çıxan müstəqilliyi tədqiqatçılar arasında müxtəlif mülahi-
zələrə səbəb olmuşdur. Prof. E.Rəhimova yazır ki, bədii 
əsər kimi dastanın bütövlüyü məsələsi daha çox maraq do-
ğurur. Belə ki, «Kitabı» sadəcə olaraq, təkcə epik nəğmə-
lər (hekayətlər - Y.İ.) toplusu kimi deyil, mahiyyətcə bü-
töv estetik vahid kimi qəbul etdikdə onun məzmununu və 
ideyasını xarakterizə etmək olar. Doğrudan da, sözün hə-
qiqi mənasında dastanın kompozisiya quruluşu haqqında 
daşnışmaq çox çətindir.  Demək olar ki, bizə gəlib çatan 
mətncə praktiki olaraq eyni olan eposun hər iki nüsxəsində 
hekayələrin kifayət qədər biri-birindən fərqli kompozisi-
yaya malik olduqları aşkar edilir. V.Bartold, V.Jirmunski, 
X.Koroğlu «Kitabın» kompozisiyasının şərti xarakter daşı-
dığını (xronologiyanın pozulması, bir sıra süjetlərdə biri-
birini təkzib edən məqamlar və s.) göstərmişlər (285, 57). 
Tədqiqatçılardan T.Hacıyev, X.Koroğlu, B.Abdulla, 
K.Abdulla, Ş.Cəmşidov, türk alimi F.Sümər boyların kom-
pozisiya quruluşunun özünəməxsusluğu haqqında məsələ-
ni müxtəlif tərəflərindən səciyyələndirən fikirlər söylə-
məklə onların eyni zamanda biri-biri ilə həm bağlılıqlarını, 
həm də müstəqilliklərini təsdiq etmişlər (151, 78; 208, 
193; 4, 208; 18, 242; 94, 32-33; 315, 357). 
Göründüyü kimi, M.Rzaquluzadənin povestlərindəki 
hekayələrin kompozisiya quruluşu «Kitabi-Dədə Qor-
qud»un kompozisiya ənənəsinə əsaslanır. Lakin burada 
 75 
daha maraqlı bir cəhət də vardır. Yazıçı eposdakı boyların 
quruluş xüsusiyyətlərindən ənənə kim istifadə edərkən 
sanki bir ənənəni qəsdən pozmuşdur: eposda boyların sayı 
12, povestlərdə hekayələrin sayı 7 dir. Ancaq burada da 
ənənəyə güclü əsaslanma var. 
Əvvəla, yazıçı istəsə idi, povestdəki hekayələrin sa-
yını 12 edərdi. Bu halda o, məzmun gözəlliyini forma gö-
zəlliyinə qurban verməli idi. Lakin o, bədiiliyi əsas götür-
müşdür. Ancaq bununla belə yenə ənənəyə əsaslanmışdır. 
Məsələ burasındadır ki, 12 və 7 rəqəmləri nutarual ədədlər 
kimi biri-birinə bərabər olmasa da, onların hər ikisinin 
oğuz-türk rəqəm simvolikasında bütövlüyü bildirməsi bu 
rəqəmləri biri-birinə mənaca bərabərləşdirmiş olur. 
B.Abdulla yazır ki, saylar sırasında 12 bəzi anlayış 
və görüşlərin yaranmasında iştirakı ilə tanınma ucalığına 
yüksəlib. Alim «Kitabi-Dədə Qorqud» eposundan nümu-
nələr verməklə folklor örnəklərində tuş olunan 12 sayının, 
əsasən, çoxluq anlayışında işlədiyini göstərir (7, 124, 126). 
Maraqlıdır ki, 24 boydan ibarət oğuz xalqı 12-12 olmaqla 
İç Oğuz və Dış Oğuz tayfalarına bölünürdü. Yəni 12-lik 
oğuz xalqının bütövlük - çoxluq ölçülərindən idi. Mifşünas 
alim R.Qafarlı elə beləcə də yazır: «Ulu əcdadlarımızın 
əqidəsində on iki «tamlaşmanı», «bütövləşməni» bildirir-
di. Oğuz türklərinin adətincə, oğlanlar ömürlərinin ilk on 
iki ilini adlamaqla ova çıxmaq, yarışlarda iştirak etmək, 
evlənmək, dövlət işlərində iştirak etmək hüququ qazanır-
dılar və bu həddi aşmamış onlara ad qoyulmurdu (212, 22) 
7 rəqəminin milli mədəniyyətimizdəki yeri daha 
böyükdür. B.Abdulla göstərir ki, Azərbaycan folklorunda, 
eləcə də xalq məişətimizdə digər hesaba alınan saylarla 
yanaşı, 7-nin işlənmə, deyilmə vəzifəsi çoxdur (7, 97). 7-
nin simvollarından biri onun çoxluq, bütövlük bildirməsi-
dir. Təkcə «Koroğlu» eposundan bir fakta müraciət etmək 
kifayət edər. Çənlibeldəki dəlilərin bütöv sayı 7 rəqəminin 
 76
düzülüşündən yaranır: 7777 dəli. Demək, 12 rəqəmi kimi, 
7 rəqəmi də bütövlüyü - çoxluğu rəmzləndirir. M.Rzaqulu-
zadə öz povestlərində hekayələrin sayını süni şəkildə 12-
yə qaldırmasa da, yenə də epik ənənəyə riayət edib 7 rə-
qəmindən istifadə etmişdir. 
Yazıçının povestlərinin məzmununa diqqət etdikdə 
«Dədə Qorqud» motivlərinin nəsrdəki bu ilk taleyinin ma-
raqlı bədii təcəssümləri ilə qarşılaşırıq. Sənətkarın «Dəli 
Ozan» povesti - hekayələr silsiləsi deyildiyi kimi, eposun, 
əsasən, «Bamsı Beyrək» boyu ilə əlaqədardır. Povestə 
daxil olan hekayələrdən birincisi «Ceyran ovu» adlanır. 
Bu hekayədə boydan bizə məlum olan hadisələr bədiiləş-
dirilmişdir. Beyrəyin ceyran ovuna çıxması, Banıçiçəyə 
rast gəlməsi, onların yarışması canlı bədii dillə təsvir olu-
nur. Lakin M.Rzaquluzadə boydakı hadisələri müasir nəsr 
texnikası ilə, sadəcə olaraq, təkrarlamır. Əksinə, məlum 
epik hadisələri yenidən canlandıran müəllif məlum epizod 
və obrazları müasir dövrün estetik dəyərləri ilə süsləndirir. 
Bu baxımdan, bir epizod səciyyəvidir. Beyrəklə Banıçiçək 
güləşərkən sonuncunun niqabı üzündən düşür və Beyrək 
qızın üzünü görür. 
«Banıçiçək deyir: Hey, hey oğlan, mənim üzümü hələ 
kimsə görməmişdi. Sən nə etdin oğlan? Öz qanına girdin! 
Banıçiçək çəkməsinin boğazından xəncərini çıxarır 
və Beyrəyi öldürmək istəyir. Bu vaxt Beyrək deyir: Suçu-
mu qanımla yu, gözəl! Bu sən, bu da sinəm... vur! Ancaq 
bəlli bil ki, sənə ölüb-öldürmək yox, yaşamaq və yaşatmaq 
yaraşır...» (292, 54). 
Burada epik sevgililər arasında olan münasibətlər 
müasir estetik düşüncə konsepsiyası əsasında mənalandı-
rılmışdır. Yazıçı Banıçiçəyin öz namusunu qorumasını, 
Beyrəyin öz sinəsini qorxmadan xəncərin qabağına ver-
məsini Azərbaycan gəncliyinin tarixən dəyişməz mənəvi 
keyfiyyəti kimi tərənnüm etmişdirsə, Beyrəyin qıza 
 77 
müraciətdə «sənə ölüb-öldürmək yox, yaşamaq və yaşat-
maq yaraşır» deməsi artıq müasir gəncliyin estetik idealı-
nın göstəricisi kimi çıxış edir. Bu sözlərdə müasir dövrün 
ovqatı ifadə olunmuşdur. XX əsr qadına təkcə gözəlliyin 
qoruyucusu kimi yox, eyni zamanda daşıyıcısı, yaşadıcısı 
və qurucusu kimi yanaşır. Banıçiçək Beyrəyin arzu-təqdi-
matında müasir Azərbaycan qızlarının gözəllik və namus 
simvolu səviyyəsinə qaldırılır. 
M.Rzaquluzadənin bədii istedadının orijinallığı he-
kayədəki Qoçər surətində reallaşdırılmış bədii konsep-
siyada da ifadə olunmuşdur. Dastanda Dəli Qarcar dəlisov 
davranışlar müəllifidir. Tədqiqatçı alim M.Kazımoğlu də-
lisovluğu öz əsərlərində belə əsaslandırır ki, «Dədə Qor-
qud»da dəlilik neçə-neçə obrazı əhatə edən bir xətdir və 
xətt üzrə təsvir edilən obrazların hərəkətləri, təbii ki, biri-
biri ilə yaxından səsləşir. Ayrı-ayrı obrazlarda özünü gös-
tərən ağlasığmaz hərəkətlərin ümumi mənzərəsindən aydın 
olur ki, belə hərəkətlərin ən başlıca səbəbi başqa bir şey 
yox, dəliliyin, dəlisovluğun özüdür (187, 25; 188, 175). 
Yazıçının əsərində isə Qoçəri (Dəli Qarcarı) biz 
tamamilə başqa bədii keyfiyyətlərin daşıyıcısı kimi görü-
rük. Qoçər atasının ölümündən sonra hamı ilə əlaqəni kəs-
mişdir. Onun eposdakı prototipi bacısını diləyənləri dəlilik 
səbəbindən öldürür. Yazıçı hekayədə epik dəlilik - dəli-
sovluq keyfiyyətindən imtina edərək Qoçəri müasir döv-
rün estetikası ilə təsdiq olunan real cizgilərə uyğun təsvir 
etmişdir. O, nakam aşiqdir; qonşu məliklərdən birinin qızı 
ilə sevişmiş, atası ilə məlik arasında olan mənsəb və təəs-
süb ədavəti bu saf və səmimi eşqi faciəyə çevirmişdir. Ona 
könül verən qız öz yaxın qohumu tərəfindən öldürül-
müşdü. Qoçər də atası öləndən sonra ona düşən xanlıqdan 
imtina etmiş, hamısını bacısı Banıçiçəyə bağışlamışdı. 
Başqa sözlə, M.Rzaquluzadə bu obrazı «dəli»dən «aşiq»ə 
çevirmişdir. Qoçər hekayədə həm də sosial ədalət 
 78
ideyalarının daşıyıcısı və müdafiəçisi kimi təqdim olun-
muşdur. O, bəy-xanlarla oturub-durmur: «Oturub-durduğu 
adamlar; çobanlar, dünya görmüş qocalar, ölkələr gəzmiş 
bəzirganlar, el-oba içində tanınmış, sözlü-söhbətli ozanlar 
idi, onun sözləri adi ozanların sözlərinə bənzəməzdi, çal-
dığı havalar qoşduğu sözlər dinləyənləri yandırıb yaxar, 
günlərcə düşündürərdi.» (292, 56). 
M.Rzaquluzadə Beyrəklə Banuçiçək arasındakı mü-
nasibətlərin taleyini də müasir dövrün inqilabi romanti-
kasına uyğun həll edir. Qoçər onun bacısını var-dövlət 
məqsədi ilə istəyən ətrafdakı bəy-xanların elçilərini söyüb 
qovsa da, Beyrəyin saf və səmimi sevgisinə çox həssas 
yanaşır: heç nə tələb etmədən bacısını Beyrəyə verir. Toy 
məclisi qurulur və toyun yeddinci günü Beyrəyi dörd yol-
daşı ilə birlikdə əl-qolunu bağlayıb aparırlar. 
Boydakı hadisələrin davamı silsilənin ikinci əsəri 
olan «Qoca canavar» hekayəsində davam etdirilir. Burada 
qoca canavar Şöklü Məlikdir. Yazıçı onu əsil-köksüz, 
nəsil-nəcabətsiz, zalım, yalançı, ikiüzlü, qəddar cani kimi 
təsvir edir. Bayındır xanın hörmətini qazansa da, gizlində 
dəhşətli əməllərlə məşğul olur: o, dənizdə, karvan yolla-
rında quldurluq edir. Şöklü Məlik insanlara çox ağır, dəh-
şətli işgəncələr verir. Bəzən bu işgəncələrə dözməyib ölən-
lər də olurdu, sağ qalanları isə uzaq ölkələrə qul kimi satır-
dılar. Toy gecəsi Beyrəyi yoldaşları ilə yatdığı yerdə bihuş 
edib aparanlar Şöklü Məliyin adamları idi. Bunun da 
səbəbi vardı. Vaxtilə Baybecanın ölümündən sonra oğlu 
Qoçərin bəylikdən və var-dövlətdən əl çəkdiyini. hər şeyin 
Banıçiçəyə qaldığını bilib, onu oğulluğa götürdüyü quldu-
ra almaqla mal-dövlətinə yiyələnmək istəyirdi. Ancaq Dəli 
Qoçər onun elçilərini döyüb qovmuşdu. İndi Şöklü Məlik 
Beyrəyi qaçırmaqla ikiqat xeyir etmək niyyətində idi: 
«Həm Banıçiçək bədnam olacaq, onu daha adlı-sanlı bəy-
lərdən istəyən olmayacaq, beləliklə, bəlkə də, o, gec-tez öz 
 79 
arzusuna çata biləcəkdi, həm də qəlbindəki həsəd və qəzəb 
qurdunu doyuracaqdı» (292, 60). 
Üçüncü hekayə «Qoşa çadır» adlanır. Yazıçı burada 
artıq eposdan gələn süjeti öz təxəyyülünün vasitəsi ilə 
tamamilə orijinal və maraqlı sənət hadisəsinə çevirmişdir. 
«Qoşa çadır» obrazı əsərdə ümid, inam, sədaqət, vəfa kimi 
ali mənəvi keyfiyyətlərin təcəssümüdür: «Bu iki çadır beş 
qışı, beş baharı burada üz-üzə qarşılamışdı. Əsən küləklər, 
yağan qarlar, yağışlar, yaxıb-yandıran yay günəşi bu çadır-
ların ipək nəqşəli bəzəklərini soldurmuşdusa da, vüqar və 
qüruruna toxuna bilməmişdi. Beyrək yox olandan sonra 
Banıçiçək onun çadırı ilə üzbəüz çadır qurdurmuş və 
qardaşı Qoçərlə birlikdə orada yaşayırdı (292, 60). Bey-
rəkdən bir iz tapılmadığından hamı ümidini kəsmiş, yavaş-
yavaş ara soyumuş və bu hadisə də yaddan çıxmağa başla-
mışdı. Yalnız iki nəfər - Banıçiçək ilə Qoçər gün keçdikcə 
daha böyük bir inad və inamla Beyrəyin yolunu gözləyir, 
onun hər an gələcəyinə ümid edirdilər. Banıçiçəkdə çox 
adamın gözü olsa da, onların inam və ümidlərindən xəbər 
tutub kimsə elçi göndərməyə cürət etmirdi. Banıçiçəkdə 
gözü olanlardan biri də eposdan bizə bəlli olan Yalıncıq 
ləqəbi ilə məhşur olan, ortada yeyib qıraqda gəzən ac bir 
bəy oğlu idi.  
Yazıçı bu hekayəyə dastanda təsadüf olunmayan 
hadisələri də əlavə etmişdi. Dastanda biz yalnız Beyrəyin 
Şöklü Məliyin adamları tərəfindən qaçırılmasının şahidi 
oluruq. «Qoşa Çadır» hekayəsində isə Qoçər də Şöklü 
Məliyin adamları tərəfindən qaçırılır. Qoçərin yox olma-
sından sonra el-oba Banıçiçəyə kömək məqsədilə köçüb 
onun yanına gəlir. Çox axtarışdan sonra bir nəticə əldə 
olunmadığını görən camaat dağılışıb getməyə başlayır. 
Ancaq Banıçiçəyi bu tənha çöldə tək qoymaq istəməyən 
xeyirxah adamlardan bir çoxu burda qaldı və bu iki  çadı-
rın  ətrafında  kiçik  bir oba  əmələ gəldi. Burada çadır 
 80
qurub qalanlardan biri də Yalıncıq idi. Yalıncıq özünü elə 
göstərirdi ki, guya Beyrəyin tapılmasını istəyir. O, bir dəfə 
Qazan xandan Beyrəkdən qəti bir xəbər öyrənmək üçün 
səfərə çıxmağa icazə alır və yalandan Beyrəyin ölüm xə-
bərini gətirir. Banıçiçək nişanlısının qanlı köynəyi alsa da, 
Burlaxatuna heç kəsə ərə getməyəcəyini söyləyir. Ancaq 
buna baxmayaraq, obada söz gəzir ki, guya Banıçiçək 
Yalıncığa ərə gedir. 
«Dəli Ozan» poevstindəki dördüncü hekayə «Gəmi-
də» adlanır. Yazıçı dastandan faydalansa da, bu hekayəni 
orijinal bir şəkildə işləmişdir. Bunu hekayənin adından da 
görmək olar. Ümumiyyətlə, eposda Beyrəklə bağlı gəmi 
süjeti yerli-dibli yoxdur. Dastanda Beyrək Şöklü Məliyin 
zindanında on altı il əsir qalır və kafir bəyinin bakirə qızı 
tərəfindən əsirlikdən xilas olur. Hekayədə isə hadisələr 
başqa cür cərəyan edir. Beyrək qul kimi satılır və beş il 
yoldaşları ilə bir gəmidə kürəkçi kimi işləyir. Onlar burada 
çox ağır işgəncələrə məruz qalırlar. Dünyanın ən müxtəlif 
xalqlarından olan bu kürəkçilər uzun illər boyu müştərək 
əzaba məhkum olduqlarından, hamı bir-birinin dilini az-
çox öyrənmiş, bir-birini doğma qardaş kimi tanıyır və 
sevirdilər. Onları qoşa-qoşa oturtmuş, ayaqlarından möh-
kəm zəncirlərlə gəmiyə bənd etmişdilər. Yemək-içməkləri, 
yatmaqları, hər şeyləri burada - bu rütubətli qətran qoxulu 
bir parça taxta üzərində idi. Arada gəzən əli qırmaclı nəza-
rətçilər «tənbəllik» edənləri döyər, bu əzaba dözməyib 
ölənləri isə özlərini dənizə atardılar. Onları yaşadan yega-
nə qüvvə ümid idi. Ümumiyyətlə, ümid istər «Dəli Ozan» 
povestində, istərsə də «Gəmidə» hekayəsində başlıca mə-
nəvi leytmotivlərdən biridir. Yazıçı bu mənəvi ideyanı bə-
dii dillə belə təsvir edir: «Ümid! Bu böyük xilaskar qüvvət 
olmasa, insan dözülməz məşəqqətlərə dözə bilərdimi?! 
İnsan ki, dünyada yaranmışların ən mükəmməlidir, ümid 
və inamı, ağıl və iradəsi sayəsində ən çətin, ən çıxılmaz 
 81 
vəziyyətlərdən çıxmağa qadirdir. Üstünü qalın buz dağları 
basmış yerin altındakı o sönməz əbədi atəş necə hər dəqi-
qə bir yol tapıb vulkan halında fışqırar və buzları əridib 
suya - buxara döndərə bilərsə, elə də insan qəlbindəki 
azadlıq ümidi bir gün fürsət tapınca, əsarət zəncirini azad-
lıq qılıncına çevirib zülm və təzyiqi məhv edər. Məhkum 
insanları yaşadan da bu böyük ümiddir!..» (292, 65).  
Beyrək gəmidə atasının onu axtarmaq üçün yolladığı 
tacirlərlə söhbət zamanı Banıçiçəyin Yalıncıqla evlənəcəyi 
xəbərini eşidir. Əzab çəkən, lakin xilas olmaq ümidini itir-
məyən Beyrək yeyə ilə zənciri qırıb, özünü dənizə atır və 
bununla da əsarətdən xilas olur. 
«Dəli Ozan» povestinin adı silsilənin beşinci heka-
yəsi «Dəli Ozan» hekayəsinin adından götürülmüşdür. Bu 
hekayədə hadisələr müəyyən fərqlərlə eposa uyğun cərə-
yan edir. Əsas fərqə gəlincə, dastanda Banıçiçək könülsüz 
də olsa, Yalıncığa ərə getdiyini, məclisin də onunla Yalın-
cığın toy məclisi olduğunu bilir. Hekayədə isə Banıçiçək 
Yalıncığa ərə getməyə razılıq vermir. O, qurulan məclisin 
onun toyu olduğunu bilmir. Onun başını belə aldadırlar ki, 
guya Qazan xan onun könlünü açmaq, qəlbini sevindirmək 
üçün bir qonaqlıq verir. Gizli niyyət isə belə idi ki, dünya 
görmüş arvadlar Banıçiçəyi dilə tutacaq, «əmri-vaqe» (çı-
xılmaz fakt) qarşısında qoyub ərə getməyə razı salacaqdılar. 
Eposda olduğu kimi, hekayədə də məclisdəki Dəli 
Ozanın Beyrək olduğu bilinir. Hamı bu işə çox sevinir. 
Qazan Beyrəklə Banıçiçəyə toy etmək istəyir. Ancaq Bey-
rək etiraz edir: «Xan baba, mənim əhdim, ilqarım var», yol-
daşlarımı qurtarmayınca, üzüm gülməyəcək!» (292, 72). 
Silsiləni davam etdirən hekayələrdən biri (6-cı) «Can 
səsləri» adlanır. Yazıçının bu əsəri öz orijinallığı, maraqlı  
sujet  xətti  ilə  digər  hekayələrindən fərqlənir. Bu hekayə-
də Beyrək Şöklü Məliyin cinayətlərinin üstünü açır və illər 
 82
boyu Şöklü Məlik tərəfindən işgəncələrə məruz qalan 
zavallı insanları, o cümlədən Qoçəri də xilas edir. 
«Kitabi-Dədə Qorqud» dastanında Beyrək əsirlikdən 
xilas olduqdan və el-obasına qayıdıb Banıçiçəklə və bütün 
Oğuz igidləri ilə görüşdükdən sonra Qazan xan ona Banı-
çiçəklə evlənməyi söyləyir. Ancaq Beyrək yoldaşlarını 
əsirlikdən qurtarmayınca və Bayburd qalasını almayınca 
evlənməyəcəyini söyləyir. Bundan sonra bütün Oğuz 
igidləri Bayburd qalasına hücüm edirlər: «Kafirin kilsəsini 
yıxdılar, yerində məscid tikdilər. Keşişi öldürdülər. Əziz 
Tanrı adına xütbə oxutdurub, azan verdilər. Ov ovlayan 
quşların ən yaxşısını, qumaşın gözəlini, qızın göyçəyini, 
doqquzlama qızıl naxışlı çuxanı xanlar xanı Bayandır üçün 
hədiyyə ayırdılar.» (202, 165). 
«Can səsləri» hekayəsində isə Beyrək ata-anasının, 
bacılarının, Banıçiçəyin və bütün dostlarının onu nə qədər 
sevdiklərini, nə böyük sevinclə qarşıladıqlarını öz gözü ilə 
görəndə beş illik dözülməz əzab və iztirablarını unudursa 
da, Qoçərin əsrarəngiz bir surətdə yox olmasını eşidəndə 
özünün və yoldaşlarının o işgəncəli macərası yenidən 
yaddaşında canlanır. Lakin Beyrək bu ana qədər beş il 
əvvəl onun necə və kimlər tərəfindən aparıldığını daim 
xatırlamağa çalışsa da, heç nəyi yadına sala bilmirdi: «Bu 
qaranlıq pərdələr arasından bəzən üz-gözü seçilməz, 
yarasaya bənzər iri qara kölgələr, bəzən günəş şöləsinə 
bənzər bir işıltı, uzaq karvan zınqırovlarını xatırladan can 
səsləri, bəzən sərin bir hava, sonra yenə üfunət... əl ayaq-
ları, göz qapaqları qurquşun kimi ağır... Yalnız bircə şey 
onun xatirində aydın qalmışdı: can səsləri!...» (292, 72). 
Hekayənin adı da qəhrəmanın yadında qalan «can 
səsləri» obrazını bildirir. Qeyd edək ki, M.Rzaquluzadənin 
Azərbaycan ədəbiyyatına gətirdiyi bu orijinal obraz - «can 
səsləri» bu gün müasir ədəbiyyatımız üçün bir obraz kimi 
orijinallığını və təravətini qoruyur.  
 83 
Səhərə yaxın Beyrək həmin can səslərini yenidən eşi-
dir. Lakin o, bu dəfə yuxu görmürdü. can səsləri yaxınlıq-
dan eşidilirdi. Beyrək qışqıra-qışqıra həmin səs gələn tərəfə 
yüyürür. Yoldaşları zorla onu tutub saxlayırlar. Beyrək 
əhvalatı yoldaşlarına danışır. Onlar birlikdə Şöklü Məliyin 
qalasına hücum edirlər. Beyrək atlıları ilə qalaya yaxın-
laşanda, Şöklü Məliyin müqəddəslik maskası altında illər 
boyu aldatdığı adamlar - «nəzir-niyaz vermək üçün darvaza 
önünə yığışmış qocalı-cavanlı, arvadlı-kişili bütün zəvvarlar 
arasına çaxnaşma düşdü. Zəvvarlar elə düşünürdülər ki, «bu 
müqəddəs» məkana əl qaldıranın əli quruyar və işdir, ora 
bir xətər toxununca, dünya alt-üst olar» (292, 73). 
Şöklü Məliklə qarşılaşan Beyrəyin ona söylədiyi 
sözlər hekayənin müəllif tərəfindən gerçəkləşdirilən əsas 
ideyasını parlaq şəkildə ifadə edir: «Mən ac-yalavac 
yetimlərin, nakam ölən cavanların, gözləri yollarda qalan 
anaların fəryad səsi, intiqam pəncəsiyəm! Bəli, bizim 
ellərdə təmiz və əziz qonaq adına vurulan ləkəni qanla 
yuyarlar!» (292, 73). 
Şöklü Məlik qaçmağa çalışsa da, Beyrək onu öldü-
rür. Beyrək və yoldaşları illərcə zindanda işgəncələrə mə-
ruz qalan insanları həyətə çıxarırlar. Onların apardığı mü-
barizə xalqımızın minillik mənəvi-əxlaqi dəyərləri ilə 
təsdiq olunduğu kimi, XX əsrin birinci yarısı Azərbaycan 
sovet cəmiyyətindəki inqilabi romantikanı, sosial ədalət 
haqqında görüşləri də özündə əks etdirir. Yazıçı eposun 
süjet və epizodlarına öz istedadı ilə çox maraqlı əlavələr, 
bəzən isə tamamilə orijinal süjetlər artırmaqla «Dədə Qor-
qud» dastanını müasirləşdirir, onun həmişəyaşarlığını, müa-
sir gəncliyin, ümumən, sovet insanının ideoloji tərbiyəsi 
üçün pozitiv mənəvi dəyərlər qaynağı olmasını təsdiq edir. 
Povestin süjeti sonuncu (7-ci) hekayə - «Dənizdə 
toy» hekayəsi ilə tamamlanır. Beyrək bu hekayədə 
Banıçiçəyə qovuşur. Lakin yazıçı eposdan fərqli olaraq bu 
 84
qovuşmanı tamamilə orijinal şəkildə həll edir. Beyrək toy 
etmək üçün kürəkçi yoldaşları olan gəmini kiralayır və hə-
min gəmidə Quzğun (Xəzər dənizinin qədim mənbələrdəki 
adı - Y.İ.) dənizində toy etmək istədiyini söyləyir. Beyrək 
Banıçiçək və yoldaşları ilə gəmiyə minib yola düşürlər. O, 
nəzarətçilərin kürəkçiləri qamçılamağını görəndə özünə 
edilən işgəncələri xatırlayır. Beyrək və yoldaşları nəzarət-
çiləri dor ağacına sarıyır, kürəkçilərin zəncirini qırıb azad 
edirlər. Əsl toy şənliyi başlanır. Səhərə yaxın Beyrək və 
yoldaşları ehtiyat qayıqlara minib, gəmini yandırırlar: 
«Onlar azadlıq və səadət ümidi ilə sahilə yaxınlaşdıqca, 
uzaqda, dənizin ortasında qalan səyyar zindan nəhəng bir 
məşəl kimi yanır, od püskürən bir əcdaha kimi sularda 
boğulurdu» (292, 76). 
Beləliklə, M.Rzaquluzadə eposdan götürdüyü «Bam-
sı Beyrək» boyunu yenidən işləməklə Beyrəyin apardığı 
mübarizəni zülm, ədalətsizlik əleyhinə, azadlıq və səadət 
uğunda savaş kimi təsvir etməklə «Kitabi-Dədə Qorqud» 
dastanını yüksək mənəvi ideallar qaynağı kimi təsdiq edir. 
Yazıçı qədim süjet üzərində işləyərkən öz dövrünün este-
tik meyarlarından çıxış edir. Dastanda Beyrək ölür. Onun 
ölümü qədim dastançılıq poetikasının tələblərinə uyğun 
olub, öz dövrünün mifoloji-mistik görüşlərindən doğurdu. 
Povestdə isə Beyrəyin ölməməsi, sağ qalması, onu sima-
sında sosial ədalət və mübarizə ideyalarının qələbə çal-
ması M.Rzaquluzadənin yaşadığı dövrün estetik tələblərini 
əks etdirirdi. Çağdaş estetika inqilabi romantikanı, həyat-
yaradıcı mübarizəni, xeyir idealının qələbəsini tələb edirdi. 
M.Rzaquluzadənin yazıçı kimi istedadının gücü və bədii 
qüdrəti onda idi ki, o, qədim epik poetika ilə çağdaş döv-
rün estetik ideallarını biri-birinə qovuşdurmağı, onların 
vəhdət nöqtəsini tapmağı bacarmış və müasir ədəbiyyatı-
mızda «Dədə Qorqud» ənənələrinin çox uğurlu başlan-
ğıcını qoya bilmişdi. 
 85 
M.Rzaquluzadənin 1948-ci ildə çap olunmuş «El 
gücü» povesti də «Kitabi-Dədə Qorqud» motivləri əsasın-
da yazılmış əsərdir. Yazıçı burada eposdan istifadə edərək 
«Dirsə xan oğlu Buğac boy»unu 7 hekayədən ibarət silsilə 
şəklində işləmişdir (293). 
İlk hekayə «İgidin adı» adlanır. Hekayədə Buğacın 
necə, hansı qəhrəmanlığı göstərərək ad almasından söhbət 
gedir. Əsərin əvvəlində yaz səhərinin təsviri verilmişdir. 
Bu təsvir yazıçının bədii bacarığını göstərməklə yanaşı, 
onun eposda təcəssüm olunmuş oğuz təbiət duyumunu 
müasir bədii düşüncə estetikasına uyğun necə böyük usta-
lıqla yenidən yarada bilmək istedadını da nümayiş etdirir. 
Hekayədə deyilir: «Uca dağların almaz kimi parıldayan 
qarlı-buzlu təpələrindən sis-duman çəkilir, göylərin gözəl 
qızı nazlı-nazlı gülümsəyir, üfüqləri seyr edirdi. Təbiət qış 
yuxusundan oyanır, göylər də, yerlər də əlvan rəngə boya-
nırdı. Yamaclarda boynubükük bənövşələrin, ala-bəzək 
dağ çiçəklərinin ətri saçılır, ağaclarda rəngbərəng çiçəklər 
açılır, məxmər otların arasından büllur sular süzülür, qön-
çələrə, düyməcələrə parlaq incilər düzülürdü» (294, 15). 
Yaz səhərinin bütün füsunkar gözəlliyini ortaya qo-
yan bu canlı təsvir öz estetik ruhunu eposda səhərin açıl-
masını təsvir edən bu şeirin estetikasından almışdır: 
 
Salqum-salqum tan yelləri əsdigində, 
Saqalu boz ac turğay sayradıqda, 
Saqalı uzun tat əri banladıqda, 
Bədəvi atlar issini görüb oğradıqda, 
Aqlı, qaralı seçən çağda, 
Köksi gözəl qaya dağlara gün dəgəndə... (202, 34). 
 
Yazıçı Buğacın boyda ad alması motivini hekayədə 
dastanın epik düşüncə estetikasını müasir təsvirin ruhuna 
gətirməklə böyük ustalıqla təsvir etmişdir. M.Rzaquluzadə 
 86
eposdan gələn süjet konfliktini povestin ikinci hekayəsin-
də («Çuğul») «işə salır». Dirsə xanın yasavul başçısı Qara-
gün Buğacın ad-san qazanmasını istəmir, ona paxıllıq edir-
di. O, əvvəl düşünürdü ki, «Dirsə xanın övladı yoxdur. Sa-
bah ölər, özü xan olar. Xanın övladı olanda da ümidini itir-
məmişdi. Öz-özünə demişdi: «Kim bilir, böyüyənə qədər 
başına nələr gələcək... Gəlməsə də gətirərik» (294, 19). 
Qeyd edək ki, yazıçı Qaragün obrazını «Kitabi-Dədə 
Qorqud»dakı prototipindən fərqli yaratmışdır. Hekayədə 
Qaragün gözü ac, ürəyi qurdlu adam kimi təsvir edilir. 
Eposda isə onun adı Qaragünədir, Bəylərbəyi Salur qazı-
nın qardaşıdır və müsbət personajdır. Oğuz elinin dar gü-
nündə özünü tez yetirənlərdən biri də məhz Qaragünədir. 
Lakin M.Rzaquluzadə eposdakı Qazanın qardaşı 
«Qaragünə»ni Dirsə xanın yasavul başçısı «Qaragün»ə çe-
virmişdir. Fikrimizcə, buna səbəb adın zahiri semantika-
sının onun düşüncəsində qurduğu müəllif konsepsiyasına 
uyğunluğu olmuşdur. M.Rzaquluzadə Qaragünə adının 
arxaik semantikasına enməmiş, müasir səslənməni əsas 
götürmüş, lakin bununla bərabər əski adqoyma ənənəsini 
də bədii konsept kimi əsərə daxil etmişdir. Hekayə deyilir 
ki, Qaragün «anadan olanda gün tutulduğu üçün adını belə 
qoymuşdular» (294, 18).  
Prof. Ə.Tanrıverdinin Qaragünə adı ilə bağlı tədqi-
qatlarından məlum olur ki, «Qaragünə» antroponimindəki 
«qara» apelyativi böyük, qüdrətli, «günə» isə ismin yönlük 
halında işlənən ən böyük planet anlamlı «gün» (günəş) 
mənasındadır. Qədim türk təsəvvürlərində günəş işıq, uca-
lıq, yüksəklik, həyat anlamındadır (324, 61; 325, 114-115; 
326, 108-109).  
Yazıçının Qaragün adını günün tutulması ilə əlaqə-
ləndirməsi də «Dədə Qorqud» epik ənənəsindən gəlir. 
Epos üzərində aparılmış tədqiqatlar təsdiq edir ki, oğuz-
larda advermə onların arxaik-mifoloji dünyagörüşü ilə 
 87 
bağlı olub, mərasimlərlə müşayiət olunur (34, 15-21; 79, 
81-84; 239; 262, 104). Yakut miflərində insanlara adlar 
göydən gəlir: onları Günəş insanlara yollayır (364, 17). 
Eposda bütün milli-mənəvi dəyərlərin konsentrasiya olun-
duğu «Dədə Qorqudun aparılmış tədqiqata görə «əsas 
funksiyalarından biri advermədir» (303, 47). «Kitabi-Dədə 
Qorqud»da adqoyma hökmən bir mərasim, yaxud hadisə 
ilə bağlı olur (129, 15). Bu, anadan olanda uşağa, bəzən də 
igidliyə, hünərə görə yeniyetməyə xüsusi ad qoyulması 
mərasimidir (65, 9). Bu adqoyma mərasimləri oğuz cəmiy-
yətinin həyatında mühüm rol oynayan çox ciddi bir hadi-
səyə - elin, obanın bütün ağsaqqallarının, hörmətli bəy-
lərin iştirakı ilə keçirilən əsil xalq məclislərinə çevrilir, 
özünün formasına, ictimai-əxlaqi qayəsinə, ədalətli, de-
mokratik məzmununa görə diqqəti cəlb edir (121, 21). 
Povestdə hadisələrin sonrakı inkişafı «Ov» hekayə-
sində (3-cü) davam etdirilir. Burada eposda olduğu kimi, 
ovda Buğacın başına gələnlər canlı bədii dillə təsvir olu-
nur. İlk ovuna gedən Buğac öz məharətini atasına göstər-
mək istəyir. Yasavulbaşı Dirsə xana bildirir ki, «görürsən, 
namərd oğul oxla səni vurmaq istəyir. Amandır, cəld ol, 
səni öldürmədən sən onu öldür» (294, 21). Beyni yalan-
larla doldurulmuş Dirsə xan bundan vahiməyə düşür və 
oxla öz oğlunu vurur. 
Silsilənin 4-cü hekayəsinin («Ana ürəyi - dağ çiçə-
yi») əsas leytmotivini qlobal və konkret təzahür anlamla-
rında götürülmüş «məhəbbətin gücü» ideyası təşkil edir. 
Hekayənin əvvəlindəki təsvirlər vətən gözəlliklərinə mə-
həbbət duyğusu oyatmaq, estetik zövq aşılamaq baxımın-
dan çox uğurlu alınmışdır. Güclü poetik təsir bağışlayan 
həmin təsvirdə ana yurdun zəngin təbiəti, bahar vaxtı yük-
sək bədii ustalıqla tərənnüm olunmuşdur.  
Güclü təbiət təsvirləri Buğacın anası Anaxatunun bir 
ana kimi daxili iztirablarının təsviri ilə üst-üstə düşərək 
 88
yüksək emosional-bədii ovqat yaradır. Bu baxımdan, Ana-
xatun Azərbaycan ədəbiyyatında yaradılmış surətlər içəri-
sində, obrazlı desək, «Xatun Ana» obrazı kimi diqqətəla-
yiq başlanğıcdır. 
Hekayədə dövrün bədii-estetik tələbləri ilə bağlı ma-
raqlı bir məqam var. Ana öz oğlunu tapır. Buğac ona deyir 
ki: «Ana, ağlama, qorxma, bu yaradan mənə ölüm yoxdur. 
Boz atlı Xızır yanıma gəldi, üç dəfə yaramı sığadı. «Bu 
yaradan sənə ölüm yoxdur. Dağ çiçəyi ilə anan südü sənə 
dərmandır» - dedi» (202, 137) 
Hekayədə isə bu sözlər Xızırın yox, Dədə Qorqudun 
- «ağ saçlı, ağ saqqallı, nurani bir pirin», Buğaca «ad ve-
rən o qoca ozanın» dilindən verilir (294, 21). Bu obrazdə-
yişmə təsadüfi olmayıb, yazıçının yaşadığı dövrün bədii-
estetik normalarını əks etdirir. Belə ki, həm Qorqud, həm 
də Xızır obrazı qədim mifoloji görüşlərlə bağlıdır. Lakin 
xalqın arxaik yaddaşında yer tutan Qorquddan fərqli ola-
raq, Xızır Azərbaycan xalqının dini görüşlərində, inanc-
larında bu gün də yaşamaqdadır. Müqəddəs Quranda Xızır 
peyğəmbər kimi təqdim olunur.   
İslami görüşlərə görə, Xızır müsəlman rəvayətlərinin 
personajı, ilk insanlardan biri, əbədi həyat bəxş olunmuş 
insan, dörd ölümsüzdən biridir. Adalarda yaşayır, havada 
uçur, həmişə yer üzündə səfərdədir, dənizdə üzənlərin 
hamisidir. Onu dua ilə köməyə çağırmaq olar, müxtəlif 
bədbəxtliklərin qarşısını alır. Rəngi yaşıldır, suyun bitki-
lərə verdiyi həyatı təcəssüm etdirir (383, 262). Türk mifo-
loji görüşlərində Xıdır//Xızır göy-göyərti, yaşıllıq məbu-
du, İlyas isə su məbudu olmuşdur (304, 58). İlyas vəzifə 
bölgüsünə görə Xızırın yanında yer alsa da, Xızırın hər iki 
tərəfdə, yəni həm quruda, həm də dənizdə əsas rolları 
yerinə yetirdiyi göz qabağındadır. Xızırın həm quruda, 
həm də dənizdə etdiklərindən bəhs edən çoxlu əfsanələrlə 
müqayisədə İlyasdan danışan əfsanələrə çox az rast gəlinir 
 89 
(363, 123). Bu obraz Yaxın Şərqin bir sıra mifoloji obraz-
larının səciyyəsini özündə cəmləşdirsə də, o, sırf müsəl-
man mifik obrazıdır (380, 221-222). Xızırın funksiyaca çox 
geniş məna tutumu var: yazın gəlişi ilə bağlı funksiyaları; 
xilaskarlıq, itənlərə yol göstərmə; buta vermə; aşiq, aşıq 
etmək; sonsuzlara övlad vermək; gəncliyin hamisi, ailə-
məhəbbət məbudu; adqoyma; ölüləri diriltmə (62, 112). 
Göründüyü kimi, eposdakı Xızır obrazı azərbaycan-
lıların dini inanclarında çox geniş yayılmış və yaşamaqda 
olan canlı obrazdır. Dinə, xurafata qarşı amansız mübarizə 
aparılan, allahsızlar cəmiyyəti, partiyası yaradılan bir 
dövrdə M.Rzaquluzadə Xızır obrazını əsərdə saxlaya bil-
məzdi. Lakin o, uğurlu gediş etmiş, onu Qorqudla əvəz-
ləmişdir.  
Yazıçı sonrakı hekayələrdə dərin psixoloji səhnələr 
işləmişdir. Povestin 5-ci hekayəsində («Çapar») aldadılmış 
atanın peşmançılıq sarsıntıları təsvir olunur. 6-cı hekayədə 
(«Ata sevgisi») Dirsə xanın övladına olan sevgisini yazıçı 
böyük ustalıqla onun Buğac haqqındakı uşaqlıq xatirələri 
fonunda verir. Maraqlıdır ki, burada öz övladına əl qaldır-
mış atanın durumu böyük ədib N.Nərimanovun «Nadir 
şah» əsərində atanın öz övladını öldürməsinə bənzəyir. 
Yaxın bildikləri adamlar tərəfindən aldadılan hər iki ata 
(Dirsə xan və Nadir şah) bu addımı xalq, cəmiyyət naminə 
atırlar. Nadir şah əsərin sonunda deyir: «Pərvərdigara! Gü-
nahım çoxdur. Yaman dərdlə ölürəm, nahaq yerə. Heç kə-
sə pislik etməmişəm. Hər kəsə də yamanlıq etmişəm. Ümu-
mi xeyri nəzərdə tutmuşam. Vətən salamat qalsın fikrində 
olarkən canımı vətənin və millətin yolunda sərf etmişəm. 
Oğlumun gözlərini vətənə qurban etmişəm» (268, 154) 
M.Rzaquluzadə Dirsə xanın sarsıntılarının o qədər 
canlı və təsirli təsvir etmişdir ki, bu obraz psixoloji obraz 
səviyyəsinə qalxmışdır. Yazıçının bu istedadı povestin 
sonuncu («Cana - can, qana - qan») hekayəsində mənəvi 
 90
idealın bədii-estetik təntənə çalmasının təsviri zamanı 
xüsusilə parlaq təzahür etmişdir. Buğac eposda da, povest-
də də qələbə çalır. Eposun estetikası xeyirin şər üzərində 
qələbəsinə xidmət edir. Bu müasir dövrün bədii-estetik 
normaları ilə də üst-üstə düşürdü. Buğacın əsərin sonunda 
söylədiyi «Gedin bütün cahana bildirin ki, bizim eldə can 
deyənə - can deyərlər, qan deyənə qan!» (294, 32) «bəya-
natını» M.Rzaquluzadə, əslində, Azərbaycan xalqının dün-
yaya münasibətinin manifestasiyası səviyyəsinə qaldırır. 
Yazıçının öz povestlərində «Buğac» və «Bamsı Bey-
rək» boylarına müraciət etməsi səbəbsiz deyildi. Bunlar 
son dərəcə dramatik boylar olub, təkcə Azərbaycanda de-
yil, eləcə də Cənubi Azərbaycanda (İranda) və Türkiyədə 
dəfələrlə ayrıca çap olunmuş (bax: 104; 357; 358; 359 və 
s.), tədqiqatçıların diqqətini cəlb etimşdir. Xüsusilə Bamsı 
Beyrəyin ölümü ilə bağlı çox maraqlı tədqiqatçı yozumları 
vardır (bax: 14; 210; 235; 243; 272 və s.). Lakin oğuz-türk 
epik ənənələrinin bu obrazlarda təcəssüm edən başqa bir 
keyfiyyəti onların yazıçıya verdiyi «mənəvi manevr» 
imkanlarıdır. M.Rzaquluzadə, şübhəsiz ki, bu obrazlara üz 
tutarkən onların məhz bu keyfiyyətindən istifadə etmişdir. 
Başdan-başa etnik-milli ideyalarla bəzənmiş dastanı anti-
milli mahiyyətə malik sovet epoxasına gətirmək üçün ya-
zıçı dastandan daha çox mənəvi təqdimat imkanları geniş 
olan obrazlar götürməli idi. M.Rzaquluzadə obrazların bu 
«mənəvi manevr etmək» imkanlarından məharətlə istifadə 
edərək «Dədə Qorqud» motivlərinin müasir Azərbaycan 
ədəbiyyatında bədiiləşdirilməsi sahəsində «mənəvi istiqa-
mətin» əsasını qoymuşdur. Milli nəsrimizdə bu «mənəvi 
istiqamətin» səmərəli davamını yazıçı Ə.Muğanlının 
(Qurbanovun) nəsrində müşahidə edirik. Yazıçının «Dədə 
Qorqud» motivləri əsasında yazdığı əsərlər 1968-ci ildə 
çap olunmuş «Məclisə Dədə Qorqud gəldi» adlı hekayə-
əfsanəni (226), 1973-cü ildə çap olunmuş «Qorqud 
 91 
dədənin öyüdü» hekayəsini (247; təkrar nəşri: 248, 5-13) 
və 1969-1972-ci illər arasında yazılmış «Şəhriyar» poves-
tini (249, 60-102) əhatə edir.  
Yazıçının yaradıcılığında, göründüyü kimi, keçən 
əsrin 60-cı illərinin sonu -  70-ci illərinin əvvəlində özünü 
göstərən «Dədə Qorqud» motivlərindən məhz «mənəvi 
istiqamətdə» istifadə olunması haqqında ədəbiyyatşünas 
alim N.Ələkbərli yazır ki, müasir Azərbaycan nəsrində 
«Kitabi-Dədə Qorqud» mövzusunda məhsuldar işləyən 
nasirlərdən biri də Əhmədağa Muğanlıdır. Onun «Məclisə 
Dədə Qorqud gəldi», «Qorqud Dədənin öyüdü» əfsanə-
hekayələrində «Kitabi-Dədə Qorqud» mənəvi ənənələrin-
dən (kursiv bizimdir - Y.İ.) bəhrələnən müəllif doğma 
yurda bağlılıq, sevgiyə, dostluğa sədaqət və s. kimi əxlaqi 
sifətləri (kursiv bizimdir - Y.İ.) ön plana çəkir. «Şəhriyar 
əfsanəsi» povestində hadisələrin baş verdiyi məkan Muğan 
olsa da, personaclar «Kitabi-Dədə Qorqud»dan tanıdığı-
mız obrazlardır. Ə.Muğanlının hələ çap olunmamış «İtiril-
miş dastanlar» roman-dastanında hekayələr və povestdə 
olduğu kimi xalqın qədim mənəviyyatını və əxlaqını, eləcə 
də onun birliyini qorumaq ideyası durur. Əsərdə oğuzlar - 
müsəlman, albanlar - xaçpərəst, suvarlar - atəşpərəst kimi 
təsvir edilsələr də, dar ayaqda bir-birlərinin köməyinə 
çatırlar. Romanda Bayındır xan - Oğuz xan kimi, Dədə 
Qorqud bütün türklərin müqəddəs övliyası kimi təsvir olu-
nur. Yazıçı bu mövzuda ikiseriyalı bədii filmin ssenarisini 
də yazmışdır (118, 15-16). 
Ə.Muğanlının «Dədə Qorqud» motivləri mövzusun-
dakı yaradıcılığında tədqiqatçı Ş.Məmmədovun diqqətini 
müəllifin daha çox eposun dilinin obrazlar aləminə dərin-
dən nüfuz etməsi cəlb etmişdir. Alim göstərir ki, Ə.Mu-
ğanlı «Dədə Qorqud» boylarına, boylardakı obrazlı ifadə-
lərə eposun poetik sintaksisinə daha çox üz tutanlardandır. 
Bu istifadə bir neçə baxımdan fərqlidir. Belə ki, müəllif 
 92
«Şəhriyar əfsanəsi» povestində Qədirlə Gözəlin toyuna 
Dədə Qorqudu gətirir, onun oğuznamə qoşduğunu bədii 
detal kimi əsərə daxil edir. Üstəlik povestin dilini təşkil 
edən bir sıra ideomatik ifadələr, söz birləşmələri işlədir: 
«Qılıncıma doğranayım! Öz oxuma sancılayım!», «Çal qı-
lıncın,... yetdik!», «yarımasın, yarçımasın...» və s. «Şəhri-
yar əfsanəsi» povestinin qəhrəmanları da - qızla oğlan ox 
atır, qurşaq tutur, at çapırlar; onlar da ox atır və ox düşən 
yerdə gərdək qurur, dost gəlməsə, darda olan dost azadlığa 
çıxmasa, gərdəyə girmirlər; Muğan elinin igidləri Dədə 
Qorqud nəsihəti ilə basdıqlarını kəsmir, saza, sözə hörmət 
qoyur, el ağsaqqalının sözünə əməl edirlər. Şəhriyar mələ-
yi Gözəl silahdaşları olan qızlara Qorqud qəhrəmanı kimi 
müraciət edir: «Hey mənim qız qardaşlarım...» Bağır bas-
maq, baş əyib salam vermək, döyüş günü bir-birinə arxa 
olmaq... kimi mənəvi-fiziki mədəniyyət xüsusiyyətləri 
həm «Dədə Qorqud», Həm də «Şəhriyar əfsanəsi» qəhrə-
manlarının xüsusiyyətləridir (241, 54).   
Öncə qeyd edək ki, Ə.Muğanlının bu üç əsərini (iki 
hekayə və bir povest) biri-biri ilə birləşdirən, onların «va-
hid» əsərin tərkib hissələri kimi qovuşduran bir forma-janr 
xüsusiyyəti var. Yazıçı həm hekayələrini, həm də povesti 
janr, forma, həcm  keyfiyyətlərindən asılı olmayaraq bir 
«əfsanə» kimi düşünmüşdür. Bu, diqqət cəlb edən mühüm 
məsələdir. Ə.Muğanlı öz hekayələrini janr baxımından 
«hekayə-əfsanə» hesab etmiş, povestini isə məzmun baxı-
mından «əfsanə» sözü ilə adlandırmışdır: «Şəhriyar əfsa-
nəsi». Bunun ciddi səbəbləri var. Fikrimizcə, bu məsələ 
yazıçının «Kitabi-Dədə Qorqud» motivlərinə müraciətdə 
tapdığı bədii üsul, tarixlə («Dədə Qorqud» eposu) müasir-
liyi birləşdirməyin ədəbi-bədii üslubudur. Keçmiş, bu gün 
və gələcəyin biri-birinə qovuşması rasional zaman anlayı-
şının mifik-irrasional zamanla əvəz olunması əfsanə janrı 
üçün səciyyəvidir. Bu janrdan bəhs edən görkəmli 
 93 
Azərbaycan alimlərinin çoxsaylı əsərlərində əfsanələrin 
zamanları və məkanları, tarixi və müasirliyi mif, fantastika 
aspektində birləşdirdiyini, yəni «möcüzəyə inam», «dünə-
ni və bugünü birləşdirmək», «əski inanclarla səsləşmək», 
«gerçəklik haqqında fantastik təsəvvürləri özündə əks 
etdirmək», «bədii keyfiyyətə malik olmaq», «gerçəkliklə 
fantaziyanı biri-birinə qovuşdurmaq», «dünyanı izah et-
mək», «tarixi həqiqəti müxtəlif şəkillərdə əks etdirmək», 
«gerçəkliyin hiperbolizmi (bədii şişirdilməsi)», «ekzote-
riklik - batini bilgilərlə bağlılıq», «gerçəkliyi məkan-za-
manın təkrarlanmasında təqdim etmək», «gerçəkliyin 
mənşəyini izaha iddia etmək» «dünyanı çevrilmələr kimi 
təcəssüm etdirmək» və s. kimi keyfiyyətləri daşıdığını bu 
janrın əsas xüsusiyyəti kimi göstərmişlər (1, 3; 259, 282; 
305, 216; 306, 50; 275, 45; 279, 7; 281, 65; 282, 11; 350, 
271; 109, 129; 356, 128; 322, 19-20; 133, 60; 134, 245; 
135, 69; 148, 33; 211, 338 və s.). Ə.Muğanlı da həm 
forma, həm də məzmun baxımından əfsanələrin janr poeti-
kasının sonsuz məkan-zaman hüdudlarından istifadə et-
məklə müasir düşüncəmizin dərinliklərində yaşayan «Də-
də Qorqud» arxetiplərini canlı mənəviyyat və ədəbiyyat 
hadisəsinə çevirə bilmişdir. 
Yazıçının «Dədə Qorqud» motivləri ilə bağlı əsər-
lərini nəzərdən keçirərkən bir cəhəti də müşahidə etmək 
olur. Bu, da ondan ibarətdir ki, istər hekayələr, istərsə də 
povest - üçü də sanki bir əsərin tərkib hissələridir. Bunu 
onunla izah etmək olar ki, «Dədə Qorqud» motivləri keçən 
əsrin 60-cı illərinin sonu - 70-ci illərinin əvvəlində Ə.Mu-
ğanlının düşüncəsini dərindən məşğul etmiş, bu motivlər 
əvvəlcə hekayə-əfsanələr, daha sonra povest-əfsanə şəklin-
də öz bədii təcəssümünü tapmışdır. Bu cəhətdən, yazıçının 
«Dədə Qorqud» motivləri əsasında yaradıcılığının əsas 
keyfiyyətlərini özündə «Şəhriyar əfsanəsi» povesti bir-
ləşdirir. 
 94
«Şəhriyar əfsanəsi»ndən bəhs edən müəlliflər onu 
«Dədə Qorqud» motivlərini əks etdirən əsər kimi səciyyə-
ləndirirlər. Lakin məsələnin bu cür qoyuluşu «Kitabi-Dədə 
Qorqud» eposunun müasir Azərbaycan ədəbiyyatına təsiri-
ni öyrənmək baxımından özünü doğruldur. Əslində isə bu 
povest özündə iki ənənəni - «Kitabi-Dədə Qorqud» və 
Avesta-Zərdüştilik ənənələrini əks etdirir. Bu, təhlil nəti-
cəsində üzə çıxan müşahidə deyil. Yazıçı əsərin məzmu-
nunu Azərbaycan xalqının qədim fəlsəfi-mifoloji, epik-
fəlsəfi görüşlərindən «yoğurmuşdur». Bu cəhət əsərin hər 
bir səhifəsində, mətnin bütün poetik səviyyə və element-
lərində özünü açıq-aşkar göstərən məna xüsusiyyətidir. 
Ə.Muğanlının povesti bu poetik-üslubi xüsusiyyətlə-
rinə görə daha çox görkəmli yazıçı Y.V.Çəmənzəminlinin 
1934-cü ildə yazdığı «Qızlar bulağı» romanı ilə səsləşir. 
Həmin roman Avesta-Zərdüştilik görüşlərinin motivləri 
əsasında yazılmışdır. Ə.Muğanlının «Şəhriyar əfsanəsi» 
povestində «Qızlar bulağı» romanının üslubi-poetik təsiri 
bir çox məqamlarda aydın müşahidə olunur.      
«Dədə Qorqud» motivlərindən «mənəvi istiqamətdə» 
istifadə «Şəhriyar əfsanəsi» povestini M.Rzaquluzadənin 
povestləri ilə birləşdirən əsas keyfiyət olsa da, bir poetik-
üslubi fərq diqqəti ayrıca cəlb edir. M.Rzaquluzadənin po-
vestlərində dastanın əsasən iki boyunun («Bamsı Beyrək» 
və «Buğac» boyları) süjet xətti əsas götürülmüşdür. Ə.Mu-
ğanlının povestində isə bu halı müşahidə etmirik. O, əsər-
də «Kitabi-Dədə Qorqud» eposu və Avesta-Zərdüştilik gö-
rüşlərinin ruhunu «mənəvi istiqamətdə» romantik-bədii 
yolla qovuşdurmuşdur. 
Ə.Muğanlının povestində tarixin romantik təqdimatı 
müasir dövrün gerçəkliyi ilə maraqlı şəkildə birləşdirilir. 
Belə ki, yazıçı povest-əfsanənin məzmununu Muğanda 
(Biləsuvar rayonunda) hazırda mövcud olan qədim qala 
yeri Şəhriyarla əlaqələndirir. Əsər bu «tarixi» detalla 
 95 
başlayar: «Muğanda kiçik bir çay var. Savalandan gəlir, 
qədim Xırmandalı kəndinin içindən keçib Mahmud çala-
sına tökülür. Balharıdır o çayın adı (bu çayın hazırda rəsmi 
adı Bolqarçaydır - Y.İ.). Əgər çay yuxarı getsəniz, onun 
sahilində dikdir bir yer görəcəksiniz: yastı, böyük təpəni 
xatırladır. Deyirlər, bura torpaq altında batıb qalmış qə-
dim, lap qədim bir şəhərin xarabalığıdır. Onun qoynunda 
səhifəsi açılmamış sirli, əfsanəli bir dastan yatır - ellərimi-
zin hünər dastanı, qeyrət dastanı. Şəhriyar deyirlər bu ye-
rin adına. Şəhriyarın bir mənası da baş şəhər, paytaxt de-
məkdir. Onun əsl adını, yaşını neçə alimdən soruşdum, 
dürüst cavab ala bilmədim» (249, 60).  
Əslində, yazıçı «Şəhriyar əfsanəsi» povestini özü 
dediyi kimi, məhz «əfsanəli bir dastan» - «hünər dastanı», 
«qeyrət dastanı» kimi düşünmüş və gerçəkləşdirmişdir. 
İki «boydan» ibarət olan povestin təhkiyəsi qədim 
Muğan düzündə, Balharı çayının sahilində olan Xırman-
dalı obasının təsviri ilə başlayır: «Zaman o zaman idi ki, 
Odlar yurdunun qız-gəlini çadranın nə olduğunu bilmirdi» 
(249, 62). İnsanlar Zərdüştün kəlamlarından həyat fəlsə-
fəsi götürür, Dədə Qorqudun eşqi ilə yaşayırdılar. 
Əsərin qəhrəmanı üç igiddir: bəbir kimi güclü qəhrə-
man Bəbir, hünərli igid, sazlı-sözlü nəğməkar Qədir və 
alagözlü Gözəl. Uşaqlıqdan bir yerdə böyüyən bu gənclər 
biri-birini dost kimi sevirlər. Zamanla onların arasında eşq 
yaranır. Gözəlin bir qız kimi onlardan birinə - Qədirə eşqi 
olsa da, hisslərini gizlədir: qəlblərini qırmır. Hər ikisi üçün 
dəvə yunundan kaftan - köynək toxuyur. Bu, eposla bağlı 
ciddi etnoqarfik detaldır və yazıçı onu xüsusi məqsədlə 
əsərə daxil edir. Belə ki, povestdə Avesta və Dədə Qorqud 
ənənələri daim üzvi şəkildə birləşdirilir. Məsələn, yazıçı-
nın təsvirində bu üç dostun səfərdən qayıtması zərdüştilik 
görüşləri ilə bağlı Günəşlə vida mərasiminə təsadüf edir: 
«Onlar obaya çatanda Günəş qüruba enirdi. Üfüqdəki 
 96
Əhrimən hökmlü qara buludlar qanlı ağzını açmış qara 
əcdaha kimi Hörmüz övladı qızıl saçlı Günəşi udurdu. Yer 
üzünə ürək üşüdən soyuqlar enirdi. Oba tonqalın başında 
Günəşlə vida mərasimini yenicə bitirmişdi» (249, 64). 
Bunun ardınca kaftan-köynək detalını əsərə daxil 
edən Ə.Muğanlı həyatla mərasimi, gerçəkliklə ritualı biri-
birinə qovuşdurur. Günəşlə vida mərasim hadisəsi olduğu 
kimi, kaftan-köynək də, əslində, mərasimlə bağlıdır. Bu 
detal oğuz eposunda toy mərasimi ilə bağlı ünsürdür. Ona 
görə ki, «Kitabi-Dədə Qorqud»da «subay oğlanlar nişanla-
nana qədər ağ köynək geyirlər. Nişanlanmış oğlan isə qır-
mızı rəngli qaftan-köynək geyir. Və bunu onun nişanlısı 
toxuyub göndərir» (6, 82). Digər tərəfdən, toyda gəlinin 
bəyə köynək göndərməsi Azərbaycanın qədim toy adət-
lərindəndir (244, 22). Əsərdə müəllifin Avesta-Zərdüştilik 
görüşləri ilə bağlı Günəşlə vida mərasimini arxaik oğuz-
türk adəti ilə bir poetik məkan-zaman xronotopu aspektin-
də təsvir etməsi onun bütün bu mədəniyyətləri bədii sözün 
gücü ilə birləşdirmək istəyindən doğur. 
Povestdə gənclərin münasibətinə, o cümlədən elin 
birliyinə bir kahin mane olur. Bu, bir atəşpərəst kahindir. 
İşi-peşəsi hiylə işlədib, yalan danışmaqla insanları yoldan 
azdırmaq olan bu obrazın simasında «Kitabi-Dədə Qor-
qud»dakı Yalançı oğlu Yalıncığı müşahidə etmək olur. 
Əsərdə deyilir: «Kahin elə bil yerdən peyda oldu, adamla-
rın arasından çıxdı. Qara geyimli, pırtlaşıq saqqallı, arıq. 
Bədheybət. Hiylə yağırdı gözlərindən. Onun peşəsi oba-
oba, şəhər-şəhər gəzmək atəşgaha qurban yığmaq, ziyarətə 
adam çağırmaq idi» (249, 66). 
Kahin ilk baxışda «Kitabi-Dədə Qorqud»dakı Ya-
lıncı oğlu Yalıncığa bənzəmir. Lakin Ə.Muğanlı obrazlar 
arasında bədii təhkiyənin çox alt qatlarında «körpü» qur-
muşdur. Yalıncıq öz yalan və hiylələri ilə Oğuz elinin icti-
mai birliyini, sosial nizamını pozduğu kimi, kahin də 
 97 
əsərdə öz yalan və hiylələri ilə el-obanın mənəvi-milli 
əsaslarını dağıdır. Onun Gözəllə gənclər arasında oynadığı 
rol da Yalıncığın roluna bənzəyir. 
Hər ikisi Gözəli sevən Bəbir və Qədir biri-birlərinin 
məhəbbtinə qıymırlar. Bəbir elə edir ki, Gözəl öz dostuna 
- Qədirə qismət olur. Özü isə el-obanı tərk edib Savalana 
gedir və Babək Xürrəmiyə qoşulur. Gənclərin toyu olur. 
Toy qədim oğuz adətincə olur: «Toyun qırxıncı günü idi. 
El adətincə, el atası evlənənlərə xeyir-dua verməliydi. Qə-
dir oxunu atmalı, oxun sancıldığı yerdə gərdək qurmalı 
idi» (249, 75) 
Povestdə tarixlə epos, gerçəkliklə əfsanə, o cümlə-
dən tarixi şəxsiyyət Babəklə əfsanəvi şəxsiyyət Dədə 
Qorqud vahid poetik məkanın üzvi elementləri kimi biri-
birinə qovuşdurulmuşdur. Toyun 40-cı günü Savalanda 
Babəkin yanında ərəb ordusuna qarşı döyüşən Bəbir Dədə 
Qorqudla əziz dostlarının məclisinə gəlir: «Toz çəkildi. 
Gələn qafilənin önündə nurani bir qoca göründü, çiynində 
sazı. Tanıdılar. Gələn nəğməkarlar nəğməkarı, ustadlar 
ustadı Dədə Qorqudun özü idi» (249, 75). 
Maraqlıdır ki, iki boydan ibarət düşünülmüş bu po-
vestdə birinci boyun sonu eposda olduğu kimi, toyla, Dədə 
Qorqudun oğuznaməsi ilə başa çatır: «Məclisə Dədə Qor-
qud gəldi. Sazını dilləndirdi, boy boyladı, soy söylədi, 
mərd igidlər şəninə, vəfalı dostlar eşqinə bir oğuznamə 
dedi... Toyun axırında Qədir yayını çəkdi, oxunu atdı, 
oxunun sancıldığı yerdə gərdək qurdu...» (249, 76). 
Əsərdə diqqəti cəlb edən mühüm bir məsələ povestin 
süjet-kompozisiya quruluşudur. Yazıçı burada çox mürək-
kəb poetik kombinasiya qurmuş, «Dədə Qorqud» ənənələ-
ri  ilə Avesta görüşlərini biri-birinə birləşdirmişdir. Deyil-
diyi kimi, əsər iki hissədən ibarətdir və bu hissələri müəllif 
«boy» adlandırmışdır. Bu, aydındır ki, «Dədə Qorqud» 
ənənəsi ilə bağlıdır. Boylarının sayının 2 olması da oğuz 
 98
ənənəsi ilə bağlana bilir: oğuz elinin 2 tayfa birliyindən (İç 
Oğuz və Daş Oğuz) ibarət olması, yaxud 24 oğuz tayfası-
nın 12-12 olmaqla 2 yerə bölünməsi və s. Lakin, fikrimiz-
cə, iki boy burada Avesta görüşləri ilə bağlıdır. Daha doğ-
rusu, burada «Dədə Qorqud» ənənəsi ilə Avesta görüşləri 
birləşdirilmişdir. 
İki boyun biri elin şad günlərini, o birisi isə qəmli, 
yaslı günlərini təsvir edir. Başqa sözlə, boylardan birincisi 
toyla, ikincisi vayla - yasla bitir. Birinin sonunda toy olur: 
Şəhriyar eli xeyir tapır. O birində isə yas olur - el şər tapır. 
Beləliklə, Ə.Muğanlı bu iki boyun simasında Avesta-Zər-
düştilik görüşlərindən gələn Xeyir-Şər fəlsəfəsinin vəhdə-
tini yaratmışdır. Xeyir və Şərin vəhdəti atəşpərəstlikdə 
dünyanın birliyinin əsasını təşkil edir. Ə.Muğanlı bunu 
əsərə gətirməklə Azərbaycan tarixinin müxtəlif dövrlərinin 
dini-fəlsəfi görüşlərinin bədii vəhdətini yaratmağa nail 
olur. 
İkinci boy bəd xəbərlə başlayır. Ərəb ordusu Azər-
baycanı işğal edir. Muğan elinin bütün igidləri ərəb qoşu-
nu ilə vuruşmağa yola düşürlər. Yazıçı burada da «Dədə 
Qorqud» motivlərini tarixi gerçəkliklə qovuşdurur:  
«El bir oldu, güc bir oldu. Yel kimi, sel kimi üz tut-
dular Savalan elinə, Bəzz qalasına... 
- Çal qılıncın. İgid Babək, yetdik! - deyə» (249, 81). 
«Kitabi-Dədə Qorqud»da daha çox Salur Qazanla 
bağlı bu döyüş nidasının («Çal qılıncın, ağam Qazan, yet-
dim») Babəkə aid edilməsinin altında yazıçının bədii niy-
yəti aydın görünür: o, epik şəxsiyyət Salur Qazanla tarixi 
şəxsiyyət Babəki bir obrazda qovuşdurur. 
Eposdakı Yalıncığın povestdəki «xələfi» olan kahin 
düşmən qoşununa xəbər aparır ki, Muğan elinin igidlərinin 
hamısı Savalana - Babəkə köməyə gediblər. Muğan – baş-
sızdır. Ərəb ordusu Muğana gəlir. Gözəl xəbər tutub, elin 
bütün qadınlarını döyüşə qaldırır. İki qoşun üz-üzə gəlir: 
 99 
bir tərəfdə kişilərdən ibarət ərəb ordusu, o biri tərəfdə 
«dişi aslanlardan» - qadınlardan ibarət ordu. Ə.Muğanlı bu 
səhnə ilə amazonkaların Azərbaycanla - Muğan eli ilə bağ-
lığını da bədii cəhətdən təsdiq edir. Heç təsadüfi deyil ki, 
yazıçı povestin əvvəlində S.Vurğunun bu şeirini epiqraf 
kimi verir: 
 
«Amazonka dediyimiz bu qəhrəman qadın nəsli, 
Qədim Muğan çöllərində çadır qurub bahar fəsli...» 
(249, 60). 
 
Gözəl düşmən sərkərdəsi ilə vuruşub onu məğlub 
edir. Lakin bu, təkcə sərkərdələrin yox, eyni zamanda 
ideologiyaların vuruşu idi. Ə.Muğanlı əsərdə müxtəlif 
ideologiyaları, dini-fəlsəfi görüşləri qarşı-qarşıya gətirib 
onların bədii vəhdətini tapmağa çalışır. Elə bir vəhdət ki, 
elin, vətənin, ölkənin, dövlətin birliyini təmin etsin: «Gö-
zəl iki səsin, iki mərasimin arasında dayanmışdı. Bir yanda 
uşaqlıqda adət elədiyi kahinlərin duası, rəqsi, o biri tərəfdə 
isə ilk dəfə eşitdiyi «Allahu əkbər» sədaları. Bu vaxt keçən 
bahar onların toyuna gəlmiş Bəbir yadına düşdü, onun 
dediklərini xatırladı: «Babəkin xürrəmiləri heç bir dinə 
boyun əymirlər. Onlar yalnız adamların qardaşlığına, dost-
luğuna, bərabərliyinə, sədaqətinə inanırlar»... Qədirin söz-
ləri səsləndi qulaqlarında: «Təsəllin qılıncın olsun, uca tut 
qılıncımızın şərəfini, şöhrətini» (249, 86). 
Əsərin bütün ideoloji ruhu, milli-mənəvi qayəsi, 
«mənəvi istiqaməti» ideoloji görüşlərin qarşılaşdırıldığı bu 
səhnədədir. Burada: 
kahinlərin duası - atəşpərəstlik ideologiyası; 
«Allahu əkbər» sədaları - islam ideologiyası; 
«Babəkin xürrəmilərinin heç bir dinə boyun əymə-
məsi - xürrəmilik təriqətinin ideologiyası; 
 100
Qədirin: «Təsəllin qılıncın olsun» sözləri - milli 
vəhdət ideologiyası haqqında yazıçı konsepsiyasıdır.  
Bu «konsepsiya» ilə Ə.Muğanlının «Təsəllin qılıncın 
olsun, uca tut qılıncımızın şərəfini, şöhrətini» milli birlik 
formulu həm də M.Rzaquluzadənin «El gücü» povestində-
ki «Cana - can, qana - qan» milli birlik formulu ilə birləşib 
Azərbaycan milli mənəviyyatında Qorqud ruhunun varlı-
ğının təntənəsini əks etdirir. Heç təsadüfi deyildir ki, po-
vestdə ərəb ordusu Muğan ordusunu - Şəhriyar qalasını 
fəth edə bilmir. Yazıçı bunu təbiətin hökmü kimi bədiiləş-
dirir. Sel gəlib Muğan elini - Şəhriyar qalasını su altına 
alır. Lakin Muğan eli məhv olmur. Əsərin sonunda əvvəl-
də olduğu kimi müasir dövrümüz təsvir olunur. Müəllif 
əlində bir vaxtlar Muğan igidlərinin döyüşdüyü paslı qı-
lıncı tiyəsi fikrə dalmışdır.  
Burada fikrimizcə, mətnaltı səviyyədə ciddi müəllif 
konsepsiyası var. Ə.Muğanlı bu paslı qılıncı Azərbaycan 
xalqının qanında yaşayan müstəqillik, mübarizlik, qəhrə-
manlıq ruhunun simvolu kimi əsərə daxil etmişdir. Paslı 
qılınc obrazının şifrəsini yazıçı Qədirin sözlərində ifadə 
etmişdir: «Təsəllin qılıncın olsun, uca tut qılıncımızın şə-
rəfini, şöhrətini». Bu, Qədirin təkcə öz sevgilisi Gözələ 
vəsiyyət və nəsihəti yox, eləcə də yazıçının oxucuya ün-
vanladığı poetik manifestasiyadır. 
Beləliklə, M.Rzaquluzadə və Ə.Muğanlı nəsrinin 
nəzərdən keçirilməsi göstərdi ki, «Kitabi-Dədə Qorqud» 
motivlərinin müasir Azərbaycan ədəbiyyatında bədiiləşmə 
səviyyəsi ilk əvvəl «mənəvi istiqamətlə» bağlı olmuşdur. 
Ədiblərimiz eposun milli ideyalarını antimilli sovet cəmiy-
yətinə mənəvi ideyalar adı altında gətirməklə, əslində, mil-
li düşüncəni diri saxlamağa, ölməyə qoymamağa çalışırdı-
lar. Bunun belə olmasını «Kitabi-Dədə Qorqud» motivləri-
nin xüsusən Anarın nəsrində ifadəsi olan «milli özünütəs-
diq istiqaməti» aydın şəkildə təsdiq edir. 
 101 
Keçən əsrin 70-ci illərindən Azərbaycan nəsrində 
«Dədə Qorqud» motivləri əsasında yeni bir tendensiya da 
özünü göstərməyə başlayır. Bu, eposun obraz və ideyala-
rından milli özünütəsdiq vasitəsi kimi istifadə edilməsi idi. 
Həmin istiqamətin əsası görkəmli Azərbaycan yazıçısı 
Anarın yaradıcılığında qoyulur. Onun 1969-1972-ci illərdə 
yazdığı «Dədə Qorqud» povesti ilə «Kitabi-Dədə Qorqud» 
milli ədəbi düşüncədə milli özünütəsdiq, milli oyanış və 
dirçəliş qaynağı kimi tərənnüm olunur.  
Milli ədəbiyyatda (nəsrdə) «Dədə Qorqud» motivləri 
əsasında yaranan bu milli özünütəsdiq istiqaməti M.Rza-
quluzadə ilə başlanan, Ə.Muğanlı ilə davam etdirilən «mə-
nəvi istiqamətin» həm davamı, həm də ondan fərqlənən 
müstəqil düşüncə axarı idi. Onun yazıçı Anarla başlanması 
təsadüfi deyildir. Belə ki, Anarın «Dədə Qorqud» istiqa-
mətindəki yaradıcılığı bütöv Azərbaycan ədəbiyyatında, 
sözün gerçək anlamında, diqqətəlayiq hadisədir. Onun 
yaradıcılığının əhəmiyyəti və roluna, tamamilə qanunauy-
ğundur ki, ulu öndər, cənab Heydər Əliyev çox böyük 
qiymət vermişdir: «Kitabi-Dədə Qorqud» Azərbaycan icti-
maiyyəti, kütlə, xalq üçün tanınmalıdır. Mən bu baxımdan 
Anarın xidmətlərini xüsusi qeyd etmək istəyirəm. Mənə 
belə gəlir ki, biz bu gün müəyyən zaman keçəndən sonra 
Anarın bu sahədəki axtarışlarına, xidmətlərinə daha da 
yüksək qiymət verməliyik» (125). 
Anarın yaradıcılığı milli ədəbiyyatımızın xüsusi 
səhifəsi olduğu kimi, «Kitabi-Dədə Qorqud» eposu da 
Anar yaradıcılığının xüsusi səhifəsidir. Eposu «Azər-
baycan xalqının şah əsəri, Ana kitabı» adlandıran yazıçı 
(45, 11) üçün «Qorqud» dastanı, əslində, sirli-sehrli bir 
dünyadır: «Kitabi-Dədə Qorqud» Azərbaycan ədəbiyyatı-
nın, xalqımızın yaradıcı dühasının ən böyük və ilkin ifa-
dəsidir. «Kitabi-Dədə Qorqud» xalq həyatının ən erkən 
dövrlərini saysız-hesabsız təfərrüatı, ayrıntıları, çalarları 
 102
ilə əks etdirən bilgilər toplusudur, bütöv bir dövrün hey-
ranedici zənginliyə malik ensiklopediyasıdır. Ən çılğın eh-
tirasların və incə hisslərin, ən xəfif duyğuların, ziddiyyətli 
insan münasibətlərinin və zərif təbiət təsvirlərinin, igidli-
yin və comərdliyin, xəyanətin və satqınlığın, məhəbbətin 
və ölümün, qəzəbin və gülüşün, şadlığın və ələmin qayna-
yıb-qarışdığı bir dünyadır Dədə Qorqud dünyası» (48, 5). 
 Artıq ömrünün müdriklik dövrünə qədəm qoymuş 
Anarın «Dədə Qorqud» yaradıcılığı, əslində, onun «Dədə 
Qorqud» düşüncələrindən başlanır. Bu düşüncələr isə bir 
möhtəşəm «an»la bağlıdır. Həmin «an» yazıçı Anarın 
«Kitabi-Dədə Qorqud» eposu ilə ilk tanışlıq anıdır: «Xa-
nım hey. Bu ilk sözləri oxuyan gündən Dədə Qorqud dün-
yasına daxil oldum. O uzaq illərdən bəri Dədə Qorqud mə-
ni ovsunlayıb və heç vaxt bu əfsundan, sehrdən, tilsimdən 
çıxa bilməyəcəm. Hər beş-altı ildən bir dastanın Azərbay-
can, türk nəşrlərini oxuyuram və hər dəfə o mənimlə mə-
nim yaşımda olan adam kimi danışır, hər dəfə ondan indi-
yənəcən eşitmədiyim sözləri eşidirəm, hər dəfə «Kitab»da 
bunacan görmədiyim, duymadığım gözəlliklər, dərinliklər, 
dəyərlər tapıram.» (43, 127). 
Dünya ədəbiyyatı ilə yaxından tanış olan Anarın 
eposla bağlı bir müşahidəsi onun müasir Azərbaycan ədə-
biyyatındakı yerinin müəyyənləşdirilməsi baxımından əla-
mətdardır. O, müsahibələrindən birində deyir: «Mənə ən 
çox təsir eləyən, təbii ki, dünya ədəbiyyatında Tolstoydu, 
Dostoyevskidi, Zoşşinkodu, Trustdu. Amma onu yüz faiz 
deyə bilərəm ki, ən böyük təsir bizim ədəbiyyatda «Dədə 
Qorqud» dastanı və Mirzə Cəlilin əsərləridir» (172). 
Müasir ədəbiyyatda «Dədə Qorqud» motivləri məsə-
ləsinə münasibətdə Anar yaradıcılığını M.Rzaquluzadə və 
Ə.Muğanlıdan fərqləndirən bir keyfiyyət də var. Bu, «Ki-
tabi-Dədə Qorqud» eposunun onun təkcə bədii yaradıcılı-
ğında deyil, eyni zamanda elmi yaradıcılığında mühüm yer 
 103 
tutmasıdır. Başqa sözlə, epos Anarı təkcə onun bədii mo-
tivlərindən istifadə baxımından yox, həm də elmi baxım-
dan cəlb etmişdir. Məsələnin bu cəhəti etibarilə Anar, əs-
lində, onaqədərki ənənəni uğurla davam və inkişaf etdir-
mişdir. Ədəbiyyatşünas alim N.Ələkbərli yazır ki, XX 
əsrin 40-50-ci illərində eposla təkcə ədəbiyyatşünaslar de-
yil, yazıçı və tarixçilər də maraqlanmış, öz mülahizələrini 
müxtəlif mətbuat orqanlarında çap etdirmişlər. Görkəmli 
şair və yazıçılardan S.Vurğun, M.Hüseyn, R.Rza, M.İbra-
himov və b. «Kitabi-Dədə Qorqud»a böyük maraq və mə-
həbbət bəsləmiş yazı və məqalələrində dastanları yüksək 
qiymətləndirmişlər» (119, 45).  
Eposu eyni zamanda həm elmi, həm də bədii düşün-
cənin obyektinə çevirmək ənənəsi, əslində, Ə.Dəmirçiza-
dədən başlanır. O, «Dədə Qorqud» mövzusunda dram 
əsərləri ilə müasir Azərbaycan ədəbiyyatında «Kitabi-Də-
də Qorqud» motivlərinin əsasını qoyduğu kimi, eposun di-
li ilə bağlı qiymətli və fundamental əhəmiyyətə malik olan 
əsərlər yazmışdır. Bu ənənə sonradan müxtəlif formalarda 
davam etdirilsə də, həmin yanaşma parlaq formada iki ədi-
bin - Anarın və K.Abdullanın yaradıcılığında öz əksini 
tapmışdır. 
Anarın «Kitabi-Dədə Qorqud» eposuna elmi marağı 
ilə bədii marağı məzmun və ideya baxımından qovuşuq-
dur. Eposa başdan-başa milli ideyalarla süslənmiş möhtə-
şəm abidə kimi yanaşan Anar onu öz bədii yaradıcılığına 
gətirməklə, əslində, dastandan milli düşüncələrinin ifadə 
vasitəsi kimi istifadə etmişdir. Bu, təsadüfi olmayıb, Azər-
baycan ədəbiyyatının tarixi taleyi ilə bağlıdır. Tale elə gə-
tirmişdir ki, müasir Azərbaycan ədəbiyyatı milli ziyalıları-
mız üçün həm də milli düşüncənin yaşadılma vasitəsi ol-
muşdur. Azərbaycan xalqının tarixi taleyi ilə bağlı böyük 
həqiqətlərin rəsmi tribunalardan deyilməsinin yasaq oldu-
ğu bir vaxtda ədəbiyyat bu rolu öz boynuna götürmüş, 
 104
milli həqiqətlər bədii həqiqətlər şəklində təcəssüm olu-
naraq xalqa çatdırılmışdır. Öz xalqının milli mənafeyinə 
qırılmaz tellərlə bağlı olan Anar öncə eposun milli motiv-
lərindən milli özünütəsdiq və oyanış vasitəsi kimi istifadə 
etmiş, daha sonra eposda yaşayan tarixi həqiqətləri öz elmi 
axtarışlarının predmetinə çevirib, Azərbaycan xalqının 
varlığı uğrunda açıq elmi mübarizə başlamışdır. Bu cəhət-
dən, yazıçının 1985-ci ildə qələmə aldığı və elə həmin il-
dəcə «Azərbaycan» jurnalında çap olunmuş «Dədə Qor-
qud dünyası» tarixi-fəlsəfi əsəri Azərabaycan ictimai mü-
hitində sanki bir bomba kimi partladı (bax: 52). 
Mühiti ilk növbədə silkələyən əsərə qoyulmuş 
epiqraf idi: «Öz eli olan xalq idim, elim indi hanı? Öz xa-
qanı olan xalq idim, xaqanım hanı? Orxon yazıları. «Gül-
təkin abidəsi» (52, 11). Türk tarixinin ulu həqiqətini ifadə 
edən bu epiqraf bir tərəfdən Azərbaycan dövlətinin müstə-
qilliyinin əlindən alınmasının açıq-aşkar bəyanı idisə, o bi-
ri tərəfdən əsərin məzmununun xalqımızın tapdanan, təhrif 
edilən ulu tarixi həqiqətləri  ilə bağlı olduğunu bildirirdi. 
Anarın «Dədə Qorqud dünyası» əsərində Azərbay-
can xalqının minillər boyu yaşadığı doğma torpağında 
«yad», «gəlmə» olduğunu əsaslandıran «rəsmi tarixi» 
məhz «Kitabi-Dədə Qorqud» dastanının milli həqiqətləri 
ilə ifşa və inkar olunur. «Kitabi-Dədə Qorqud» tariximizin 
təməl məsələsi - Azərbaycan xalqının mənşəyi və məskəni 
məsələsiylə birbaşa bağlıdır, daha doğrusu, bu məsələlərin 
tam dəqiqliyi ilə açılması üçün ən etibarlı mənbə və mə-
xəzdir» - deyə bəyan edən müəllif (45, 27) eposun Azər-
baycan tarixi üçün iki mühüm və taleyüklü əhəmiyyətini 
göstərir: «Kitabi-Dədə Qorqud» Azərbaycan oğuzlarının 
əsəridir və Dədə Qorqud oğuzları Azərbaycan ərazisində 
məskun olan azərbaycanlılardır. «Kitabi-Dədə Qorqud»un 
Azərbaycan tarixi üçün ən böyük, ən əsas və ən birinci 
xidməti bundan ibarətdir. «Kitab»ın ikinci xidməti isə 
 105 
ondan ibarətdir ki, Dədə Qorqud oğuzlarının, yəni Azər-
baycan ərazisində yaşayan oğuzların qədimliyi, başqa söz-
lə desək, «Kitabi-Dədə Qorqud»un qədimliyi» - bu torpaq-
da yaşayan azərbaycanlıların bu torpaqda yaşamalarının 
çox uzaq tarixinə ən tutarlı dəlildir» (45, 29). 
Fikrimizcə, Anarın «Kitabi-Dədə Qorqud» motivləri 
əsasında bədii yaradıcılığını qiymətləndirərkən onun ta-
rixi-elmi mövzuda yazdığı «Dədə Qorqud dünyası» əsəri 
hökmən nəzərə alınmalıdır. Alim Anarın sonralar (1985-ci 
ildə) «Dədə Qorqud dünyası» adlı elmi əsərində tarixi 
dəlillərlə ortaya qoyulan milli özünütəsdiq həqiqətləri on-
dan daha öncə (1970-1973-cü illər) yazıçı Anarın «Dədə 
Qorqud» povestinin bədii ruhunu təşkil edirdi. 
Ümumiyyətlə, Anarın «Dədə Qorqud» yaradıcılığı 
eposun xalq arasında yayılmasında çox böyük rol oynayıb. 
Tənqidçi Ə.Cahangir yazır ki, «1939-cu ildən üzərinə tabu 
qoyulan, yalnız 1960-cı ildən sonra yenidən nəşri, təbliği 
və tədqiqinə icazə verilən, lakin arxaik dilinə görə filo-
logiya sahəsinin məhdud sayda adamları dairəsində qalan 
«Kitabi-Dədə Qorqud» Anarın kino-dastanı əsasında ek-
ranlara çıxan filmin hesabına ümummilli səviyyədə popul-
yarlıq qazanıb» (78, 40). 
Anarın «Dədə Qorqud» yaradıcılığının əsasında 
«Dədə Qorqud» povesti durur. Başqa sözlə, «Kitabi-Dədə 
Qorqud» eposu onun yaradıcılığında həm uşaqlar üçün 
bədii-kütləvi formada işlənmiş, müəllif epos əsasında həm 
povest yazmış, həm də kinossenari (özünün adlandırdığı 
kimi: «kinodastan») işləmişdir. Anarın biri-birindən ayrıl-
maz olub, əslində, bir «bütöv əsəri» (vahid yaradıcılıq ha-
disəsini) təşkil edən bu yaradıcılığının mərkəzində «Dədə 
Qorqud» povesti durur. Əslində, vahid bir əsər olub, 
kinoda, səhnədə müxtəlif versiyaları işlənmiş bu yaradıcılı-
ğın çox uğurlu taleyi var. Həmin əsərlər Azərbaycan və rus 
 106
dillərində Bakıda və Moskvada dəfələrlə nəşr olunmuşdur 
(bax: 39; 40; 41; 44; 47; 367; 368; 369; 370 və s.). 
«Dədə Qorqud» povestində Anarın eposa bədii 
yanaşma üslubu indiyədək nəzərdən keçirdiyimiz 
M.Rzaquluzadə və Ə.Muğanlı üslubları ilə bəzən üst-üstə 
düşsə də, əslində, tamamilə fərqlidir. M.Rzaquluzadə öz 
əsərlərini eposun, əsasən, iki boyunun süjeti əsasında qələ-
mə almışdır. Ə.Muğanlı  eposun süjetini yox, ümumi bə-
dii-estetik ruhunu əsas götürmüş və onu Avesta görüşləri 
ilə bədii cəhətdən sintez etmişdir. Anarın yaradıcılığında 
isə povestə «bütöv» yanaşma var. Yəni ilk baxışdan elə 
təsir bağışlayır ki, onun povestində «Dədə Qorqud» dasta-
nı, müəyyən yaradıcı əməliyyatlarla, müasir nəsr təhkiyəsi 
əsasında, sadəcə olaraq, bədiiləşdirilmişdir. Əslində isə 
məsələ göründüyündən daha mürəkkəbdir. Povesti diqqət-
lə oxuduqda biz yaradıcı müəllifi əsərin hər bir səhnəsində 
aydın şəkildə müşahidə edirik. Anar sanki özü əsərin bir 
obrazıdır, ancaq gözə görünmür. Burada müəllif subyekti 
ilə eposun canı və ruhunu təşkil edən Dədə Qorqud obrazı 
arasında bir bağlılıq var. «Kitabi-Dədə Qorqud» eposunda 
Dədə Qorqud obrazı boyların hamısının süjetində iştirak 
etmir, bəzən gəlib igidliyə görə ad verir, Beyrəyin elçi-
liyini edir və s. Əsas rolu isə boyların sonunda gəlib «boy-
boylamaq, soy-soylamaq, oğuznamə düzüb-qoşmaq»dır. 
Yəni bu obrazın süjet fəallığı yoxdur. O, süjet hadisələrinə 
birbaşa dəxli olan digər obrazlardan fərqlidir. Onlarla həm 
bir sırada (süjetdə), həm də onların fövqündə (süjetin üs-
tündə) durur. «Oğuznamə» yaradan Dədə Qorqudun digər 
obrazlardan fərqli olaraq «müəllif» statusu var. Dədə Qor-
qud - müəllif-obrazdır. Yazıçı Anarı da biz povestdə 
«müəllif-obraz» kimi «görürük». Ancaq bu, gözlə müşahi-
də olunan görüntü deyil. O, sanki povestin süjetinin için-
dədir, ancaq zahirən gözə görünmür. Burada çox maraqlı 
obraz kombinasiyası var. Eposun obrazlar sistemi «Bütün 
 107 
obrazlar + Müəllif obraz Dədə Qorqud» kimi ikiqatlı 
prinsiplə qurulmuşdursa, povestin obrazlar sistemi üçqatlı 
quruluşa malikdir: «Bütün obrazlar + Müəllif obraz Dədə 
Qorqud + Müəllif obraz Anar». Burada (povestdə) «hər 
kəsin» öz süjet yükü var. «Bütün obrazlar» öz süjet funk-
siyaları ilə süjetin funksional sistemini hərəkətə gətirirlər. 
Anar «müəllif-obraz» Dədə Qorqudun eposdakı funksio-
nal strukturunu povestdə olduğu kimi saxlamışdır. Dədə 
Qorqud həm süjetin içində, həm də fövqündədir. Anar özü 
də povestin mətnində iştirak edir. Lakin onun iştirakı mət-
nin quruluşunun süjet qatında deyil, ümumi mətn səviyyə-
sindədir: Dədə Qorqud həm süjetin içində, həm də föv-
qündə olduğu kimi, Anar da həm mətnin içində, həm də 
fövqündədir. Onun mətnin quruluşunu təşkil edən ele-
mentlərin hamısı kimi öz «məna yükü» var. Başqa sözlə, 
yazıçı Anarın ilk baxışda «Kitabi-Dədə Qorqud» eposunun 
sadəcə bədiiləşdirilməsi təsirini bağışlayan povestinin ən 
əsas və başlıca özəlliyi ondan ibarətdir ki, burada «mətnin 
müəllifi» Anar eyni zamanda mətnin poetik qurumunun 
struktur elementi - obrazıdır.  
Anarın bir müəllif kimi mətnin çölündən mətnə «mü-
daxiləsi» təkcə əsəri beynində bədii  konstruksiya kimi qu-
rub kağıza köçürməklə bitmir. «Mətn müəllifi» öz «məna 
yükü» ilə mətnin içərisinə daxil olaraq «mətniçi elemen-
tə», başqa sözlə, mətnin yaradıcısından həm də onun işti-
rakçısına çevrilir. «Kitabi-Dədə Qorqud» eposunun Anar 
yaradıcılığında qazandığı yeni cazibədarlığın sirri də elə 
bunda - müəllif-obraz Anarın mətndəki xüsusi «məna 
yükündədir». Bu «yük» nədən ibarətdir? 
Bu - milli tarixi tale yüküdür. Anar milli mədəniyyə-
tin «ana kitabını» povestdə milli tarixin ana sütununa, mil-
li taleyin məhvərinə çevirmişdir. Həmin milli tale yükü 
əsərdə qatbaqat quruluşa malik mürəkkəb müəllif kon-
septini təşkil edir. Burada milli tale epoxal-tarixi layların 
 108
üzvi sistemidir. Bizim təhlilimizdə Anarın mətnə daxil 
etdiyi «milli tale yükünün» hələlik üç qatı aşkarlana bilir: 
1. «Kitabi-Dədə Qorqud» eposundan gələn oğuz 
milli tarixi; 
2. Oğuz tarixinin də onun içərisinə bütövlükdə daxil 
olduğu ümumtürk milli tarixi; 
3. Oğuz-Türk taleyinin içində olan Azərbaycan milli 
tarixi. 
Bu üç qat biri-birinin içində olub, vahid orqanizmi 
təşkil etməklə «ümummilli taleyi» yaradır. Həmin ümum-
milli tale «Kitabi-Dədə Qorqud» dastanlarında «oğuzların 
tarixi» kimi təcəssüm olunmuşdur. Anar isə öz povestində 
hər üç layı - oğuz tarixi, ümumtürk tarixi və Azərbaycan 
tarixini həm ayrılıqda, həm də bütöv bir orqanizm kimi 
əsərə daxil etmişdir. Əslində, Anarın povestinin «Kitabi-
Dədə Qorqud» dastanlarından «yaradıcı fərqi», başqa söz-
lə, müəllif «payı» məhz bu rolla müəyyənləşir. Povestdə 
biz  ümumtürk tarixi, yaxud Azərbaycan tarixi məişəti ilə 
bağlı çoxlu bədii detallara təsadüf edirik. Bunu tədqiqatçı-
lar yazıçının tarixi-etnoqrafik detallardan istifadə bacarığı 
kimi, yaxud əsərə tarixi kolorit qatmaq istedadı kimi də 
qiymətləndirirlər. Əslində, bu, yazıçı Anarın povestin mət-
nində bir müəllif-obraz kimi iştirak «yüküdür». O, daim 
povestdəki hadisələrin «yanındadır». Öz «məna yükü» ilə 
qədim eposdan gələn süjet və motivləri «ümummilli tale-
yin» enercisi ilə süsləndirir. Onları oğuz tarixinin sxemlə-
rindən ümumtürk, ümumazərbaycan tarixinin sxemləri-
nədək inkişaf etdirir. 
Povestdə bir ciddi məqam da ümumnəzəri aspekt 
kimi diqqəti cəlb edir. Anar eposun obrazları üzərində san-
ki «cərrahi korreksiya» aparır. Müəyyən obrazları bir ob-
razda birləşdirir, birinin funksiyasını digərinə «verir» və s. 
Bütün bunlar zahiri görüm planında yazıçının yaradıcılıq 
sərbəstliyidir. Və hər bir yaradıcı subyekt kimi Anarın da 
 109 
belə «əməliyyatlardan» istifadə etmək hüququ vardır. 
Lakin məsələnin kökləri bir qədər də dərindədir. Anar bu 
yaradıcı əməliyyatları apararkən eposun poetik quruluşunu 
pozmur. Hər bir eposda olduğu kimi, «Kitabi-Dədə Qor-
qud» dastanlarında da təsadüfi obrazlar ola bilməz. Mətn-
dəki obrazlar epik dünya modelinin quruluşunu əks etdirir. 
Bu cəhətdən dünya modelində nə qədər həyati funksiya 
varsa, o sayda da  həmin funksiyaların daşıyıcı obrazı ol-
malıdır. «Kitabi-Dədə Qorqud» eposu ilə bütün yaradıcı 
ömrü boyu bədii-intellektual ünsiyyətdə olan Anar eposun 
poetikasını bütün ruhu ilə duyur. Ona görə də onun obraz-
lar üzərində apardığı əməliyyatlar, əslində, epos poetika-
sının quruluşunu, funksiyaların sistemini pozub-dağıtmır. 
Anarın povestdə gördüyü iş məhz funksiyaların təbiətinə 
uyğun obrazyaratmadır. Onu da vurğulamaq lazımdır ki, 
məhz bu cəhəti Anarın «Kitabi-Dədə Qorqud» dastanı əsa-
sında yazdığı «Dədə Qorqud» povestini yeni bir eposa - 
«povest-dastana», yaxud kino dilində özünün düşündüyü 
kimi «kinodastana» çevirmişdir. 
Bütün bu deyilənləri əyaniləşdirmək üçün povestə 
müraciət edək. Əsər oğuzların öz aralarında qanlı döyüşü-
nün təsviri ilə başlanır: «O gün Oğuz ellərinin ağır günüy-
dü. Oğuz oğulları biri-birinə qarşı qalxmışdı. Dost-dostla, 
qohum-qohumla cəng edirdi, qardaş qardaşdan, ata oğul-
dan ayrılmışdı» (41, 4). 
Anar yaradıcı kombinasiya edərək «Kitabi-Dədə 
Qorqud» eposunun sonunda İç Oğuzla Daş oğuz arasında-
kı qardaş qırğınını povestin əvvəlinə gətirir: son ilə əvvə-
lin (sonluqla başlığın) yerini dəyişir. Bədii mətn konsturk-
siyasında yerdəyişmə heç vaxt riyaziyyatdakı «iki ədədin 
yerini dəyişdikdə cəmin dəyişməməsi» kimi mexaniki 
əməliyyat deyildir. Mətndə yerdəyişmə poetik məkanların 
və zamanların yerdəyişməsidir. Bununla mətnin bütün 
xronotopu - məkan-zaman sistemi dəyişir. Bu isə 
 110
müəllifdən dəyişdirdiyi sistemin yeni  kombinasiyada dü-
züm formulunu tapmağı tələb edir. Süjetdən məlum olur 
ki, bu, Anar tərəfindən düşünülmüş müəllif bədii konsep-
siyasına uyğun bütöv kompozisiya sistemidir. Bu döyüşün 
qəribə sonluğu da həmin sistemin içindədir. Belə ki, dö-
yüşdə öldürülənlər daşa çevrilirlər: «Döyüş meydanının 
qəribə mənzərəsi vardı. İgidlər, atlar bir-bir həlak olduqca 
donub qalırdılar, daşa dönürdülər... Döyüş sona yetdi; indi 
bu meydan daş heykəllər düzülmüş bir çöl idi, insan və at 
heykəlləri müxtəlif vəziyyətlərdə, müxtəlif biçimlərdə do-
nub qalmışdı..» (41, 4-5). 
Bu daş mənzərəsi müəllifin düşüncəsində konstruksi-
yalaşdırılmış tarix konsepsiyasının bədii təzahürüdür. Hə-
min daş heykəllər Azərbaycan-oğuz-türk tarixinin «daşla 
yazılmış kitabı» - «daşa yazılmış tarixidir». Əsərdəki Qo-
bustan obrazı məhz bu daşla yazılmış tarixin obrazıdır. Bu 
tarix əsərdə quru, çılpaq hadisələrin düzümü kimi verilmir. 
Biz burada milli tarixin təməl fəlsəfəsini - həyat-ölüm mo-
delini də görürük. Anar əsərin əvvəlində Dədə Qorqudun 
mifoloji əfsanələrdən bizə məlum olan «ölümdənqaçma» 
motivini məhz milli tarixin fəlsəfi-bədii əsası kimi mətnə 
daxil etmiş və povestin bütün süjetini, obrazların bütün 
hərəkət dinamikasını bu həyat fəlsəfəsinin məntiqinə tabe 
etmişdir. 
«Kitabi-Dədə Qorqud» dastanlarının süjet-kompozi-
siya quruluşunu əks etdirən elementləri əsərə üzvi ünsürlər 
kimi daxil edən Anar povestin əsas süjetini eposun ilk bo-
yu olan «Dirsə xan oğlu Buğac» boyunda olduğu kimi Ba-
yandır xanın məclisi ilə başlayır. Üç çadır qurulub: ağ, qır-
mızı və qara. Ağ -oğlu olanlar, qırmızı qızı olanlar, qara - 
övladsızlar üçündür. Biz burada müəllif düşüncəsində mo-
delləşdirilmiş ilk yaradıcı əməliyyatla qarşılaşırıq: epos-
dan fərqli olaraq Bayandır xanın vəziri var və bu, bizim 
eposda Daş Oğuzun başçısı kimi tanıdığımız Alp Aruzdur. 
 111 
Bəybura və Bəybecan da qonaqlığa gəlirlər. Alp 
Aruz Bəyburanı qara çadıra ötürür. Bəybura küsür, inciyir, 
əmr (buyruq) Bayandır xandan olsa da, onunla Alp Aru-
zun arasında konfliktin əsası qoyulur. Eposda biz bu kon-
flikti övladsız Dirsə xanla Bayındır xanın arasında görü-
rük. Lakin Anar əsərdə Dirsə xanı Bəybura ilə əvəz etmək-
lə gələcəkdə doğulacaq Beyrəyin süjet fəallığının və əsərin 
konfliktoloji dinamikasındakı rolunun əsaslarını qoyur.  
Bəybura evinə qayıdıb, arvadı Ayna Mələyin məslə-
həti ilə fəqir-füqəraya ehsanat edir ki, Tanrı ona övlad ver-
sin. Bəybura ilə Bəybecan ovda olarkən Ayna Mələyin oğ-
lan doğması xəbəri gəlir və bəylər öz övladlarını beşik-
kərtmə nişanlayırlar.  
Anar Dirsə xanı Bəybura ilə əvəz etdiyi kimi, onun 
oğlu Buğacı da Qazanla əvəz edir. Qazan Bəyburanın qur-
duğu məclisdə zəncirini qırıb qaçmış buğanı  öldürür və 
Dədə Qorqud ona ad (Qazan) qoyur. Bayandır xanın qızı 
Burla ilə Qazan evlənirlər. Eposda onların oğlunun adı 
Uruzdur, povestdə isə Tural. Bütün bu addəyişmələr müəl-
lifin düşündüyü poetik sistem daxilindədir. Eposda on iki 
boyda cərəyan edən və bir çox hallarda biri-birini təsdiq 
etməyərək ziddiyyətlər - anaxronizmlər yaradan süjet və 
obrazları Anar müasir nəsr təhkiyəsinin vahid süjet xətti 
içərisinə salır. Bu baxımdan, eposda ovçu Bəkilin oğlu 
Əmrandırsa, povestdə - Qaraca Çobandır. 
Bu obrazların hər biri ona müəllif tərəfindən verilmiş 
xarakterə malikdir. Məsələn, Qaraca Çoban eposda çoban 
zümrəsinə mənsubdur. Onunla Qazan xan arasında ictimai 
bərabərsizlik var: onlar sosial iyerarxiya nərdivanının fərq-
li pillələrində dururlar. Dastanda Qazan xan təkbaşına evi-
ni qurtarmağa gedərkən Qaraca Çobanın ona kömək etmə-
sini məhz bu sosial bərabərsizlik (bəy-rəiyyət) modeli ba-
xımından özü üçün əskiklik sayır. Anar isə povestdə sosial 
iyerarxiya (şaquli sosial düzüm) modelindən tamamilə 
 112
imtina etmişdir. Burada Qaraca Çoban tamamilə nüfuzlu 
bir adamın - Oğuz elinin keşikçisi Bəkilin oğludur. Po-
vestdə də Qazan xan təkbaşına evin qurtarmağa gedərkən 
Qaraca Çobanın ona kömək etməsini  istəmir. Lakin yazıçı 
bu imtinanı sosial bərabərsizliklə yox, o dövrün cəgavərlik 
kodeksi ilə motivləndirir. Qazan xan «Artıq-əskik danış-
ma, Çoban, - dedi, - özümə nə gəlib ki, mənim evimi sən 
qurtarasan» (41, 61). Burada Qaraca Çobana qarşı heç bir 
üstənaşağı baxma, bəyənməmə prinsipi yoxdur, sadəcə 
olaraq, müəllifin gerçəkləşdirdiyi bədii konsepsiyaya görə, 
hər igid öz savaşına birinci özü getməlidir, sonra el kö-
məyə gəlməlidir. 
Əsərdəki hər bir obrazdəyişmə beləcə müəllif bədii 
konsepsiyasının yükünü daşıyır. Məsələn, eposda Alp 
Aruzun Basat adlı oğlu varsa, povestdə o, övladsızdır. 
Anar, beləliklə, Basatı mətndən çıxarmış, lakin onun das-
tandakı əsas funksiyasını Beyrəyə vermişdir. Eposda Tə-
pəgözü Basat öldürürsə, povestdə Təpəgöz Bəyburanın 
oğlu tərəfindən öldürülür və bu qəhrəmanlıq onun Beyrək 
adını almasının motivini təşkil edir.  
Mətnaltı düşüncədə öz povestini milli həqiqətlərin 
özünütəsdiq vasitəsi kimi düşünən Anar öz əsərində «Ki-
tabi-Dədə Qorqud» eposunda olmayan tamamilə orijinal 
bir süjet işləmişdir: Bayandır xanın ölümü və Qazanın xan 
seçilməsi. Anar burada iki siyasi prinsipi qovuşdurur: və-
siyyət və seçki. Bayandır xan öz yerinə Salur Qazanı və-
siyyət edir, lakin onun hakimiyyətə gəlişi seçki ilə - «xan-
seçmə» mərasimi ilə olur. Yazıçı bununla qədim oğuz-türk 
siyasi mədəniyyətini müasir oxucunun düşüncəsinə gətir-
məklə onun yaddaşına oğuz-türk babalarının möhtəşəm si-
yasi mədəniyyət daşıyıcıları olması haqqında milli özü-
nütəsdiq impulsları verir. 
Povestdə süjet konfliktini gərgin vəziyyətdə saxlayan 
Alp Aruz obrazıdır. O, Bayandır xanın vaxtında vəzir idi. 
 113 
Salur Qazan Beyrəyi özünə vəzir təyin edir. Nifrətini boğa 
bilməyən Alp Aruz Oğuz elinin düşmənləri ilə əlaqəyə 
girir. Bütün bu mürəkkəb münasibətlər torunda qurban və 
qəhrəman Beyrəkdir. Eposda olduğu kimi povestdə də 
ceyran onu beşikkərtmə nişanlısının yanına gətirir. Nişan-
lılar biri-birini tanıyırlar. Lakin onların qovuşması üçün 
bir maneə var. Banıçiçəyin qardaşı Dəli Qoçər.  
Maraqlıdır ki, eposdakı Dəli Qarcar (prof. Ə.Tanrı-
verdiyə görə «Qarcar» adının etimologiyası «Qaraca ər» 
deməkdir. Bax: 326, 85) adını Anar öz povestində M.Rza-
quluzadədə olduğu kimi, Dəli Qoçər şəklində işlədir. Ya-
zıçı Qoçər obrazını eposdakı Dəli Qarcar və Dəli Domrul 
prototipləri əsasında yaratmışdır. Hər iki obraz «dəli» xü-
susiyyətlərinə malikdir. Anar öz povestində Dəli Qarcarın 
dəliliklərinə Dəli Domrulun eposdakı dəliliklərini də əlavə 
etməklə, əslində, bir obrazın - Dəli Qoçərin simasında 
«Kitabi-Dədə Qorqud»un epik dünya modelindəki «dəli-
lik» funksiyasına aid olan bütün «dəliləri» ümumiləşdir-
mişdir. Dəli Qoçər öz prototipi Dəli Domrul kimi quru 
çayın üzərindən körpü salır, «keçənlərdən otuz axça, keç-
məyənlərdən döyə-döyə qırx axça alırdı» (41, 31). 
Dəli Qoçər «maneəsi» dastanda olduğu kimi Dədə 
Qorqud tərəfindən dəf edildikdən sonra toy qurulur. Anar 
«Dədə Qorqud» eposu təhkiyəsinin bütün mənalı element-
lərini povestə gətirir və müasir nəsr təhkiyəsi ilə yenidən 
işləyir: «Qız Bənövşə yaylağında toy dəsgahı idi. Banıçi-
çəyə toy paltarı geyindirirdilər. Qısırca Yengə onun döşü-
nə güzgü tutmuşdu, anası başına qırmızı parçadan çalma 
bağlayırdı» (41, 35). 
Təsvirdə müasir bədii düşüncənin metaforik imkan-
larından istifadə edən müəllif bununla epik yaddaşdan 
məlum olan obrazları müasirləşdirir: oxucu qədim dövrün 
qəhrəmanlarını öz müasirləri, yaşıdları kimi hiss edir. Bu 
tipli təsvirlər povestə xüsusi kolorit verir: «...Banıçiçək 
 114
çadırında uzanmışdı, çadırının qapısından səmaya – kar-
vanqıran ulduza baxırdı, yastığının yanına yığdığı yovşan 
topalarını iyləyirdi. Gözünə yuxu getmirdi... Beyrək də öz 
çadırında yovşan iyləyirdi, karvanqıran ulduzlara baxırdı, 
düşünürdü. Yavaş-yavaş xumarlanırdı, gözlərini  yumdu, 
yuxuya getdi» (41, 36). 
Povestdəki bu təsvirlər mənt elementi kimi polise-
mantik məna - çoxmənalı anlam daşıyır. Burada çoxlu mə-
na qatları var. İkisinə diqqət edək. Birincisi, burada yazıçı 
dili - bədii dil müəllif-mətn-oxucu üçbucağının qovuşdu-
rucu səviyyəsi kimi çıxış edir. Anar əsərdə Azərbaycan 
dilinin tarixi məna arsenalını müasir təhkiyənin funksional 
sisteminə daxil etməklə zamanları, məkanları biri-birinə 
qovuşdurur. Biri-birindən minillərlə ayrılan məkan-zaman 
sistemləri arasındakı «fasilə» aradan qalxır: yazıçı dilin 
gözəlliyindən onun daşıyıcılarını birləşdirən ünsür kimi 
istifadə etməklə milli dili milli tarixin birləşdirici, vəhdət-
yaradıcı sistemi səviyyəsinə qədər yüksəldir. Bu baxım-
dan, povestin dili xüsusi hadisədir. Əsərin bu xüsusiyyəti 
tədqiqatçılar, o cümlədən xarici ölkə alimləri tərəfindən 
qeyd olunmuşdur. Məsələn, Anarın «Dədə Qorqud» po-
vestinin Türkiyə nəşrinə (bax: 355) ön söz yazmış məşhur 
türk dilçisi prof. O.F.Sərtqaya göstərir ki, «Azərbaycan 
dilinin bütün özəlliklərini özündə cəmləşdirən «Dədə Qor-
qud» povesti «üslub xarüqəsi» sayıla və Türkiyədə Azər-
baycan dilini öyrənənlər üçün dərs vəsaiti kimi istifadə 
edilə bilər» (49). 
İkincisi, Anarın təsvirlərində, o cümlədən nümunə 
verdiyimiz təsvirində bədii baxımdan çox qüvvətli seman-
tikaya malik obraz-elementlər var. Yuxarıda örnək verdi-
yimiz parçada bu semantik element yovşandır. Anar qay-
nağı dastan süjetindən gələn bu bitkini əsərdə  vətənə, yur-
da, el-obaya bağlılığın simvolu səviyyəsinə qaldırmışdır. 
 115 
Beyrəyi Alp Aruzun fitvası ilə Parasarın Bayburd 
hasarının xaqanı Qara Arslan qaçırtdırıb öz qalasında 
dustaq edir.  Qara Aslan ona Oğuza qarşı çıxmağı təklif 
edir. Beyrək: «Mərd oğul öz yurduna yad olmaz» - deyib 
(41, 41) bu təklifdən imtina edir. Anar burada bir çox ya-
radıcı kontaminasiyalar - obraz-süjet çarpazlaşmaları apar-
mışdır. Eposda Salur Qazan dustaq olarkən Təkurun arva-
dı ilə onun arasındakı dialoqu yazıçı əsərdə Beyrəyə aid 
edir. Bundan başqa, eposdan məlum olan Qanturalı-Selcan 
xatun xəttini də Beyrək obrazına yönəltmişdir. Beyrək 
eposdakı Qanturalı kimi xaqanın vəhşi heyvanlarını məğ-
lub edir. Bu zaman Selcan xatun ona aşiq olur. Beyrək 
vəhşi heyvanlarla vuruşmada qələbə qazanıb Selcan xatu-
na evlənmək imkanı əldə etsə də, o: «Mənim öz elimdə 
göz açıb gördüyüm, könül verib sevdiyim adaxlım var» - 
deyərək (41, 48) Selcandan imtina edir. Onu yenidən zin-
dana salırlar. Selcan onu şəhvani nəfslə sınağa çıkir. Hər 
gecə yanına gəlib soyunaraq özünü Beyrəyə təklif edir. 
Beyrək isə aralarına qılınc qoyub öz sevgisinə sadiq qalır. 
Nəhayət, bir gün ağır, üzücü, sonu görünməyən əzab öz 
işini görür: Beyrək Selcanın təklifini qəbul edir. Selcan 
başa düşür ki, o, oğuz igidini daxilən sındırıb, indi Beyrək 
heç yana qaçıb getməyəcək. Odur ki, Beyrəyi zindandan 
azad elətdirir. Beyrək nə qədər istəyirsə, qaçıb gedə bil-
mir, çünki o, sevgilisi Banıçiçəyə xəyanət etmişdi. Bir gün 
atası Bəyburanın göndərdiyi tacirlər onun olduğu qalaya 
gəlib çıxırlar. O, özünü tacirlərə tanıtmayıb onlara deyir 
ki, Beyrək ölüb. O, bunu deməklə, əslində özünü mənəvi 
cəhətdən, doğrudan da, ölmüş sayırdı.  
Tacirlər ona Beyrəyin qəbrinə tökməyə vətən torpağı 
verib gedirlər: «Beyrək uzun-uzun karvanın dalınca baxdı, 
sonra torpaq bükülü dəsmalı açdı. Üzünü ovcundakı torpa-
ğa qoyub iynədi, bayıldı, yavaşcadan: 
 116
 - Yovşan iyi, - dedi və birdən anladı ki, daha burada 
qala bilməyəcək. Yerindən sıçradı, dəli kimi qaçmağa baş-
ladı. Yamaclardan, qayalardan, yarğanlardan atıldı. Hasa-
rın üstündə, Ağca bürcdən Selcan xatun Beyrəyin qaçdı-
ğını gördü, yaralı quş kimi çırpındı, hasardan pırlayıb uç-
maq istədi. Keşikçiləri səsləyib əmr etmək istədi ki, Bey-
rəyi qovub tutsunlar, qaytarsınlar. Amma birdən-birə o da 
başa düşdü ki, hər şey əbəsdir, Beyrəyi daha qaytarmaq 
olmayacaq» (41, 73). 
Göründüyü kimi, yovşan obrazı çox qüvvətli məna 
yükünə malikdir. Yovşan ilk öncə Beyrək və Banıçiçəyin 
arasındakı məhəbbətin saflığını, müqəddəsliyini simvolizə 
edir. Hər ikisi biri-birinin iyini yovşandan alır. Yovşan bu 
halda vətən övladlarının biri-birinə can bağlığını, qan bağ-
lılığını, ruh bağlılığını rəmzləndirir. Lakin onun funksiyası 
daha böyükdür. Zindanın əzabları və Selcanın şəhvani 
gözəlliyi qarşısında duruş gətirə bilməyən Beyrək öz na-
musunu - kişilik bəkarətini  qurban verir. Bu, onu mənəvi 
cəhətdən öldürür, atasının göndərdiyi tacirlərə «Beyrək 
yoxdu, Beyrək ölüb» xəbərini buna görə deyir. Çünki o, 
özünü Oğuz eli üçün ölmüş sayırdı. Onu həyata, mənəvi 
diriliyinə yovşan qaytarır. Yovşanı iyləyən Beyrəyin bey-
ninə yurdun, sevgilisinin ətri çatınca o, mənəvi ölümdən 
qurtulur, qüruru, diriliyi özünə qayıdır: yovşan Oğuz eli 
üçün ölmüş Beyrəyi məhv olmağa qoymur, onu vətənə, 
yurda, el-obaya qaytarır. Fikrimizcə, Anarın toy gecəsi öz 
çadırlarında Beyrəyə və Banıçiçəyə «yovşan iylətdirməsi-
nin» və bu təsvirləri bədii dilin milli incisi səviyyəsinə 
qaldırmasının səbəbi budur. 
Povestin mərkəzi surətlərindən biri Salur Qazan və 
onun oğlu Turaldır. Qazan oğluna igidlik öyrətmək üçün 
onunla ikilikdə ova çıxır. Yenə də Alp Aruzun xəyanəti ilə 
Qıpçaq Məlik onları tutub əsir aparır. Qazanın obasına 
basqın edib qız-gəlinini, evini, mal-dövlətini də 
 117 
yağmalayırlar. Anar eposdan Uruzla anası arasındakı məş-
hur epizod-dialoqu povestə mühüm element kimi daxil 
edir. Bu hissələrin təsvirləri emosional baxımdan çox güc-
lüdür. Çünki milli Azərbaycan-oğuz insanının mənəviyyat 
tarixinin ən parlaq səhifələrindən biridir. Qıpçaq Məlik 
Salur Qazandan heyif almaq üçün onun arvadının namusu-
na sataşmaq istəyir. Lakin qırx qızın içərisində Burla Xa-
tunu tanıya bilmirlər. Turalın (Uruzun) ətini kabab çəkib 
qızlara yedirtmək istəyirlər ki, ananı tapa bilsinlər. Çünki 
heç bir ana öz övldaının ətindən yeməyə razı olmazdı. 
Anar əsərdə Turalın dili ilə Azərbaycan milli varlığının 
tarixlər boyu sarsılmayan həqiqətini olduğu kimi səsləndi-
rir və burada Uruzun eposdakı sözlərinin povestdə Turalın 
dilindən dəyişmədən bəyan edilməsi Azərbaycan milli mə-
nəviyyatının, milil özünütəsdiq dəyərlərinin əbədilik mani-
festi kimi səslənir: «Tural...:  - Ağlama, ana, - dedi... - Qoy 
mənim ətimi qovurma eləsinlər. Hamı bir yesə, sən iki ye, 
təki səni bilməsinlər, duymasınlar. Ta ki, atam Qazanın 
namusunu sındırmayasan» (41, 63). 
Oğuz eli köməyə gəlir. Qazanı, onun oğlunu xilas 
edirlər. Yazıçı Anar bu səhnədə Oğuz milli dövlətinin baş-
çısı Salur Qazanın dili ilə milli tariximizin ən ulu və əbədi 
həqiqətini səsləndirir: «Oğul Tural,... gördünmü, bu dün-
yada baş kəsmədən, qan tökmədən keçinmək olmur. İndi 
bildinmi mənim sözlərimin haqq olduğunu?» (41, 69). 
Bu sözlər öz ruhu etibarilə «Kitabi-Dədə Qorqud» 
dastanından gəlsə də, dastanda bilavasitə yoxdur. Anar 
burada üstüörtülü məna «oyunu» qurur: ata ilə oğulun - 
milli dövlətin hökmdarı ilə onun varisinin arasındakı dia-
loqda Tural atasının «baş kəsmək-qan tökmək» fəlsəfəsinə 
etiraz edir: «Yox, əziz ata,... indi onu bildim ki, dünyada 
baş kəsməkdən, qan tökməkdən, zalımlıqdan pis şey yox 
imiş» (41, 69). 
 118
Ata ilə oğulun bu dialoqunda atanın sözləri Azərbay-
can xalqının milli özünütəsdiq həqiqəti, oğulun sözləri isə 
yazıçının (Anarın) rejimə nökərçilik edən saxta tənqidçilər 
tərəfindən qan tökmək fəlsəfəsini təbliğ etməkdə tənqid 
olunmamaq (daha dəqiqi isə - senzura) üçün işlətdiyi bədii 
söz priyomudur. 
Qazanın evini qurtarırlar, Beyrək yurduna dönür, na-
mərdlər, yağılar öz cəzasına çatır. Onları gözləyən dəhşətli 
bəladan xəbərsiz Oğuz xalqı sevinir. Məzarının üstündə 
oturaraq ölümünü gözləyən Dədə Qorqud hadisələrin ardı-
nı belə nəql edir: «Beyrək əsirlikdən qayıdıb gəldi, toyun 
etdi. Banıçiçəyi gərdəyinə gətirdi, oğulları oldu. Beyrəyin 
bacısı Güneli Qazanın oğlu Turala nişanladılar. Şadlıq elə-
dik, çaldıq, oxuduq. Elə bildik ki, Oğuz elinin qadalı-bəlalı 
günləri qurtardı getdi. Nə biləydik ki, müsibətli günlərimiz 
qabaqdaymış, nə biləydik ki, hələ başımıza necə qəzalar 
gələcək, yurdumuz nə bəlalar görəcəkmiş» (41, 83). 
Alp Aruzun xəyanəti üzə çıxır, o, öz qan qohumla-
rını başına toplayıb Salur Qazana düşmən olur. Beyrəyi öz 
tərəfinə çəkmək istəyir. Barış adı ilə evinə çağırtdırıb 
ölümcül yaralayır. Yaralı Beyrək evinə qayıdır və arva-
dını, bacısını, qoca atasını, anasını Qazana, oğlunu da igid 
kimi böyütməyi can dostu Qaraca Çobana tapşırmağı və-
siyyət eləyib gözlərini yumur. Oğuz elinə qardaş qırğını 
düşür. İgidlər öldükcə daş topalarına dönürlər. İçoğuzlu-
Daşoğuzlu bütün igidlərin, demək olar ki, hamısı həlak 
olur. Tək-tük insanlar salamat qalır.  
Məzarı başında oturaraq bu qəmli «dastanı» söyləyib 
başa çatdıran Dədə Qorqud artıq yaşamaqda bir məna 
görmür: «Dədə Qorqud sözünü deyib qurtardı, qopuzunu 
götürüb köynəyinə taxdı, bir kənara qoydu, sakitcə məza-
rına baxdı, üsulluca ora girdi, uzandı, fısıllıqdan ala ilan 
çıxıb fışıldaya-fışıldaya məzara tərəf süründü. Dədə Qorqud 
 119 
gözlərini yumub gözləyirdi. Birdən uzaqdan səslər eşitdi, 
gözlərini açdı, başını qaldırdı, diqqət elədi» (41, 89). 
Bunlar döyüş meydanında cəsədi tapılmayan Turalın 
anası Burla və arvadı Günel idi. Onlar Turalı yaralı halda 
tapırlar. Dədə Qorqud Turalın yarasına baxıb: «Xanım, bu 
yaradan qorxma, - dedi, - bu yaradan oğlana ölüm yoxdur. 
Ana südü, bir də dağ çiçəyi onun yarasının məlhəmidir» 
(41, 69). 
Göründüyü kimi, Anar «Kitabi-Dədə Qorqud» das-
tanlarında Xızırın funksiyasını M.Rzaquluzadə kimi Dədə 
Qorquda verir. M.Rzaquluzadənin Xızırı Dədə Qorqudla 
əvəzləməsinin o dövrün ab-havası ilə bağlı motivləri 
barədə artıq demişik. Anarın yaşadığı dövrdə Xızırı bədii 
ədəbiyyata gətirməyin heç bir «təhlükəsi» olmasa da, ya-
zıçı bu epizodu Dədə Qorqudla bağlamağı məqsədəuyğun 
hesab etmişdir. 
Fikrimizcə, bu, səbəbsiz deyildir. Məsələnin kökləri 
ilk növbədə yazıçının gerçəkləşdirdiyi bədii konsepsiyada-
dır. Povestdə bütün müqəddəs dəyərlər Dədə Qorqud 
obrazına konsentrə olunmuşdur. «Ana südü, dağ çiçəyi» 
ilə müalicə bir şaman terapiyasıdır, bu mənada həmin tera-
piyanın öz arxetipləri baxımından qam-şaman olması haq-
qında çox deyilmiş Qorquda aid edilməsi tamamilə 
təbiidir. Lakin burada məsələnin mahiyyəti təkcə şaman 
terapiyası ilə bağlı deyildir. Eposda qorunub qalmış bu 
müalicə, sadəcə, şaman terapiyası yox, oğuzların müqəd-
dəs dəyərləri ilə bağlı qədim görüşləri özündə əks etdirir. 
Oğuzlarda ana müqəddəsdir. «Ana haqqı - Tanrı 
haqqı» deyimi oğuz şüurunun müqəddəs hökmlərindən 
biridir. Türk folklorunda mifik süd simvolunun kosmoloji 
semantikası məsələsini araşdırmış folklorşünas Ə.Kərim-
bəyli eposdakı «ana südü, dağ çəçəyi» ilə bağlı yazır ki, 
«mifopoetik Ana südü bir sıra mifik funksiyalarla yüküm-
lüdür: 
 120
1. Ana südü - şəfa simvoludur; 
2. Ana südü - mistik simvoldur; 
3. Ana südü - mifik auralı simvoldur; 
4. Ana südü - hərəkətli (transferli) simvoldur; 
5 Ana südü - super simvoldur» (191, 198).  
Göründüyü kimi, ana südü müqəddəsdir və bu süd 
hər şeydən öncə ana başlanğıcını ifadə edir. Tural ölümcül 
vəziyyətdədir. Qam-şaman görüşlərinə görə, onun ruhu 
bədənindən çıxmış, yəni ölmüşdür. Dədə Qorqud onu hə-
yata qaytarır, yəni dirildir. Bu, ölüb-dirilmədir. Folklorşü-
nas alim R.Əliyev bu epizodu məhz ölüb-dirilmə (totem 
əcdadların ölmüş qəhrəmana yenidən həyat verməsi) kimi 
şərh etmişdir (132, 44). Bu cəhətdən, Turalın həyata qayıt-
ması onun yenidən dünyaya gəlməsi - doğulması demək-
dir. Doğum ata-ana ilə mümkün olur. Bu halda, bizim 
fikrimizcə, «ana südü və dağ çiçəyi» ana və atanı (ana və 
ata başlanğıclarını) simvollaşdırır. Ana südü - ana başlan-
ğıcının rəmzidirsə, dağ çiçəyi də - ata başlanğıcının rəmzi-
dir. Türk mifologiyasının dərin qatlarını yazıçı fəhmi ilə 
dərindən duyan Anar dağ obrazını povestdə açıq-aşkar 
şəkildə ata başlanğıcı kimi təqdim etmişdir. Əsərdə Tural-
la sevgilisi Günelin arasındakı dialoqa diqqət edək: 
«Tural dedi: 
- Günel, sən niyə dağlara baxanda həmişə yaşmaqla-
nırsan, üzünü gizlədirsən? 
Günel xəfifcə gülümsündü: 
- Bunu bizə anamız öyrədib, - dedi, ona da nənəmiz 
öyüd verib. Deyirlər ki, Qazılıq dağı bizim -  Oğuz qızla-
rının, gəlinlərinin qayınatasıdır. Bu dağı görəndə gərək 
sifətimizi örtək» (41, 51). 
Göründüyü kimi, Qazılıq dağı Günelin qayınatası, 
yəni Turalın dağ atasıdır. Ölümcül yaralanaraq dağın ya-
macına düşüb qalmış Tural, əslində, dağ atası, yəni totem 
atası (totem əcdadı) Qazılıq dağının quğacındadır. Onu 
 121 
ana südü ilə dağ çiçəyinin sağaltması Turala bu simvol-
larda bir mifik qüvvə kimi mövcud olan ana əcdadın ruhu 
ilə ata əcdadın ruhunun (ana və ata başlanğıclarının) yeni-
dən həyat verməsidir. 
Bu simvollar nə eposda, nə də povestdə təsadüfi iş-
lənməyib, xalqımızın dağın əcdad olması haqqında qədim 
mifik təsəvvürləri ilə bağlıdır. Türk alimi Ə.İnan göstərir 
ki, Türküstan türkləri Xan Tanrı, Buztağ Ata, Bayın Ula 
və b. adlarla tanıdıqları dağları «müqəddəs, ulu əcdad, ulu 
xaqan» hesab edirdilər (360, 32). M.Seyidov yazır ki, qə-
dim türklərin VI əsrə aid Çin qaynaqlarında qorunub 
qalmış təsəvvürlərində dağ «yer tanrısı», yer ruhu hesab 
olunur. (304, 308). Mifşünas alim C.Bəydilinin şor folklor 
mətni əsasında yazdaqlarından məlum olur ki, dağın ruhu 
var və dağ əyəsi - dağın ruhudur (72, 89). Bu cəhətdən 
eposda Buğacı sağaldan Xızır dağ ruhudur. Bunu Xızırla 
bağlı kitabında Ə.Y.Ocak əfsanələr əsasında sübut et-
mişdir (363, 198). Kultlara aid tədqiqatında R.Əlizadə 
göstərir ki, qədim türklərin əksər hissəsinin Altay, Bodın-
İnli, Saqçaq, Ağ qaya, Alaş və başqa dağlara tapınmaları, 
əslində, mərhələli formada «Dədə Qorqud» oğuzlarının 
Qazılıq dağı, Gökçə dağ, Ala dağ, Qara dağ, Qaracuk dağı 
kimi dağlara yönəlmiş inamlarına transformasiya edilmiş-
dir (142, 32). Dağın əcdad ata olması Azərbaycanda uşağı 
olmayan qadınların daş pirlərinə gedib özlərini daşa sürt-
mələrində qorunduğu kimi, «telengit türklərində oğlu-
uşağı olmayan qadının mübarək üzlü dağa çıxıb dua etmə-
si ilə övladı olacağı» haqqında inancında da ifadə olun-
muşdur (395, 244). 
Beləliklə, dağ oğuz-türk inanclarında əcdad, əcdad 
ata, dağ ruhudur. Eposda Xızır həmin dağ ruhunun insan-
laşmış formasıdır. Xızırın Dədə Qorqudla əvəz olunması, 
əslində, mifik görüşlərə zidd deyildir. Mifşünas alim 
C.Bəydilinin tədqiqatı göstərir ki, Xızır və Qorqud biri-
 122
biri ilə doğma obrazlardır. Belə ki, «müstəqil hami ruh 
funksiyalı Boz Qurd, Xızır, İrkıl Xoca, Uluğ Türük, Qor-
qut Ata, Umay (övliya), nurani dərviş və başqa» obrazların 
hamısı  mifoloji Ulu Ana kompleksində biri-biri ilə birlə-
şirlər (75, 72-73), yəni bu obrazların hamısı, o sıradan 
Xızır və Qorqud eyni kökdən çıxmışlar. Bu cəhətdən, 
M.Rzaquluzadənin öz əsərində Xızırı Dədə Qorqudla 
əvəzləməsi dövrün siyasi-ideoloji iqlimi ilə bağlı idisə, 
Anarda bu əvəzlənmə dəqiq mifoloji-epik, bədii-estetik 
məntiqə tabedir. 
Əsərin sonunda göstərilir ki, «Dədə Qorqud, Burla 
Xatun və Tural harasa gedirdilər. Onlar gəlib haman döyüş 
meydanına çıxdılar. Bura tamam dəyişmişdi. Qaraca Ço-
ban yöndəmsiz daş qalıqlarını dığırlayıb kənara atırdı. 
Daşlardan boşalmış meydanda öküzlər cüt sürür, adamlar 
holavar çağıra-çağıra torpağı xışlayırdı. Qaraca Çoban 
qan-tər içində torpağı daşdan kəsəkdən təmizləyirdi. Bey-
rəyin 14 yaşlı oğlu ona kömək edirdi» (41, 91). 
Burada Dədə Qorqudla Qaraca Çoban arasında əsərin 
bütün sətiraltı məna yükünü özündə daşıyan dialoq olur: 
«Dədə Qorqud: 
 - Çoban, oğul, nə edirsən belə? - dedi. 
Qaraca Çoban: 
- Torpağı təmizləyirəm, Dədə, - dedi. - İstəyirəm 
şumlayaq, əkək, biçək, yeyək, dolanaq. - Məsləhətdirmi, 
Dədə? 
Dədə Qorqud: 
- Çoban, sözün haqdır, - dedi, - yurdumuzun başına 
çox qəzalar gəldi, ərlərimiz, igidlərimiz çox qırıldı. Amma 
tamam qırılıb qurtarmadıq. Hələ varıq, hələ olacayıq, qala-
cayıq» (41, 91). 
Bu dialoq ikili məna sisteminə malikdir: mətnüstu və 
mətnaltı məna sıraları. Mətnüstündə hər şey aydındır: elin 
igidləri qırılıb, əkib-biçmək, dolanmaq, artıb-çoxalmaq, 
 123 
el-obanı dirçəltmək lazımdır. Lakin Anar mətnaltına çox 
dərin məna yükü yerləşdirib. Bunun üçün dialoqun məna 
aləminə, onu təşkil edən obraz-ünsürlərin məna yükünə və 
poetik məkanın mənasına diqqət yetirmək lazımdır. 
Əvvəla, dialoqda söhbət əkib-biçməkdən gedir. 
Mətnüstündə bu, elin yaşaması, çörək əldə etmək üçün ta-
xıl əkilməsi deməkdir. Bu halda Dədə Qorqudun Qaraca 
Çobanın bu məqsədinə xeyir-dua verməsi onun Oğuz cə-
miyyətindəki ağsaqqallıq funksiyası baxımından tamamilə 
normaldır. 
Lakin taxıl əkmək istəyənin kim olduğuna diqqət 
verdikdə müəllif ideyası əsas konturları ilə boy verir. Anar 
povestdə Qaraca Çobanı bir çoban və döyüşçü kimi təsvir 
etmişdir. Çoban əkinçi deyil və onun işi mal-qaradır. Bu 
halda Qaraca Çobanın əkin əkməsi onun funksiyası baxı-
mından özünü doğrultmur. İkincisi, o, həm də döyüşçüdür. 
Döyüşçülər isə əkin əkmirlər. Üçüncüsü və başlıcası, Qa-
raca Çobanın əkin əkmək istədiyi yer bu məqsədin reallaş-
dırılmasından ötrü məqsədəuyğun yer deyil. Bu yer qardaş 
qırğınının acı xatirəsini özündə saxlayan daş məzarlıqdır. 
Yada salaq ki, Anar bu məzarlığı əsərin əvvəlində oğuz-
ların daş kitabəsi, xalqın daşla yazılmış tarixi kimi təsvir 
etmişdir. Bu halda Qaraca Çobanın məhz bu məzarlıqda 
əkin əkmək istəməsi onun Oğuz xalqının tarixinə, mü-
qəddəs abidəsinə - qardaşlıq məzarına qəsd etməsi demək-
dir. O isə heç bir halda Oğuzun müqəddəs dəyərlərinə qar-
şı çıxmazdı. Əksinə, bu dəyərlərdən ötrü hər an özünü ölü-
mə atan igid idi. Bəs onda Qaraca Çobanın bu «anormal» 
hərəkətinin mənası nədir? 
Bu sualın cavabı Anarın «Dədə Qorqud» povestinin 
bütün həqiqi mənasını, gizlində qalan, yazıçının mətnaltı-
na yerləşdirdiyi gizli ideyanı izah edir. Məsələ burasında-
dır ki, Qaraca Çobanın əkin əkdiyi yer döyüş meydanıdır. 
Döyüş meydanını əkmirlər, orada vuruşurlar. Döyüş 
 124
meydanında yalnız məcazi mənada əkin əkmək olar. 
Qaraca Çobanın da əkin əkməsinin məcazi mənası var. Bir 
çoban və döyüşçü olan Qaraca Çobanın döyüş meydanın-
da əkin əkməsi onun Oğuz xalqının döyüş, vuruş ənənə-
lərini qoruması, davam etdirməsi mənasındadır. Yerə to-
xum əkirlər, toxum isə ənənə deməkdir: hər hansı bir 
bitkinin toxumu həmin bitkinin tarix boyunca dəyişməyən 
bütün ənənəvi əlamətlərini özündə yaşadır. Burada yazıçı 
fəlsəfi ideyanı inkar və təsdiq üzərində qurub. Belə ki, 
Qaraca Çobanın döyüş meydanını təmizləməsi xalq tərə-
findən qardaş qırğınının inkar olunması deməkdir. Çoba-
nın döyüş meydanında əkin əkməsi isə sonrakı nəsillərin 
oğuzların yağılara, elin, yurdun düşmənlərinə qarşı birləş-
mə, döyüşmə ənənəsini qəbul edərək yaşatması, milli ide-
ya kimi təsdiq etməsi deməkdir. Əsərdə Dədə Qorqudun 
da buna xeyir-dua verməsi rəmzi xarakter daşıyır. Unut-
maq olmaz ki, son döyüşdə oğuzlar məğlubiyyətə uğrayıb, 
məhv olublar. İndi yeni nəsil oğuz dövlətçiliyini bərpa 
etməlidir. Yazıçı Dədə Qorqudun xeyir-duası ilə demək 
demək istəyir ki, Azərabaycan xalqının öz mili varlığını 
qoruması, dövlətçiliyini yenidən bərpa etməsi xalqın əl-ələ 
verib birləşməsindən, elin dar günündə yağılara qarşı, şad 
günündə isə biri-birlərinə qarşı bir olmasından keçir. 
Beləliklə, bu milli ideyalar «Kitabi-Dədə Qorqud» 
dastanlarının canında, ruhunda yaşamaqla müasir ədəbiy-
yatımıza dastanın özündən gəlir. Həmin ideyalar öncə 
M.Rzaquluzadə, daha sonra Ə.Muğanlı nəsrində «mənəvi 
istiqamət», Anar nəsrində isə «milli özünütəsdiq istiqa-
məti» kimi təzahür edir. Daha sonra isə Azərbayan nəsrin-
də K.Abdullanın yaradıcılığının simasında «Dədə Qor-
qud» motivlərinin tamamilə yeni və orijnal (postmoder-
nist)  yozum istiqaməti yaranır. 
Azərbaycan nəsrində «Kitabi-Dədə Qorqud» dastan-
larının postmodernist roman «yozumu» yazıçı, şair, prof. 
 125 
K.Abdullanın yaradıcılığı ilə bağlıdır. Ümumiyyətlə, ədi-
bin «Dədə Qorqud» yaradıcılığı uzun illərin məhsulu olub,  
həm bədii, həm də elmi əsərləri əhatə edir. Müəllifin möv-
zu (tematik motivlər) baxımından biri-biri ilə sıx bağlı, 
yaxıd biri-birinin davamı olan bu yaradıcılığı fenomenal 
dərəcədə mürəkkəbdir. Belə ki, ədib-alimin bədii və elmi 
əsərləri Azərbaycan ədəbi-elmi mühitində heç kəsin yara-
dıcılığına bənzəməyən orijinal hadisədir. O, belə demək 
mümkünsə, özünəqədərki ənənə əsasında işləmir, lakin 
yaradıcılığında güclü bir ənənə də müşahidə olunur. Elmi 
mühitin qiymətləndirməkdə (səciyyələndirməkdə) çətinlik 
çəkdiyi bu ənənənin müəllifi elə K.Abdullanın özüdür. O, 
xüsusilə bədii yaradıcılığında inkişaf etdirdiyi «Dədə Qor-
qud» yozumu ənənələri ilə müasir Azərbaycan tənqidində, 
əslində, çaşbaşlıq yaratmış müəllifdir. Hələ ki, Azərbay-
can ədəbiyyatında üçüncü minilliyin başlanğıcında elə bir 
bədii əsər olmadı ki, onun haqqında K.Abdullanın 2004-cü 
ildə çap olunmuş «Yarımçıq Əlyazma» romanı qədər 
yazsınlar və mübahisə etsinlər. Bu roman ədəbi və elmi 
mühiti sözün həqiqi anlamında silkələdi. Haqqında çox-
saylı yazılar dərc olundu. Bu yazıların əksəriyyətini bir 
xətt birləşdirir: emosionallıq.  
Yazılarda roman ya böyük coşqu və vəcdlə təriflən-
di, ya da eyni ovqatla tənqid və inkar olundu. Azərbaycan 
ədəbi tənqidi uzun müddət «Yarımçıq Əlyazma» ilə məş-
ğul oldu. Bir həqiqət də ortaya çıxdı: milli ədəbi tənqid 
(ümumən ədəbiyyatşünaslıq) bu əsəri qiymətləndirərkən 
çətinliyə düşdü. Əslində, «Yarımçıq Əlyazma» Azərbay-
can ədəbi tənqidinin nəzəri arsenalı və metodoloji ehtiyat-
larındakı «yarımçıqlıqları» da üzə çıxardı. Məlum oldu ki, 
köhnə nəzəri-metodoloji baza (sosializm realizmi təhlil 
metodu) əsasında formalaşmış müasir Azərbaycan tənqidi 
əsas etibarilə elə bu baza üzərində də qalıb. Bunun bir əsas 
səbəbinin elə ədəbi yaradıcılığın özü olması da üzə çıxdı. 
 126
Azərbaycan nəsri (ümumən ədəbi düşüncəsi) əsas etibarilə 
XX əsr ədəbi düşüncəsinin davamı idi və bu ədəbi mate-
rialı dəyərləndirmək müasir ədəbi tənqid üçün uzun onil-
liklər boyu «adət etdiyi» iş üslubu baxımından son dərəcə 
asan idi. Birdən-birə ortaya «Yarımçıq əlyazma» çıxdı: 
motiv köhnə - «Kitabi-Dədə Qorqud», bədii yozum – anla-
şılmaz dərəcədə yeni. 
İlk reaksiyalar çox sərt oldu (bax: 173; 174; 175). 
Daha sonra yazılar ədəbi tənqid sferasından çıxdı. Roma-
nın, belə demək mümkünsə, «müzakirəsinə» ümumən zi-
yalılar qoşuldu. Ən maraqlısı bu müzakirədə ədəbi sub-
yektlərin özünün (yazıçı və şairlərin) iştirakı idi. Müzakirə 
tez bir zamanda ədəbi təhlil müstəvisindən çıxıb, ədəbi nə-
sillər arasında zövq, mövqe, ədəbi metod savaşına çevrildi. 
Nəhayət, bu çoxsaylı yazıların içində romanı onun öz 
«müəllif konsepsiyası» baxımından qiymətləndirən yazılar 
da görünməyə başladı. Romanın dünya dillərinə tərcümə 
(fransız, türk, rus) olunması ilə müzakirənin sərhədləri 
Azərbaycan sərhədlərini aşıb, belə demək mümkünsə, 
dünya arenasına çıxdı. «Yarımçıq Əlyazma» Azərbaycan 
ədəbi mühitini özünə yenidən baxmağa məcbur etdi. Əs-
lində, bu romanla uzun illər boyu bədii yaradıcılıq və 
ədəbi tənqidin meyar kimi əsaslandığı dəyərlərin yenidən 
dəyərləndirilməsi zərurəti də ortaya çıxdı. Bütün bunları 
təqdir və tənqid olunan, ədəbi tənqidin, ümumən ədəbi 
mühitin bütün hirs və hikkəsinə, qaynağı çox vaxt qeyri-
ədəbi amillərlə motivlənən təzyiqlərinə səbrlə dözən 
«Yarımçıq Əlyazma» romanı yaratdı. Roman Azərbaycan 
ədəbi düşüncəsinə nəinki öz bədii «yükünü» verdi, eyni 
zamanda əlavə olaraq ədəbi mühitə də öz yükünü verdi: 
ona «canlanmaq, dirçəlmək» potensiyası bəxş etdi. 
«Kitabi-Dədə Qorqud» ümumən K.Abdullanın bədii 
və elmi yaradıcığında mərkəzi yeri tutur. Əslində, 
K.Abdullanın «Dədə Qorqud» motivləri əsasında bədii 
 127 
yaradıcılığı onun eyni motivlərlə bağlı elmi axtarışlarının 
davamı, yaxud tərkib hissəsidir. Müəllifin elmi və bədii 
yaradıcılığında müşahidə olunan bu vəhdət K.Abdulla ya-
radıcılığını bütövlükdə səciyyələndirən keyfiyyətdir. Onun 
elmi əsərləri intellektual axtarışlarının məhsulu olduğu 
kimi, bədii əsərləri də, əslində, bu elmi axtarışların poetik 
müstəvidə davamıdır. «Yarımçıq Əlyazma» romanının 
cildinin  arxa qabığında müəllif özü bunu aydın şəkildə 
belə ifadə edib: «Yarımçıq Əlyazma»ya gətirən yollar, 
izlər, cığırlar, lağımlar: «Əvvəl-axır yazılanlar...», «Yolun 
əvvəli və axırı», «Unutmağa kimsə yox...», «Ruh», «Gizli 
Dədə Qorqud», «Sirriçində dastan və yaxud Gizli Dədə 
Qorqud - 2», «Bir-iki, bizimki...», «Kim dedi ki, Simurq 
quşu var imiş?!», «Sirriçində nəğmələr», «Gümüş dövrün 
sirləri», «Qərar», «İlişin qayıtmağı», «Elə bil qorxa-
qorxa...», «Hərdən mənə mələk də deyirlər...», «Beyrəyin 
taleyi», «Casus», «Hamı səni sevənlər burdadı...», «Dəvə 
yağışı», «Kədərli seçmələr» və hətta: «Azərbaycan dili 
sintaksisinin nəzəri əsasları» (bax: 20).   
Müəllifin sıraladığı bu kifayət qədər iri siyahı onun 
irili-xırdalı bir sıra elmi və bədii kitablarından ibarətdir. 
Bunlar müəllifin janrca və formaca (şeir, hekayə, esse, 
pyes, monoqrafiya və s.) bir çox hallarda biri-biri ilə qətiy-
yən yanaşı durmayan əsərlərini özündə ehtiva edir. Amma 
onların hamısı bir ad altında, vahid tematik motiv boyunca 
birləşə bilir: «K.Abdullanın «Dədə Qorqud» yaradıcılığı». 
K.Abdullanın «Dədə Qorqud» motivləri əsasında 
elmi yaradıcılığı bədii yaradıcılığından erkəndir. Əslində, 
bu yazılarda müəllifin «Yarımçıq Əlyazma» romanının ne-
cə yaranmasının izahı və «texnoloji mexanizmləri» gizlən-
mişdir. K.Abdulla «Kitabi-Dədə Qorqud» dastanlarını ha-
mıdan fərqli oxumağı bacarır və başqalarının fikir vermə-
diyi «gizli» məqamları tutub, onların ardınca mətnin daxili 
aləminə, dərin qatlarına, mətnaltı deyilən məkana enir. 
 128
«Yarımçıq Əlyazma» romanını bu cəhətdən «Dədə Qor-
qud» eposunun ilk baxışdan görünməyən aləmi – aysber-
qin sualtındakı hissəsi saymaq olar. O, sualtına – görün-
məyən aləmə məhz aysberqin görünən hissəsindəki işarə-
ləri yönlənmə - orientasiya nöqtələri kimi qəbul etməklə 
enə bilir. Bu xüsusi qabiliyyət və bacarıq tələb edir. K.Ab-
dulla buna özünü illərlə hazırlayıb. Onun elmi yaradıcılığı, 
bir növ, bu hazırlığa xidmət etmişdir. Bu cəhətdən onun 
1979-cu ildə çap olunmuş «Kitabi-Dədə Qorqud» dastan-
larının dili və mifoloji təfəkkürü» adlanan məqaləsi ilə 
2004-cü ildə çap olunmuş «Yarımçıq Əlyazma» romanı 
arasında 25 illik zaman məsafəsi var. Ancaq romanın ədə-
bi mühiti çaş-baş qoyan məzmununun «texnologiyası» 
məhz bu məqalədə var. Müəllif məqalədə dastanın oxu-
cunu heyran qoyan dil gözəlliyinin mifoloji görüşlərlə 
bağlı olduğunu, daha doğrusu, dilin funksional formul-
larının mifin funksional məntiqinə tabe olduğunu, yaxud 
onunla müəyyənləşdiyini göstərmişdir (bax: 8). 
Müəllif bu məqalə ilə «Yarımçıq Əlyazma» arasın-
dakı əsrin dörddə birini əhatə edən zamanın «bir anını» da 
olsun boş qoymamışdır. K.Abdulla, onun əsərlərinin nəşr 
xronologiyasına əsaslansaq, 1980-ci ildə eposun şeirləri-
nin, 1981-ci ildə isə nəsr təhkiyəsinin özünəməxsus xüsu-
siyyətlərinə dair məqalə çap etdirmişdir (bax: 9; 10). 
Müəllifin 1983-cü ildə çap olunmuş məqaləsində isə «Ki-
tabi-Dədə Qorqud» dastanlarının Azərbaycan mifologiya-
sının sistemli tədqiqi üçün mənbə olaraq rolu əsaslandırıl-
mışdır (bax: 11). K.Abdulla üçün eposun mətnaltı «sirlər» 
dünyasına gedən yol dastanın dilindən başlanır. Bu baxım-
dan, onun növbəti ildə çap olunmuş məqaləsi tədqiqatçı və 
epik dil probleminin nəzəri-metodoloji əsaslarına həsr 
olunmuşdur. Bu elmi məqaləni indi oxuyarkən onun müəl-
lifi alim K.Abdullanın obrazı altında yazıçı K.Abdullanın 
da konturlarını aydın şəkildə sezmək olur (bax: 12). Eyni 
 129 
məsələ alimin 1985-ci ildə çap olunmuş «Müəllif - əsər - 
oxucu» kitabında geniş şəkildə şərh olunmuşdur (bax: 13). 
1986-cı ildə K.Abdullanın ədəbiyyatşünaslığımızda tama-
milə yeni və orijinal olan «Beyrəyin taleyi» adlı əsəri çap 
olunur. Bu, həm elmi, həm bədii əsər idi. Belə hesab edirik 
ki, müəllifin «Dədə Qorqud» motivləri üstündə elmi yara-
dıcılıqdan bədii yaradıcılığa keçidinin əsasları bu məqalə-
dən başlanır (bax: 14). Bu üslub onun 1989-cu ildə çap 
olunmuş «Dönük peyğəmbər» əsərində də davam etdirilir 
(bax: 15). 1991-ci ildə bu tipli yazıları özündə birləşdirən 
«Gizli Dədə Qorqud» adlı kitabı nəşr olunur. K.Abdulla 
burada özünün elmi tədqiqat metodunun əsaslarını da şərh 
etmişdir. Həmin metodu o, əslində, öz bədii yaradıcılığın-
da da davm etdirəcəkdi. Bu cəhətdən, müəllifin əsas tezisi 
ondan ibarətdir ki, «bir tərəfdən Dastanın üzdə olan ifadə 
planı var ki, burada çox məsələ qaranlıq görünə bilər... Di-
gər tərəfdən, üzdəki ifadə planından başqa dastanın dərin, 
gözəgörünməyən mahiyyət planı vardır. Məhz mahiyyət 
planında ifadə planında özünü göstərən qəribəliklər və 
mənqtiqsizliklər duman kimi dağılır, hər şey öz dəqiq və 
təbii halını alır, bir növ, məntiqsizliklərin məntiqi əsas 
görünməyə başlayır» (16, 11). Doqquz il sonra bu kitabın 
ardı nəşr olunur. K.Abdulla «Sirr içində dastan və yaxud 
gizli Dədə Qorqud - 2» adlı yeni kitabında dastanın üzdə 
olan ifadə planındakı qaranlıq və məntiqsiz təsir bağışla-
yan məqamların məntiqini aydınlaşdırmaq üçün mətnin 
dərinliklərinə - altda, K.Abdullanın obrazlı ifadə etdiyi ki-
mi: gizlində olan mahiyyət planına enir (bax: 18,). Daha 
sonra müəllif «Dədə Qorqud» motivləri üzərində elmi-bədii 
axtarışlarını «kifayət» hesab edir: «Casus» pyesi və «Ya-
rımçıq Əlyazma» romanları meydana gəlir (bax: 19; 20). 
Pyes və romanın süjet və mövzusu əsasən eynidir. 
Bunlar biri-birinin dram və roman variantlarıdır. Ancaq bu 
əsərlər arasındakı fərq, sadəcə, eyni süjetin dramatik və 
 130
epik üslublarda bədiiləşdirilməsində deyil. Müəllifin yazı-
çı ustalığı ondadır ki, «Dədə Qorqud» motivləri üstündə 
məhz eyni mövzu, məzmun və süjetə malik olan bu əsərlər 
fərqli bədii təəssürat yaratmaqla, sözün həqiqi mənasında, 
müxtəlif bədii aləmlərdir. («Casus» pyesi komediya jan-
rındadır və «Dədə Qorqud» motivlərinin dram yozumun-
dan danışılarkən bu əsərə toxunulacaq). 
«Yarımçıq Əlyazma» romanı, bir növ, başdan-ayağa 
təzadlar və müəyyən mənada qəribəliklər üzərində qurul-
muşdur. Məsələn bu roman kifayət qədər iri həcmə malik-
dir: 288 səhifə. Lakin bu qədər iri həcmli romanın cəmi bir 
neçə cümləyə sığan məzmunu var: Oğuz elinin başçısı Ba-
yındır xan xəbər alır ki, oğuzda cəsus var imiş. Salur Qa-
zan onu tutdurub, sonra da oğuz bəylərinin hamısının razı-
lığı və iştirakı ilə zindandan buraxıb, Oğuzdan getməyinə 
şərait yaradıb. Bayındır xan Qorqudun katibliyi ilə bir 
neçə günlüyə istintaq qurdurur və romanın bütöv məzmu-
nu biri-birini təkrarlayan istintaq süjetlərindən ibarətdir. 
Məlum olur ki, casusun anası Boğazca Fatma bir-bir Oğuz 
bəylərinə yaxınlaşıb, hər bir bəyə ayrılıqda gəncliyini, 
onunla sevişdiyi anları xatırladaraq deyib ki, bu uşaq sən-
dəndir. Beləliklə, Oğuz bəylərinin hər biri elə güman edib 
ki, casus onun oğludur. Ona görə də bəylər biri-birindən 
gizlin casusun zindandan buraxılmasında həmrəy olublar. 
Bu çox sadə və qısa məzmun məna etibarilə çox mü-
rəkkəb və nəhəng münasibətlər sistemini əhatə edir. K.Ab-
dullanın ustalığı ondadır ki, burada təzadlı məqamları biri-
birinə üzvi şəkildə qovuşdurub. Süjetin sadəliyi məzmu-
nun məna qloballığı ilə qovuşaraq kompozisiya mürəkkəb-
liyi yaradıb. Daha bir iri təzad romanda komikliklə ciddili-
yin son dərəcə orijinal şəkildə birləşdirilməsidir. Süjet 
zahirən komikdir. Boğazca Fatma Oğuz bəylərini barma-
ğına dolayır. Lakin bu komizmin altında ciddi bir faciə 
görünür: Oğuz elinin birliyi, İç Oğuzla Dış Oğuzun 
 131 
vəhdəti çat verib, parçalanma, qardaş qırğını surətlə yaxın-
laşıb. Bu, əsas məsələ Dədə Qorqudun öz-özü ilə daxili 
dialoqunda belə ifadə olunur: «Bayındır xan bunları söylə-
yib yum verdi, susdu. Mən dəxi susdum. Bəli, bu imiş 
Xanın əsl öyrənmək istədiyi mətləb. Kim Oğuz içində nəyi 
dilər?! Oğuzun yarası hardadır? Artıq uzun zamandan bəri 
ikiyə bölünmüş Qalın Oğuzun sözdəki birliyi bu gün niyə 
tük qədər nazik oldu? Suçlu kimdi?» (20, 281).  
Eposda oğuzların iki qola ayrılması tarixi gerçəkliklə 
bağlıdır. Prof. E.Əzizov yazır ki, oğuzların tarixən boz ok 
və uç ok adlı iki əsas qola ayrılması və «Kitabi-Dədə Qor-
qud»da bunun eynilə öz izini saxlaması oğuz etnoniminin 
ilkin mənasının doğrudan da «iki qəbilə (tayfa)» mənasına 
uyğun gəlməsini tarixi baxımdan təsdiq edir. Tarixdə 
məlum olan iyirmi dörd oğuz tayfası oğuzların həmin boz 
ok və uç ok qollarının törəmələridir. Boz ok və uç ok 
adlarındakı ok sözü də «tayfa» mənasını bildirir (145, 252-
253). 12-12 olmaqla iki qola (İç Oğuz və Daş Oğuz) ayrı-
lan 24 tayfadan ibarət Qalın Oğuz eli daxili nizamlanma 
mexanizminə malikdir. «Casus» məsələsi bir ideya kimi 
bu mexanizmdə artıq pozulma əmələ gəlməsini işarələyir.  
Göründüyü kimi, romanın süjet əsasında duran 
«casus» məsələsi nə qədər komik planda təsvir olunsa da, 
onun altında çox ciddi problemlər durur. Prof. T.Hacıye-
vin yazdığı kimi, «Oğuzu tarixən solduran məhz casus 
olub. Asiyada Çin casusluğu türkü içəridən palıdı qurd 
yeyən kimi əridir, Qərbdə həmin üsulla Avropa Oğuzla 
qıpçağı bir-birinə qırdırıb. Bu gün də Oğuzun nəvələrini 
casus bir-birinə qırdırıb zəif salır» (154, 10). Demək, 
«casus» məsələsi eposda olduğu kimi, romanda da milli 
mövcudluğun əsası olan dövlətçiliyin sütunları ilə bağlıdır. 
Bu baxımdan, K.Abdullanın elmi və bədii yaradıcılığında 
«casus» mövzusuna dönə-dönə qayıdılmasının səbəbləri  
üzərinə, fikirləşirik ki, prof. Q.Namazovun aşağıdakı fikri 
 132
aydın işıq salır. O yazır: «Qədim türk xalqları, eləcə də 
Azərbaycan xalqı öz torpaqlarında yaranan dövlətlərin 
quruculuğu haqqında min illərdən bəri yaşanan dastanların 
öyrənilməsi problemi həm tarixə yenidən dönüş, həm də 
soykökümüzə qayıdış baxımından xüsusi əhəmiyyət kəsb 
edir (255, 41). 
«Yarımçıq Əlyazma» təhlil üçün həm geniş material, 
həm də çoxsaylı istinad (çıxış) nöqtələri verir. Yəni ro-
manı ən müxtəlif cəhətlərdən geniş (eninə-uzununa) təhlil 
etmək mümkündür. Bizim buradakı imkanlarımız həcmcə 
məhdud olduğu üçün «Dədə Qorqud» motivlərinin roman-
da bədiiləşmə, ifadələnmə planına diqqət yetirməyi məq-
sədəuyğun (əsas) hesab edirik. 
İlk növbədə obrazlar diqqəti çəkir. Eposdakı Bayın-
dır xan romanda da öz epik əzəmətini saxlamışdır. Hələ 
biz deyərdik ki, K.Abdullanın Bayındır xanı eposdakı pro-
totipindən daha əzəmətlidir. Digər tərəfdən, bu obrazın 
eposda süjet fəallığı yoxdur. Hadisələrə çox az müdaxilə 
edir. Romanda isə süjetdəki hadisələri biri-biri ilə birləş-
dirən fiqurdur. Əsərdə o, diqqət mərkəzindən heç vaxt çə-
kilmir: biz onu  romanın poetik məkanında əvvəldən axıra 
kimi görürük.  
Salur Qazan eposdakı obrazından tamamilə fərqlidir. 
Prof. T.Hacıyevin yazdığı kimi, «əlində kafirlər tir-tir əsən 
Qazan xan arvadı Burlanın yanında zağ-zağ əsir. Kafirlər 
əlində ərinin namusunu qorumaq üçün oğlunun doğran-
masına razı olan Burla xatun indi Qazan xanı Boğazcaya 
qısqanır» (155, 11). 
Romanda Salur Qazan dastandakı epik cizgilərindən 
fərqli olaraq real hisslərlə yaşayan, vuruşan, mübarizə apa-
ran, mənsəb qazanmaq istəyən, özündən güclülərə paxıllıq 
edən, siyasi intriqalara qoşulan bir insan kimi təsvir edil-
mişdir. Onunla bir çox oğuz igidləri arasında çox ciddi 
konflikt vardır. Dayısı Alp Aruzla düşməndir. Alp Aruz 
 133 
Bayındır xanın qızı Burla xatunu öz oğlu Basata alıb, onu 
Qalın Oğuza bəylərbəyi etmək istəyirmiş. Lakin Təpəgözü 
öldürüb Oğuz elini fəlakətdən qurtaran Basat nə qədər igid 
olsa da, Bayındır xan şir anası Qoğan aslanla ünsiyyət 
saxlayan birisinə qızını vermir. Salur Qazana verir. Bu da 
konflikt yaradır. 
Əsərdə Bəkil igid, mərd, və sədaqətli insan kimi təs-
vir olunmuşdur. Müdrik Bayındır xan onun bu sədaqətini 
yüksək qiymətləndirir. Lakin Salur Qazan Dış Oğuzdan - 
Alp Aruzun tirəsindən olan bu bəyi sevmir. Çünki Bəkil 
mahir ovçudur. Qalın Oğuzda heç bir igid onun kim ox ata 
bilmir. O, atın üstündə gedə-gedə oxu elə atır ki, ceyranın 
ayağını onun qulağına tikir. Salur Qazan onun qədər mahir 
ovçu olmadığı üçün bu xeyirxah və sadə qəlbli insanı 
küsdürür. Bəkilə: «At işləməsə, ər öyünməz, bu hünər sə-
nin yox, atındır» - deyib onu təhqir edir. Beyrək də Qazanı 
dəstəkləyir. Bu da İç Oğuzla Dış Oğuz arasında müna-
qişəni daha da dərinləşdirir. 
Salur Qazan Alp Aruzdan zəhləsi gedən, ona düşmən 
gözü ilə baxan arvadı Burlanın sözünə baxıb, Dış Oğuzu 
yağmalamaya çağırmır. Halbuki yağmalamada Oğuz eli-
nin hər iki qolu iştirak etməli idi. Bu da çox güclü düş-
mənçilik yaradır. 
Romanda Burla xatunla Alp Aruzun düşmənçiliyinin 
səbəbi maraqlıdır. Vaxtilə Basat Təpəgözü öldürəndə bü-
tün Oğuz qızları kimi Burla xatun da Basata aşiq olmuşdu. 
Lakin atası onu Basata vermir. Basat əlindən çıxdığı üçün 
indi ona və atasına nifrət edir. Onun əsas müttəfiqi 
Beyrəkdir. Hər ikisi evli olmağına baxmayaraq, Burla və 
Beyrək gizlində görüşüb sevişirlər. 
Bəkillə, Alp Aruzla düşmən olan Beyrək romanda ən 
mənfi keyfiyyətlərə malik obraz kimi təsvir olunmuşdur. 
Oğuzda bütün igidlər baş kəsib qan tökəndən sonra ad 
alsalar da, o, quş ürəkli - qorxaq olduğu üçün yalandan 
 134
igidlik səhnəsi qurur. Öz yoldaşlarını quldur adı ilə tacirlə-
rin üstünə yollayır, sonra gizləndiyi yerdən çıxıb, şərtləş-
dikləri kimi onları qovur. Öz dostlarından birinin də başını 
namərdcəsinə kəsir. 
Bəkillə münaqişəsinin səbəbi onun arvadıdır. Bəkilin 
arvadı cavankən Alp Rüstəmlə sevişirmiş, Beyrək də onu 
istəyirmiş. Lakin qız Bəkilə qismət olur. Beyrək onun ar-
vadından əl çəkmir. Hər vəchlə bu qadınla görüşüb əylən-
mək istəyir. Bəkil bunu bildiyi üçün onlar biri-birlərinə 
nifrət edirlər. 
Qalın Oğuz eli Təpəgözün üstünə vuruşmağa gedən-
də o, vuruşda ölməmək üçün özünün oğurlanması səhnəsi-
ni düzəldir. Bayburd qalasında on altı il əylənib, sonra igid 
adı altında Oğuza qayıdır. 
Bəs K.Abdulla onu ədəbi tənqidin hədəfinə tuş 
gətirən bu məqamları haradan götürmüşdür? Bu sualun 
cavabı «Kitabi-Dədə Qorqud» motivlərinin «Yarımçıq 
Əlyazma» romanında bədiiləşmə üsulunu və mexanizm-
lərini öyrənmək baxımından xüsusi əhəmiyyət kəsb edir. 
Məsələ burasındadır ki, müəllif bu məqamların bir çoxunu 
məhz «Dədə Qorqud» eposunun özündən götürmüşdür. 
Bütün bunların əksəriyyətini K.Abdullaya mətn diqtə et-
mişdir. Bəs müəllif bunları hansı üsulla və nəyə əsaslanıb 
tapır? 
«Kitabi-Dədə Qorqud» dastanının iki plandan - ifadə 
və mahiyyət planlarından ibarət sistem kimi təsəvvür edən 
K.Abdulla qoyduğumuz suala «Gizli Dədə Qorqud» əsə-
rində özü belə cavab verir: «Dastan bu iki planın üzvi şə-
kildə birləşməsindən ibarətdir. Mahiyyət planına nüfuz 
etmədən ifadə planını araşdırmaq birtərəfli, bəsit və üzdən 
gedən nəticələrə gətirib çıxarır. Əksinə, mahiyyət planında 
«gizlənmiş» səbəblərin, motivlərin açılması ifadə planının 
da məntiqsizliklərini anlamağa kömək edir. Şübhəsiz ki, 
bu gizlində qalmış motivlər üzdə olan süjet xəttinin, hər 
 135 
hansı bir məqamın bütöv və dərindən qavranılmasına 
böyük köməkdir. Bu səbəblər, başqa sözlə desək, bu mo-
tivlər nə şəkildə özünü göstərir? Demək olar ki, bir, ya iki 
söz, cümlə, davranış tərzi, adi ştrix, detal da gözəgörün-
məz gərgin bir münasibətlər kələfinə işarə edə bilir və ya-
xud, bir kələfin yaranmasını şərtləndirir. Bu işarələr müx-
təlif səviyyəli olsalar da (məsələn: söz və davranış tərzi; 
cümlə və detal və s.) öz aralarında pozulmaz bir sistem 
yaratmış kimidirlər» (16, 11-12). 
Əslində, «Yarımçıq Əlyazma» romanında gerçəkləş-
dirilmiş müəllif konsepsiyası - müəllifin düşüncədə qurdu-
ğu roman modelinin prinsipləri bütövlükdə bu gizli mə-
qamlarla bağlıdır. Çünki K.Abdulla bu məqamları əsas he-
sab etməklə yanaşı, onları məhz bədiiləşdirmə planı sayır: 
«Bəlkə də, gizli motivlər sistemi burada, əslində, əsas bə-
diilik planıdır. Bədiiliyin bu cür qavramında bütöv situasi-
yalar və gərgin dramatik məqamlar sanki gözə girmədən 
ömr edir, bir növ, sualtı üzür» (16, 11-12). 
İndi isə «Kitabi-Dədə Qorqud»da K.Abdullanın 
əsaslandığı bir sıra gizli işarələrə diqqət edək. Bunlardan 
birincisi və əsası romanda Alp Aruzun Bayındır xan 
tərəfindən bəyənilmiş haqlı mövqeyi ilə bağlı işarədir. 
«Salur Qazanın evinin yağmalanması boyu»nda Qazan 
bəylərlə ova çıxarkən Aruz qərargahın başsız qalmasından 
qorxub soruşur: «Ağam Qazan, sası dinli Gürcüstan sər-
həddinə gedirsən, qərargahının üstünə kimi qoyursan?». 
Qazan dedi: «Oğlum Uruz üç yüz igidlə evimin keşiyində 
dursun» (202, 140). 
Qazan burada böyük məsuliyyətsizlik edir. O, evini 
heç bir döyüş bilməyən, yeniyetmə Uruza etibar etməməli 
idi. Lakin o, evinin üstundə təcrübəli bir bəyin qalmasını 
da öz hakimiyyətinə təhlükə saydığı üçün bu işi bir uşağa - 
Uruza tapşırır. 
 136
«Bamsı Beyrək boyu»nda Beyrək kafir bəyinin 
qızını oğuz igidlərinin əxlaqına yad olan bir motivlə alda-
dır. Ona evlənməyə and içir: «Qız Beyrəyə aşiq olmuşdu, 
ona görə də dedi: «Əgər səni hasardan örkənlə aşağı salla-
sam, sağ-salamat ata-ananın yanına getsən, məni burda 
halallıqla alarsanmı?» Beyrək and içdi: «Oğuz yurduna sa-
lamat çatsam, gəlib səni halallıqla almasam, qılıncımla 
doğranım! Oxuma sancılım! Yer kimi çatlayım, torpaq ki-
mi sovrulum!» (202, 157).  
Bu motivi araşdırmış tədqiqatçılar Beyrəyin dastanda 
ölümünün səbəbləri sırasında onun and içməsinin rolunu 
ayrıca qeyd edirlər (14; 208; 235; 241; 272 və s.). Lakin 
bu motivdə bizə bir cəhət daha maraqlı gəlir. Beyrək Oğu-
za düşmən Bayburd qalasında dustaq olsa da, qalanın bə-
yinin qızı belə hesab edir ki, Beyrək gəlib onu halallıqla, 
yəni dədə-baba qaydası ilə, ağsaqqalların elçiliyi ilə ala bi-
lər. Yəni Oğuza düşmən qalanın bəyi qızı hansısa münasi-
bətlər zəminində Beyrəyə verə bilər. K.Abdulla bu gizli 
detalı romanda Beyrəyin Bayburd qalası ilə gizli əlaqələ-
rinə qədər inkişaf etdirmişdir. 
Dastanda «Bəkil oğlu İmranın boyu»nda ovdakı bü-
tün bəylər Bəkilin hünərini təsdiq etsələr də, Salur Qazan 
Bəkilin hünərini inkar edərək, onu açıqdan-açığa təhqir 
edir. Bəkil ona deyir: «İgidlər içində bizi bədnam edib, 
quşqunumuzadək palçığa batırdın» (202, 202-203). Ovda 
yaralanmış Bəkilin evinə düşmən hücum edərkən Bəkillə 
oğlu arasındakı söhbət zamanı oğulun dediyi : «Qazan 
kimdir? Mən onun əlini öpməmişəm» (202, 140) sözləri 
də böyük konfliktdən xəbər verir. Salur Qazan bəylərbəyi 
idi. Bəkilin oğlu İmran onun əlini öpməmişdisə, demək, 
ona itaət andı içməmişdi. 
Belə detallar - «gizli işarələr» dastanda çoxdur və 
K.Abdullanın öz elmi və bədii yaradıcılığındakı yeni yo-
zum konsepsiyası dastandakı məhz belə işarələrin açımına 
 137 
əsaslanır. Əlbəttə, demək olmaz ki, romanın bütün süjeti 
dastandan gələn işarələrin düzümündən ibarətdir. Əgər be-
lə düşünsək, bu halda K.Abdullanın yazıçı istedadını, bə-
diiləşdirmək qabiliyyətini, poetik təxəyyül və fantaziyasını 
inkar etmiş olarıq. Bu cəhətdən roman, əslində, dastandan 
gələn gizli işarələrlə yazıçı təxəyyülünün qovuşmasından 
yaranmış orijinal mətn hadisəsidir. 
«Yarımçıq Əlyazma» romanı orijinal kompozisiyaya 
malikdir. Burada mətnin üçü bədii, biri elmi olmaqla dörd 
ifadə planı var: 
Birincisi, romanın təhkiyəçi Qorqud da daxil olmaq-
la oğuzlardan bəhs edən əsas süjet planı; 
İkincisi, təhkiyəçi Qorqudun birinci süjet planındakı 
bütün hadisələrə müstəqil münasibətini ifadə edən və 
mətndə mötərizə içərisində verilmiş plan; 
Üçüncüsü, romanda zamanın sinxronlaşdırılması 
(paralelləşdirilməsi) prinsipinə əsaslanmaqla Şah İsmayıl 
Xətaidən bəhs edən süjet planı; 
Dördüncüsü, romanda müəllifin - K.Abdullanın bir-
başa iştirakını təmin edən və mətndə ayrıca şrift düzümü 
ilə verilmiş elmi şərh planı. 
Birinci səviyyə romandakı bütün mətn elementlərini 
birləşdirən əsas xəttdir. Dədə Qorqud özü də bu xəttin içə-
risində bir obrazdır. Lakin Dədə Qorqudun əsas süjet içəri-
sində bir özəl, bütün süjetin içərisində avtonom məkanı 
təşkil edən təhkiyə qatı da var. Bunlar Dədə Qorqudun 
gərgin süjet hadisələri içərisində dilinə gətirməyib ürəyin-
də düşündüklərindən ibarətdir. Poetik baxımdan bunu da-
xili monoloq adlandırmaq doğru olar. K.Abdulla Qorqu-
dun daxili monoloqunu əvvəldən axıradək fərqli plan sə-
viyyəsində saxlamışdır. Hətta bu planı əsas süjet planından 
fərqləndirmək üçün onu mötərizədə vermişdir. Nümunəyə 
diqqət edək. 
 
 138
Əsas süjet planı:  
«Bayındır xan xatunlara üzünü tutdu: 
- Qızlar, sizə kimdən deyəlim, haradan söyləyəlim - 
Trabzon məliyindən söz açalım. Elçisi gəldi. Bizim Qan-
turalı var ya?! Ondan şikayətçi imiş. Uzun qəziyyədir... 
Amma Məlik Trabzonun ipəyinin, baftasının seçib-seçib 
əntiqini, gözəlini göndərmiş, indi söhbətimizi edəlim, biti-
rəlim, sonra Qılbaş sizi götürər, gedin, baxın, seçin, həpsi 
sizin olsun. Nə dersiniz? 
- Sağ ol, Xan baba. Malın-dövlətin tükənməsin.  
- Sağ olasan, Xanlar xanı. Sənin tayın-bərabərin 
Qalın oğuz bir yana, tüm fani dünyada yoxdur, bilirmisən? 
- Banuçiçək dedi»    
Ardı ilə Qorqudun daxili monoloq planı:  
(Mən dəxi bu sözü unutmadım: «sənin tayın-bərabə-
rin fani dünyada yoxdur». Fani dünya ha. Xatunda sözə 
bax)» (20, 184). 
 Qorqudun daxili monoloq planı avtonom məkan 
olsa da, əsas süjet planının içindədir. Bu baxımdan, Şah 
İsmayıl Xətaidən bəhs edən plan tam müstəqildir. Əsas 
süjetə qəfildən daxil olur və onunla heç bir süjet-hadisə 
əlaqəsi yoxdur. Bu süjetin qısa məzmunu ondan ibarətdir 
ki, Şah İsmayıl Lələ Hüseyn vasitəsi ilə özünə Xızr adında 
bir oxşar («dvoynik») tapdırır. Xızrı o qədər məşq etdirir-
lər ki, o, bütün danışığı və davranışları etirbarilə də Şah 
İsmayılın oxşarına çevrilir. Şah İsmayıl Çaldıran döyüşün-
də məğlub olanda yaşamağı mənasız sayır. Xızrı öz yerinə 
qoyub birdəfəlik yox olur. 
Romanda təsvir olunmuş bu hadisənin tarixi Şah İs-
mayılla heç bir əlaqəsi yoxdur. Tarixi mənbələr bu hadisə-
yə dair heç bir işarə vermirlər. Bu səbəbdən tənqidçilər 
 139 
K.Abdullanı tarixi avantürcəsinə təhrif etməkdə, Xətaini 
təhqir etməkdə və s. qınamışlar. Ancaq məsələnin bu cür 
qoyuluşu müəllifin əsərdə reallaşdırdığı bədii konsepsiya-
nı, sadə desək, izah edə bilmir. 
Müəllif iki Şah İsmayıl obrazı yaratmışdır. Bunlar-
dan «birincisi» - həqiqi Şah İsmayıl cismən bu dünyada 
olsa da, ruhən  göylər dünyasındadır. «İkinci» Şah İsmayıl 
- Xızr bu dünya üçün doğulmuşdur: cismi ilə də, ruhu ilə 
də yerdədir. O, heç vaxt fani yer dünyasından qopa bilmir 
və sonda bu dünyaya bağlılığının qurbanı olur. «Birinci» 
Şah İsmayıl yer üzündə güclə qalır: ruhu onu göylərə çə-
kir. Şahi-Mərdan onu göylərə səsləyir. Çaldıranda həqiqi 
şah qeyb olmamışdan əvvəl onunla Xızr arasında dialoq 
olur. Xızr ona yalvarır ki, getmə. O deyir: «- Kəsmə sözü-
mü. Mən bu boyda məmləkəti fəlakətdən saxlaya bilmə-
dim. Amma bu işi eləməliyəm. Gedirəm. Bilirsən, Şahim, 
göydən səs gəldi sabah-sabah qulağıma. Elə bir az əvvəl o 
səsi dübarə eşitdim. «Sənin nə işin var oralarda, gədə?! - 
dedi o səs. - Sən ki öz  işini görüb qurtarıbsan. - Şahi-Mər-
danın səsiydi. - Gəl bura, - dedi, səni axı burda gözlirlər. 
Hamı səni sevənlər burdadı» (20, 146). 
Məsələnin bütün mahiyyəti qeybdən gələn səslə - 
Şahi-Mərdanın çağırış-dəvəti ilə bağlıdır. Şahi-Mərdan 
konsepti - şiə təriqətli təriqətlərdə Həzrət Əli kultu K.Ab-
dullanını yaratdığı obrazı real münasibətlər səviyyəsindən 
çıxarıb, təsəvvüfi-irfani düşüncə qatına qaldırır. Yəni 
K.Abdullanın yaratdığı «Şah İsmayıl» obrazlar komplek-
sini qiymətləndirmənin meyarı tamamilə fərqlidir. Tarixi-
realist yanaşma burada özünü heç doğrultmur. Onu göyə 
səsləyirlər: Xətai yerdəki missiyasını başa vurub. O, cismini 
 140
tərk edib ölməz ruha çevrilir. Yerdə qalan isə cisimdir. O, 
Xızrı öz yerində bir cisim - bədən kimi qoyub gedir. 
 Romanda əsas süjet ilə Xətai süjetinin arasında ha-
disə əlaqəsi yoxdur. Lakin burada iki zaman sinxronlaşdı-
rılmışdır. Müəllif oxucunu fraqmentar şəkildə bir zaman-
dan o biri zamana aparmaqla, əslində, zamansızlığı nəzərə 
çarpdırır. Xətai süjetində yerlə göyün, adi ilə müqəddəsin 
qarşılaşma modeli oxucuya oğuzlarla bağlı süjetdə baş ve-
rən hadisələrin əsas mahiyyətini başa salır. Yazıçı romanın 
oğuzlarla bağlı süjetini «Dədə Qorqud» dastanının ifadə 
planının altındakı mahiyyət planı əsasında qurmuşdur. 
Eləcə də dastanın ifadə və mahiyyət planı arasındakı mü-
nasibətlər modelinə əsaslanıb, Xətai süjetinin «ifadə - 
Xızr» qatı ilə «mahiyyət - Şah İsmayıl» qatı arasında ilk 
baxışda görünməyən, lakin ruhla, könüllə dərk olunan əlaqə 
qurmuşdur. Beləliklə, romandakı iki əsas süjet planı («Dədə 
Qorqud» süjeti və Xətai süjeti) dastandan gələn «ifadə-
mahiyyət» modeli əsasında biri-birinə qovuşmuşdur.  
Mətnin dördüncü ifadə planı, deyildiyi kimi, roman-
da müəllifin - K.Abdullanın birbaşa iştirakını təmin edən 
və mətndə ayrıca şrift düzümü ilə verilmiş elmi şərh planı-
dır. K.Abdulla bundan ötrü «Yarımçıq Əlyazma» priyo-
munu düşünmüşdür. Roman oxucuya bir çox yerdən və-
rəqləri düşmüş, cırılmış, oxunmaz hala gəlmiş bir əlyaz-
manın mətni kimi təqdim olunur. Harada ki əlyazmanın 
vərəqləri «itir», müəllif oraya «müdaxilə» edir. Başqa 
sözlə, vərəqlərin itməsi müəllifin mətnə daxil olmasının 
üsuludur. Maraqlısı budur ki, müəllif mətnə bədii obraz 
kimi yox, məhz alim, şərhçi, tədqiqatçı kimi daxil olur. 
Məsələn: «Əlyazma qırılır. Qorqudun ikinci mətləbi açıq-
laması qalır bir qədər sonraya. Amma diqqətli oxucu fikir 
 141 
verib görür ki, Dastanın («Kitabi-Dədə Qorqud»un - Y.İ.) 
mətnindən, daha doğrusu, müqqəddimədən keçən əsas 
Qorqud müddəalarından biri, yəni «Qaravaşa don geyir-
sən, qadın olmaz» ifadəsi hansı tərzdə və hansı şəraitdə 
yaranmışdır» (20, 115). 
Müəllifin müdaxiləsi, göründüyü kimi, sırf elmi ya-
naşmanı əks etdirir. Doğrudan da, romanda əlyazmanı 
oxuyan müəllif obrazı doğrudan-doğruya bir alimdir. Bu 
mənada, müəllifin müdaxiləsi, əslində, kifayət qədər 
mürəkkəb düzülüş ünsürlərinə malik olan kompozisiyanı 
izah etməyə xidmət edir. Lakin bu, məsələnin görünən 
tərəfidir. Bizcə, romandakı bu dördüncü ifadə planını iki 
aspektdə də izah etmək mümkündür: 
Birincisi, K.Abdullanın «Dədə Qorqud» yaradıcılı-
ğında özü tərəfindən yaradılan və inkişaf etdirilən ənənəyə 
sadiq qalması. Onun elmi əsərlərinin həm də bədii ifadə 
planı var. Bu üslub xüsusilə «Beyrəyin taleyi» əsərindən 
başlanır. Bu əsər iki üslubun - elmi və bədii üslubların 
qəribə şəkildə qovuşmasından ibarətdir. Lakin burada bə-
dii üslub elmi üsluba tabedir. Elmi və bədii üslubların bi-
rincinin xeyrinə olan bu nisbəti müəllifin «Gizli Dədə 
Qorqud» (1991) və «Sirr içində dastan və yaxud gizli Də-
də Qorqud - 2» (1999) kitablarında da dəyişməz qalmışdır. 
Daha sonra bədii üslub elmi üslubu özünə tabe edir: «Ya-
rımçıq Əlyazma»da müəllif müdaxiləsi elmi üslubu təmsil 
edir. Onun ümumi mətndə fiziki çəkisi nə qədər az olsa da, 
məhz K.Abdulla stilini - elmi və bədii üslubların qovuşma 
ənənəsini təsdiq etməyə kifayət edir. 
İkincisi, romanda müəllif müdaxiləsini təşkil edən 
dördüncü ifadə planı romandakı zaman sinxronlaşdırılması 
konsepsiyasına xidmət edir. Romanda zahirən iki sinxron 
 142
zaman var: Oğuzların təhkiyə zamanı və Xətainin təhkiyə 
zamanı. Amma əslində, cüt-cüt (2-2) olmaqla dörd sinxron 
zaman var. Qorqudun daxili monoloq planı ilə K.Abdul-
lanın mətnə müdaxilə planı hər ikisi poetik mahiyyətcə 
«müəllif» zamanlarıdır. Beləliklə, romanın məkan-zaman 
qurumu dörd zaman qatından təşkil olunur: 
1. Oğuzlar haqqında təhkiyə zamanı; 
2. Xətai haqqında təhkiyə zamanı; 
3. Qorqudun müəllif təhkiyəsinin zamanı; 
4. K.Abdullanın müəllif-alim təhkiyəsinin zamanı. 
Bu, çox qəliz roman kompozisiyasıdır və bu quruluş 
süjeti son dərəcə mürəkkəb işarələr sisteminə, yaxud 
ədəbiyyatşünas T.Salamoğlunun təbirincə, «əsl yaradıcı-
lıq» hadisəsini ifadə edən «orijinal struktura» çevirmişdir. 
O yazır: «Süjet bədii əsərin mühüm əhəmiyyətə malik 
komponentlərindən biridir. Bədii əsərin strukturunda süjet 
müstəsna mövqeyə malikdir. Əsl yaradıcılıq nümunəsində 
bədii məzmun orijinal struktur doğurur. Süjet və kompozi-
siyada, fərdi üslub və dildə təzahür edən novatorluq estetik 
qayənin dərindən açılmasına xidmət edir. Beləliklə, ilk ba-
xışda ancaq forma komponenti kimi görünən süjet (eləcə də 
digər kompozisiya elementləri, bədii dil və s.) məzmunun 
bədii ifadəsində əsas şərtlərdən birinə çevrilir» (300, 98). 
K.Abdullanın romanda reallaşdırdığı zaman konsep-
siyasını postmodernist roman konsepsiyası baxımından 
qiymətləndirən T.Salamoğlu yazır ki, K.Abdulla «Yarım-
çıq Əlyazma»da Zaman haqqında böyük həqiqəti (ya 
bəlkə də, ən acı həqiqəti) oxucuya təqdim etmək yolu tu-
tur. Bütün roman həqiqətin əzablı doğuluşundan ibarətdir. 
K.Abdulla bu prosesdə vasitəçi rolundadır, prosesin gedi-
şinə qətiyyən müdaxilə etmir (301, 101). 
 143 
Eyni məsələyə tənqidçi Ə.Cahangir belə şərh verir: 
«Postmodernist yazıçı kimi Kamal Abdullanın düşüncə-
sində zamanlar arasındakı fərq silinib, buna görə onun ro-
manının dilini çıxmaq şərtilə əsərdə ənənəvi tarixi əsərlər 
üçün səciyyəvi olan xüsusi kolorit yoxdur» (77, 251). 
Beləliklə müasir ədəbi tənqid K.Abdullanın «Yarım-
çıq Əlyazma»da reallaşdırdığı bədii gerçəkliyi postmoder-
nist faktura kimi qəbul edir. Postmodernizm çağdaş Azər-
baycan ədəbiyyatında özünə artıq yer tutmuş yaradıcılıq 
üslubudur. Lakin ona birmənalı münasibət yoxdur. Mahiy-
yətcə hər cür ənənəni inkar edən, onu dağıdan postmoder-
nizm bir sıra gənc yazarlar və ədəbiyyatşünaslar tərəfindən 
qəbul olunsa da, başdan-başa ənənəvi dəyərlərlə yaşayan 
Azərbaycan ədəbi düşüncəsi bütövlükdə postmodernizmi 
qəbul etmir.  
 «Yarımçıq Əlyazma» romanına müasir ədəbi tən-
qidin çoxsaylı baxışlarından gətirdiyimiz və postmodernist 
estetikanı əks etdirən bu iki fikir nümunəsi əsərdə reallaş-
dırılmış müəllif konsepsiyasının nə qədər müxtəlif şərhlər 
doğurduğunu (və hələ bundan sonra da doğuracağını) gös-
tərir. Həmin baxışlar göstərir ki, K.Abdullanın romanı 
postmodernist estetikanı da öz içinə almaqla daha mürək-
kəb fenomendir. Bu xüsusda T.Salamoğlunun fikrinin hə-
qiqətinə qoşuluruq: «Yarımçıq Əlyazma»nın hərtərəfli 
dərkinin zamana ehtiyacı var. Anarın Y.Səmədoğlunun 
«Qətl günü» romanı haqqında dediyi bir fikri iqtibas etsək, 
belə də demək olar ki, «Yarımçıq Əlyazma» bir oxunuşda 
qavranılan əsər deyil. Xüsusən romanın dilindəki çoxsəs-
lilik (polifoniya - Y.İ.), bədii nitqin dialoji xarakteri 
«mətn»lərin müxtəlif cür qavranılmasına şərait yaradır. 
Romanın idrakı (dərki, qavranılması - Y.İ.) zamanı post-
 144
modernizmi də, Baxtinin polifonik roman nəzəriyyəsini 
də, dünya ədəbiyyatının postmodernist və polifonik roman 
təcrübəsini də, yazıçının bu estetik konsepsiyalardan və 
ədəbi təcrübələrdən kifayət qədər yararlanmaq imkanını 
da, çağdaş zamanın yazıçı və oxucuya «diktə»lərini də 
nəzərə almaq lazım gəlir» (301, 102). 
Beləliklə, «Dədə Qorqud» motivlərinin müasir Azər-
baycan nəsrinə təsirinə ümumi şəkildə nəzər saldıqda ma-
raqlı bir həqiqət ortaya çıxır. «Kitabi-Dədə Qorqud» eposu 
bütün zamanlarda və bütün məkanlarda, bütün məzmun və 
forma transformasiyalarında öz həqiqətini saxlayır. Bu 
həqiqət onun milli düşüncəni etnoenergetik potensiyası ilə 
qidalandırma gücündə ifadə olunur. Bu güc M.Rzaquluza-
də və  Ə.Muğanlının izlədikləri «mənəvi istiqamətdə» də, 
Anarın izlədiyi «milli özünütəsdiq istiqamətində» də, 
həmçinin K.Abdullanın izlədiyi və hələlik «postmoder-
nizm» kimi səciyyələndirilən «istiqamətdə» də öz məzmu-
nunu dəyişmir. Azərbaycan nəsrinin iki əsrdə (XX və XXI 
yüzillərdə) baş verən bədii yaradıcılıq təcrübəsi milli 
varlığımızda var olan «Dədə Qorqud» ruhunun əbədiliyini 
və həmişəyarşarlığını yalnız təsdiq edir. 
 145 
III FƏSİL 
 
«KİTABİ-DƏDƏ QORQUD» VƏ MÜASİR 
AZƏRBAYCAN POEZİYASININ İNKİŞAF 
XÜSUSİYYƏTLƏRİ  
 
«Kitabi-Dədə Qorqud» dastanlarının müasir Azər-
baycan ədəbiyyatına təsiri probleminin ən çətin və ən mü-
rəkkəb hissəsini dastanın motivlərinin müasir poeziyada 
necə inikas olunması təşkil edir. Çətinlik ilk növbədə ma-
terialın son dərəcə çoxluğu ilə bağlıdır. Azərbaycan poe-
ziyası həmişə məzmun baxımından olduğu kimi, kəmiyyət 
cəhətindən də zəngin olmuşdur. Əlinə qələm götürən şair-
lərimizin, demək olar ki, hər biri öz yaradıcılığında «Dədə 
Qorqud»la bağlı hansısa poetik detaldan istifadə etmişlər. 
Bunun belə olması təbiidir. «Dədə Qorqud» xalqımızın bə-
dii düşüncəsində əbədi yaşayan poetik ruhdur. Şairlərin tə-
xəyyülündə ilhamın oyanması tarixən bu ruhun da oyan-
ması ilə müşayiət olunmuşdur. Birinci fəsildə milli poetik 
düşüncənin tarixi inkişafına edilmiş qısa baxış da göstərdi 
ki, Qorqud ədəbi ruhu həmişə var olmuş, daim milli poetik 
düşüncəni qidalandırmışdır. XX əsrin birinci yarasında 
«Kitabi-Dədə Qorqud» eposunun çap olunaraq cəmiyyəti-
mizdə məşhurlaşması bu ruhu şairlərin təxəyyülündə küt-
ləvi şəkildə coşdurdu. Həmin coşqu müasir ədəbiyyatı-
mızda bu günə kimi davam etməkdədir. Ona görə də «Də-
də Qorqud» motivlərinin müasir poeziyada izlənilməsi de-
dikdə göz önünə, obrazlı desək, ümman nəhəngliyində 
material gəlir. Həmin materialı faktiki baxımdan izləmək, 
sistemləşdirmək çox çətin məsələdir. Bu sahədə hörmətli 
tədqiqatçılar T.Hacıyev, K.V.Nərimanoğlu, C.Abdullayev, 
N.Ələkbərov, Ş.Məmmədov, H.Həşimli, G.Babaxanova, 
V.Əliyev, G.Əliyeva, Q.Həsənova və başqalarının tədqi-
qatlarına (bax: 154; 157; 345; 348; 24; 118; 119; 241; 242; 
 146
164; 61; 136; 139; 162) nəzər saldıqda görürük ki, bu 
məqalələr problemin həmişə müəyyən tərəflərini əks etdir-
mişdir. Yəni bu qədər nəhəng və zəngin materialın məqa-
lələr vasitəsilə, o cümlədən burada olduğu kimi, tədqiqatın 
bir fəsli həcmində öyrənilib qurtarması mümkün deyildir. 
Bu, monoqrafik yanaşma tələb edən xüsusi və müstəqil 
problemdir. Ancaq təcrübə onu da göstərir ki, bu nəhəng 
problemin həllinə gedən yol elə çoxsaylı kiçik tədqiqatlar-
dan keçir. Ona görə biz də burada məsələni tədqiqatımızın 
həcminin, o cümlədən məqsəd və vəzifələrinin imkan ver-
diyi dərəcədə əhatə etməyə çalışacağıq. 
Maraqlıdır ki, müasir Azərbaycan ədəbiyyatında “Də-
də Qorqud» motivlərinin bədiiləşdirmə təcrübəsi Ə.Dəmir-
çizadənin keçən əsrin 40-cı illərində yazdığı «Dədə Qor-
qud» librettosu və «Qaraca Çoban» pyesi ilə başlandığı 
kimi, bu sahədə şeir yaradıcılığı da elə onun özünə məx-
susdur. Şeirləri keçən əsrin 20-ci illərinin sonundan qəzet 
səhifələrində çap olunan Ə.Dəmirçizadə «Dədə Qorqud» 
motivləri üzərində yazdığı dram əsərlərində şeirlərdən də 
istifadə etmişdir. Alim-ədib bu şeirləri bəzən müstəqil əsərlər 
kimi mətbuatda da çap etdirmişdir (bax: 100).  
Müasir poeziyada «Kitabi-Dədə Qorqud» motivlərin-
dən istifadə ənənəsi daha sonra dövrün ab-havasına uyğun 
olmuşdur. Repressiyalar dövründə ona maraq zəifləmiş, lap 
sönmüş, sonralar yenə güclənmişdir. Ümumiyyətlə isə 
«Dədə Qorqud» Azərbaycan ədəbiyyatın heç vaxt tərk 
etməmişdir. Tədqiqatçı G.Babaxanovanın yazdığı kimi, 
«Dədə Qorqud kitabı» və 20-30-cu illər Azərbaycan sovet 
poemaları (ümumən poeziyası - Y.İ.) arasında mövzu, mo-
tiv, obraz, ideya, bədii ifadə vasitələri baxımından istənilən 
qədər paralellər aparmaq, səsləşmələr, bəhrələnmələr, təsir-
lənmələr aşkara çıxarmaq mümkündür» (61, 63-64).  
N.Ələkbərli göstərir ki, «Kitabi-Dədə Qorqud» möv-
zusu sovet dövrü Azərbaycan poeziyasında 50-ci illərdən 
 147 
başlayaraq getdikcə genişlənir, çoxlu şeir və poemalar ya-
ranır. B.Vahabzadənin, N.Xəzrinin, İ.Səfərlinin, H.Arifin, 
A.Abdullazadənin, Hidayətin, V.Cəbrayılzadənin, N.Kəsə-
mənlinin, R.Z.Xəndanın və b. şairlərin yaradıcılığında 
«Kitabi-Dədə Qorqud» motivlərinə çox rast gəlirik. El 
şairi Səməd Beyləqanlının «Oğuznamə», «Elim Dədə Qor-
qud yurdu», «Beyləqan» və s. şeirləri «Kitabi-Dədə Qor-
qud» mövzusundadır. Ümumən bu qəbilli şeir və poema-
ların əsas  ruhunu soykökə qayıdış, tarixə və folklora yara-
dıcı münasibətin poetik təzahürləri kimi də qiymətlən-
dirmək mümkündür (118, 16). 
Tədqiqatçının müşahidələrinə görə, 80-90-cı illərin 
ayrıcında poeziyada «Kitabi-Dədə Qorqud» mövzusu daha 
da qüvvətləndi. Xüsusən gənc şairlərin yaradıcılığında 
«Kitabi-Dədə Qorqud» motivləri, obrazları və ideyaları 
əhəmiyyətli yer tutmağa başladı. Tofiq Qaraqayanın «Mə-
rə kafir», Səməd Qaraçöpün «Yalıncıq» və «Oğuz», Tel-
man Hüseynin «Ozan» və s. şeirləri ədəbi gəncliyin bu 
sahədə axtarışlarını əks etdirirdi (118, 16). 
N.Ələkbərli eposun ədəbiyyata təsirinin çoxplanlı, 
mürəkkəb və geniş tədqiqat tələb edən iş olmasına işarə 
edərək göstərir ki, ədəbiyyatımızda «Kitabi-Dədə Qorqud» 
təsiri təkcə birbaşa deyil, həm də dolayısı ilədir. «Kitabi-
Dədə Qorqud» poeziyasının, nəsrinin, bədii-fəlsəfi hikmə-
tinin, orijinal poetikasının təsiri bir çox sənətkarların yara-
dıcılığında öz izlərini qoymuşdur. Bu təsirin izlərini on-
larca şeirdə, hekayədə, miniatür və epik əsərlərdə müşahi-
də etmək mümkündür (118, 16). 
Maraqlıdır ki, Azərbaycan poeziyasında xüsusilə 
görkəmli şairlərin yaradıcılığında «Dədə Qorqud» motiv-
lərindən istifadə kiçik janrlardan (şeirlərdən) monumetal 
janrlara (poemalara) doğru istiqamət götürmüşdür. Bu cə-
hətdən B.Vahabzadə, N.Xəzri, B.Səhənd, A.Abdullazadə, 
Z.Yaqub, N.Kəsəmənli, V.Aslan və b. şairlər Dədə Qor-
 148
qud ruhunda təkcə kiçik həcmli şeirlər yazmamış, eləcə də 
iri poemalar yaratmışlar (bu barədə növbəti yarımfəsildə 
deyiləcək). Ədəbiyyatdakı bu prosesi bir dalğa hesab edən 
tədqiqatçı H.Həşimli göstərir ki, «Kitabi-Dədə Qorqud» 
motivlərinin yazılı ədəbiyyatda yeni bir dalğa ilə qüvvət-
lənməsi... (XX əsrin - Y.İ.) 70-ci illərindən başlanır. Bu-
nun müəyyən obyektiv və subyektiv səbəbləri də vardır. O 
doğrudur ki, dastan Azərbaycanda ilk dəfə altmış il bun-
dan əvvəl çap edilmiş, lakin stalinizm dövründə yayılma-
mış, qərəzli münasibətə hədəf olduğundan ədəbi prosesə 
təsirsiz qalmış, yalnız 60-cı illərdən sonra dastan yenidən 
ədəbi həyatda öz qanuni yerini bərpa etməyə başlamışdır. 
Şair-ədəbiyyatşünas S.Rüstəmxanlının 70-80-ci illər Azər-
baycan poeziyasında «Kitabi-Dədə Qorqud» boylarına 
sevginin yenidən çiçəklənməsi» barədəki dəqiq müşahi-
dəsi də bunu təsdiqləyir. Doğrudan da, 1970-90-cı illərdə 
M.Arazın, R.Behrudinin, Dilsuzun, S.Qaraçöpüun, son 
vaxtlar qələmini poeziyada da sınayan M.Süleymanlının 
və başqalarının bir sıra şeirlərində «Kitabi-Dədə Qorqud» 
ruhu, dastandan gələn bədii təsvir və ifadə vasitələri, təsvir 
üsulu ön planda dayanır. Xüsusən milli oyanışın, etnik 
yaddaşa qayıdışın poetik məramnaməyə çevrildiyi mə-
qamlarda «Kitabi-Dədə Qorqud» motivləri tutarlı bədii va-
sitəyə dönür (164, 57). 
«Kitabi-Dədə Qorqud» dastanlarının müasir Azər-
baycan poeziyasına təsirinin səciyyəvi cəhətlərinin öyrə-
nilməsi baxımından görkəmli Azərbaycan şairi S.Vur-
ğunun yaradıcılığı diqqəti çəkir. Burada tədqiqatımızın 
əvvəlində toxunduğumuz bir nəzəri məsələ önə çıxır. Bu, 
«folklor və ədəbiyyat» məsələsidir. Ümumiyyətlə, «Ki-
tabi-Dədə Qorqud»un hər hansı şairin, yazıçının yaradıcı-
lığına təsiri məsələsi, folklor və ədəbiyyatın qarşılıqlı əla-
qələri, prof.A.Hacılının yanaşmasından göründüyü kimi, 
tarixi poetikanın inkişafının folklor və ədəbiyyat mərhə-
 149 
lələrinin qarşılıqlı münasibətləri ilə əlaqədardır (377, 12). 
Bu üzdən «Kitabi-Dədə Qorqud» eposunun S.Vurğunun 
yaradıcılığına təsiri daha böyük təsirin - ümumən milli 
folklorumuzun şairin yaradıcılığına təsirinin içindədir. So-
nuncu təsir isə tədqiqatçıların göstərdiyi kimi şairin yara-
dıcılığında güclü şəkildə müşahidə olunur. Belə ki, «S.Vur-
ğun bütün yaradıcılığı boyu xalq yaradıcılığının rəngarəng 
nümunələrindən məharətlə istifadə etmişdir. Şifahi xalq 
ədəbiyyatı, onun ideya və bədii xüsusiyyətləri, ondan 
istifadə yolları haqqında qiymətli fikirlər söyləmişdir» 
(108, 5). «Səməd Vurğun xalqın tarixinə, folkloruna... 
olduqca böyük diqqətlə, hörmətlə yanaşan bir insan olub» 
(234, 235). Görkəmli şair-ədib özünün ədəbi-tənqidi yara-
dıcılığında da milli-mənəvi irsə, folklora xüsusi yer ver-
mişdir: «S.Vurğun ayrı-ayrı sənətkarların poetik fikir alə-
mindən, yaradıcılıq xüsusiyyətlərindən bəhs etməklə bəra-
bər, ədəbi abidələrimizdən də söz açmış, onların mahiyyə-
tini, ideya və spesifikasını açıqlamağa çalışmışdır. «Aves-
ta», «Dədə Qorqud» kimi misilsiz abidələrin, mənəvi təc-
rübəmizin, milli təfəkkürümüzün təşəkkülündə, estetik dü-
şüncənin formalaşmasında oynadıqları rolu şərh etmişdir» 
(64, 245). «Səməd Vurğun ədəbiyyata xalq yaradıcılığın-
dan, aşıq şeirindən gəldi. O, ilk yaradıcılığında belə, aşıq 
şeirində olduğu kimi, qeyri adi və böyük fikirləri adi, sadə 
və səmimi şəkildə deməyi bacardı... Onun şeirlərindəki sa-
dəlik və səmimiyyət, əlbəttə, söykəndiyi xalq ədəbiyyatın-
dan gəlir. Buna görə də S.Vurğun xalq şeirinin yalnız for-
masından deyil, məzmunundan da sənətkarcasına istifadə 
etməyi bacardı» (341, 177). «S.Vurğun folklorla, xüsusilə 
aşıq yaradıcılığı ilə yaxın təmasda olmuş sənətkar idi. O, 
dünyaya gözlərini açandan saz səsi, aşıq oxuması eşitmiş, 
qucağında boy atdığı dünyanın yazılmamış qanunların, 
minillərlə funksional olmuş əxlaqi davranış modellərini 
aşıq məclislərində eşitmiş, dastan gecələrində mənəviyyat 
 150
dərslərini almışdı» (161, 78). Sənətkarın folklora bağlılığı 
onun yaradıcılığında iki istiqamətdə inikas olunmuşdur: 
«1.Səməd Vurğunun poeziyasında ümümtürk mifoloji tə-
səvvürlərinin əksi; 2. Şairin soykökündən, əcdadların qan 
yaddaşından gəlmə türklük ruhunun ifadəsi olan ənənələrə 
münasibəti» (124, 182). S.Vurğunun yaradıcılığında əfsanə - 
folklor ilə həqiqətin çarpazlaşması onun əsərlərinin bədii 
dəyərlərini daha da artırmaqla yanaşı, onun yaradıcılığına 
«zamanla səsləşə bilən yeni məzmun gətirir» (256, 206). 
S.Vurğunun bədii və elmi yaradıcılığında folklor 
motivləri məsələsinə məqalələr həsr etmiş prof. C.Ab-
dullayev (bax: 22; 23) sənətkarın Dədə Qorqud» eposuna 
münasibətini də ayrıca məqalədə təhlil etmişdir. Alimə 
görə, «möcüzəli və qədim sənət abidəsi» olan «Kitabi-
Dədə Qorqud» «şairi ömrü boyu düşündürmüş və vaxtaşırı 
olsa da, istər bədii, istərsə də elmi-nəzəri əsərlərində on-
dan söhbət açmış, yaradıcılığında ondan bol-bol faydalan-
mışdır (25, 126). 
S.Vurğunun «Gələcəyin toy-bayramı» şeirində Azər-
baycan ölkəsi və insanının gələcəyi Dədə Qorqudla birgə 
təsəvvür olunur: 
 
Alqış bizim getdiyimiz bu dediyim gələcəyə!.. 
Bizim Odlar ölkəsi də mahnısını deyə-deyə 
Öz şeirinin nəfəsilə yaşayacaq o zaman da; 
Dədə Qorqud dediyimiz min bir yaşlı bir ozan da. 
Qoca vaxtı öz sazını sinəsinə basacaqdır, 
Bütün xalqlar və tayfalar ona qulaq asacaqdır  
      (25, 127). 
 
Şair öz obrazlarını yaradarkən «Kitabi-Dədə Qor-
qud» dastanının obrazlar sistemindən metaforik vasitə ki-
mi istifadə etmişdir. Prof. C.Abdullayevə görə sənətkarın 
«Fərhad və Şirin» poemasındakı Azər baba obrazı Dədə 
 151 
Qorqudu xatırladır. Alim belə hesab edir ki, Qorqud də-
dənin obrazı poemada Azər baba və müdrik Ozan obraz-
ları arasında «bölünmüşdür». O yazır ki, Azər babanın 
müdrikliyi ilə Ozanın sazı və sözü sanki bir-birini tamam-
layır və bizə elə gəlir ki, şair, ehtimal ki, bunları simvolik 
şəkildə mənalandıraraq, ağlı, idrakı, təcrübəni, müdrikliyi 
Azər babanın, mahnı, musiqi və incəsənəti isə Ozanın 
timsalında vermişdir. Lakin hər halda «Azər baba, üstə gəl 
Ozan, bərabərdir Dədə Qorqud» (Azər baba + Ozan = Də-
də Qorqud) düsturuna mənaca haqq qazandırmaq müm-
kündür (25, 131-132). 
Əlamətdardır ki, Azərbaycan şairlərinin yaradıcılı-
ğında «Kitabi-Dədə Qorqud» motivlərindən istifadə bütün 
hallarda milli-mənəvi dəyərlərlə bağlıdır. Şairlər eposa bu 
dəyərlərin qaynağı kimi müraciət etmişlər. Bunun belə 
olması isə qanunauyğun idi. Çünki «Kitabi-Dədə Qorqud» 
boylarında, tədqiqatçı İ.Rüstəmovun yazdığı kimi, «səxa-
vət, qeyrət, sədaqət, ədalət, humanizm, gözəlliyin tərənnü-
mü, musiqinin mahiyyəti, azadlıq problemi, sadə insan-
ların səciyyəsi, ana müqəddəsliyi, vətənpərvərlik, doğru-
çuluq, əxlaqi saflıq, etibar kimi bəşəri problemlərlə qarşı-
laşırıq» (288, 18). Eposdakı bu milli-mənəvi, milli-əxlaqi 
keyfiyyətlər onun Azərbaycan xalqının etnik-psixoloji xü-
susiyyətlərini inikas edən abidə olması ilə bağlıdır. Prof. 
Ə.Bayramov yazır ki, «Dədə Qorqud» dastanlarında öz 
əksini tapan etnik xarakter əlamətləri ümumən oğuz etno-
sunun «psixi sima»sının aynası kimi çıxış edir (67, 27).  
Əslində, şairlərimizin, yazıçılarımızın eposa coşqun 
marağının əsasında elə bu amil durur. Özünü bir milli 
şəxsiyyət və sima kimi axtaran, milli özünütəsdiq ideyaları 
üçün alışıb-yanan  yaradıcı subyektlər bütün bu ideya və 
idealları məhz «Kitabi-Dədə Qorqud» dastanlarında tapır-
dılar. Bu cəhətdən görkəmli şair B.Vahabzadənin dastanın 
 152
obraz və ideyalarından istifadəsinin kökündə məhz milli 
ideyalar, milli özünütəsdiq idealları dururdu. 
«Azərbaycan oğluyam» şeirində «anasının torpaq», 
«atasının od olduğunu» və «oddan yarandığını» milli özü-
nütəsdiqin ən ali və ülvi səviyyəsi kimi bəyan edən B.Va-
habzadə milli varlığımızın «hünər» keyfiyyətini vəsf edər-
kən «Kitabi-Dədə Qorqud»dan məşhur adalma motivinə 
istinad etmişdir: 
 
Hünər göstərməyincə 
Adsız yaşamışam mən. 
Dədəm Qorqud ad verdi 
Mənə öz hünərimdən (337, 197) 
 
Şair Qarabağ atını tərənnüm edərkən onu elimizin 
igidlik simvolu səviyyəsinə qaldırır və bu zaman ulu Ba-
yadur xanı yada salır: 
 
Qarabağın kürən atı -  
Döyüşlərdə arxasıdır 
Koroğlunun, 
Bayandurun (336, 46) 
 
Başqa bir (adsız) şeirində ulu Dədə Qorqud sənət-
karın onun ürəyini içəridən didən fikirləri, milli arzu və 
istəklərini bölüşdüyü həmsöhbət - həmdərddir: 
 
Tutuşmuşam, çaxmaq yoxdur alışmağa. 
Qaynayıram, təpərim yox, nə coşmağa, nə daşmağa. 
Ürəyimin sözlərini oba-oba danışmağa 
Dədə Qorqud timsalında ozan ola, 
Bir qəribə yuxu gördüm, istəyimcə yozan ola!  
      (336, 46) 
  
 153 
Böyük şairin poeziyasında dastana bütün hallarda 
milli dəyərlər aspektində müraciət etməsinin səbəbləri onun 
bir məqaləsində belə izah edilmişdir: «Hər bir xalq üçün öz 
kökünü, ilkini və qaynağını bilmək vacibdən vacibdir. Ona 
görə ki, hardan gəldiyini bilməyən hara gedəcəyini də bil-
məz. Bu gün böyük xarüqələr yaradan, qəhrəmanlıqlar gös-
tərən xalqımız bu qüdrəti və bu gücü haradan almış - deyə 
düşündüyümüz zaman keçmişə baxır, ilkimizi araşdırmalı 
oluruq. Bugünkü qəhrəmanlar kökləri əsrlərin dərin qatla-
rına işləyən nəhəng bir ağacın əsrimizdəki budaqlarıdır. Bu 
ağacın adı «Qorqud» ağacıdır» (335). 
«Kitabi-Dədə Qorqud» istiqlal şairi Xəlil Rza Ulu-
türkün yaradıcılığında birbaşa milli ideallar abidəsi kimi 
geniş şəkildə tərənnüm olunmuşdur. Böyük sənətkar öz 
şeir və poemalarında dəfələrlə eposun obrazlar aləminə üz 
tumuş, onlardan öz milli düşüncə və ideyalarının ifadə 
vasitəsi kimi istifadə etmişdir. Məsələn, bütün varlığı, o 
cümlədən varlığının ayrılmaz parçası olan poeziyası ilə 
xalqa, onun milli-mənəvi dəyərlərinə bağlı olan X.R.Ulu-
türk «Saz» şeirində əsrlər boyu xalqımızın dərdinə və se-
vincinə şərik çıxmış sazı da böyük bir şövqlə tərənnüm et-
mişdir. Şair sazı xalqımızın tarix yolunun yoldaşı, millətin 
sirdaşı kimi tərənnüm etmiş və onun müqəddəsliyini ulu 
babamız Dədə Qorquda bağlamışdır: 
 
Sən durna boğazlı, bülbül avazlı, 
Ağır yollar gələn yoldaşım mənim! 
Xəzərli, Göyçəli, Kürlü, Arazlı, 
Uzaq Urmiyəli sirdaşım mənim! 
 
Dilə gəl... saçılsın atəşin, odun, 
Sən ki dərdlərimin tərcümanısan. 
Əsrlər dalından Dədəm Qorqudun 
Bizə göndərdiyi ərməğanısan... (300, 57-58) 
 154
Görkəmli Azərbaycan şairi M.Arazın yaradıcılığında 
da «Dədə Qorqud» motivlərinin mənalı şəkildə bədiiləşdi-
rilməsinə rast gəlirik. Məsələn, şairin çox məşhur olan 
«Məndən ötdü, qardaşıma dəydi» adlı şeirində biz bunun 
bir nümunəsini görürük. Bu şeir çox ciddi bir məsələyə - 
«məndən ötdü» kimi antimənəvi yaşam düsturunda ifadə 
olunmuş milli  biganəlik probleminə həsr olunmuşdur. Bu 
şeir onun yaradıcılığının zirvə məqamlarından birini təşkil 
edir. Şeirdə Azərbaycan xalqının ulu qəhrəmanları sıra-
sında Qaraca Çobanın və  Dəli Domrulun da adları çəkilir: 
 
Səninləyəm, ulu babam? 
Bu məsəli kimdi yazan? 
Hansı soysuz ata idi, 
Ataların imzasını 
Çəkib ona mövhür basan?! 
Adınızı dastanlardan oğrayaram, 
Ruhunuzu qıyma-qıyma doğrayaram, 
Qara Çoban, 
Ulu Babək, 
Dəli Domrul, 
Ey Xan Eyvaz, 
Gizir oğlu Mustafabəy. 
Əgər ki siz 
Bu məsələ qol çəkdiniz! (54, 220)  
 
Burada igidlik və sədaqət simvolu Qaraca Çoban və 
yenə də coşqun, qarşısıalınmaz qəhrəmanlıq rəmzi Dəli 
Domrul Azərbaycan tarixi və epik düşüncəsinin qəhrə-
manlıq simvoluna çevrilmiş isimlərlə bir sırada hallandı-
rılmış və onlara milli güvənc yeri kimi müraciət olun-
muşdur. 
Müasir Azərbaycan poeziyasında elə məqamlar var 
ki, birbaşa «Dədə Qorqud» poetik ruhunun varlığına bağ-
 155 
lıdır (onun ifadəsidir). Belə şeirlərdə «Dədə Qorqud» za-
hiri planda olmasa da, bir ruh, daxildən, arxaik yaddaşdan 
gələn enerci simvolları kimi poetik mətnə daxil olur. 
Tədqiqatçı G.Əliyeva bu barədə Azərabycan poeziyasında 
xüsusi poetik üsluba malik olan R.Rövşən poeziyasının 
nümunəsində yazır: «70-90-cı illər poeziyasında Dədə 
Qorqud boylarından əksər hallarda ritorik və patetik isti-
qamətdə deyil, estetik yönümdə istifadə edilmiş, dastan-
ların heyrətamiz sənətkarlıq xüsusiyyətləri çağdaş poetik 
fikrimizi zənginləşdirmişdir. Bu mənada boyların silsilə 
epitetlərindən bədii təcrübədə istifadə olunmasını qabart-
maq olar. Məlumdur ki, «Dədə Qorqud» boylarında çox 
vaxt bədii isim üçün iki və daha çox bədii təyindən istifadə 
olunur. Məsələn, «Köksü gözəl qaba dağlara gün dəyən-
də», «Qarşu yatan ala dağdan bir oğul uçurdunsa, degil 
mana; Qamən axan yügrək sudan bir oğul axıtdınsa, degil 
mana» və s. Eyni bədii priyomdan çağdaş poeziyada istifa-
də edərkən məhz «Dədə Qorqud» boylarına söykənildiyi 
heç bir şübhə doğurmur. Bu bədii vasitə Ramiz Rövşən 
poeziyasında daha uğurla özünə mövqe tutmuşdur: 
 
Başı kəsik gözəl kötük, 
Bu dağı sənə kim çəkdi? 
Baltanı sənə kim vurdu, 
Bıçağı sənə kim çəkdi (bax: 286, 11 - Y.İ).  
 
Aydın görünür ki, müqayisə edilən nümunələrdə 
hətta hecaların sayı da eynidir: 
 
Köksü gözəl qaba dağlar 
Qarşu yatan ala dağdan 
Qamən axan yügrək sudan 
Başı kəsik gözəl kötük» (139, 60).   
 
 156
«Dədə Qorqud» motivləri ilə əlaqəsi zahiri planda 
birbaşa görünməyən bu tipli şeirlərdə güclü metaforik plan 
olur. Yəni sözü gedən motivlər həmin şeirlərin metaforik 
strukturunda işarələr halında mövcud olur. Həmin məcazi 
elementlər, simvolik işarələr, əslində, alt qatda, şeirin öz 
«yaddaşında» mövcud olan «Dədə Qorqud» motivlərini 
aşkarlamağa imkan verir. Tənqidçi-ədəbiyyatşünas A.Əm-
rahoğlu bədii mətnin bu qatına işarə edərək yazır: «Bədii 
əsərdə təsadüfi heç nə olmur. Ən adi detaldan tutmuş, mənfi 
və müsbət mühitdən asılı olmayaraq, əsas surətlərə qədər 
bütün bədii aləm məqsədli xarakter daşıyır. Subyekti mə-
lum olmayan ən adi cümlə belə ilk növbədə söyləyənin, 
daha sonra konkret tarixi şəxsiyyət kimi müəllifin fikrinin 
realizəsinə xidmət edir. Bütün hallarda deyim, işarə, əşya 
aləmi, təbiət mənzərəsi və s. mövqedir, baxışdır, münasi-
bətdir. Real həyatdan fərqli olaraq bədii həyatda (bədii 
mətn məkanında - Y.İ.) mövqe sırf fərdi mahiyyəti ilə ya-
naşı, bədii-estetik məzmun qazanır, ierarxik münasibət-
lərin müəyyən qatı, sırası səviyyəsində kompozisiya hadi-
səsinə çevrilir» (143, 115). 
Tədqiqatçı Ş.Məmmədov şair, yazıçı, publisist Hida-
yətin «Dədə Qorqud» motivləri üstündə köklənmiş poezi-
yasının xarakterik cəhətlərindən danışarkən yazır: «Hida-
yətin «Dədə Qorqud» şeirində Azərbaycan ellərində Qor-
qud öyüdünə - ulu (ata-ana) nəsihətinə əməl olunduğu qeyd 
edilir, elimizin adət-ənənələrinin müqəddəs və humanist 
məziyyətləri açıqlanır, poetik məqamda zamanın, dövrün 
bəlaları lirik-fəlsəfi axarla əlaqəli verilir: 
 
...Yadın torpağında gözümüz yox, 
Özgənin varıyla nə işimiz var?! 
Xalqımızın əvvəldən gözləri toxdur, 
Fəqət... çox qəribə gərdişimiz var. 
 
 157 
Düşmən qılıncını qoymayıb qına, 
Biz dost axtarmışıq, o, nifrət gəzib; 
Duz-çörək qoymuşuq dəstərxanına, 
Arxadan vurmağa o, fürsət gəzib. 
 
...Dönüb qürurumuz daşqın bir selə, 
Hərdən namərdlərdən yaralansaq da, 
Bir qanlı çay ilə, körpülər ilə 
Bir ürək ikiyə parçalansa da! (241, 53) 
  
Dədə Qorqud bir obraz kimi şair Məmməd İsmayılın 
yaradıcılığında da geniş yer tutur. Şair 1976-cı ildə çap 
olunmuş «Söz vaxtına çəkər» adlı kitabında Dədə Qorqu-
du saz-söz ənənələrinin yaradıcısı kimi tərənnüm etmişdir: 
 
Dədə Qorqud babamızın 
Əlinin boş vaxtı olub, 
Könlünün xoş vaxtı olub, 
Elə bir saz düzəldib ki, 
Siftəsini  özü çalıb, 
Dünyanın xoşbəxti olub (139, 58).   
 
İlk baxışda burada sazın yaradılması Dədə Qorqudun 
istəyi, arzusu («Əlinin boş vaxtı olub») kimi verilmişdir. 
Ancaq sonrakı misrada («Könlünün xoş vaxtı olub») sazın 
yaradılması müqəddəslik məqamı kimi tərənnüm olun-
muşdur. Qorqud atanın «könlünün xoş vaxtı» - onun kön-
lünə «Tanrı təalanın ilham verdiyi, qeybdən dürlü xəbərlər 
söylədiyi» məqamdır. Şair sazın yaradılmasını bu məqama 
bağlamaqla onun ilahiliyinə, müqəddəsliyinə işarə etmiş-
dir. Təsadüfi deyildir ki, M.İsmayıl «Aşıq qardaş» adlı 
başqa bir şeirində aşığa müraciət edərək sinəsinə basdığı 
sazın müqəddəsliyini, tarixi-mənəvi məsuliyyətini bir an 
belə olsun unutmamağa çağırır. 
 158
Şeirdə oxuyuruq: 
 
«Aşıq qardaş, köklə sazın, 
Zilini zil, bəmini bəm, 
... O sazdırmı, 
Əllərində Dədə Qorqud açarı var. 
Çal bir görüm, tilsimləri 
Axı necə açmaq olar. 
Çal, qəzanın qədərindən 
Görüm necə qaçmaq olar?!» (139, 59).   
 
Şairin sazla tilsimləri açmağın, qəzanın qədərindən 
qaçmağın mümkünlüyü haqqında düşüncələri məna tutu-
mu etibarilə dərindir. Burada «tilsimlərin açılması», «qə-
za-qədərdən qaçılması» dedikdə heç də şəxsi məqamlar 
nəzərdə tutulmur. Çünki söhbət sazdan - xalqımızın kön-
lünü əsrlər boyu oxşayan, onun dərdlərinə tərcüman olan 
ümummilli sərvətdən gedir. Bu halda «tilsimlərin açılması 
- qırılması», «qəza-qədərdən qaçılması» milli tale ilə bağlı 
məqamlara işarə edir. 
Ümumiyyətlə, şairin yaradıcılığında Dədə Qorqud 
obrazı təkcə bu nümunələrlə məhdudlaşmayıb, milli-mə-
nəvi, estetik-bədii dəyərlərlə bağlı geniş şəkildə tərənnüm 
olunan obrazdır. Bu cəhətdən sənətkarın digər şeirləri də 
səciyyəvidir. Məsələn, «Qurd» şeirində də «Dədə Qorqud» 
epik ənənəsi üçün xarakterik olan milli simvolikadan ya-
radıcı şəkildə istifadə olunmuşdur. (183, 99-100). 
Müasir Azərbaycan poeziyasında «Dədə Qorqud» 
motivləri şair Vaqif Aslanın yaradıcılığında mühüm yer 
tutur. Əslində, V.Aslan «Dədə Qorqud» poetik cazibəsin-
dən, bir növ, ayrı düşə bilmir, sənətkarın poetik ilhamı 
hansı mövzulara üz-tutursa-tutsun, zamanla yenə də «Də-
də Qorqud» dünyasına qayıdır. Bəlkə, məhz buna görə də 
tədqiqatçı R.Orsər onu «Dədə Qorquddan qor alıb qutla-
 159 
nan şair» adlandıraraq yazır: «Qədim Oğuz elində - Şəkidə 
doğulub, boya-başa çatmağındandır ki, Vaqif Aslan şeirlə-
rinə qordan istilik və işıq, qutdan isə qutlu sübh şəfəqləri 
hopmuşdur»; ...«Vaqif Aslanın misralarına oğuz ruhunun 
təmizliyi hopmuşdur. Bu ruh həmişə onu izləyir, bəd nə-
zərlərdən qoruyur...» (271, 5,6). 
V.Aslanın Dədə Qorqud «havasına» yazdığı şeirlər, 
əsasən, onun «Oğuz elinə salam» adlı kitabında bir yerə 
toplanmışdır. Kitab iki hissədən ibarətdir. «Salaməleyk 
say bəylər» və «Banu Çiçək eşqinə». Birinci hissədəki 
şeirlər  oğuz dastanının motivlərini özündə əks etdirir. Bir 
çox şeirlər birbaşa oğuz eposu personaclarının adını özün-
də daşıyır: «Qanlı Qoca», «Dəli Domrul», «Qazan xanın 
yuxusu», «Dəli Ozan», «Təpəgöz», «Aruz Qoca», Dirsə 
xan» və s.  
Birinci hissənin və ümumən kitabın ilk əsəri olan 
«Oğuz bəyləri və xatunlarına Vaqif Aslan salamı» şeirin-
də, əslində, kitabdakı «Dədə Qorqud» motivləri əsasında 
yazılmış şeirlərin ümumi ruhu ifadə olunmuşdur. Hər bən-
di 7 misradan ibarət olmaqla12 bənddən ibarət olan bu 
şeirin hər bir bəndi (7-ci misra) «Ruhunuz qarşısında baş 
əyir Vaqif Aslan» rədif-misrası ilə tamamlanır. Bu şeirlə 
sənətkar Oğuz elinə salam verir, ona hörmət və məhəb-
bətini izhar edib müqəddəs oğuz ruhları dünyasına girmə-
yə, onları müasir düşüncəmizə gətirməyə, tərənnüm etmə-
yə icazə istəyir: 
 
Salam, ağ ban evləri qızılı tağlı bəylər! 
Qızıl dirəkli bəylər, qızıl otaqlı bəylər! 
Toyu ortaqlı bəylər, yası ortaqlı bəylər! 
Çoxu ortaqlı bəylər, azı ortaqlı bəylər! 
Qışı ortaqlı bəylər, yazı ortaqlı bəylər! 
Keçərək neçə qışdan, keçərək neçə yazdan 
Ruhunuz qarşısında baş əyir Vaqif Aslan (57, 10). 
 160
Göründüyü kimi, şeir bütün poetik varlığı ilə «Dədə 
Qorqud» şeirinin «havasına» - poetik deyiminə köklənmiş-
dir. Poetik ritm vahidlərinin misralar arasında və misralar 
daxilində təkrarlanması V.Aslanın oğuz şeirinin ruhunu 
duyduğunu bariz şəkildə göstərir. Şeirin «oğuz» melodi-
kası insanı elə sehrləyir ki, bəzən müasir şairin şeirini oxu-
duğunu unudursan: sanki bunlar V.Aslanın yox, naməlum 
bir oğuz ozanının şeiridir. 
Şeirdə oğuz dünyası bir bütöv olaraq görünür. Sənət-
kar pillə-pillə baxış nöqtələrini dəyişir: gözümüzün önün-
də oğuz dünyasının əlvan mənzərələri canlanır. Mənzərə 
nə qədər zəngin olursa-olsun, oğuz dünyasının şeirdəki ni-
zamı pozulmur: poetik elementlərin düzümü oğuz dünya-
sının ilahi sahmanını özündə əks etdirir. V.Aslan «deyimi» 
şeirin əvvəlindən sonuna qədər oğuz «deyiminin» poetika-
sına köklənir. Şeir «oğuznamə» poetikasına uyğun olaraq 
müqəddəs dəyərlərin daşıyıcısının - Dədə Qorqudun tərən-
nümü ilə  bitir: 
 
Bəxti açılan saatda, ruhun gələn günündə, 
Adı görklü ərlərin toyunda, düyünündə, 
Dədəm Qorqud nidası, Dədəm Qorqud ünündə, 
Məhəmməd Mustafanın üzü suyu yönündə 
Amin! Səcdəyə gəldim ağ alnınız önündə! 
Göy-qara bağlayanlar çıxsınlar daha yasdan, 
Ruhunuz qarşısında baş əyir Vaqif Aslan (57, 13). 
 
Maraqlıdır ki, şeirin sonuncu bəndində Dədə Qorqu-
da müraciət edilməsi ilə «Kitabi-Dədə Qorqud» boylarının 
sonunda Dədə Qorqudun gəlib yum verməsi arasındakı 
əlaqə formal səciyyə daşımır. Burada ilk baxışdan görün-
məyən dərin forma-məzmun bağlılığı var. Eposun boyla-
rının sonunda Dədə Qorqud gəlib «oğuznamə» qoşur. 
V.Aslan da «Oğuz elinə salam» kitabının ilk şeiri ilə oğuz 
 161 
bəyləri və xatunlarına salam verdikdən sonra oğuz igidləri 
və xanımlarının şərəfinə şeir-oğuznamələr qoşmuş, onları 
öz mənəvi «ustadı» Dədə Qorqud kimi tərənnüm etmişdir.  
Qeyd edək ki, Azərbaycan poeziyasında «Dədə Qor-
qud» motivləri rəngarəng məzmun və formada inikas 
olunmuşdur. Eposda ulu Tanrıdan dilək diləmək üçün ona 
əl qaldırır, alqış-dua edirlər. Dilsuzun «Beşik nəğməsi» 
şeirində bu motivin müasir mənəviyyatımıza ünvanlanmış 
canlı bədii ifadəsini görürük:  
 
Ərcə balam, 
Bircə balam, 
Ərcəm, lay-lay, 
Bircəm, lay-lay! 
 
Dədəm Qorqud 
Bir ad versin. 
Qoç Koroğlu 
Qırat versin... 
Körpəm lay-lay, 
Öfkəm lay-lay. 
 
Gecələri buğda boyda böyüyəsən, 
Sən böyüyüncə atın böyüsün, 
Atın böyüyüncə qılıncın böyüsün, 
Qılıncın böyüyüncə igidliyin böyüsün, 
İgidliyin böyüyüncə torpağın böyüsün, 
Torpağın böyüsün sözün böyüsün, 
Sözün böyüyüncə ululuğun böyüsün, 
Ululuğun böyüyüncə ozan dilinə düşəsən; 
Qopuzdan-qopuza, 
Yayladan-yaylaya sevgin böyüsün... 
Ağca-ağca oğuz qızları 
Göycə-göycə yaylalardan gül dərsin, 
 162
Oğuz ellərindən arxan gəlsin, 
Yağıların yaman yerdə axşamlasın, 
Gündoğandan Günbatana 
Bayraqların küləkləsin... 
 
Qumral quzu 
Yalar duzu; 
Quzum lay-lay, 
Duzum lay-lay... (102, 365) 
 
Bu şeir milli yaddaşın dərinliklərindən axıb gələn 
milli enerji selinin ifadəsidir. Bu sel öz başlanğıcını tarixin 
dərinliklərindən, ən qədim və ən ulu qatlarından götürür. 
Onun adı «Qorqud nəhridir». O, bizim milli yaddaşımızda 
axaraq, bizi də öz qoynuna alıb gələcəyə aparır. Bu 
baxımdan, A.Vəfalının «Nəfəsim gəldikcə» şeiri milli yad-
daşla bağlıdır. Bu yaddaşın əsas yükü isə «Dədə Qorqud»-
un çiyinləri üzərindədir: 
 
Səndə köhlənini Babək çapıbdır, 
Qıratın nalından çınqıl qopubdur; 
Banuçiçək üçün dərman tapıbdır 
Mənim Qorqud adlı dədəm, a dağlar (242, 31-32) 
 
Eyni motivlə - milli yaddaşla bağlılıq şair M.Ələk-
bərlinin «Hanı bu xalqın yaddaşı?!» adlı şeirinin də əsas 
xüsusiyyətidir. Milli yaddaş - Qorqud yaddaşı deməkdir. 
Bu halda həmin şeirdə Dədə Qorqud obrazının olması zə-
ruridir. Çünki milli yaddaşı Dədə Qorqudsuz düşünmək, 
yaxud təsəvvür etmək mümkün deyildir. Doğrudan da, 
şeirdə milli yaddaş Dədə Qorqudla və onun yaddaş funk-
siyası - boy boylamaqla bağlıdır: 
 
Tarix demə, hər addımı 
Ağ ləkədi, qara ləkə. 
 163 
Bu millətin qırılmağı 
Ona tarix ola, bəlkə. 
İki əsrə yaxındır ki 
Koroğlular dünyasıyla, 
Uzaq illər röyasıyla 
Öyünürük 
Naşı-naşı... 
Dədəm Qorqud boy-boylayır: 
Hanı bu xalqın yaddaşı? (117, 9) 
 
Müasir Azərbaycan poeziyasının tanınmış simaların-
dan olan şair A.Cəmilin yaradıcılığında da «Dədə Qor-
qud» motivləri geniş yer tutmaqla tarix, vətən, yaddaş 
kimi milli fenomenləri də öz içinə alır. Sənətkar üçün «Ki-
tabi-Dədə Qorqud» boyları tarixin və zamanın, keçmişin, 
bugünün və gələcəyin biri-birinə qovuşduğu sehrli və mü-
qəddəs məkandır. 
A.Cəmil «Sözümün canı var» kitabında yazır: 
 
Uca dağlar, qayıtmışam keçmişə, 
Ömrün ötən aylarına gəlmişəm, 
Bu günümü tay tutmuşam keçmişə -  
«Dədə Qorqud» boylarına gəlmişəm (139, 60).   
 
Şair A.Cəmilin «ardınca» Vaqif Məmmədov da «Də-
də Qorqud boylarında» adlı şeirində boyların iç dünyasına 
«boylanaraq», öz təəssüratlarını belə bədiiləşdirir: 
 
«Od-alov var, sərinlik  var, 
Dəryalar tək dərinlik var, 
Layla kimi şirinlik var 
Dədə Qorqud boylarında. 
 
Sal qayada bitən durur, 
 164
Əsrlərdən ötün durur, 
Bütövcə bir Vətən durur 
Dədə Qorqud boylarında» (139, 59-60). 
 
Şeirin birinci bəndi çox dərin məna yükünə malikdir. 
Əslində, bu şeirin poetik kompozisiyasında «Dədə Qor-
qud» boylarında nələr var?» ritorik sualı gizlənmişdir. Bu 
sual zahiri planda yoxdur. Lakin şeirdə onun cavabları var. 
Cavablar sualın varlığını oxucunun düşüncəsində bərpa 
edir. Bu halda vətən oğlu üçün nələr var Qorqud Dədənin 
boylarında: 
- «Dədə Qorqud» boylarında vətən övladının döyüş 
ruhu götürməsi üçün «od-alov»; 
- Çağlayan, coşan ruhunu sakitləşdirmək üçün «sə-
rinlik»; 
- Tarixin həyat dərslərini öyrənmək, müdriklik əxz 
etmək üçün «dəryalar tək dərinlik»,  
- Doğmalıq almaq, dərdlərinə məlhəm qoymaq üçün 
«layla kimi şirinlik» var. 
V.Məmmədovun poetik məramına görə, Dədə Qor-
qud boylarının bütün gücü, qüdrəti onun yurda, tarixə, za-
mana bağlılığındadır. Zaman içində olub zamanın fövqü-
nə, məkan içində olub məkanın fövqünə, tarix içində olub 
tarixin fövqünə qalxa bildiyi üçün şair vətənlə Dədə Qor-
qudun boyları arasında bərabərlik işarəsi qoyur: Vətən Də-
də Qorqud boylarından, Dədə Qorqud boyları isə vətəndən 
başlanır. 
Tədqiqatçı G.Əliyeva göstərir ki, «Kitabi-Dədə Qor-
qud» dastanlarındakı yüksək bədii sənətkarlıq, onun este-
tik xüsusiyyətləri daha çox şair və yazıçılarımıza ilham 
vermiş, onlar öz ulu əcdadlarının yaratdıqları bu abidədən 
zaman-zaman ilhamlanaraq böyük milli qürur hissi ilə 
onun təsiri altında yazıb-yaratmışlar. Xüsusən 70-90-cı il-
 165 
lərdə Azərbaycanda vətənpərvərlik və azadlıq duyğuları-
nın geniş vüsət aldığı dövrdə «Dədə Qorqud» dastanları 
şairlərə daha çox ilham vermiş, onun motiv və obrazların-
dan, sənətkarlıq xüsusiyyətlərindən, poetik keyfiyyətlərin-
dən istifadəyə meyl artmışdır. Bu dövr poeziyasını araşdı-
rarkən dastanların mətnindən və motivlərindən bir neçə as-
pektdə istifadə edilməsinin şahidi oluruq. Bunların ara-
sında ən geniş yayılanı - Qorqud atanın sözünə və onun 
ruhuna bir xilaskar, müdrik bir məsləhətçi, bir öndər kimi 
müraciət edilməsidir. Bu müraciət çox vaxt imperiyanın 
yumruğu altında əzilməkdə, ümidini itirməkdə olan şair-
lərə bir növ ümid verir, onların arxasızlıq, köməksizlik 
hissini aradan qaldırır, mübarizəyə ruhlandırır, bu müba-
rizədə qələbə əldə ediləcəyinə inandırır»; «70-ci illərin so-
nunda Dədə Qorquda müraciət hələ üstüörtülü xarakter 
daşıyırsa, 80-ci illərin sonunda artıq bu çağırış daha da 
cəsarətlənir, inadcıllaşır» (139, 58, 59).  
Doğrudan da E.Baxışın «Sənə-mənə baxma, Dədəm» 
(63, 65), Dilsuzun «Bamsı Beyrəyin talanmış Oğuz ellə-
rinə dönüşü» şeirində (101, 29-30), M.Qədimoğlunun 
«Gözü aydın olsun Dədə Qorqudun» şeirində (219, 46), 
Y.Qocanın «Aman, Dədə Qorqud» şeirində (223, 45), 
Ə.Quluzadənin «Dədəm Qorqud söyləsin» şeirində (225, 
89-90), Z.Əfəndizadənin «Dədə Qorquda məktub» şei-
rində (111, 136), İ.Əhmədin «Qorqud harayı» şeirində 
(112, 18), Ə.İncəlinin «Mənə» şeirində (182, 53), B.Kə-
sərlinin «Ata Qorqud» şeirində (197, 97-101), H.Kürd-
oğlunun «Sağ ol, ay Dədə Qorqud» şeirində (209, 9-11), 
C.Mehdinin «Bölünməz» şeirində (232, 28), Nisəbəyimin 
«Sonda Dədə Qorqudla xəbərləşəlim» şeirində (269, 101), 
A.Sadiqin «Dədə Qorqud» şeirində (299, 26-27), O.Sə-
danın «Ulu Qorqud, diril gəl» şeirində (307, 18-19), İ.Teh-
mərlinin «Bu qan yerdən silinməsə» şeirində (327, 56), 
 166
B.Heydərlinin «Bu yol kimin yoludu, bu yollardan ulu-
du...» şeirində (160, 2), N.Həsənzadənin «Dədə Qorqudun 
sapand daşları» şeirində (163, 65-66), A.Cəlilin «Yurd 
yerində» şeirində (90, 61), güneyli şair T.Haşımın «Dədə 
Qorqud» şeirində (159, 129-130), Şirin xanımın «Oğuz 
babam - Dədəm Qorqud» şeirində (320, 5-8), M.Şükürün 
«Dədə Qorqud» şeirində (321, 8) Dədə Qorqud obrazı, o 
cümlədən «Dədə Qorqud» eposunun obrazlar dünyası 
inam, ümid, arxa, dayaq, güvənc yeri kimi tərənnüm olu-
nur. Məsələn, Səməd Qaraçöp «Yalıncıq» adlı şeirində 
Beyrəyə üz tutaraq onu belə qınayır: 
 
«Bir yaz Oğuz çöllərində 
Qaratikanlar sıx bitdi, qaraağaclar seyrək, 
Yaxamı niyə qoydun yadlar əlində, 
Yalıncığı niyə öldürmədin, Beyrək?!» (164, 57). 
 
Müasir şeirdə Dədə Qorqud obrazının ən müxtəlif 
forma və məzmunda tərənnümünə rast gəlirik. Anarın 
«Dedim, mən Dədə Qorqud» şeirində (46, 527), F.Qo-
canın «Dədə Qorqud» şeirində (222, 123), V.Aslanın «Də-
li Domrul» və «Qanlı Qoca» şeirlərində (56, 185), M.As-
lanın «Dədəm Qorqud gəzən yerlər...» şeirində (55, 87), 
M.Qaraçuğlunun «Dədəm Qorqud ocağında» şeirində 
(214, 5-6), Ə.Qiyaslının «Bizim Oğuz elləri» şeirində 
(221), Ş.T.Quşqarinin «Dədəm Qorqud» şeirində (227, 
184-185), N.Əliyevin «Dünya da tanısın qoy kökümüzü» 
şeirində (130, 140-141), A.Kərimlinin «Dədəm Qorqud» 
şeirində (192, 13-14), F.Müslümün «Ozan Dədə» şeirində 
(250, 182-183), Ə.Rüstəmovun «Dədə Qorqud» şeirində 
(287), A.Tağızadənin «Dədəm Qorqud diyarında» şeirində 
(323, 11-12), Ə.Fərzəlinin «Dədəm Qorqud» şeirində 
(146, 13-14), D.Hüseynin «Dədə Qorqud» şeirində (167, 
267) və s. Dədə Qorqud bir el ağsaqqalı, elin bilicisi, dərd-
 167 
sirr yeri, insanın dar ayağında, elin, yurdun çətin günündə 
dada çatan, milli mənlik və  kimliyin qaynağı, güvənc yeri, 
yurd yerinin xeyir-bərəkəti, yurd ocağının hamisi, milli 
soykökün iftixarı, yurd insanının ömrünü mənalandıran 
müqəddəslik məqamı, insanın ruhani-mənəvi rahatlıq qay-
nağı, dünyanın pozulmuş düzəninə harmoniya gətirən 
müdrik, ən başlıcası isə şeir-sənət hamisi, qəlbə, könülə, 
təxəyyülə ilham verən pir-ozan kimi tərənnüm olunmuş-
dur. Bu şeirlərin hərəsindən, ən azı, bir bənd nümunə ver-
mək tədqiqatın fiziki imkanları xaricində olsa da, Dədə 
Qorqudun bu şeirlərdə ümumən öz əksini tapmış obrazı 
son dərəcə geniş məna tutumuna malikdir. Lakin diqqəti 
cəlb edən Dədə Qorqud obrazının bu genişliyindən daha 
çox, şeirlərdə ümumiləşən cizgilərin arxaik-milli tipo-
logiyasıdır. Əsas məqam ondan ibarətdir ki, Qorqud atanın 
bu obrazı onun mənbələrdən bizə məlum olan arxaik 
semantikası ilə üst-üstə düşür. Yəni bu oğuz ozanının çox 
qədim zamanlarda arxaik düşüncədə mövcud olmuş, sonra 
aktiv yaddaş üçün unudulmuş və indi tədqiqatlar yolu ilə 
üzə çıxan obrazının cizgiləri sanki müasir Azərbaycan 
şeirinə yayılmış, canına, ruhuna hopmuşdur. 
Bu məsələ, fikrimizcə, düşündürücüdür. Dədə Qor-
qudun mənbələrdəki obrazının müasir şeirimizdə təkrar-
lanması bunun necə baş verməsi sualını doğurur. Əlbəttə, 
burada şairlərimizin Dədə Qorqudun arxaik semantikası 
haqqında aparılmış tədqiqatlarla tanış olmasını əsas 
götürmək, düşüncəmizə görə, bizi məsələnin mahiyyətinə 
- kökünə yaxınlaşdırmaz. Düzdür, «Kitabi-Dədə Qorqud» 
ümumilli abidə kimi hər bir azərbaycanlı arasında məş-
hurdur və onunla bağlı tədqiqatlar şairlərin də diqqətini 
cəlb edir. Bu cəhətdən də hansısa şairin öz Dədə Qorqud 
obrazını yaradarkən tədqiqatlara müraciət etməsi tamamilə 
mümkündür. Ancaq, bu, tipik hal deyil. Çünki yuxarıda 
adları çəkilən və çəkilməyən şeirlərdə ümumiləşən Dədə 
 168
Qorqud obrazının cizgilərində biz birbaşa elmi tədqiqat-
lardan gəlməyən fərqli cizgiləri müşahidə edə bilirik. Bu 
şeirlərdə obrazın ilhamla gələn elə tərənnüm qatları, elə 
bədii simvolları vardır ki, onlar yalnız bədii təxəyyülün 
məhsulu sayıla bilər. Obrazın həmin cizgiləri şeirlərə 
könül - ilham yolu ilə gəlmişdir. Tədqiqatın əvvəlində bir 
neçə məqamda qeyd etmişdik ki, «Qorqud ruhu» poetik 
enerji mənbəyi kimi Azərbaycan bədii-estetik düşüncə 
yaddaşında daim var olmuşdur. Bu, arxaik-bədii yaddaş 
məsələsidir. Dədə Qorqud Azərbaycan arxaik-bədii yadda-
şının energetik başlanğıcı, ayrılmaz atributudur. Tədqiqat-
lar bunu birmənalı şəkildə təsdiq edir.   
Görkəmli qorqudşünas alim, Dədə Qorqudla bağlı 
apardığı dəyərli araşdırmaları ilə Azərbaycan qorqudşü-
naslarının da yaradıcılığına ciddi təsir etmiş V.N.Basilov 
Qorqudun epik qaynaqlarda ilkin şaman, şaman və nəğ-
məkarların hamisi, simli alət qopuzun ixtiraçısı kimi təq-
dim olunduğunu göstərərək qeyd etmişdir ki, bu obraz is-
lamın qəbuluna qədər ölümsüz təsəvvür olunan tanrı hesab 
olunmuş, islamın bərqərar olması ilə onun ölümü haqqında 
ayrıca bir mif yaranmışdır (376, 5). Qorqud obrazının kök-
lərinə gəlincə tədqiqatçı göstərir ki, bu obraz mifdəki mə-
rasim başçısı, mədəni qəhrəmana hamilik edən obraza qə-
dər gedib çıxır. Mərasim başçısı mərasimdən keçənin tə-
cəssüm olunduğu totem heyvandan əmələ gəlmişdir. An-
caq Qorqudu hansısa vahid totemlə əlaqələndirmək, çətin 
ki, düzgün ola. Ona görə ki, həmin obraz bu kimi çoxlu 
personajlardan yaranmışdır. Daimi dəyişən sosial vəziyyət 
miflərə yeni ünsür və təsəvvürlər daxil etmişdir. Mif konk-
ret tarixi epoxanı inikas edən detalları özünə hopdur-
muşdur (375, 52). 
Şeirlərdə Dədə Qorqudun milli yaddaşla bağlılığı, bu 
yaddaşın başlanğıcı və əsas atributu kimi tərənnüm olun-
ması bu obrazın arxaik-mifoloji düşüncədəki semantikası 
 169 
ilə tam təsdiq olunur. Azərbaycan qorqudşünası C.Bəydili 
yazır ki, etnososial yaddaşın qoruyucusu olan Qorqut Ata 
bir övliyadır. Görünməzlər dünyasından - «ğaibdən» - sak-
ral sferadan dürlü xəbərlər söyləyə bilir. «Oğuznamə»də 
«Ğeybi Allahdan ğeyri kimsə bilməz» - deyilsə belə (73, 
222). «Kitabi-Dədə Qorqud» eposunun ilk cümləsi elə 
Qorqudun qeyb aləmi ilə bağlılığını təsdiq edir: «Rəsul 
əleyhissəlam zəmanına yaqın Bayat boyından Qorqut ata 
diyərlər bir ər qopdı. Oğuzın ol kişi təmam bilicisiydi, - nə 
diyərsə, olurdı. Ğaibdən dürlü xəbər söylərdi. Həqq təala 
anın könlinə ilham edərdi...»  (202, 31). 
 Lakin Dədə Qorqudun qeyb eləmi ilə bağlılığında 
islama zidd heç nə yoxdur. Çünki bu obraz islamdan çox-
çox əvvəldir: «Dədə Qorqut ismi-əzəm oxuyanda da Tan-
rıya sığınır. O, «vilayət issi»dir, vəlilik və kəramət sahibi-
dir. «Lakin bunu da İslam düşüncəsiylə deyil, çox əski 
türk inanışlarından çıxış eləyərək demək olar» (73, 222). 
C.Bəydili yazır: «Elmi ədəbiyyatlarda Qorqut atanın şəx-
siyyəti, kimliyi haqqında çoxlu sayda fikirlər var. Folklor 
mədəniyyətinin dərin qatlarında daha arxaik quruluşlu 
olan kompleksə bağlana bilən bu mifoloji varlığı, tam an-
latmayan, bəzən üst-üstə düşən və bir sıra hallarda da biri 
digərinə qarşı olan fikirlərin təxmini mənzərəsi belədir: 
Dədə Qorqud 
- qədim mifoloji görüşlərlə bağlıdır;  
- haqqında tutarlı tarixi qaynaqlar olmadığından 
onun tarixi və ya əsatiri şəxsiyyət olduğu bəlli deyil;  
- bir el müdrikidir ki, getdikcə ümumiləşmiş rəmzə 
çevrilmişdir;  
- əfsanəvi şəxsiyyət olması haqqında söhbətlər 
əsassızdır, Qorqut Ata tarixi şəxsiyyətdir;  
- gerçək tarixi prototipini axtarmağa ehtiyac yoxdur;  
- ehtimal ki, öz kökü ilə mərasim hamisi obrazına 
bağlanır və b.k.» (73, 225). 
 170
Bu fikirlər bir həqiqəti təsdiq edir: Dədə Qorqud ar-
xaik dövrün, mifoloji düşüncənin məhsulu olsa da, onun 
mədəniyyətdəki yeri təkcə mif və dastanlarla məhdudlaşıb 
qalmamışdır. Çünki Dədə Qorqud bir mifə, bir dastana 
sığacaq qədər kiçik mədəniyyət hadisəsi deyildir. Onun iz-
ləri təkcə «Kitabi-Dədə Qorqud» dastanı ilə məhdudlaş-
mır. Nəhəng türk dünyasının mədəniyyət tarixində bu ad 
əsas milli atributlardan, mədəniyyətin arxaik göstəricilə-
rindən biridir. Bu cəhətinə görə Dədə Qorqud miflərdə, 
daha sonra dastanlarda tarixən hansı şəkildə görünməyin-
dən asılı olmayaraq, yəni bir vaxtlar oğuz dastanlarında 
çox aktiv rola malik olub, sonrakı dastançılıq ənənəmizdə 
- məhəbbət dastanlarında adı çəkilməsə də, milli yaddaş-
dan heç vaxt silinməyib. Obrazın gücü və əsrarəngizliyi 
ondadır ki, Dədə Qorqud bir arxetip, mifoloji simvol kimi 
düşüncənin alt qatlarında həmişə var olub. Bir ulu həqiqət 
var: alt qat - bönövrədir. Mədəniyyət həmişə bünövrənin 
üstündə ucalmaqla ona bağlanır. Bünövrə nə qədər möh-
kəm olsa, bina bir o qədər uca olur. Azərbaycan mədəniy-
yətinin, şeir-sənət binasının da ucalığı Qorqud bünöv-
rəsinə həmişə bağlı olub. Yaxud Azərbaycan ədəbiyyatını 
bir ağaca bənzətsək, Qorqud bu ağacın ana torpağın dərin-
liklərinə işləmiş kökləri timsalındadır. Ağac öz şirəsini, 
həyat gücünü köklərdən aldığı kimi, Dədə Qorqud da milli 
ədəbi-estetik düşüncəmizin kökləri kimi ədəbiyyatımızı 
tarixən qidalandırıb. Elə buna görə düşünürük ki, müasir 
şeirimizdə Dədə Qorqud obrazının elmi ədəbiyyatlardan 
bəlli olmayan estetik cizgiləri, bədii təxəyyüllə süslənmiş 
poetik semantikası birbaşa milli yaddaşımızın Qorqud 
kökləri (arxetipləri) ilə bağlıdır. 
Qeyd edək ki, «Dədə Qorqud» motivlərinin müasir 
Cənubi Azərbaycan ədəbiyyatına təsirindən danışarkən ilk 
növbədə Bulud Səhəndin yaradıcılığı diqqəti cəlb edir (Sə-
hənd haqqında növbəti yarımfəsildə danışılacaq). N.Ələk-
 171 
bərli yazır ki, Doktor Cavad Heyətin və M.Fərzanənin 
«Kitabi-Dədə Qorqud» mövzularının təbliğində böyük 
xidmətləri olmuş, birinci epos haqqında silsilə məqalələr 
yazmış, ikinci eposu 1979-cu ildə Təbrizdə ərəb əlifbası 
ilə nəşr etdirmişdir. «Varlıq» jurnalında Azərbaycan şairi 
Qul Atanın Dədə Qorquddan bəhs edən məsnəvisi, «Dədə 
Qorqud» ədəbi-bədii jurnalında isə H.Ə.Ətayi, S.Salman, 
H.Tərlan, Eloğlu və başqa şairlərin «Kitabi-Dədə Qor-
qud»a həsr etdikləri şeirlər və mənzum parçalar çap olun-
muşdur (118, 17). 
«Kitabi-Dədə Qorqud» dastanlarının müasir şeirimi-
zə təsirindən danışarkən bir mühüm məsələyə də diqqət 
verməyin gərəkliyi ortaya çıxır. Bu, müasir şeirimizlə 
«Kitabi-Dədə Qorqud» şeiri arasındakı zamanları, poetik 
məkanları sındıran oxşarlıq, yaxınlıq, bəzən isə eynilikdir.  
Dastanın şeiri, əslində, müasir şairlərimizi ovsunla-
yan sehrdir. İstər hecada, istərsə də sərbəst vəzndə yazan 
şairlərimiz öz poetik zövqlərini bu dastanda həmişə tap-
mışlar. Dastanın şeirləri xüsusilə sərbəst vəzndə yazan 
şairlərimizə güclü təsir göstərməklə onların ilham qay-
nağına çevrilmişdir. Bunun səbəbi «Kitabi-Dədə Qorqud» 
dastanı şeirlərinin özünəməxsus quruluşu - vəzn-qafiyə 
sistemidir. 
Müasir şairlərimiz üçün dastanın şeirləri sərbəst vəz-
nin qədim dövrdə yaradılmış füsunkar və ecazkar nümu-
nələri təsiri bağışlayır. Doğrudan da, eposdakı şeirlər öz 
formal quruluşuna görə sərbəst vəznlə səsləşir. Ancaq bu 
işlə məşğul olan peşəkar alimlərin düşüncəsinə görə das-
tanda bizim poeziyamıza Avropa ədəbiyyatından gəlmiş 
sərbəst vəzn haqqında birbaşa danışmaq olmaz. Bu sahədə 
prof. T.Hacıyev (153; 155; 156; 158), prof. K.V.Nəri-
manoğlu (346, 22-29; 347; 266), prof. K.Abdulla (9), prof. 
C.Abdullayev (25), E.Əlibəyzadə (120, 258-268), K.Hü-
seynoğlu (170), T.Quliyev (224), M.Əliyev (131) və baş-
 172
qaları tədqiqatlar aparmışlar. Bu işlərdə eposun şeir hissə-
sinin özünəməxsusluğu göstərilməklə bərabər, onların 
müasir şeirin quruluşu ilə əlaqəsi məsələsinə də toxunul-
muşdur. 
Tədqiqatçılar üçün dastanın şeirləri zəngin bir mən-
bədir. Elə bir mənbə ki, türk şeirinin inkişaf tarixinin bü-
tün məsələlərinin açarı elə bil ki, «Dədə Qorqud» abi-
dəsindədir. Elə bundan dolayı K.Hüseynoğlu belə hesab 
edir ki, Azərbaycan şeirinin qaynaqlarının tədqiqi baxı-
mından müasir Anadolu türklərinin, azərbaycanlıların, 
türkmənlərin və qaqauzların qədim əcdadları olan oğuz-
ların yaratdıqları folklor ədəbiyyatı bizim üçün müstəsna 
əhəmiyyət kəsb edir. Bu ədəbiyyata daxil olan yazılı abi-
dələr içərisində «Kitabi-Dədə Qorqud» dastanı, Mahmud 
Kaşqarinin «Divanü lüğət-it türk» əsəri və orta əsrlərdə 
yazılmış «Oğuznamə» kitabları xüsusi qeyd edilməlidir 
(170, 20). 
Şeirşünas (əruzşünas) alim T.Quliyev yazır: «Həqi-
qətən də, «Dədə Qorqud» şeirləri bütün əlamətlərilə qədim 
şeirdir. Bu qədimliyi sübut edən digər xüsusiyyətlər ara-
sında şeirlərin vəzn və qafiyə xüsusiyyətlərinin özünəməx-
sus mövqeyi vardır. Tədqiqatçılar bu şeirlərin qədimliyin-
dən danışarkən diqqəti ilk növbədə bu şeirlərin vəzninə 
yönəltmiş, vəzn baxımından «Divani lüğat-it türk» əsərin-
də olan şeirlərlə müqayisə edərək «Dədə Qorqud» şeirlə-
rinin daha qədim olduğunu sübuta çalışmışlar» (224, 199).  
Prof. C.Abdullayev «Dədə Qorqud» şeirinin qorqud-
şünaslar tərəfindən müxtəlif şəkildə qiymətləndirilməsinə 
toxunaraq yazır ki, onlar dastandakı poetik parçaları «sər-
bəst vəzn», bəziləri «qafiyəsiz şeir», «söyləmə şeir», «pə-
rakəndə şeir», hətta «tirada», «alliterasiya» üzərində qurul-
muş şeir adlandırmışlar (25, 93). Alim xəbərdarlıq edir ki, 
Dədə Qorqud şeirlərini necə var, eləcə də qəbul etmək la-
zımdır; çünki onlar öz ilkin qafiyəsində, bakir, toxunulmaz 
 173 
formasında daha gözəl, daha təbii görünür. İndi biz dasta-
nın şeirlərinə bu günün tələbləri baxımından yanaşsaq və 
onları müasir meyarlarla dəyərləndirsək, əlbəttə, səhv edə-
rik, çünki hər şeyə konkret tarixi şərait daxilində qiymət 
vermək gərəkdir (25, 97). C.Abdullayev «Dədə Qorqud» 
şeirinin müasir şeirimizin ruhunda yaşamasına diqqət çə-
kərək yazır ki, biz heç bir çətinlik çəkmədən «Dədə Qor-
qud» şeirindəki misraları «çağdaş şeirimizin sərbəst nü-
munələri ilə müqayisələndirsək, onlarla paralellər aparsaq, 
onların biri-biri ilə məna və məzmun, həm də forma baxı-
mından yaxından səsləşməni, hətta varislik ruhunu, inkişaf 
dinamikasını aydın sezə bilərik. Bunun ən canlı timsalını 
S.Rüstəmdə, R.Rzada, S.Vurğunda, F.Qocada, O.Sarıvəllidə, 
F.Sadıqda, Ə.Kərimdə və neçə-neçə başqalarının sənət nü-
munəsində konkret misallarla sübuta yetirə bilərik (25, 98). 
Prof. Q.Namazova görə, abidədəki şeirlərin mühüm 
funksiyası var: «Söyləmələr boyları iki cəhətdən tamamla-
yır. Birinci növbədə bu söyləmələr hadisələrin inkişafına 
xidmət edir, onu məzmunca tamamlayır. Bunsuz dastan 
zəngin bədii mündəricəyə malik olmazdı. Digər tərəfdən 
dastandakı söyləmələr qəhrəmanların daxili mənəvi alə-
mini açır» (252, 22). Ancaq alimin fikrincə, «Dədə Qor-
qud» şeirlərini müasir şeirlə eyniləşdirmək olmaz: «Ozan 
söyləmələrinin qafiyə quruluşu da bugünkü şeirimizin qa-
fiyə sistemindən xeyli dərəcədə fərqlənir. Burada da bəsit-
lik və pərakəndəlik diqqəti cəlb edir. Başlıcası da odur ki, 
söyləmələrin qafiyə quruluşunda vahid bir ölçüyə riayət 
olunmamışdır. Ən çox cüt qafiyələr, üçlük və dördlüklər 
üstünlük təşkil edir. Bu ölçü özü də rədif qafiyələr üzə-
rində qurulmuşdur» (253, 23). 
Prof. K.V.Nərimanoğlu da müasir şeirimizlə «Dədə 
Qorqud» şeiri arasındakı əlaqələrin poetikasına toxunaraq 
göstərir ki, biz müasir şeirin mütləq sistemi ilə «Kitabi-
Dədə Qorqud»u açmaq istəyiriksə, bu yol bizi həmişə çıx-
 174
maza aparar. Bu mənada müxtəlif tədqiqatçıların «Kitabi-
Dədə Qorqud» şeirini mənsur şeir, səcli nəsr sərbəst şeir, 
ritmik nəsr adlandırması ilə razılaşmaq olar. Çünki «Kita-
bi-Dədə Qorqud» boyları qədim Oğuz şeiridir. Elə şeir ki, 
Oğuz dillərinin sonrakı inkişaf mərhələlərində mənsur 
şeir, səcli nəsr, ritmik nəsr, (müasir poeziyadakı - Y.İ.) 
sərbəst şeir, ağ şeir məhz o qaynaqdan qopmuşdur» (266, 
314). Yeri gəlmişkən, tədqiqatçı alim E.Əlibəyzadə das-
tanın nəsr hissəsinin ümumi ahəngini, musiqi tonunu yara-
dan müxtəlif vasitələri araşdıraraq ondan məhz mənsur 
şeir kimi bəhs etmişdir (120, 258-268) 
Bu problemlə uzun illər ərzində ardıcıl məşğul 
olmaqda davam edən prof. T.Hacıyev belə hesab edir ki, 
«Dədə Qorqud kitabı»nın şeir texnologiyası lazımınca 
öyrənilməyib. «Kitab»ı müxtəlif dövrlərdə tərtib və nəşr 
edənlər onun mətnində müxtəlif miqdarda şeir nümunələri 
vermişlər. Ucdantutma şeir olan dastanın içində ara-sıra 
şeir görən bu şəxslərdən hərəsi bir-iki nümunə artıq 
verməklə əsərin boynuna, bir növ, minnət qoymuşlar» 
(156, 14). «Kitabi-Dədə Qorqud»da «ümumiyyətlə, nəsr 
yoxdur ucdantutma şeirdir və burada şeir heç nə ilə, daha 
dürüst olmayan bir şeylə (yəni nəsrlə - Y.İ.) növbələşə 
bilməz. Sadəcə, «Kitab»da şeirin iki şəkildə təzahürü var: 
epik - təsviri şeir, intensiv şeir. Hadisələrin, əhvalatların 
verilməsi epik-təsviri şeirlə gedir. Psixoloji gərginlik, fəal 
lirizm məqamlarında ritm nizama düşür, daha sürəkli olur» 
(153, 29). «Dədə Qorqud» şeiri öz paralelizm, heca sayı, 
alliterasiya, qafiyə, söz sırası, təzad, poetik sintaksis xüsu-
siyyətləri baxımından qədim Orxon-Yenisey kitabələri ilə 
səsləşir (155, 37-46). Dilşünas alim bu barədə son tədqi-
qatlarından birində yazır ki, «Dədə Qorqud kitabı» mət-
ninin mənzum, ya mənsur olmasını hələ də mübahisə müs-
təvisinə çıxaranlar var. Bizim şəxsi qənaətimizə görə, «Ki-
tab» şeir şəklində yazılmışdır. Türk folklor şeirilə və orta 
 175 
əsrlər türk şeir nümunələri ilə dəfələrlə apardığımız müqa-
yisələr nəticəsində bu qənaətə gəlmişik» (158, 3). 
Ümumiyyətlə, bu məsələ barəsində fikir və mülahi-
zələr çoxdur. Onların hamısına burada toxunmaq nə qədər 
maraqlı olsa da, bura qədər deyilən fikirlərin özü konkret 
nəticələr çıxarmağa imkan verir. «Kitabi-Dədə Qorqud» 
eposunun müasir Azərbaycan poeziyasına təsiri barədə sa-
yı bilinməyən qədər şeirlərdən gətirə bildiyimiz bəzi nü-
munələr və elmi fikirlər əsasında düşündüklərimizi belə 
ümumiləşdiririk: 
Birincisi, «Dədə Qorqud» motivləri müasir Azərbay-
can şeirində geniş yayılmışdır. Bu məsələ, bir-iki şair, 
yaxud bir-iki şeirlə məhdudlaşmayıb, müasir şeirimizin 
bizim keçən əsrdən başlayan və bugünə qədər davam edən 
tarixini, demək olar ki, bütövlükdə əhatə edir. Bu dövrdə 
stalinizm repressiyalarından irəli gələn bəzi fasilələr ol-
muşsa da, «Dədə Qorqud» ruhu ürəklərdə yaşamaqda da-
vam etmiş, repressiyalar aradan qalxdıqdan sonra həmin 
ədəbi ruh böyük coşqu ilə ədəbi mətnlərdə öz ifadəsini 
tapmışdır. 
İkincisi, müasir Azərbaycan poeziyasında gerçəkləş-
miş «Dədə Qorqud» motivləri üzərində aparılmış müşahi-
dələr göstərir ki, eposun XX əsrin birinci yarısında çap 
olunaraq Azərbaycan cəmiyyətində yayılmasının, tədqiq 
və təbliğ olunmasının onun müasir ədəbiyyatda öz əksini 
tapmasında nə qədər böyük rolu olsa da, burada elmi nə-
zərlərdən kölgədə qalmış bir cəhət də vardır. Bu, Azər-
baycan ədəbi-estetik düşüncə tarixində həmişə var olan 
«Qorqud poetik ruhu»dur. Dastanın şair və yazıçılarımızın 
ruhuna yol açmasının tarixi onun çap olunma tarixi ilə 
başlanmır. Əslində, «Kitabi-Dədə Qorqud» dastanının çap 
olunub cəmiyyətdə məşhurlaşması milli yaddaşımızda 
həmişə var olmuş «Dədə Qorqud» ruhunu oyatdı. 
 176
Üçüncüsü, «Dədə Qorqud» motivləri Azərbaycan 
poeziyasında iki əsas ifadə planında gerçəkləşmişdir: açıq 
ifadə planı və gizli ifadə planı. Birinci ifadə planı şeirlərdə 
özünü açıq-aydın göstərən «Dədə Qorqud» obraz, motiv, 
ideya, amal, əqidə, simvolları və s poetik fiqurlarda 
reallaşıb. Bunlar «Qorqud» milli yaddaşı ilə açıq gözlə 
görünən tellərlə bağlanan şeirlərdir. İkinci ifadə planında 
isə biz şeirlərdə «Dədə Qorqud» motivlərini açıq şəkildə 
görmürük. Belə şeirlərdə eposun obrazlarına, süjet və mo-
tivləri ilə bağlı elementlərə və s. dərhal rast gəlinmir. Yəni 
bu şeirlər zahiri planda eposla sanki bağlanmır. Lakin hə-
min şeirlərin ruhunda bir «Dədə Qorqud» doğmalığı var. 
Yəni «Kitabi-Dədə Qorqud» bu şeirlərin ruhunda, maya-
sında, belə demək mümkünsə, poetik yaddaşında yaşayır. 
Bunlar «Qorqud» milli yaddaşı ilə gözəgörünməz tellərlə - 
simvolik işarələrlə bağlanan şeirlərdir. 
Dördüncüsü, müasir Azərbaycan şeiri öz poetik 
strukturu etibarilə «Kitabi-Dədə Qorqud» şeirinin poeti-
kası ilə bağlıdır. Bu bağlılıq iki üsulla gerçəkləşmişdir:  
1. Şairləri «Dədə Qorqud eposunun şeir strukturu - 
heca vəzni ilə sərbəst vəznin qovuşması vəcdə gətirmişdir. 
Bu yolla eposun şeir «texnikası», onun ayrı-ayrı ünsürləri, 
bədii nitq-deyim fiqurları, məcazi işarələr və s. müasir 
şeirə gəlmişdir.  
2. Müasir Azərbaycan şeiri öz poetik ruhu - bədii 
yaddaşı etibarilə «Kitabi-Dədə Qorqud» şeirinə bağlıdır. 
«Dədə Qorqud» şeiri müasir Azərbaycan şeirinin dünəni - 
tarixidir. Onlar vahid poetik düşüncənin ayrı-ayrı mərhələ-
ləridir. Bu cəhətdən müasir şeirin bütün poetik texnologi-
yası öz kökləri etibarilə «Dədə Qorqud» şeirinə bağlanır. 
Beşincisi, «Dədə Qorqud» motivlərinin müasir Azər-
baycan şeirində necə inikas olunmasının buradakı tədqiqi 
ortaya mürəkkəb və çoxplanlı məsələləri çıxarır. Bu prob-
lem öyrənildikcə tükənmək əvəzinə, daha da mürəkkəb-
 177 
ləşir, ortaya  yeni-yeni məsələlər çıxır. Demək, eposun 
çağdaş şeirə təsiri ayrıca elmi problem kimi öyrənilmə-
lidir. Məsələnin burada bir yarımfəsil həcmində qoyuluşu 
bu problemin yalnız müəyyən kardinal məsələlərini, prob-
lematik tərəflərini əhatə etməklə tədqiqatın həcminin, 
məqsəd və vəzifələrinin verdiyi imkanı əks etdirir. 
«Kitabi-Dədə Qorqud» eposunun müasir Azərbaycan 
şeirinə təsirinin öyrənilməsində «Dədə Qorqud» motivləri 
əsasında yazılmış poemalar xüsusi yer tutur. Burada 
diqqəti cəlb edən mühüm bir nəzəri məsələ vardır. Bu, 
təkcə poeziyada deyil, ümumiyyətlə müasir ədəbiyyatda 
«Dədə Qorqud» mövzusunun kiçik janrlardan böyük 
janrlara doğru inkişafı məsələsidir. Biz eyni prosesi «Dədə 
Qorqud» mövzusunda nəsrin inkişaf tarixini izləyərkən də 
müşahidə etdik. M.Rzaquluzadə yaradıcılığında silsilə he-
kayələri özündə birləşdirən povestlərdən başlanan «Qor-
qud» nəsri Ə.Muğanlının və Anarın yaradıcılığında iri-
həcmli povestə, kinodastana çevrildi, K.Abdullanın yara-
dıcılığında isə epik növün janr zirvəsinə - roman səviyyə-
sinə qalxdı. Eyni proses şeir sahəsində də müşahidə olu-
nur. «Dədə Qorqud» notları müasir poeziyada kiçik şeirlər 
səviyyəsində ifadə olunmaqla qalmayıb, lirik növün də 
zirvəsinə - poema janrı səviyyəsinə qalxmışdır. Eyni pro-
sesi «Dədə Qorqud» dramaturgiyası haqqında da demək 
olar. «Dədə Qorqud» motivləri əsasında dram növünün 
müxtəlif janrlarında kifayət qədər sayda iri həcmli əsərlər 
yazılmış və tamaşaya qoyulmuşdur. Beləliklə, bədii 
düşüncənin bütün növlərində eyni prosesi - «Dədə Qor-
qud» motivlərinin kiçik janrlara sığmayıb, qlobal janrlara, 
monumental formalara doğru inkişaf dinamikasını müşa-
hidə edirik. Bəs bunun səbəbi nədir? Yaxud bu məsələyə 
diqqət vermək nə dərəcədə lazımdır? 
Əvvəlcə sonuncu sualdan başlamaq məqsəduyğun-
dur. «Kitabi-Dədə Qorqud» müasir Azərbaycan ədəbiyya-
 178
tında geniş yayılmış, çağdaş bədii düşüncənin dərinliklə-
rinə nüfuz etmiş nəhəng mədəniyyət hadisəsidir. Müasir 
Azərbaycan ədəbiyyatını onsuz təsəvvür etmək mümkün 
deyildir. Bu ədəbiyyatı yaradan ən nəhəng simaların (ya-
zıçı və şairlərin) əksəriyyəti «Dədə Qorqud»a köklənərək 
nə isə yazmış, yaxud öz əsərlərində bədii fiqurlar kimi 
onun obrazlar sistemindən istifadə etmişlər. «Dədə Qor-
qud» motivləri müasir Azərbaycan ədəbiyyatı ilə qoşa ad-
dımlamaqla yanaşı, onun inkişaf dinamikasına mütəmadi 
şəkildə təsir etmişdir. Bu yöndən yanaşdıqda ədəbiyyatı-
mızda «Dədə Qorqud» motivlərinin kiçik janrlar və for-
malardan qlobal-monumental janr və formalara doğru sü-
rəkli inkişafı diqqət tələb edən ciddi məsələdir. 
İkinci sual isə birbaşa janr problemi ilə bağlıdır. Bu-
rada üç nəhəng janr hadisəsinin - eposun, romanın və poe-
manın əlaqələri diqqəti cəlb edir. «Kitabi-Dədə Qorqud» 
dastanı monumental folklor abidəsidir. Dastan folklor 
janrları içərisində həcmi və məzmunu etibarilə ən iri janr-
dır. «Kitabi-Dədə Qorqud»un milli tarixdə oynadığı rol 
onu «epos», yəni milli kitab, millətin, xalqın ana kitabı, 
şah əsəri, milli kimliyin epopeyası səviyyəsinə qaldırmış-
dır. «Dədə Qorqud» eposunun nəhəngliyi, möhtəşəmliyi 
heç də onun həcmi ilə yox, təmsil etdiyi etnosun tarixinin 
ağırlığını «öz çiyinləri» üzərində nə dərəcədə daşıya bil-
məsi ilə müəyyənləşir. Bu baxımdan, «Kitabi-Dədə Qor-
qud» dastanları bir epos kimi milli tariximizin başlanğıcını 
və bugününü əhatə etməsi ilə intəhasız məna genişliyinə - 
fövqəltutuma malik abidədir. İnsan və tarix, insan və onun 
taleyi bu eposun ümumbəşəri mahiyyətini müəyyənləş-
dirən ən başlıca keyfiyyətdir. Bu isə ən əsas və ən vacib 
nöqtədir. Prof. N.Paşayevanın düşüncələrinə görə, «söz 
sənətində İnsan amili... böyük rol oynayır və əslində, öz 
xalqından, onun mənəvi zənginliyindən, şanlı tarixindən, 
faciəli həyatından, azadlıq duyğularından söz açan yazıçı 
 179 
sənət əsərində möhtəşəm İNSAN obrazını yaradır. Bu 
obraz vasitəsilə o, dünyaya, gerçəkliyə, keçmişə və 
gələcəyə öz bədii-estetik münasibətini ifadə etmiş olur» 
(276, 4). «Qədim və müasir Azərbaycan ədəbiyyatının ən 
gözəl nümunələrində - bir bayatıda, yaxud böyük bir das-
tanda olsun, fərqi yoxdur - İnsana məhəbbət var. Bu hu-
manist konsepsiya əsrlər boyu davam etmiş və əslində, 
Azərbaycan ədəbiyyatının başlıca məziyyətinə çevrilmiş-
dir» (277, 209). «Bütün mövcudluğu ərzində İnsan öz tə-
biəti etibarilə gözəlliyə, zərifliyə, ahəngdarlığa meyl et-
miş, onda dünyaya qarşı hissi-emosional münasibətlər in-
kişaf etmişdir» (276, 9). 
«Kitabi-Dədə Qorqud» elə bir eposdur ki, onun «in-
san və tarix» konsepsiyası kiçik janrlarla tükənə bilməz. 
Yaxud kiçik janrlar onun nəhəng ideallarının qlobal və 
monumental inikası üçün yetərli deyildir. Qlobal mövzular 
- qlobal janrlar tələb edir. Bu cəhətdən roman və poema 
janrları, əslində, qədim dastan-epos janrının müasir döv-
rümüzdəki ekvivalentləridir. Hətta bir qədər də irəli gedib 
söyləyə bilərik ki, «Kitabi-Dədə Qorqud» «dünən» yox, 
«bu gün» yaransaydı o, dastan-epos kimi yox, məhz ro-
man-epopeya, poema-epos kimi yaranardı. 
Fikrimizin sübutu üçün qısaca da olsa, bu janrların 
monumentallığını şərtləndirən və onları eposa bağlayan 
poetik nöqtələrə diqqət verək. «Roman - yeni dövr ədəbiy-
yatında epik janrın böyük formasıdır. Onun ən əmumi ciz-
giləri insanın həyatın gedişatının mürəkkəb formalarında 
təsvir edilməsi, hadisələrdə iştirak edən bir sıra personaj-
ların taleyini əhatə edən süjet çoxxətlilik, çoxsəslilik (poli-
foniya - Y.İ.) və bundan irəli gəlməklə başqa janrlara nis-
bətən böyük həcmdir (387, 328). Rus ədəbiyyatşünaslı-
ğında romanın müxtəlif tipləri müəyyənləşdirilmişdir: 
V.Kocinovda - hadisə romanı və psixoloji roman tipləri 
(386, 91), L.Çelkovada - tarixi, elmi-fantastik, hərbi, pub-
 180
lisistik, macəra, detektiv və s. roman tipləri (397, 4), 
N.Leytesdə - birbaşa və dolayı təsvir üsulu ilə yaranan 
roman tipləri (388, 70), D.Zatonskidə - mərkəzdənqaçma 
və mərkəzəqaçma roman tipləri (382, 39) və s. Maraqlıdır 
ki, müasir ədəbiyyatda ən iri janr göstəricisi olan «roman» 
poetik tipologiyasına görə folklorla, eposla, yəni dastan 
janrı ilə əlaqədardır. Prof. M.Cəlal yazır ki, orta əsrlərdə, 
ümumiyyətlə, roman dillərində yazılan əsərlərə belə ad 
verirdilər. Sonralar bu ad ancaq bədii əsərlərin böyük for-
masına verildi. Orta əsrlərdə şöhrət tapan romanlar əsasən 
cəngavərlərə həsr olunurdu (Rıtsar romanları). Bu roman-
larda igid, müstəsna cəngavərin sərgüzəşti və şöhrəti təsvir 
olunurdu» (89, 148). 
Demək, roman janrı öz mənşəyi etibarilə orta əsrlər 
cəngavərlərindən bəhs edən dastandır. Bu cəhət onu tipo-
loji baxımdan «Kitabi-Dədə Qorqud»la yanaşı qoyur: orta 
əsrlər roman xalqlarının qəhrəmanlarından bəhs edən das-
tanlar «Roman» adlanmışdır. Həmçinin qədim və orta əsr-
lər oğuz xalqlarının qəhrəmanlarından bəhs edən dastanlar 
«Oğuznamə» adlanmışdır: «roman» janrı - roman xalqla-
rının milli eposu, «oğuznamə» janrı - oğuz xalqlarının mil-
li eposudur. Bu cəhətdən «roman» və «oğuznamə» tipoloji 
baxımdan eynidir. Yəni qədim romanlar üçün «roman» nə 
rolubsa, qədim oğuzlar üçün də «oğuznamə» elə o demək 
olub. Bu nöqtə müasir Azərbaycan ədəbiyyatında «Dədə 
Qorqud» motivlərinin janr baxımından «böyüməsini», 
özünün dolğun ifadə formasını «roman» janrında tapma-
sını izah edir. «Kitabi-Dədə Qorqud» dastan-eposdur. 
Onun ideyalarının ədəbiyyatdakı dolğun təcəssümü özünə 
uyğun janr tələb edir. Bu janr romandır. Çünki roman 
janrının ruhunda, janr yaddaşında dastan-epos yaşayır. Bu 
cəhətdən Azərbaycan ədəbiyyatında «Dədə Qorqud» mo-
tivlərinin roman janrına qədər inkişaf etməsini «Kitabi-
Dədə Qorqud» eposunun müasir ədəbiyyatımızda öz uy-
 181 
ğun janrını «tapması», yaxud öz doğma janrına «qovuş-
ması» kimi izah etmək olar. Eyni cəhət «Dədə Qorqud» 
motivlərinin müasir Azərbaycan poeziyasında poema jan-
rına doğru inkişafını da izah edir. «Kitabi-Dədə Qorqud»-
un janr poetikası ilə poema janrının poetikası arasında da 
tipoloji «qohumluq», «doğmalıq» var. L.Timofeyev yazır 
ki, «poema» - liro-epik janrın böyük forması, süjet-təhkiyə 
quruluşuna malik şeir əsəri, şeirlə yazılmış povest, yaxud 
romandır (394, 286). Qədim yunan ədəbiyyatı ilə bağlı 
olan poema janrı da, əslində, öz kökləri etibarilə qəhrə-
manlıq dastanı ilə bağlıdır. Prof. M.Cəlal yazır: «Poema, 
əslində, qəhrəmannamədir. Nadir şəxsiyyətin və ya nadir 
bir hadisənin yüksək pafos ilə tərənnümünə həsr olunan 
poemanın ədəbiyyat tarixi boyunca müxtəlif nümunələri 
olmuşdur» (89, 135). Beləliklə, poema janrı poetikası eti-
barilə qəhrəmannamə, yəni qəhrəmanın tərənnümüdür. Bu 
isə qəhrəmanlıq dastanının əsas keyfiyyətidir. Təsadüfi 
deyildir ki, «Kitabi-Dədə Qorqud»un janr göstəricisi olan 
«dastan» L.İ.Timofeyev və S.V.Turayev kimi məşhur ədə-
biyyatşünasların tərtib etdikləri «Ədəbiyyatşünaslıq ter-
minləri lüğəti»ndə öz tipologiyası baxımından «türk xalq-
larının ədəbiyyatlarında mövcud olan təhkiyəli şeir, poe-
ma» kimi səciyyələndirilmişdir (393, 62). Bu cəhətdən 
«Dədə Qorqud» motivlərinin müasir poeziyada poema jan-
rına doğru inkişafı təbii görünür. «Kitabi-Dədə Qorqud» 
eposu möhtəşəm milli ideyaların daşıyıcısı olan oğuz 
qəhrəmanlarını tərənnüm edir. Belə ideya və qəhrəmanlıq 
ruhunun müasir ədəbi düşüncəyə gətirilməsi özünə uyğun 
estetik forma - poema janrını tələb etmişdir. 
Azərbaycan poeziyasında «Kitabi-Dədə Qorqud» mo-
tivləri ilə bağlı poemaları iki qismə ayırmaq mümkündür: 
Birincisi, eposla qismən (müəyyən elementlərlə) bağlı 
olan poemalar. 
 182
İkincisi, «Dədə Qorqud» motivləri üstündə yazılmış 
poemalar. 
Birinci qismə aid poemalara çoxlu nümunələr gətir-
mək mümkündür. Bu əsərlər birbaşa «Dədə Qorqud» mo-
tivləri ilə əlaqədar deyildir. Həmin poemaların əksəriy-
yətində Dədə Qorqud obrazına, eposun digər qəhrəman-
larına, «Dədə Qorqud» deyimlərinə, bədii təsvir və ifadə 
vasitələrinə fraqmentar şəkildə (yəni yeri gəldikcə) rast 
gəlinir. Ümumiyyətlə, şairlərimiz xüsusilə öz lirik qəhrə-
manlarını tərənnüm edərkən igidlik simvolu kimi Salur 
Qazan, Beyrək, Qaraca Çoban kimi qəhrəmanların adla-
rına, eləcə də müdriklik simvolu kimi Dədə Qorqud adına 
tez-tez müraciət etmişlər. Lakin belə məqamlara əsaslanıb, 
həmin poemaları «Dədə Qorqud» mövzusunda yazılmış 
əsərlər hesab etmək olmaz.  
Məsələn, tədqiqatçı G.Babaxanova A.Şaiqin «Qoç-
polad» poemasından danışarkən yazır ki, əsərin poetik 
strukturunu nəzərdən keçirdikdə burada ilk növbədə qəh-
rəmanlıq dastanlarımızın forma xüsusiyyətlərindən gen-
bol istifadə ilə qarşılaşırıq. Maraqlıdır ki, poemada «Ko-
roğlu» dastanı ilə yanaşı, «Dədə Qorqud» dastanının da 
həm məzmun, həm də poetik forma xüsusiyyətlərindən ge-
niş istifadə edilmişdir (60, 109-110). Müəllif «Dədə Qor-
qud» dastanında «At işləməsə - ər öyünməz», Salur Qaza-
nın söylədiyi «Su haqq didarın görmüşdür» kimi deyim-
lərlə bağlı motivlərin izlərini aşkarlayaraq, onları müqa-
yisəli təhlilə cəlb etmişdir (60, 110-113). 
 Yaxud B.Vahabzadənin müəllim-tələbə münasibət-
lərinin mənəvi meyarlarından bəhs edən «Qiymət» poe-
masında (1970) müəllim adının məsuliyyətindən danışı-
larkən göstərilir: 
 
Mənə tapşırdılar şərəfli, çətin 
Qiymət vermək kimi bir vəzifəni. 
 183 
Özümdən soruram, bəs sən neylədin? 
Gör necə aldılar özündən səni! 
Niyə tapılmadı o qüdrət məndə, 
Verim qiymətini, verim hər kəsin? 
Saxsını almazla bir eyləyəndə, 
Günahkar sərrafdır, almaz neyləsin? 
Qorqud adamlara ad qoyanda da 
Əməli düşündü, 
Dəyəri gördü... 
Güvənib Dədədən aldığı ada 
Hər kəs o ad ilə ömrünü sürdü. 
Mən verə bilmədim, ay Qorqud Dədə, 
Doğru qiymətini burda hər kəsin (338, 524). 
 
Göründüyü kimi, şair poemanın baş qəhrəmanı olan 
müəllimin mənəvi ağrılarının təsviri zamanı Dədə Qorqu-
dun ad verməsi motivindən insana qiymət verməyin ideal 
nümunəsi kimi istifadə etmişdir. Halbuki poema mövzusu 
etibarilə heç bir halda «Kitabi-Dədə Qorqud» eposu ilə 
bağlı deyildir. 
B.Vahabzadənin stalinizm repressiyalarının milli 
mənəviyyatda doğurduğu eybəcərliklərdən bəhs edən «İki 
qorxu» adlı poemasında (1988) da bir məqamda oxuyuruq: 
 
De, hara sığışar, hara ey zaman, 
Bu boyda təhqirə xalqın dözməsi -  
Dədə Qorqud kimi dədəsi olan 
Millətin özünə dədə gəzməsi (339, 568). 
 
«Dədə Qorqud» motivlərindən bədii fiqurlar (təsvir 
və ifadə vasitəsi) kimi istifadəyə istiqlal şairi X.R.Ulu-
turkün «Adımız, soyadımız» poemasında da rast gəlirik. 
Ad və soyadlarımızda yaşayan doğmalıq və yadlıq məsə-
 184
lələrindən bəhs edən poemada bir yerdə sənətkar Qorqud 
adını milli ruhun simvolları sırasında tərənnüm etmişdir: 
 
Siz ey adı kimi, soyadı kimi 
Bu doğma torpağa ögeyləşənlər! 
Babək qılıncından, Qorqud sözündən 
Üzeyir ruhundan uzaq düşənlər! 
Dərdimiz təkcə bir soyad olsaydı, 
Mən, bəlkə, yazmazdım bu qəmli şeiri(291, 242).  
 
Poemanın başqa bir yerində eposdakı adlar qəhrə-
manlıq ruhunun ifadəsi kimi bəyan olunur: 
 
Bayqurd, Bamsı Beyrək, Bahadur, Buraz... 
Bunlar ər adları, ərən adları (291, 244).  
 
Yaxud: 
Gəlsin Dəli Domrul, Dəmirçioğlu 
Hər bir hüceyrəsi tufanla dolu (291, 244-245). 
 
Şair bu fonda Dədə Qorqudun advermə fəaliyyətini 
çox «zərif» şəkildə obrazlaşdırmışdır: 
 
242 ad deyərəm mən, 
Başına tac qoyub vətən gülündən. 
Görünür, ad verən o Qorqud dədə 
Ən zərif duyğular dərmək istəmiş (291, 248).  
  
«Kitabi-Dədə Qorqud» mövzusunda yazılmış poe-
malar N.Xəzri, B.Səhənd, A.Abdullazadə, Z.Yaqub, N.Kə-
səmənli, T.Elçin, R.Təhməzoğlu və s. kimi sənətkarların 
yaradıcılığını əhatə edir. Bu sənətkarların yazdığı poema-
larda «Dədə Qorqud» eposunun obraz və ideyalarının 
 185 
müxtəlif bədii məzmun və formalarda təsviri ilə qarşıla-
şırıq.  
«Kitabi-Dədə Qorqud» eposu, ümumiyyətlə, gör-
kəmli şair, dramaturq N.Xəzrinin yaradıcılığında mərkəzi 
yerlərdən birini tutur. O, müxtəlif zamanlarda eposa müra-
ciət edərək çox maraqlı əsərlər yaratmışdır. N.Xəzri yara-
dıcılığı üçün «Dədə Qorqud» motivlərinin bədii növlərin 
monumental janrlarında işlənməsi səciyyəvidir: şair-dra-
maturq bu mövzuda «Əfsanəli yuxular» adlı poema və iki 
dram əsəri («Torpağa sancılan qılınc» və «Burla Xatun» 
pyesləri) yazmışdır. 
Sənətkar «Əfsanəli yuxular» poeması üzərində bir neçə 
dəfə işləmiş və onu iki hissədən ibarət olmaqla «Azərbay-
can» jurnalının 1971 və 1973-cü il nömrələrində çap etdir-
mişdir (bax: 177; 178). Müəllif əsərin əvvəlində poemanın 
necə yaranması haqqında oxuculara belə məlumat vermişdir: 
«Ana» poeması üzərində işləyirdim. Məndə belə bir fikir 
doğdu: Bu gün, 20-ci əsrin qoynunda qürurla yaşayıb ömrü-
nü başa vurmuş anamın mənəvi bacıları kimlər olmuşdur? 
Xəyalım uzaq əsrlərə getdi... Xatirimə Burla Xatın gəldi. Nü-
şabə göz önümdən keçdi. Məhsətini düşündüm. Həcərin qəh-
rəmanlığını xatırladım. Mənə elə gəldi ki, anam öz bacı-
larının saf analıq duyğularını, qadın müdrikliyini, qadın 
şairanəliyini və qadın mərdliyini özündə cəmləşdirmiş və 
mənim əsrimə qədər gətirib çatdırmışdır. Onunçun da mən 
«Anamın bacıları» adı altında silsilə poemalar yazmaq 
fikrinə düşdüm. Azərbaycan mədəniyyətinin qədim və ədəbi 
abidəsi «Kitabi-Dədə Qorqud»a müraciət etdim. Burla Xatın 
göz önümdə canlandı. Onun təkcə oğlu Uruzun yolunda ke-
çirdiyi ağlasığmaz kədər və iztirabların ağrısı elə bil bir əks-
səda kimi mənim ürəyimdə səsləndi... Və «Əfsanəli yuxular» 
poeması yazıldı» (177, 55). 
Poema çox maraqlı quruluşa malikdir. İki hissəli əsə-
rin hər bir hissəsi üç yuxudan ibarətdir. N.Xəzri əsərdə yu-
 186
xu elementindən bədii vasitə kimi istifadə edərək onunla 
minillərin arxasında qalmış oğuz dünyasına daxil olur: 
 
Düşdü uzaqlara 
                    Arzumun yolu, 
Dinən uca dağlar, 
                    Gur sular oldu. 
Bir gecə yaşadım  
                    Yuxular dolu. 
Uzaq bir sahilə 
                    Çatdı yelkənim. 
Əsrlər ümmanı 
                    Ləpələndikcə... 
Qaldı nəğmə kimi 
                    Ömrümdə mənim. 
Yuxular gecəsi... 
                    Nağıllar gecəsi... (179, 51-52) 
 
Yuxular şairi müqəddəs inamlar və inanclar dünya-
sına - sənətkarın şəxsiyyət və yaradıcılığında özünü qa-
barıq xətt, aparıcı keyfiyyət kimi büruzə verən «inamlı  
insan» obrazının mənbəyinə doğru pərvazlandırır. Təsa-
düfi deyil ki, N.Xəzri öz poeziyası ilə oxucularına daim 
nikbinlik - sabaha inam aşılayan sənətkar olmuşdur. Şairin 
həmkarı C.Novruz yazır ki, «əgər məndən Nəbi Xəzri ba-
rədə soruşsaydılar, deyərdim ki, onun poeziyası inam poe-
ziyasıdır... Mənə elə gəlir ki, əlinə qələm alıb yazmağa 
başlayanda ürəyində ilhamdan əvvəl, od-alovdan qabaq 
inam olub» (270, 4). Bu inam onun qəlbində - yaddaş dün-
yasında, əslində, sənətkar hələ dünyaya gəlməzdən əvvəl 
olub; oğuz babalarının qan-gen yaddaşı nəsillərdən-nəsil-
lərə ötürülərək şairə miras qalıb, bütün poeziyasına nik-
binlik - xoş  sabaha, qələbə dolu gələcəyə inam aşılayıb və 
 187 
bir gün də onun yuxularında «oyanaraq», şairin ilhamını 
oğuz dünyasına doğru pərvazlandırıb. 
Maraqlı bir detalı qeyd etmək istərdik. N.Xəzri Azər-
baycan ədəbiyyatında, yeganə sənətkardır ki, «Kitabi-Də-
də Qorqud» eposunun tək bir boyu - «Salur Qazanın evi-
nin yağmalanması» ilə bağlı üç monumental əsər - bir poe-
ma, iki pyes yazmışdır. Ona qədər (keçən əsrin 40-cı illə-
rində) ədəbiyyatımızda Ə.Dəmirçizadə «Salur Qazanın 
evinin yağmalanması» boyunun əsasında iki əsər – Şey-
xovla birgə «Dədə Qorqud» librettosunu və tək müəllif 
olaraq «Qaraca Çoban» pyesini yazmışdı. N.Xəzrinin əv-
vəlcə (1971-1973-cü illərdə) eposun sözü gedən boyunun 
motivləri əsasında «Əfsanəli yuxular» poeması çap olun-
muş, daha sonra 1985-ci ildə yenə də həmin boyun məz-
munu ilə bağlı «Torpağa sancılan qılınc» pyesi oxuculara 
təqdim olunmuşdur. 1988-ci ildən ermənilərin Azərbay-
cana təcavüz etməsi şairi yenidən oğuz eposuna və onun 
eyni boyuna qayıtmağa və tamamilə yeni ruhda yeni bir 
pyes yazmağa sövq etmişdir.  
«Əfsanəli yuxular» poemasının birinci yuxusunda 
sənətkar Salur Qazanın evinin talan edilməsini görür: 
«Yuxuda bir talan gördüm» (179, 62). Yuxu ulu ozan Də-
də Qorqudun gəzdiyi oğuz çöllərinin intəhasız genişliyi və 
füsunkar gözəlliyinin təsviri ilə başlanır: 
 
Sonsuz 
Oğuz 
Düzləridir 
Dədə Qorqud keçən yerlər. 
Mərmər donlu 
Sal qayalar, 
Məxmər otlu 
Çəmən yerlər. 
Bu düzlərdə məclis qursan, 
 188
Ulduzlara səsin düşər. 
Köhlən ata qamçı vursan, 
Dağ başına izin düşər. 
Nəğmə deyən xoş küləklər 
Şiş dağların 
Nəfəsidir. 
Göyün mavi tağı altda 
Qəşəng çadır 
Göyə çatır, 
Sanki yerin qübbəsidir (179, 62). 
 
Göyün mavi tağı altında qurulmuş, sanki yerin qüb-
bəsinə bənzəyən bu doxsan dirəkli çadır Salur Qazanındır. 
Çadırın əzəməti onun sahibi Salur Qazanın şöhrətini, oğuz 
elində tutduğu uca məqamı, böyüklük, igidlik, səxavətlilik, 
duz-çörəklilik kimi ali keyfiyyətlərini özündə təcəssüm 
etdirir. Oğuz elinin bu mərd, el yolunda «uf» demədən 
canından keçməyə hazır olan başçısı səhər tezdən xoş 
əhval-ruhiyyə ilə yuxudan oyanır. Onun qəlbi çox rahatdır; 
el şadlıq və firvanlıq içərisində yaşayır, elin saysız 
qüvvətli igidləri var. Qazan bir döyüşçü, qəhrəman igiddir. 
O, bekar dura bilmir: 
 
Yata-yata belimizdən 
Ağrı qopdu, aman, dostlar! 
Qocalıqmı yaxınlaşır, 
Yoxsa nədir, cavan dostlar? 
Hazırlaşın, gedək ova 
Boz atları qova-qova. 
Yerə, göyə lərzə salaq, 
Ov ovlayaq, quş quşlayaq (179, 63). 
 
 Salur Qazan yüz igidlə oğlu Uruzu evinin üstündə 
qoyub ova gedir. Casus oğuzların namərd və fürsətçi düş-
 189 
məni Şöklü Məliyə xəbər aparır. Salur Qazan Oğuzda 
olarkən hücum çəkməyə cəsarət etməyən Şöklü Məlik 
Qazanın ovda olmasını fürsət bilir: 
 
Qara qəlbli Şöklü Məlik 
Ürəkləndi, 
Hücum çəkdi... (179, 63). 
 
Şöklü Məlik Salur Qazanın elini talan edir, mal-
dövlətini qarət edir, qız-gəlinlə birgə Burla Xatını, sağ qal-
mış igidlərlə birgə Uruzu əsir götürür. Birinci yuxu Burla 
Xatının fəryadı - əlacsız, tək, naümid qalan el anasının 
buluda müraciəti ilə bitir: 
 
Bir ah çəkib sinəsindən 
Haray salır Burla Xatın. 
Deyir: - Bulud, 
Dayan, bulud, 
Bir an, bulud. 
Bir an mənə sən qulaq as, 
Sözüm vardır, bulud, sənə. 
Qalıb təkcə umud sənə! 
Uca-uca dağ başından 
Yaş axıdıb haray çək ki, 
Sevgilinin ala gözü 
Bulud təki 
Solur, Qazan, 
Sən hardansan, 
Salur Qazan? (179, 66). 
 
 İkinci yuxu belə başlanır: «Yuxuda bir ana gördüm» 
(179, 66). Bu ana Burla Xatındır. Şöklü Məlik onu öz 
məclisinə gətirib şərab paylatdırmaqla, gözəl səsli bu qadı-
nı məclisdə oxutdurmaqla Oğuz elinə, Salur Qazana gö-
rünməmimş dağ çəkmək istəyir. Şöklü Məliyin bu istəyi o 
 190
qədər şərəfsiz, heç bir insanlıq normasına sığmayan fər-
man idi ki, hətta düşmənlərin özləri də bu şərəfsizlikdən 
narahat olurlar: 
 
Birdən hamı öz yerində 
Dərya kimi dalğalandı, 
Görünməmiş bir fərmandı! 
Bütün məclis üzərində 
Hökm sürən həyəcandı. 
Görünməmiş bir fərmandı! (179, 67). 
   
Lakin qız-gəlinin içindən Burla xatını seçə bilmirlər. 
Şöklü Məlik fərman verir ki, Uruzun ətindən kabab çəkib 
qızlara yedirsinlər və bu yolla oğlunun ətindən yeməyəcək 
ananı tapa bilsinlər. Fərman Burla Xatının qulağına çatan-
da onun qəlb dünyası talan olur: 
 
Fərman çatdı anaya da... 
Gözündə yaş gilə-gilə, 
Ana qəlbi 
Döndü qərib bir fəryada (179, 68). 
 
 Burla Xatın zindanda gizlincə oğlu ilə görüşür. Nəbi 
Xəzri ana ilə oğulun arasında söhbətləri təsirli emosional 
boyalarla təsvir edir. Ana nə oğlunun canına, nə də öz 
qadın namusuna qıya bilmir. Uruz üçün əzabla öldürülmək 
nə qədər ağır olsa da, onun gözünə Oğuz elinin və atasının 
namusundan başqa heç bir şey görünmür. Şair ana ilə 
balanın dialoqunda Azərbaycan-Oğuz mənəviyyatı üçün 
xarakterik olan bütün keyfiyyətləri tərənnüm edir. Ölüm 
və rüsvayçılıq qarşısında qalan bir Azərbaycan anası ilə 
oğlunun el, oba, xalq, dövlət naminə çıxardıqları tarixi 
qərarı Azərbaycan xalqının tarixi-milli sərvəti, ən əziz və 
müqəddəs dəyəri kimi təqdim olunur. 
 191 
Üçüncü yuxu Qaraca Çobanla bağlıdır: «Yuxuda bir 
çoban gördüm» (179, 74). N.Xəzri Qaraca Çobanın obra-
zında öz el-obasını, yurdunu böyük bir məhəbbətlə sevən, 
elin namusunu hər şeydən uca tutan bir oğuz igidini tərən-
nüm etmişdir. 
Şair dördüncü yuxuda yenə də ana ilə oğulun söh-
bətinə qayıdır: «Yuxuda bir oğul gördüm» (179, 82). Burla 
Xatın ağır bir sınaq və bəlkə də, heç bir ananın yerinə ye-
tirə bilməyəcəyi bir iş qarşısında qalıb. Bu iş Oğuz elinin 
və Salur Qazanın namusunun tapdalanmamasından ötrü öz 
doğma oğlunun ətindən bişirilmiş yeməyi yeməkdən iba-
rətdir. Burla Xatın bunu bacaracaqdımı?! Oğlunun əti 
onun boğazından keçəcəkdimi?! Ana öz tərəddüdlərini 
oğlu ilə bölüşür. Lakin uca mənəvi dəyərlərdən yoğrulmuş 
oğuz mənəviyyatı alçalmağı qəbul edə bilməzdi. Uruz 
üçün onun ölümü, anasının namus xatirinə onun ətindən 
yeməsi alternativsiz qərar idi. O, bir oğuz igidi olaraq 
oğuz mənəviyyatının sarsılmaz qanunlarının daşıyıcısı idi. 
Ona görə də anasının tərəddüdlərini eşitmək belə istəmir: 
 
Kəs, ay anam, 
Sus, ay anam, 
Bu sənmisən? 
Nə deyirsən? 
Qulağıma inanmıram 
Sənin könlün 
Necə qıydı,  
Necə dedin bu sözləri? (179, 83). 
  
Lakin unutmaq olmaz ki, oğuz igidlərini belə qəhrə-
man kimi tərbiyə edən, onlara oğuz mənəviyyatının sarsıl-
maz dəyərlərini südü ilə verən oğuz anaları idi. Burla Xatın 
bir ana idi. Onun Oğuz elinin və əri Salur Qazanın namusunu 
sındırmağa haqqı olmadığı kimi, oğlunun ətindən yeməməyə 
də haqqı vardı. Və o, əsil oğuz analarına yaraşan bir qərar 
 192
qəbul edir. Heç bir düşmən təhdidi, heç bir qüvvə onun ana-
lıq haqqını sındıra, əlindən ala, ona qalib gələ bilmir: 
 
Ana verir  
Öz analıq fərmanını: 
«...Sabah əgər 
Uruzumun bədəninə dəysə bıçaq, 
Onda xəncər - 
Bax, bu xəncər 
Öz əlimlə öz qəlbimə saplanacaq» (179, 89). 
    
Beşinci yuxu Salur Qazanın ovda gördüyü dəhşətli 
yuxuya həsr olunmuşdur: «Yuxuda bir yuxu gördüm» 
(179, 89). Özü ovda olsa da, bütün qəlbi və düşüncəsi ilə 
yurda bağlı olan Salur Qazan gördüyü yuxu ilə elin 
başının üstünü fəlakət aldığını anlayır. N.Xəzri burada 
dastanda olmayan çox maraqlı bir detal da işləmişdir. 
Burla Xatın el talan olarkən buludla öz sevgilisi Salur Qa-
zana xəbər yollamışdı. Həmin buludun dünən ovda Qaza-
na nə isə demək istədiyi onun yadına düşür: 
 
Ah o, nəydi - 
Dünən  
Göydən 
Bulud keçdi gözü yaşlı... 
Sanki bulud nəsə dedi, 
Salur Qazan eşitmədi (179, 91). 
    
O, atına minib el-obanı xilas etmək üçün çapır, 
yavaş-yavaş səhər açılır. Şair səhərin açılmasını təsadüfi 
detal kimi yox, əsərin ideya-məzmun kompozisiyasının 
mühüm elementi kimi poemaya daxil edir. Altıncı – so-
nuncu yuxu səhərin açılması ilə başlayır: «Yuxuda bir sə-
hər gördüm» (179, 89).  
 193 
N.Xəzrinin Salur Qazanın öz evini xilas edəcəyi, 
oğuzların düşmən üzərində qələbə çalacağı günü məhz 
səhərin açılması motivi ilə başlaması onun yaradıcılığı 
üçün xarakterik olan nikbinlik ovqatı ilə bağlıdır. Səhər 
qaranlıq gecənin sona çatması - işıqlı gündüzün başlanma-
sı deməkdir. N.Xəzri Salur Qazanın gəlişini Günəşin doğ-
ması ilə simvolizə edir. Günəş çıxıb bütün qaranlıqlara, 
gecəyə - şər dünyasına qalib gəldiyi kimi, Salur Qazan da 
elin üstündə bir günəş kimi doğacaq, ümidsizliyə, məyus-
luğa qapılmış qəlblərə işıq saçacaqdı: 
 
Parlayır şəfəqdən 
                  Zirvələrdə qar... 
Bulağın suyu nur, 
                 Çayın suyu nur. 
Silib gözlərini  
                 Yuxulu dağlar 
Günəş sellərində 
                 Erkən yuyunur. 
Sınır qaranlığın 
                Qara qanadı, 
Əriyir dağların bəyaz qarıyla, 
Səhər - təbiətin körpə övladı 
Gəlir öz əbədi 
Addımlarıyla (179, 95). 
  
Şair səhərlərin gəlişinin «əbədi» olmasına işarə et-
məklə yer üzündə ümidin, işığın, haqqın, ədalətin əbədili-
yini göstərir. Bununla oğuzların haqq, ədalət, ümid da-
şıyıcıları kimi həmişə qələbə çalacaqlarının da əbədi olma-
sına işarə edir. Doğrudan da, Oğuz igidləri  birləşib düş-
mən üzərində qələb çalırlar. Əsər keçirdikləri daxili iztirab 
və həyəcanların poemanın leytmotivi kimi götürüldüyü 
ana ilə balanın görüşü ilə tamamlanır: 
 
 194
Getdi ana vüqarilə, 
Ana getdi 
                Gözündə yaş gilə-gilə  
Kədər... sevinc aşdı-daşdı... 
Birdən-birə qarşılaşdı 
Çinar boylu oğul ilə, 
Oğul boylu çinar ilə. 
...Açdı ana 
Qollarını 
               geniş açdı 
               qanad kimi. 
Əvəllcə o,  
Göy çinarı 
Qucaqladı övlad kimi. 
Sonra ana 
Öz bağrına 
Aldı təkcə övladını 
Çinar kimi, 
Bahar kimi, 
Həyat kimi (179, 105) 
 
Şair poemanı, göründüyü kimi, «çinar» «bahar», 
«həyat» obrazları ilə tamamlayır. Bu obrazların hər biri 
Azərbaycan xalqının mənəviyyat tarixi, inanclar dünyası 
ilə sıx bağlı olub, xeyiri, xoş gələcəyi, qələbəni, əbədiyyəti 
ifadə edir. N.Xəzri də poemaya milli düşüncənin bu qədim 
obrazları ilə nöqtə qoymaqla öz vətənlərini doğma anaları 
bilən, onu ana qədər dərindən sevən oğuzların «Vətən - 
Ana» sevgisinin dünya durduqca çinar kimi həmişəyaşıl, 
bahar kimi işıqlı, həyat kimi əbədi olacağını təsdiq et-
mişdir.  
Müasir Azərbaycan ədəbiyyatında «Dədə Qorqud» 
motivləri əsasında yazılmış poemalar içərisində Cənubi 
Azərbaycan şairi Bulud Səhəndin (1926-1979) yaradıcı-
 195 
lığının xüsusi yeri vardır (bax: 309; 310; 311; 312). O, 
1926-cı ildə Marağada anadan olmuşdur. Gənclik illəri 
Təbriz inqilabı dövrünə təsadüf edir. Azərbaycan Demok-
rat Partiyasının gənclər təşkilatının üzvü olan Səhənd həbs 
edilmiş və 1947-ci ildə həbsdən buraxılmışdır. Həmin il-
lərdə yazdığı «Xatirə» adlı mənzum əsəri də daxil olmaqla 
bütün yaradıcılığı, demək olar ki, milli azadlıq mövzusu 
ilə bu və ya digər şəkildə bağlıdır. Səhəndin 1984-cü ildə 
Bakıda çap olunmuş «Sazımın sözü» kitabının tərtibçisi və 
ön sözün müəllifi R.Qənbər qızı göstərir ki, Səhənd 1965-
ci ildə «Dədə Qorqud» dastanları əsasında yazdığı iri 
həcmli əsərinin birinci cildini qeyri-leqal şəkildə çap et-
dirir (220, 9).  
Qeyd edək ki, Səhəndin «Dədə Qorqud» mövzu-
sunda yazdığı ikicildlik «Sazımın sözü» poemalar silsiləsi 
ustad M.Şəhriyarın «Heydərbabaya salam» əsərindən son-
ra Cənubi Azərbaycanda ikinci möhtəşəm ədəbi hadisə sa-
yılır. Səhənd «Sazımın sözü»ndə dastanın altı boyunu nəz-
mə çəkmişdir. «Sazımın sözü» kitabı iki cilddən ibarətdir: 
«Sazımın sözü» və «Dədəmin kitabı». «Sazımın sözü» ad-
lanan birinci cild 1965-ci ildə çap olunmuş və özündə 
«Duxa Qoca oğlu Domrul», «Dirsə xan oğlu Buğac», 
«Qanlı Qoca oğlu Qanturalı» adları altında üç boyu birləş-
dirir. 1976-cı ildə çap olunmuş «Dədəmin kitabı» adlanan 
ikinci cilddə isə «Qaracıq Çoban», «Bəkil oğlu İmran», 
«Təpəgöz» adları altında daha üç boy müasir şeirin bədii-
estetik normaları əsasında tərənnüm edilmişdir. Beləliklə, 
Səhəndin iki cilddən («Sazımın sözü» və «Dədəmin ki-
tabı») ibarət «Dədə Qorqud» yaradıcılığı bütövlükdə «Sa-
zımın sözü» adlanır və özündə altı poemanı birləşdirir.  
Şair bu əsərlərlə xalqımızın milli-mənəvi dəyərlərinə 
bağlılığını ortaya qoymuş və bunu «Duxa Qoca oğlu Dom-
rul» poemasında belə ifadə etmişdir: 
 
 196
Hələ də, hələ də bizim yerlərdə 
Sadə insanların andı «çıraq»dır, 
Xalqın arasında, kənddə, şəhərdə 
Müqəddəs yerlərin adı «ocaq»dır (312, 71)   
 
Ömrünü xalqının milli azadlıq mübarizəsinə həsr et-
miş Səhəndin, ümumiyyətlə, bu əsərləri yazmaqda ən ali 
məqsədi xalqının damarlarında qanla axan milli yaddaşı, 
qəhrəmanlıq ruhunu oyatmaq olmuşdur: 
 
Dişi aslan, qoç igidlər 
Qulluğuna söyləyim mən, 
Bu ellərin, obaların, 
Ataların, babaların 
Gəldiyindən, keçdiyindən, 
Həq badəsin içdiyindən (312, 71).   
 
Bu kiçik parçanın özünü belə təhlil edib Səhəndin 
nəhəng «Dədə Qorqud» yaradıcılığının xarakterik keyfiy-
yətlərini üzə çıxarmaq olar: 
1. «Dişi aslan, qoç igidlər // Qulluğuna söyləyim 
mən» misraları Azərbaycan dastan dili, aşıq ifaçılığı üçün 
xarakterik olan «qulluğunuza ərz edim, siz də dinləyib 
feyziyab olun» nitq deyiminin üstündə qurulmaqla Səhən-
din poemalarının milli dastançılığın poetik-üslubi qatları 
ilə bağlı olduğunu göstərir. 
2. «Dişi aslan, qoç igidlər // Qulluğuna söyləyim 
mən // Bu ellərin, obaların, // Ataların, babaların // Gəl-
diyindən, keçdiyindən» misralarında qədim dastan təhki-
yəsinin Dədə Qorqud» eposu üçün xarakterik olan «Gə-
limli, gedimli dünya» poetik formulu mətnaltı planı təşkil 
edib, sənətkarın poetik üslubunu qidalandırmaqla yanaşı, 
Səhəndin poetik düşüncəsinin milli bədii-estetik düşün-
cənin dərin qatları ilə bağlı olduğunu nümayiş etdirir. 
 197 
3. «...Qulluğuna söyləyim mən... // ...Ataların, baba-
ların... // ...Həq badəsin içdiyindən» misraları birbaşa mə-
həbbət dastanlarındakı haqq aşiqliyi - butavermə ilə bağ-
lıdır. Bu da Səhənd yaradıcılığının milli-mənəvi dəyərlərin 
müqəddəslik qatları ilə bağlı olduğunu bildirir. 
Səhənd «Duxa Qoca oğlu Domrul» poemasında bo-
yun məlum süjetini müasir şeir üslubunda nəzmə çəkmək-
lə poemanın ideya-məzmun əsasına vəfa, etibar, sədaqət, 
hünər kimi milli-estetik dəyərləri çıxarmışdır: 
 
Demək, bir qadının eşqi, vəfası, 
Tanrı qəzəbinə qələbə çaldı. 
Domrulun gül açdı günü, dünyası, 
Yüz qırx il yaşadı, yüz qırx il qaldı. 
 
Qoşdu Qorqud Dədə adına dastan, 
Adını-sanını dillərə saldı. 
Əbədi yaşasın vəfalı insan, 
Şöhrəti yayılsın bütün ellərə (312, 94).   
 
Şair «Dirsə xan oğlu Buğac» poemasında dastandan 
məlum olan süjeti xeyirin şər üzərində qələbəsi kimi tə-
rənnüm etməklə yanaşı, əsərdə əsas xətt kimi «Ana haqqı - 
Tanrı haqqı» ideyasını qabartmışdır: 
 
Sən də analığa həsr et dastanın, 
Sən həq yolçususan, həqq aşığısan, 
İstəkdən yoğrulub iliyin, qanın, 
Dostluq məclisinin yaraşığısan (312, 99).   
 
Sənətkarın «Qanlı qoca oğlu Qanturalı» poemasının 
əsas mövzusu Azərbaycan milli mənəviyyat tarixi, milli 
xarakteri və etnik mentaliteti üçün xarakterik olan qəhrə-
manlıqdır: 
 198
 
Əzəl gündən qəhrəmanlıq 
Mərdanəlik, qoçaqlıq 
Vətənimin, ellərimin 
Ad-sanilən yanaşıdır (312, 127).   
 
«Qaracıq Çoban» poeması eposdakı «Qazan xanın 
evinin yağmalanması» boyu əsasında yazılmışdır. Poema-
da oğuz elinin birliyini, vətən uğrunda döyüşə birgə atıl-
malarını xüsusi tərənnüm edən şair əsərin əvvəlində vətə-
nin düşdüyü haldan, Azərbaycanın ikiyə bölünməsindən, 
dilimizin İranda qadağan olunmasından, mübarizə ruhu-
nun öldürülməsindən Qorqud dədəyə şikayət edir: 
 
Vətənimin şamaması 
Doğranıb dilim-dilim. 
Tikilib dodağım, 
Qadaxlanıb dilim. 
Hər parça, hər tikəm 
Bir qurd ağzında, 
Babamın kəskin qılıncı 
Paslanıb, çürüyüb qında (312, 175).   
 
Səhənd «Bəkil oğlu İmran» poemasında dastandakı 
eyniadlı boyu nəzmə çəkimişdir. Bütün poemalarının 
əvvəlində «Başlanış» hissəsi verdiyi kimi burada da eyni 
lirik müqəddimə vermiş, poemanı yazmaqda məqsədinin 
Azərbaycan uğrunda savaş olduğunu bəyan etmişdir: 
 
Aşıq, çal sazıvı, aç dastanıvı, 
Çaldığın nəğmələr həyat marşıdır!. 
İnsanın həyatı həyat marşıdır, 
Vuruşa, zülmətə, zülmə qarşıdır (312, 127).   
  
 199 
Ümumiyyətlə, Səhəndin «Sazımın sözü» kitabındakı 
bütün poemaların ideya əsasında milli zülm və zalımlara 
qarşı mübarizə ideyası durur. Bu xətt altı poemanı öz ət-
rafında açıq şəkildə birləşdirən xəttdir. Həmin xətt bir-
ləşdirici poetik motiv olmaqla qalmayıb, bu poemaların 
hər birini milli azadlıq uğrunda mübarizə manifestinə çe-
virmişdir. Səhənd bu baxımdan «Kitabi-Dədə Qorqud»da 
«Basatın Təpəgözü öldürməsi»ndən bəhs edən və daha 
çox mifik məzmun daşıyan boyu birbaşa müasir dövrlə - 
Cənubi Azərbaycandakı milli ayrı-seçkiliklə, xalqımızın 
ən adi milli haqq və huquqlarını tapdalanması ilə açıq şə-
kildə əlaqələndirərək bu siyasəti həyata keçirənləri «adam-
zad» (adamyeyən) Təpəgözə bənzətmişdir: 
 
Bir daha mən 
Tanımışam, tanımışam 
Əsrimizin 
«Birgözlüsün» 
«Təpəgözün»! 
Haralarda, 
Harda, harda, 
............................ 
Hər torpaqda, hər diyarda 
Tanımışam o qəddarı, 
O quduzu, o kaftarı (312, 252).   
 
Məhz bu milli həqiqətlər şairə dünyanın mənasını, 
keçmişlərin əfsanələrinin hikmətini, o cümlədən milli 
folklorumuzda yaşayan ulu həqiqətlərin əsl dəyərini başa 
salmışdır: 
 
Mən o gündən inandım ki,  
Sinələrdən sinələrə, 
Atalardan, babalardan 
 200
Bizə çatan əfsanələr 
Çox da belə yersiz deyil. 
Bu sözlərdə dəryalar var, 
Dəryalarca mənalar var (312, 251).   
 
Əslində, şairin bu misralarında onun «Kitabi-Dədə 
Qorqud» eposuna həm bir sənətkar, həm də bir vətəndaş 
kimi maraq və münasibətinin bütün mənası ifadə olunmuş-
dur. «Kitabi-Dədə Qorqud»u nəzmə çəkmək bir şair işi-
dirsə, onun altında yatan milli həqiqətləri üzə çıxarmaq isə 
artıq Səhəndin vətəndaş əqidəsindən irəli gəlmişdir. Bu 
baxımdan, sənətkarın poemaları bədii məzmun və forma, 
milli həqiqətlərin bədii cəhətdən ifadəsi və s. baxımından 
çox zəngindir və ayrıca tədqiqat tələb edir. 
«Dədə Qorqud» motivləri ilə bağlı poemalar içərisin-
də şair-alim A.Abdullazadənin bir neçə dəfə Azərbaycan, 
o cümlədən rus dilində çap olunmuş «Ulu Qorqud» adlı 
poeması məzmun və forma xüsusiyyətləri baxımından diq-
qəti çəkir (bax: 26; 27; 28; 365).  
«Ulu Qorqud» poeması bilavasitə «Dədə Qorqud 
kitabı»nın yubileyi günlərində yazıldı. Şair aşkarca Qara-
bağ yolunda, torpaq birliyi uğrunda mübarizəyə Qorqud 
ovqatı aşılayır» (154, 7). A.Abdullazadənin «Ulu Qorqud» 
poeması Dədə Qorquda müraciətlə yazılmış, burada abi-
dənin daimi örnək olduğu, «Kitabi-Dədə Qorqud» dün-
yasının bugünkü günlə əlaqəsi göstərilmişdir. Altı fəsildən 
ibarət poemada insanın mərdliyi, qadın ləyaqəti, saf 
məhəbbət, həyat rəmzi olan su, nəsillərin əlaqəsi və s. 
mövzulara toxunulur, son sözdə Dədə Qorquddan ölməz-
lik rəmzi kimi bəhs olunur (118, 17). 
«Ulu Qorqud» poemasını poetik mahiyyəti etibarilə 
şairin «dünənin» bünövrəsi üzərində durub «bugünə» yaz-
dığı «məktub» - poema hesab etmək olar. A.Abdullazadə 
 201 
bugünlə dünən - müasirliklə tarix arasında «Dədə Qorqud» 
adlanan bir məclis - «körpü» qurur:  
 
Ulu Qorqud, 
Sağ əcdadım, oğuz nəslim, qopuz səslim, 
bəri gəlgil, başa keç, 
bu günümün süfrəsinin başına yığ ulu nəvələrini -  
ötənlərdən danışaq, 
tapaq altdan, zaman üstdən, 
qayalardan, dağlardan, 
uzaq-uzaq çağlardan 
mərd səsləri ucalan 
ərənlərdən danışaq (28, 267). 
 
«Dədə Qorqud» həqiqətlərini Azərbaycan xalqının 
«həqiqət tarixi» - «mənəvi gerçəklər tarixi» kimi tərənnüm 
edən şair dünyanın ulu dəyərlərinin tarix boyunca dəyiş-
məz qaldığını göstərir: 
 
...Sən dünyanın işinə bax, 
xainlər də ölüb getdi, mərdlər də, 
xainlik də diri qaldı, mərdlik də. 
Amma biri qoşun-qoşun, biri - tək. 
İgidliyə qəhrəmanlıq da dedilər, mərdlik də, 
cəsarət də, qorxmazlıq da, ərlik də... 
xəyanətin tək oldu, adı da, mənası da, 
tək qaldı dünyası da (28, 268). 
 
Şair göstərir ki, milli xarakterin ən uca dəyərləri və-
tən, el, oba, yurd insanı ilə bağlıdır. Bu dəyərlər öz-özlü-
yündə bir məna ifadə etmir, onlar yalnız xalqın və yurdun 
mənafeyi ilə bağlananda ülviləşir (məna kəsb edir). Bu 
cəhətdən, A.Abdullazadənin «mərdlik» haqqında düşüncə-
ləri dərin fəlsəfi məzmuna malikdir: 
 202
Mərdliyin saya gəlməz 
əlvan çeşidləri var, 
mərdliyin də məqamı, öz ölçüsü, yeri var. 
Ən sisli, ən sürüşkən yollarda yıxılmamaq, 
Vətənin dağ vüqarını öz işinlə, öz adınla, 
sarsılmaz inadınla qorumaq da mərdlikdir, 
anaya sayğı da, ümidsiz təsəlli də, yıxılana qayğı da 
 (28, 272). 
   
Sənətkarın poemada uca dəyərlər səviyyəsində öydü-
yü varlıqlardan biri anadır. Maraqlıdır ki, A.Abdullazadə 
ananı bir insan, uca, ülvi varlıq olmaqla yanaşı, həm də 
müqəddəs milli dəyər kimi tərənnüm etmişdir: 
 
Ulu Qorqud, sən karvana gecikəndən sonra da, 
Qazanların, Beyrəklərin, Banıçiçək nişanlı, 
neçə-neçə qız ərənlər 
qopuzundan axıb gələn sədalarda, səslərdə 
Qazlıq dağın ətəyindən 
dirilik suları içəndən 
çox-çox, çox-çox sonra da, 
qadın ana qadın qaldı, ana qaldı (28, 274). 
 
Sənətkar əsərin sonunda yenə də Qorquda müraciət 
edir: 
 
Ulu Qorqud,  
Dünənini  sabahına qovuşdurub yaşayan 
Ulu ər nəvələrin o müqəddəs səcdənə 
Dönə-dönə enəcəklər, bunu bil, 
Sənə, sənin dağ vüqarlı 
Yaz nəfəsli kəlamına, ruhuna 
Dönə-dönə dönəcəklər, bunu bil (28, 289). 
 
 203 
A.Abdullazadə poemanı nikbin notlarla - yurdun, 
elin, vətənin, dövlətin və dövlətçiliyin taleyinə inam 
hissləri ilə qurtarır. Poema ulu Qorquda müraciətlə başlan-
dığı kimi ona müraciətlə də sonlanır. Başlanğıc və sonun 
Dədə Qorqudda «düyünlənməsi», başqa sözlə, Azərbaycan 
milli həqiqətlərinin Dədə Qorqudla başlanıb yenə də ona 
dönməsi «Dədə Qorqud kitabı»nı milli varlığımızın əbədi 
simvolu kimi təsdiq edir. 
«Dədə Qorqud» motivləri müasir Azərbaycan şairi 
Zəlimxan Yaqubun yaradıcılığı üçün də xarakterikdir. O, 
el-aşıq şeiri üslubunda yazan bir sənətkardır. Belə demək 
olar ki, Z.Yaqubun şeirləri, əslində, bütün ruhu ilə Dədə 
Qorqud dünyasına bağlıdır. Bu cəhətdən sənətkarın iri-
həcmli «Saz» dastan-poeması xüsusilə səciyyəvidir (352, 
287-331). 
Dastan-poema şairin Dədə Qorquda müraciətini əks 
etdirən «Saz» şeiri ilə başlayır. Qorqud atanı öz varlığının 
ayrılmaz parçası sayan Z.Yaqub deyir: 
 
Sənsiz mənim bir məclisim, 
Bir şənliyim olarmı heç? 
Adın ilə öyünməsə, 
Ahənginlə döyünməsə, 
Sinəm sözlə dolarmı heç? 
Qorqud dədəm, ozan babam! (352, 287). 
 
Sənətkar Dədə Qorqudu qılıncın belə kəsə bilmədiyi 
ağıla-huşa malik hikmət sahibi, el-obanın üstünə dərd qo-
şun çəkəndə qəm səfini öz qopuzunun sehri ilə pozan ulu 
ozan, gözlərindən körpələrin bəbəyinə od verən, qopuzu 
ilə ana vətən torpağına dad verən, igidlərə hünərindən ad 
verən, sözlərin mənasını yozan ulu müdrik kimi tərənnüm 
edib, ondan saz haqqında söz deməyə icazə istəyir: 
 
 204
Qoy mən sənə ellər üçün 
Qəlbin susmaz simi deyim. 
Keçmişimin özül daşı, 
Bünövrəsi, himi deyim. 
Sənə bənzər bir ağsaqqal 
Səndən özgə kimi deyim. 
Tariximi tarixlərə 
Naxışlarla yazan babam! 
Qorqud atam, ozan babam! (352, 288). 
 
Şair sazı tarixin kəşməkeşlərinə sinə gərən, ideologi-
yalarla çarpışıb haqq olduğunu isbat edən milli sərvət kimi 
tərənnüm edir: 
 
Sinələrdə dinən sazı 
Daşdan-daşa çalan oldu. 
Saz yaşadı! 
«Yeriş etdi qəm ləşkəri», 
Könül şəhri talan oldu 
Saz yaşadı! 
Şəriətə ziddir deyib, 
Ocaqlara qaladılar, 
Havacatı haram bilib 
Yası yasa caladılar, 
Saz yaşadı! 
Ellər özü heç elədi 
El bağına daş atanı! 
Məclislərdə baş çəkdi  
Telli sazı yaşadanı! (352, 288). 
 
Z.Yaqub sazı tərənnüm edərkən Dədə Qorqud adına 
arxalanır, ilhamının ocağı qoru Qorqud ocağından götürür. 
Çünki Qorqud həsrətləri qovuşduran, xataları sovuşduran, 
baş bilən ər, söz yurduna sərkərdədir. O, hər bir istəyin di-
 205 
ləyin atası, anasıdır. Ona görə də Dədə Qorqud bir məşəl 
olub Z.Yaqubun ömrünə işıq saçır. Qorqudun sözü – haq-
qın səsidir. Odur ki, şair Qorquddan öz uğuruna alqış-dua, 
təbinə güc-qüvvət istəyir: 
 
Sənin səsin haqq səsidir, 
Uluların nəfəsidir! 
Alqışlasan, sevincimdən 
Göylər qədər ucalaram! 
Qarğışlasan, kədərimdən 
Bircə gündə qocalaram! 
Nə yaxşı ki, baba olan 
Qarğamaz öz nəvəsinə. 
Nəsil-nəsil qanad verər 
İnsanların həvəsinə. 
Yüksəklərə uçmaq üçün 
Mən də qanad istəyirəm. 
Zirvələri qucmaq üçün  
Səndən inad istəyirəm. 
Gözlərimi açan gündən 
Saza, sözə meylim olub. 
Mən havacat Məcnunuyam, 
Saz əbədi Leylim olub! 
Telli sazın dastanını 
Özün başla, ustad Dədə! 
Söz sehrinə varmaq üçün 
Ver ruhuma qanad, Dədə! (352, 289). 
 
Dastan-poemanın «Ulu ozanın düşüncələri» adlanan 
şeirində lirik mənin dilindən çox mənalı düşüncələr veril-
mişdir. Lirik qəhrəman bəyan edir ki, ondan ötrü ürəkləri 
ocaq olub yananlar olduğu kimi, həqiqətini görə-görə onu 
dananlar da var. Ancaq bütün bunlar onu ruhdan salmayıb: 
o, ellər bağçasının bülbülü kimi vətənə nəğmələr qoşmaq-
dan heç vaxt usanmayıb. Əli sazın pərdələrinə yatandan, 
 206
barmaqları simə dəyəndən bəri havaların gücü ilə tilsim-
lərə yol açıb. Sərt yoxuşlar heç vaxt onun dizlərini bükə 
bilməyib. Doğru sözü, haqqı deməkdən heç vaxt çəkinmə-
yib: həqiqəti üzlərə şax deyib. «Eldən dediyinə», «elə de-
diyinə», «el üçün dediyinə» görə yağan yağışlar, qopan tu-
fanlar bu ocaqdan, bu torpaqdan onun izlərini silə bilmə-
yib. Sənətkar öz ömür yolunun qayəsini belə bəyan edir: 
 
Bu dünyaya gəlməyim var, 
Getməyim yox! 
Bu dünyada ölməyim var, 
İtməyim yox! 
Arzum budur, nəsil-nəsil 
Xoşbəxt görüm insanları, 
Duru görüm, təmiz görüm vicdanları. 
Bundan özgə  
Bir məqsədi güdməyim yox (352, 290). 
 
«Aldı Dədə Ozan» adlı şeirdə Dədə Qorqud sənət-
kara - Z.Yaquba xeyir-dua verərək: 
ona zirvələri fəth etmək, yüksəklərə uçmaq üçün - 
qanad; 
insanları ucaltmaq, yaxşı adla qocalmaq üçün - cürət; 
ürəkləri oxumaq, fikirlərdən dəstə tutub söz çələngi 
toxumaq üçün - qüdrət; 
ağır yükləri qaldırmaq, öz həyat yolu və cığırına 
sədaqətlə könül bağlamaq üçün - sazla öyüd; 
açılmayan qapıları açmaq üçün - açar; 
səfərə çıxmaq üçün - yollar; 
sular üstündən adlamaq üçün - keçid bağışlayaraq 
bunları nəsihət edir: 
 
Elə danış - söz dilində 
Qılınc olsun, qalxan olsun. 
 207 
Qoy ilhamın coşsun, daşsın, 
Qucaqlasın göyü, yeri. 
Söhbətində, əməlində  
Dədələrdən qalma geri. 
Yaddaşında uluların 
Xatirəsin ulu saxla! 
Sabahlara çatmaq üçün 
Ürəyində zaman-zaman 
Bir həqiqət yolu saxla (352, 291). 
 
Ancaq Dədə Qorqud şairi xəbərdar edir ki, bu yol - 
həqiqət yolu çox ağır yoldur. Bu yoldan bezməmək, usan-
mamaq üçün onu doğru yolla addımlamaq lazımdır. Bu 
halda sənin ürəyində iman yaşar və o, getdiyin yolun həqi-
qətinə, amalına, əqidənə səndə şübhə yaranmağa imkan 
verməz. Ulu Dədə Qorqud el sənətini bir çeşmə adlandırıb 
onu daim duru saxlamağı şairə nəsihət edir. Şair bu sə-
nətdən ona çatan ruhu (payı) qorumalı, nuru sönməyə qoy-
mamalıdır.  Bu yolda şairin ana dili onun gücü, qibləgahı 
olmalıdır. O, zamanın sədlərini sındırıb həm bugünün, 
həm də sabahın övladı olmalıdır. O halda saz bu yolda ona 
həmdəm, sirdaş olar: 
 
Nəfəsinlə, ürəyinlə 
Çək ellərin nazını sən, 
İnam üstə köklə, oğul. 
Sevirsənsə yolda qoymaz 
 
Saz adlanan bu yar səni! 
Sazla hamı əzizləyər, 
Sazla hamı duyar səni! (352, 291). 
 
Dastan-poemanın ardıcıllıqla gələn «Danışan telli sa-
zım», «Baş divani», «Təcnis», «Qaraçı», «Sarıtel», «Man-
 208
sırı», «Ruhani», «Yanıq Kərəmi», «Borçalı dübeyti», 
«Dilqəmi», «Misri», «Müxəmməs» kimi şeirlərində saz, 
ayrı-ayrı havalar tərənnüm olunur (352, 292-329). Əsər 
«Son söz» adlı şeirlə tamamlanır. Şair yenə də Dədə Qor-
quda üz tutaraq deyir: 
 
Sənsiz mənim bir məclisim 
                bir şənliyim olarmı heç? 
Adın ilə öyünməsə, 
                sinəm belə dolarmı heç? 
Qorqud dədəm, Ozan babam! 
İlk sözümü sənə dedim, 
                son sözüm də sənə bağlı, 
Keçmişim də, sabahım da 
                Mən özüm də sənə bağlı (352, 330). 
 
Saz haqqında böyük bir dastan-poema yaradan şair 
bunu Dədə Qorqudun hikmətinə bağlayaraq bəyan edir ki, 
Qorquddan sonra min il keçsə də, o, yenə də yaşadı. Çünki 
Dədə Qorqud şairin taleyinə bir yaraşıq olmaqla yanaşı, 
milli tariximizin vüqarıdır. O, öz vüqarını ana sazın tellə-
rinə, nəfəsini candan əziz ellərinə bağışlayıb: 
 
Duysun dedin bu sənəti 
                oğlum mənim, qızım mənim. 
Bu gərdişin axarında 
                qoy susmasın sazım mənim. 
Saz susanda, onda gərək 
                zərif xallı tellər susa! 
Tel susanda, onda gərək 
                nəğmə deyən dillər susa! 
Dil susanda, onda gərək 
                şeir canlı ellər susa! 
 209 
Yox-yox! Sazın tellərində  
                nə susmaq var, nə lallıq var! 
Hər pərdənin ahəngində 
                bir ölümsüz halallıq var (352, 330). 
    
Beləliklə, Z.Yaqub bizləri Dədə Qorqudun vəsiyyə-
tinə əməl edib ən böyük milli sərvətlərimizdən biri olan 
sazı qorumağa çağırır. Bu işin müqəddəsliyini Dədə Qor-
qudun varlığına bağlayır. Çünki Dədə Qorqud adı hər bir 
azərbaycanlı üçün müqəddəsdir. Sənətkar sazı Dədə Qor-
qudun yadigarı kimi tərənnüm etməklə onun müasir var-
lığımızdakı yerinin əbədi olduğunu təsdiq edir.   
«Dədə Qorqud» eposu motivləri əsasında yazılmış 
poemalar içərisində N.Kəsəmənlinin «Dəli Domrul» poe-
ması özünəməxsusluğu ilə diqqəti çəkir. Ümumiyyətlə, 
N.Kəsəmənli ədəbiyyatımızda sevgi şairi kimi tanınırdı. 
O, «Dəli Domrul» poemasında da öz üslubuna sadiq qal-
mış və «Dədə Qorqud motivləri üstündə bir sevgi dastanı 
yaratmışdır. 
«Dəli Domrul» poemasında mənzum dram janrının 
kompozisiya elementlərindən istifadə olunmuşdur. Belə 
ki, bu əsər, bir növ, poema janrı ilə mənzum dram janrının 
qovuşmasından ibarətdir. Poetik dialoqlar, azsaylı da olsa, 
remarkalar onu pyes kimi səciyyələndirməyə imkan versə 
də, əsər müəllif tərəfindən poema kimi düşünülmüş və 
«Hamısı sevgidəndir» kitabında poema kimi verilmişdir. 
Hər bir pyesin əvvəlində onun obrazları təqdim olu-
nur. Lakin «Dəli Domrul» əsərində belə bir təqdimat yox-
dur. Digər tərəfdən əsərin həcmi də müəllifin onu poema 
janrında yaratdığını göstərir. Əlbəttə, sənətkar öz yaradı-
cılıq kombinasiyalarında sərbəstdir və N.Kəsəmənli öz poe-
masına dram elementləri qatmaqla onu daha emosional, 
daha təsirli etmişdir.  
 210
«Dəli Domrul» poeması köçərilərin, ata-ananın, ba-
cının ölmüş igid üzərində ağlamaqları ilə başlayır: 
 
Qarşı yatan ulu dağlar, 
Bilirsənmi, nələr oldu? 
Göz yaşıyla dolun, dağlar, 
İgidimiz ölər oldu (196, 264).  
 
Bu zaman Dəli Domrul təpəl atın üstündə yaxınlaşıb 
nə baş verdiyini soruşur. Ona ölmüş igidi Əzrayılın apar-
dığını söyləyirlər: 
 
Bu dünya bizə dardı, 
İtiyimiz nübardı, 
Bir oğlumuz var idi, 
Bax Əzrail apardı (196, 266)  
   
Dəli Domrul Əzrayılı hədələyir. Əzrayıl da onunla 
vuruşub məğlub edir. Dəli Domrul ondan aman istəyir. 
Lakin Əzrayıl ona bildirir ki, boş qayıda bilmərəm: 
 
Gəlmişəm boş qayıtmam, 
Bir can aparmalıyam. 
Öz canın da olmasa, 
Özgəsinə qayılam. 
Bir əzizin yoxmudur, 
Əvəzinə can verə? (196, 270)  
  
Dəli Domrul dastanda olduğu kimi, atasına və ana-
sına can üçün müraciət edir. Lakin onlar öz canlarını oğul-
larına qıymırlar. Əzrayıl ona tənə edir: 
 
Dünya şirin, can əziz, 
Kim verər öz canını? (196, 273)  
 211 
 Dəli Domrul Əzrayıldan öz arvadı ilə vidalaşmağa 
icazə istəyir. Qadın «uf» demədən öz canını ərinin yolun-
da qurban verməyə hazırdır. Poema qadının Əzrayılın tə-
nəsinə cavabı ilə bitir: 
 
Nə deyərsən, nə söylərsən, 
Göz açıban gördüyüm, 
Könül verib sevdiyim, 
Qoç ərim, qoç igidim?! 
Neylərəm səndən sonra? 
Yaylasam, gorum olsun, 
Çəmənindən keçərsəm, 
Tapdanan arım olsun. 
Altun daş-qaş taxarsam, 
Tabutum, sonum olsun! 
Sənsiz su da içərsəm, 
İçdiyim qanım olsun! 
Səndən sonra bir igid 
Görsə gözüm kor olar. 
İsti yatağım sənsiz 
Buza dönmüş gor olar. 
Səndən sonra bu canım 
Qıyma igidsiz qalsın. 
Əzrail, al canımı, 
Yarın qurbanı olsun! (196, 264)  
 
Əsər burada bitir. Şair dastan süjetini boyda olduğu 
kimi axıradək bədiiləşdirməyə ehtiyac görmür. Dastanda 
qadının sevgisi, ərinə olan vəfası Tanrının xoşuna gəlir və 
o, Dəli Domrulla qadınına 140 il ömür bəxş edir. Lakin 
N.Kəsəmənli süjetin bu hissələrini bu kiçik poema-pyesə 
gətirmir. Bunun səbəbi əsərin şair tərəfindən düşünülmüş 
əsas ideyasının Əzrayılla Qadının dialoqunda tam şəkildə 
ifadə olunmasıdır. Əslində, şair sevginin Tanrının yaratdı-
 212
ğı varlıq aləminin ən uca və ən ülvi dəyəri olduğunu tə-
rənnüm etmişdir. Bu ideyanın təcəssümü zamanı iki tərəf - 
iki əqidə (amal) üz-üzə gətirilmişdir. Birincisi «dünya əziz 
- can şirin» ideyası, digəri isə sevginin hər bir dəyərdən 
üstün olması ideyası. Birinci ideya Dəli Domrulun ata-
anasının davranışlarında üzə çıxaraq Əzrayıla insanlara 
tənə etməyə əsas verir. Yəni insanlar bütün varlıqları ilə 
dünya nemətlərinə bağlıdırlar. Heç kəs bu dünyadan kö-
nüllü getmək istəmir. İkinci ideyanın daşıyıcısı Dəli Dom-
rulun sevgilisi - həyat yoldaşıdır. O, Dəli Domrulsuz dün-
ya nemətlərini, hətta şirin canını belə özünə haram bilir. 
Və sübut edir ki, Tanrının yaratdığı dünyada ən ali və ən 
ülvi nemət elə sevginin özüdür. Tanrı dünyanı sevgidən 
yaradıb və insanlığı yaşadan, ona həyat qüvvəsi verən sev-
gidir. Şair poemanı bu nöqtədə tamamlamaqla oxuculara 
qədim oğuz insanlarının sevgisinin nümunəsində dünyanın 
ən uca həqiqətini aşılamış, milli mənəviyyatımızın dayaq 
nöqtəsinin sevgi olduğunu, eyni zamanda bu uca bəşəri  
sevginin öz qaynaqlarını xalqımızın mənəviyyat tarixinin 
ən dərin qatlarından götürdüyünü göstərmişdir.  
Azərbaycan şairləri «Kitabi-Dədə Qorqud» motivlərinə 
müraciət edərkən uşaqları da unutmamışlar. Bu baxımdan, 
T.Elçinin «Oğul Buğac» poeması kiçik yaşlı uşaqlar üçün 
nəzərdə tutulmuşdur. Poema 1988-ci ildə «Gənclik» nəşriy-
yatında rəngli rəsmlərlə buraxılmışdır. Nəşriyyat öz təqdima-
tında yazır ki, «sevimli şairimiz Teymur Elçinin ulu «Dədə 
Qorqud» motivləri əsasında ölməz dastanımızın qəhrəman-
larından biri - igid Buğac haqqında yazdığı poemanı balaca 
oxuculara təqdim edirik. Qoçaq, qorxmaz Buğacın vətənə, 
doğma torpağa, el-obaya, ataya-anaya olan sevgisi bu gün 
böyüməkdə olan nəsillərin də ürəyində dünənimizə və gələ-
cəyimizə məhəbbət oyadır» (105, 2). 
Yeddi başlıq-hissədən («Muştuluq», «Dağ döşündə», 
«Ovda», «Qalx, gedək!», «Ölümlə görüş», «Dayanma, tə-
 213 
ləs, oğlum!». «Karvan yolu») ibarət olan poema ulu ozan 
dədə Qorqudun tərənnümü ilə başlanır: 
 
Dədəm Qorqud! 
Aşıq babam, ozan babam, 
Mənim ölməz dastanımı 
Yazan babam! (105, 2). 
 
T.Elçin Dədə Qorqudu tarixlərdən xəbər verən ozan, 
oğuzlara ad qoyan, oğuz elində küsülüləri barışdırıb bütöv 
cəmiyyətdə sosial harmoniya yaradan ağsaqqal, elin 
sevimlisi, güvənc yeri kimi tərənnüm edir. Şair üçün Dədə 
Qorqud eyni zamanda bədii sözün hamisi, ilham mənbəyi, 
bütün şairlərin, o cümlədən T.Elçinin mənəvi əcdadıdır. 
Dədə Qorqudun mənəvi irsi indi onun sənətkar nəvələrinin 
sözündə, şeirində yaşayır: 
 
İzin qalıb, Qorqud babam. 
Sehirli, sirli aləmdə. 
Şərbət kimi sözün qalıb 
Bu gün mənim piyaləmdə. 
 
Bağladığın kitab mənim, 
Çaldığın o rübab mənim, 
Səni məndən soruşsunlar, 
Hər suala cavab mənim, 
                  Qorqud baba! (105, 4). 
  
Poema başdan-başa «Kitabi-Dədə Qorqud»un birinci 
boyu - «Dirsə xan oğlu Buğac boyu» əsasında yazılmışdır. 
Əsər «Muştuluq» hissəsi ilə başlayır. Burada Dirsə xanın 
oğlu Buğacın doğulması, böyüməsi, on beş yaşına çatması 
təsvir olunur. Birinci hissədə Dirsə xana oğlunun anadan 
 214
olmasını xəbər verirlər. Xəbəri alan xanın sevinci yerə-gö-
yə sığmır: 
 
Səhər hələ yuxudaydı, 
Çıxmamışdı dan yerinə, 
Hələ günəş gəlməmişdi 
Qırmızı meydan yerinə. 
Xəbər çatdı Dirsə xana: 
- Nə yatmısan, 
Tez dursana?! 
Oğlun olub! 
Muştuluq ver! 
   
Günəş doğdu, 
Sevindi göy, 
Sevindi yer. 
 
Dik atıldı 
Yatağından Dirsə xan. 
Muştuluqçu al geyəcək, 
Muştuluğu versə xan (105, 5). 
 
Sevincək olmuş xan ova çıxır, ov ovlayır. Qayıdıb 
muştuluqçunu görünməmiş şəkildə mükafatlandırır. Eldə 
toy-bayram olur. Uşaq böyüyür, on beş yaşına girir. Bu 
yaşında hər hünərdə - at minib, yay çəkib ox atmaqda, ov 
ovlamaqda, quş quşlamaqda öz yaşıdlarını qabaqlayır. 
Atası onunla fəxr edir: 
 
Qorxma oğul! 
Qıy vurmağı 
Qartallardan 
Öyrən, oğul! 
Qayalarda 
Qartal doğul! (105, 7). 
 215 
«Dağ döşü» adlanan ikinci hissədə Dirsə xanın oğ-
lunun igidlik göstərməsi və ad almasından bəhs olunur. O, 
elin hüzurunda dəhşətindən hamının qorxduğu buğa ilə 
döyüşərək ona qalib gəlir. Dədə Qorqud ona Buğac adını 
verir: 
 
Ertəsi gün 
Dədə Qorqud 
Cəm elədi Oğuzu, 
Mizrab vurdu, 
Dilləndirdi qopuzu: 
 
- Buğac deyin 
Bu igidin adına, 
Dara düşsə,  
Tanrım yetsin dadına (105, 14). 
 
Poemanın «Ovda» adlanan hissəsində göstərilir ki, 
Dirsə xanın yanında qırx igid var idi. Şair onları «qırxlar» 
adlandırır. Qırxlar xanın çörəyini yeməklə bərabər, onun 
taxtına göz dikmişdilər. Buğacın tez bir zamanda böyümə-
si, igidə çevrilməsi, xanın layiqli varisi olması onları na-
rahat edirdi. Onlar Buğaca böhtan atıb, xanı öz oğlunu ox-
lamağa vadar edirlər. Bu işi edən xan ağır psixoloji vəziy-
yətə düşür: 
 
Dirsə xanın 
Dərdi böyük, dağdan ağır. 
Elə bil ki, 
Üzərinə oxlar yağır. 
Qamçılayır 
Köpüklənən Boz atını. 
Eşidən yox 
İçindəki fəryadını (105, 21). 
 216
Əsərin «Qalx, gedək!» adlanan hissəsində Dirsə xan 
aldadıldığını başa düşür. Xain qırxlar Buğacı aradan götür-
dükdən sonra Dirsə xanı əsir tutub, başıaçıq, ayaqyalın 
qonşu dövlətin zindanına aparırlar. Həqiqəti başa düşən 
Dirsə xan ağır peşimançılıq keçirir: 
 
Gecikdin, küs özündən: 
Taxta çıxdı xəyanət. 
Görəcək günlərin var, 
Qalmadı daha taqət (105, 22). 
  
T.Elçin uşaqlar üçün nəzərdə tutduğu əsərdə xəyanət 
motivini xüsusi mənalandırır. Gənc nəslə Dədə Qorqudun 
dili ilə səbirli olmaq, deyilmiş hər sözə inanmamaq, yüz 
ölçüb-bir biçmək, həqiqəti yalandan seçmək, bir sözlə, 
mənəvi dəyərlər, ağıllı davranışlar haqqında belə bir nəsi-
hət verir: 
Kim deyir ki, ozan sözü 
Doğru çıxmaz, yalan olar? 
Təbib gəlsə, dərman deyər, 
Əzrayıl can alar olar. 
 
Dəryalar keç üzə-üzə; 
Bıçaq batsın yaman gözə. 
Aldanma gəl hər xoş sözə 
İlan, əqrəb çalan olar. 
 
Bil qədrini sədaqətin, 
Aç gözünü həqiqətin, 
Əlini kəs xəyanətin, 
Uzansa, el talan olar. 
 
Dədə Qorqud haqqı deyər, 
Haqqı görən haqqı öyər, 
 217 
Kim itirsə, haqqı əyər, 
Özü darda qalan olar (105, 23). 
 
Buğacın anası Zibeydə qızlarla oğlunun axtarışına 
çıxır: onun ölümünə inanmır. Ananın inamı düz çıxır: o, 
öz oğlunu yaralı halda tapır. Dağ çiçəyini südünə qatır, 
məlhəm qayırıb oğlunun yarasına qoyur. Şair ana südünü 
tərənnüm etməklə uşaqlarda anaya, ana südünün müqəd-
dəsliyinə, möcüzə və şəfasına inam təlqin edir. Əslində, 
T.Elçinin ana südü haqqında böyük bir ilham və vəcdlə 
yazdığı misralar, sözün həqiqi mənasında, əsl sənət inci-
sidir: 
 
Ana südü! Səndən təmiz 
Nə var dünyada?! 
Səndən şirin, səndən əziz! 
Heç gəlmir yada! 
 
İliyimiz, sümüyümüz, 
Qanımız səndən. 
Hər ölümə can verməyən 
Canımız səndən. 
 
Müqəddəssən Günəş qədər, 
Ey ana südü! 
Səndən - ana məhəbbəti, 
Ana öyüdü... (105, 31). 
 
Əsərin «Dayanma, tələs oğlum!» hissəsində Buğac 
atasının aldadıldığını, ona və atasına qırxlar tərəfindən tələ 
qurulduğunu başa düşür. Ana südü ona şəfa verdiyi kimi, 
ana sözü də ona həqiqəti başa salır. Ağıllı ananın müha-
kimələri həqiqəti ortaya qoyur: 
 
 218
Sual verib, cavab gəzir, 
Soruşur ana. 
Dözə bilmir, inanmır öz  
Cavablarına. 
 
Qarışıbdır bir-birinə 
Xəyanət, qəzəb... 
Nə deyiblər Dirsə xana? 
Nə imiş səbəb? (105, 31-32). 
 
Ağıllı qadın başa düşür ki, işin içində nə isə bir xəya-
nət var. O, hadisələrin necə baş verdiyini bilməsə də, fəh-
mi, fitrəti ona xəyanətdən soraq verir: 
 
Tez gedək! Atandan 
Nigaranam mən. 
Açılmır ürəyim, 
Bağrı qanam mən. 
Tez gedək! Nəsə var 
Onun başında... (105, 32). 
 
Ana oğlunu atasını xilas edib, xəyanətkarları cəza-
landırmağa çağırır. Buğac xəyanətkarlarla döyüşə girib, 
atasını xilas edir. Poemanın əsas süjeti ata ilə oğulun qo-
vuşmasının, Oğuz elinin birlik və bütövlüyünün təntənəsi 
ilə bitir. Baş vermiş bütün bu hadisələrin ibrətamiz nəticə-
lərini T.Elçin əsərin sonundakı «Karvan yolu» adlı hissədə 
Dədə Qorqudun dili ilə bəyan edir: 
 
Ucalardan uca tutun 
Bu öyüdü: 
İgidlərə halal olsun 
Ana südü. 
 219 
Yaxşı bilin özünüzün, 
Sözünüzün qiymətini. 
Özünüzdən uca tutun 
El-obanın qeyrətini (105, 37). 
 
Dədə Qorqudun dilindən söylənilən bu nəsihətlər 
əsərin əsas ideya yükünü, ideya-məzmun mahiyyətini 
ifadə edir. Şair əsərdə «Kitabi-Dədə Qorqud» eposunun 
maraqlı məzmuna malik birinci boyunu uşaqların dili və 
düşüncəsinə uyğunlaşdırmaqla qalmır, onlarda vətənpər-
vərlik, humanizm kimi ali mənəvi keyfiyyətlər tərbiyə 
edir. Poemada Dədə Qorqudun dilindən söylənilən nəsi-
hətlər, nəğmələr və s. məhz bu məqsədə qulluq edir. Adə-
tən, uşaqlar üçün yazılmış əsərlərdə ibrətamiz kəlamlar-
dan, nəsihətlərdən, atalar sözləri və məsəllərdən istifadə 
olunur. T.Elçin bu ənənəyə sadiq qalaraq əsərin əsas ideya 
yükü daşıyan fikirləri Dədə Qorqudun dilindən verir. Fik-
rimizcə, sadə, yapışıqlı, uşaqların düşüncə dünyasına uy-
ğun yazılmış əsərdə müəllif öz məqsədinə nail olmuş, 
«Dədə Qorqud» motivlərindən istifadə yolu ilə çox dəyər-
li, uşaq ədəbiyyatının tarixində daimi qalacaq bir poema 
yaratmağa nail olmuşdur. 
«Dədə Qorqud» motivləri əsasında yazılmış poema-
lardan biri də şair-tərcüməçi, filologiya elmləri üzrə fəlsəfə 
doktoru Rəşid Təhməzoğlunun hər çapı ilə diqqəti cəlb 
edən «Dədə Qorqut» adlı epos-poemasıdır (bax: 331; 332). 
Əsərin 1999-cu ildəki ilk çapının redaktoru və ön sözün 
müəllifi İ.Öməroğlu (Vəliyev) R.Təhməzoğlunun «Dədəm 
Qorqut» poemasını bütövlükdə «mənəvi qaynağın poetik 
biçimi» kimi səciyyələndirərək (273, 3-5) yazır: «İlhamla 
yazılmış bu əsər tarixə müasir baxışın təzahürü kimi mey-
dana çıxıb. Epos-poema, əslində, nəsillərin dialoqu, nəvə ilə 
baba, bu günümüzlə ulu keçmişimiz arasında poetik mü-
kalimədir. Nəvənin babaya müraciəti nədən doğub, epos-
 220
dakı boylar məgər şair üçün yetərli deyildimi? Hadisələr, 
tarixin və zamanın müəyyən məqamlarında ortaya çıxan 
milli-etnik nöqsanlar, bəşəri cinayətlər müasir dövr ilə nə 
dərəcədə səciyyəvidir? Epos-poemanı oxuduqca müəllifin 
narahatlığının səbəbləri aşkar olunur» (273, 4). 
İ.Öməroğlunun mühaşidələrinə görə, şair eposun mə-
lum boylarını sadəcə nəzmə çəkmək yolunu tutmamış, 
əsərdə özünün müasir dövrün bədii-estetik, milli-mənəvi 
normaları ilə səsləşən sənətkar konsepsiyasını da reallaşdı-
ra bilmişdir: «Əsər eposun məlum boylarının süjeti əsasın-
da formalaşsa da, şairin çağdaş lirik «mən»i, onun bu gü-
nün ucalığından keçmişə baxışı, bu baxışdakı öygü, öyün-
mə və qınamalar olduqca təsirlidir» (273, 4). 
Poemada özü bədii sözün (poetik deyimin) zirvəsi 
olan «Kitabi-Dədə Qorqud» boylarının şair tərəfindən ye-
nidən necə bədiiləşdirmə üsuluna, obrazlaşdırma texnika-
sına, bədiiləşdirmənin mexanizmlərinə gəlincə, «epos-poe-
mada etnoqrafik məqamlar ayrıca səliqə ilə işlənmişdir. 
Bu baxımdan, ov səhnələri, döyüşlər, toy şənlikləri, məişət 
mərasimlərinin poetik təsviri diqqəti cəlb edir. Müəllif 
Dədəm Qorqut adı ilə bağlı əhvalat və hadisələrə müasirlik 
gözü ilə nəzər salır, obrazlar, dastan qəhrəmanları yenidən 
«dindirilir», çağdaş insanla üz-üzə gətirilir, qınamalar, qıs-
lamalar şəxsiyyətin tarixdəki hərəkətini saf-çürük etmək 
üçün vasitəyə çevrilir. Etnoqrafik səciyyəli əsərdə tarixdən 
və dastandan alınan ibrət, əxlaqi təəssüratlar vətəndaşın 
milli tərbiyəsi üçün önəmlik qazanır. Şair tarixi dastana 
yalnız araşdırıcı gözü ilə baxmır. Həm də sözə, ifadəyə 
tarixi-dilçilik mövqeyindən yanaşır. Sözü ələkdən keçirir, 
onu yeni biçimdə oxucuya çatdırır» (273, 4-5). 
Poemanı geniş təhlil etmək burada imkansız olsa da, 
səciyyəvi məqamlara diqqət yetirək. İlk diqqəti cəlb edən 
odur ki, R.Təhməzoğlu əsərdə «Kitabi-Dədə Qorqud» 
dastanlarının öz bədii deyim tərzini saxlamağa çalışmışdır. 
 221 
Ancaq oxucu burada şair tərəfindən yaradılmış maraqlı 
poetik mənzərə ilə üzləşir. Poemada elə məqamlar var ki, 
onları oxuduqca sanki «Kitabi-Dədə Qorqud» dastanının 
özünü oxuyursan. Ancaq şair öz bədii dili, istedadı və ob-
razlaşdırma bacarığı ilə hər an bu məqamların içindədir. 
Dastanın poetik deyim tərzi ilə R.Təhməzoğlunun deyim 
tərzi biri-biri ilə qovuşub; bədii düşüncənin zaman adlı 
sərhədləri dəf olunub, poeziya həmişəyaşarılığını və əbə-
diyyətini təsdiq edib: 
 
Əsim-əsim dan yelləri ötən çağdı, 
Saqqallıca çil torağay ötən çağdı... 
Uzunsaqqal titrarilər banlayırdı, 
Qaçan atlar bir-birini yanlayırdı... 
Ağ qaranı, qara ağı seçən çağdı, 
Oğöz qızlar bər-bəzəyi seçən çağdı... 
Aladağın köksü üstə gün düşürdü, 
Neçə-neçə igid ötüşürdü... (332, 323). 
 
«Dədəm Qorqut» poemasının səciyyəvi keyfiyyətlə-
rindən biri də aydın cizgilərlə seçilən və əsəri başdan-aya-
ğa bir bütöv kimi təşkil edən lirizmdir. Həmin lirik xətt 
poemada monoton səciyyə daşımır. Poetik məkan və za-
manın ovqatı əsərdəki lirizmi boyların poetik ovqatına uy-
ğun şəkildə dəyişir. Əsərdə bəzən  insanın emosiyalar dün-
yasının çox zərif və incə təsviri ilə üzləşirik: 
 
Göz açıban gördüyüm. 
Sevib könül verdiyim. 
Dağılıbdı gərdəyim, 
İgidim, hey igidim! 
 
Sənsiz günü sanadım, 
Sevgim deyib sınadım, 
 222
Qırılıbdır qanadım, 
İgidim, hey igidim (332, 343). 
 
Poemada şair tərəfindən əsərin əvvəlindən axırınacan 
gerçəkləşdirilmiş bir xətt də var: milli dil problemi. Dədə 
Qorqudun dilindən «Söz duyumdur, düz toxunsa» kimi ulu 
həqiqəti səsləndirən R.Təhməzoğlu əsərdə dil ilə bağlı çox 
dərin problemlərə toxunmuş, onların bədii cəhətdən qoyu-
luşuna nail olmuşdur: 
 
Özgə dillər söyləməni alız saldı, 
Özgə köklər doğmaları cılız saldı... 
«Güz» yerini «payız» tutdu, «yaz»ın - «bahar», 
«Arslan» dönüb «şir» doğuldu, «qurd» - «canavar», 
                                    Dədəm Qorqut! 
 
«Özarboyqan» özgə dillər geyimində 
Üzə çıxdı «Azərbaycan» geyimində... 
Çox sözümüz bax beləcə «özgələşdi», 
Çox sözümüz bax beləcə «kölgələşdi», 
                                    Dədəm Qorqut! (332, 362). 
 
A.Abdullazadənin «Ulu Qorqud» poemasında oldu-
ğu kimi, R.Təhməzoğlunun poemasının sonunda da Dədə 
Qorqud Azərbaycan xalqının bir xalq və bir millət kimi 
mövcudluğunun, dövlətçiliyinin milli simvolu kimi təsdiq 
olunur. Qarşısına zirvələrə qalxmağı hədəf qoyan Azər-
baycan xalqı bu ucalığı «Dədəm Qorqut» adlı «od işığı» 
//«ad işığı» ilə fəth edəcəkdir: 
 
Suçlu sayma ucalığa boylanmağı, 
Suçlu sayma ucalıqdan boylanmağı! 
Soykökümün od işığı, Dədəm Qorqut, 
Varlığımın ad işığı, Dədəm Qorqut (332, 364). 
 223 
Göründüyü kimi, «Kitabi-Dədə Qorqud»un obraz, sü-
jet, motiv və ideyaları  müasir Azərbaycan poeziyasına güclü 
şəkildə təsir etmiş, bu mövzuda saysız şeirlər və zəngin 
bədii məzmuna malik poemalar yaradılmışdır. Eposun 
çağdaş şeirə təsiri davamlı olmaqla uzun onillikləri əhatə 
etmişdir. Millilik poeziyadakı Dədə Qorqud «xəttinin» ana 
cizgisini təşkil edir. Bu cəhətdən janrından, formasından 
və həcmindən asılı olmayaraq, «Dədə Qorqud» üstündə 
yaradılmış istənilən bədii nümunədə millilik davamlı xətt 
kimi müşahidə olunur. 
«Kitabi-Dədə Qorqud»un müasir Azərbaycan poezi-
yasına təsirinin başlıca xarakterik xüsusiyyətlərindən biri  
bu təsirin ideya tükənməzliyidir. Müşahidələr göstərir ki, 
bütöv Azərbaycan ədəbiyyatında olduğu kimi, müasir poe-
ziyada «Dədə Qorqüud» ideyalarından istifadə artan xətlə 
gedir. Bu mövzuda yeni forma və məzmunda əsərlər mey-
dana çıxır. Bu da öz növbəsində «Kitabi-Dədə Qorqud»un 
müasir Azərbaycan şeirindəki inikası məsələsinin mürək-
kəb, çoxplanlı və dinamik səciyyəyə malik elmi problem 
olduğunu bir daha təsdiq edir. 
 224
IV FƏSİL 
 
MÜASİR AZƏRBAYCAN  
DRAMATURGİYASINDA  
«DƏDƏ QORQUD» İDEYA VƏ MOTİVLƏRI 
 
«Kitabi-Dədə Qorqud» dastanları müasir Azərbay-
can dramaturgiyasının inkişafına xüsusi təsir etmiş, das-
tanın motivləri əsasında dərin məzmuna malik dram əsər-
ləri yazılmışdır. Bu əsərlərin, demək olar ki, hamısı tama-
şaya qoyulmuş və bunlardan bəzilərinə Azərbaycan teatr-
ları dönə-dönə müraciət etməkdədirlər. 
Ümumiyyətlə, «Kitabi-Dədə Qorqud» eposunun müa-
sir Azərbaycan teatr tarixində böyük rolu vardır. Azər-
baycan teatrının «Dədə Qorqud» eposu ilə bağlılığının 
zəngin tarixə malik olmasını Azərbaycan Teatr Xadimləri 
İttifaqının 1999-cu ildə keçirdiyi «Kitabi-Dədə Qorqud» 
və Azərbaycan teatrı» mövzusunda elmi-praktiki konfrans 
da təsdiq edir (bax: 343).  
Əslində, müasir Azərbaycan ədəbiyyatında «Dədə 
Qorqud» motivləri ədib-alim Ə.Dəmirçizadənin keçən 
əsrin 40-cı illərində yazdığı «Dədə Qorqud» librettosu və 
«Qaraca Çoban» pyesi ilə başlanmış, daha sonra nəsr və 
poeziyada biri-birindən gözəl əsərlər meydana gəlmişdir. 
Lakin «Dədə Qorqud»un dram taleyi Ə.Dəmirçizadənin 
bu əsərləri ilə məhdudlaşmamış, sonralar N.Xəzri, K.Ab-
dulla, A.Məmmədov və başqaları eposa müraciət edərək, 
bilavasitə dastanın mövzuları ilə bağlı səhnə əsərləri yarat-
mışlar. Keçən əsrin 40-cı illərindən başlayan bu proses bu 
gün də uğurla davam etməkdə olub, «Kitabi-Dədə Qor-
qud» və Azərbaycan dramaturgiyası» mövzusunu diqqət 
mərkəzinə gətirir. 
Azərbaycan dramaturgiya tarixi üçün ümumbəşəri və 
milli mövzulara müraciət edilməsi ənənədir. «Kitabi-Dədə 
 225 
Qorqud» dastanları isə həm ümumbəşəri, həm də milli 
mövzular baxımından dramaturqların bədii zövqünü qida-
landıran abidədir. Eposun poetik strukturunda gərgin dra-
matizm var. Dastandakı dialoqlar sanki müasir dram əsər-
lərindəki dialoqları xatırladır. Yəni bu dastana müraciət 
etmək istəyən dramaturq onu necə dramlaşdırmaq çətinliyi 
qarşısında qalmır: dastan özü müəllifə hazır dram forma-
ları, dialoq qəlibləri, konflikt situasiyaları, dramatik gər-
ginlik məqamları verir. Bundan başqa, «Kitabi-Dədə Qor-
qud»un mətnində həm dramın, həm faciənin, həm də ko-
mediyanın kökləri var. Bu, təsadüfi deyil. «Dədə Qorqud» 
eposu xalqımızın ayin-mərasim-ritual yaddaşı ilə bağlıdır. 
«Kitabi-Dədə Qorqud»u milli teatr düşüncəmizin əski qay-
nağı hesab edən Məryəm xanım Əlizadənin yazdığı kimi, 
«daha əski ənənəyə söykənən Dədə Qorqudlar (ozanlar, 
sağıçılar, ağıçılar...) ritual-mərasim - ayinlərin ifadə və tə-
sir vasitələrini fərdi sənət növünün yaradıcı poetikasına 
daxil edərək hər hansı etnik psixologiya üçün olduqca va-
cib olan funksiyanı yerinə yetirməklə məşğul idilər» (141, 
118). Dədə Qorqudun ayin və mərasimlərdə reallaşan bu 
funksiyası birbaşa dramla bağlıdır. Dram janrı öz kökləri 
etibarilə məhz ayin və mərasimlərdən doğmuşdur. V.Di-
yev yazır: «Dram öz inkişafının ilkin mərhələsində xor, 
dialoq, rəqs, pantomima və s. əhatə edən mürəkkəb bədii-
mərasim aktının tərkib elementi idi» (379, 72). Bu cəhət-
dən «Kitabi-Dədə Qorqud» dastanlarını milli teatr düşün-
cəmizin əski qaynağı hesab etməkdə tamamilə haqlı möv-
qedə olan M.Əlizadə bütövlükdə müasir mədəniyyətdə, 
ədəbi düşüncədə, o cümlədən dramutargiyada çox maraqlı 
təmayülləri müşahidə etmişdir ki, biz tədqiqatçının həmin 
müşahidələrini çox maraqlı yanaşma hesab edirik. Belə ki, 
M.Əlizadə ümumən mədəniyyətdə, ədəbiyyatda, o cüm-
lədən onun dram növündə «Dədə Qorqud» motivlərinə 
marağı milli ədəbi düşüncənin öz köklərinə qayıdışı, milli 
 226
mədəniyyətin «Dədə Qorqud» nüvəsi tərəfindən cəzb 
olunması kimi qiymətləndirərək yazır: «...Çağdaş mədə-
niyyətimizdə maraqlı bir proses müşahidə olunur: yazılı 
ədəbiyyat canlı epik ənənə olan Dədə Qorqudun boylarına 
meyl göstərməkdədir. Bu fakt ədəbiyyatın vaxtilə pozul-
muş canlı əlaqəni bərpa etmək niyyətindən xəbər verir. 
Teatr prosesi əcaib bir dövrə vurub əski qaynaqlarına 
qayıdır. Bu qarşılıqlı hərəkətdə üç əsas meyl sezilir: 
1) KDQ-nın zahiri əlamətlərindən faydalanıb, onun 
süjet xəttini, qəhrəmanlarını, hadisələri və s. modernləşdir-
məklə «aktual» məsələləri həll etmək; 
2) KDQ-nın daxili mifo-epik strukturlarından fayda-
lanaraq yazılı ədəbiyyatın imkanlarını təzələmək niyyəti 
(çağdaş mifo-epik yaradıcılığı); 
3) KDQ-nın strukturuna çağdaş ədəbi (formal) mən-
tiqlə müdaxilə edərək «qaranlıq» mənaları işıqlandırmaq, 
çağdaş nöqteyi-nəzərdən boşluq olan hissələri doldurmaq 
cəhdləri. 
Hər üç meyli biz qənaətbəxş sayırıq, çünki nəzərə 
çarpan cəhdlər milli düşüncəmizin əski xəzinəsindən fay-
dalanmaq deməkdir (141, 120-121). 
Biz də öz növbəmizdə bu təmayülləri özündə bu və 
başqa dərəcədə əks etdirən dram əsərlərini ümumiləşdir-
dikdə Azərbaycan dramaturgiyasında «Dədə Qorqud» 
mövzusunun üç təzahür səviyyəsini müşahidə editrik: 
Birincisi, «Dədə Qorqud» motivləri ilə birbaşa bağlı 
olan əsərlər: bu əsərlərin mövzusu və qəhrəmanları epos-
dan götürülmüşdür. Müəlliflərin «Dədə Qorqud» motivlə-
rini dram növünün hansı janrında (dram, faciə, komediya), 
hansı şəkil və üsullarla bədiiləşdirməyindən asılı olma-
yaraq, bu pyeslər mövzu cəhətdən bilavasitə «Kitabi-Dədə 
Qorqud» eposu ilə bağlıdır. 
İkincisi, «Dədə Qorqud» motivləri ilə dolayısı ilə bağ-
lı olan pyeslər. Bu əsərlərin mövzusu birbaşa «Kitabi-Dədə 
 227 
Qorqud» eposundan götürülmür, tamamilə fərqli möv-
zularda olur. Lakin onlarda eposun qəhrəmanlarına, motiv-
lərinə, deyimlərinə (atalar sözlərinə), bədii təsvir və ifadə 
vasitələrinə və s. rast gəlmək olur. Məsələn, belə əsərlərə 
bir səciyyəvi örnək görkəmli şair B.Vahabzadənin «Özü-
müzü kəsən qılınc» pyesidir (340, 453-506). Türk tarixinin 
dərin milli məsələlərinə həsr olunmuş bu əsərin 1998-ci ildə 
Azərbaycan Akademik Milli Dram Teatrındakı ilk tamaşası 
böyük coşqu ilə qarşılandı və tamaşa uzun müddət reper-
tuardan düşmədi. Azərbaycan teatrlarının indi də mütəmadi 
olaraq müraciət etdiyi bu əsər haqqında həmin dövrdə mət-
buatda çoxlu tamaşaçı, o cümlədən mütəxəssis rəyləri çap 
olundu (115; 193; 308; 83; 95). Əsərin mövzusuna gəlincə, 
B,Vahabzadə pyesin əvvəlində yazmışdır: «Bu pyes eramı-
zın 630-cu ilində Çinin dağıtdığı birinci Göytürk xaqanlı-
ğının istiqlal uğrunda apardığı mübarizə tarixindən bəhs 
edir. Əsər tarixi sənədlər əsasında yazılmışdır» (340, 453). 
Göründüyü kimi, «Özümüzü kəsən qılınc» pyesinin ana 
mövzusu milli istiqlal mübarizəsidir və müəllif bu əsərə 
bütün qəhrəmanları el-oba, vətən, milli ideallar uğrunda 
«uf» demədən canından keçən «Kitabi-Dədə Qorqud» epo-
sundan bir sıra ideyalarla yanaşı, Selcan (Gur Şadın arvadı), 
Banuçiçək (Dulu xanın arvadı) kimi namus, qeyrət, igidlik 
rəmzləri olan adları da daxil etmişdir. Lakin bütün bunlara 
baxmayaraq, B.Vahabzadənin «Özümüzü kəsən» qılıncı 
pyesini «Kitabi-Dədə Qorqud» eposu ilə birbaşa bağlı olan 
əsər saymaq olmaz. 
Üçüncüsü, Azərbaycanın müxtəlif teatrlarında, yara-
dıcılıq studiyalarında bilavasitə «Kitabi-Dədə Qorqud» 
eposunun mətni əsasında hazırlanmış tamaşalar. Bu tama-
şaların mətnləri onlarda rejissor-müəllif müdaxiləsinin 
(yozumunun) nə dərəcədə olmasından asılı olmayaraq, 
müstəqil əsərlər sayılmır. Çünki tamaşanın mətni bilava-
sitə eposun mətni əsasında hazırlanır. 
 228
«Kitabi-Dədə Qorqud» dastanlarının müasir drama-
turgiyaya təsiri baxımından əsas yeri «Dədə Qorqud» mo-
tivləri ilə birbaşa bağlı olan əsərlər tutur. Biz Ə.Dəmir-
çizadə, N.Xəzri, K.Abdulla və başqalarının yaradıcılığında 
«Dədə Qorqud» motivlərindən yaradıcı istifadənin rən-
garəng nümunələri ilə qarşılaşırıq. 
Ə.Dəmirçizadə yaradıcılığının «Azərbaycan ədəbiy-
yatında «Dədə Qorqud» motivləri» mövzusu baxımından 
müstəsna mövqeyi vardır. Elmdə birmənalı şəkildə təsbit 
olunduğu kimi, ədəbiyyatımızda «Kitabi-Dədə Qorqud» 
mövzusunda ilk bədii əsər Ə.Dəmirçizadənin Ş.Şeyxovla 
müştərək 1943-cü ildə qələmə aldığı librettodur» (118, 14).  
Libretto tamaşa şəklində Azərbaycan Dövlət Filar-
moniyasında tamaşaya qoyulmuşdur. Resenziya müəllifi 
Q.Qasımov tamaşa haqqında «Kommunist» qəzetinin 6 
mart 1943-cü il tarixli nömrəsində yazır: «M.Maqomayev 
adına Azərbaycan Dövlət Filarmoniyası Qızıl Ordumuzun 
şanlı 25 illiyini Azərbaycan xalqının qədim qəhrəmanlıq 
eposu olan «Dədə Qorqud» dastanının bir qolunu səh-
nələşdirib rəqs və musiqi tərtibatı ilə tamaşaya qoymaqla 
qarşıladı... «Dədə Qorqud» tamaşası librettosunun avtor-
ları (Dəmirçizadə və Şeyxov yoldaşlar) öz əsərləri üçün 
tema seçərkən xalqımızın qocaman keçmişinə və igidlik 
tarixinə əl atmaqla çox gözəl hərəkət etmişlər. Qəhrəman 
Azərbaycan xalqı öz ana vətəninin doğma yurdunu həmişə 
sevmiş, onu öz dastanlarında, gözəlləmə və qoşmalarında 
tərənnüm etmiş və yadelli işğalçıların basqınlarından göz 
bəbəyi kimi qorumuşdur. Xalqımızın bu qəhrəmanlıq 
sifətləri «Kitabi-Dədə Qorqud» dastanlarında da gözəl 
ifadə edilmişdir. Libretto avtorları «Kitabi-Dədə Qorqud»-
da yazılmış 12 dastandan (qoldan) ancaq birinin - «Salur 
Qazanın evinin yağmalanması» nağılının məzmununu əsas 
götürmüş və bu məzmun üzərində çox gözəl tamaşa 
yaratmışlar» (218). 
 229 
Q.Qasımovun «Dədə Qorqud» tamaşasının librettosu 
haqqında işlətdiyi bu təqdiredici sözlər təsadüfi deyildi. 
Librettonun müəlliflərindən biri - Əzəl Dəmirçizadə gör-
kəmli dilçi alim, eyni zamanda «Kitabi-Dədə Qorqud» 
dastanları üzrə tanınmış mütəxəssis idi. Bu cəhətdən yenə 
də təsadüfi deyildir ki, sənətşünas alim İ.Kərimov da ilk 
dəfə 1943-cü ildə oynanılmış tamaşa haqqında çox son-
ralar (2000-ci ildə) yazdığı, «Kitabi-Dədə Qorqud» das-
tanlarının səhnə və ekran təcəssümünə həsr olunmuş mə-
qaləsində müəllifin - Ə.Dəmirçizadənin «Kitabi-Dədə 
Qorqud» dastanı ilə yaxından aşina olan görkəmli dilçi 
alim» olmasını xüsusi vurğulamışdır (195). Əsər 2000-ci 
ildə Gənc Tamaşaçılar Teatrında tamaşaya qoyulmuşdur. 
Alimin «Kitabi-Dədə Qorqud» eposuna olan bədii 
marağının əsasında onun elmi marağı dururdu. Ə.Dəmir-
çizadə hələ 1947-ci ildə «Azərbaycan dilinin tarixi» adlı 
əsər yazmışdır. Alimin bu əsərində «müəllif ilk dəfə ola-
raq dilimizin tarixini ən qədim dövrdən başlamağa təşəb-
büs göstərmişdir. Bunun üçün o, qədim yazılı abidələrin, 
xüsusilə Midiya və Elam adları ilə tanınmış mixi yazıların 
dili üzərində tədqiqat aparmış, qədim qəbilə dillərinin bir 
sıra izlərini müasir dilimizdə aşkara çıxarmağa nail olmuş 
və bununla da çox maraqlı elmi nəticələr əldə etmişdir» 
(110, 16) 
Ə.Dəmirçizadənin «Kitabi-Dədə Qorqud» abidəsinin 
dili ilə bağlı çoxsalyı tədqiqatları vardır. Bunların içərisində 
əsas yeri alimin 1959-cu ildə çap olunmuş «Kitabi-Dədə 
Qorqud» dastanlarının dili» adlı kitabı tutur. Alimin «Dədə 
Qorqud» librettosunda və ondan bir qədər sonra yazdığı «Qa-
raca Çoban» pyesində təcəssüm etdirmək istədiyi bədii ide-
yaların altında duran tarixi həqiqətlər bu kitabda öz əksini 
tapmışdır. Ə.Dəmirçizadə yazır ki, «Dədə Qorqud» dastan-
larını IX-XII əsrlər arasında Azərbaycanda ümumxalq Azər-
baycan dilində azərbaycanlı dədələr, ozanlar yaratmış və 
 230
yaymışlar; çox güman ki, təqribən, bu dövrdə də həmin 
dastanlar toplanılıb, yazıya köçürülüb «Kitabi-Dədə Qorqud» 
düzəldilmişdir» (99, 11). Alimin abidəyə verdiyi əsas dəyər, 
fikrimizcə, onun əsərə yazdığı «Son söz»dəki bu cümlələrdə 
ifadə olunmuşdur: «Kitabi-Dədə Qorqud» dastanlarında çox 
şey var və bunların hamısı kitabımızda əhatə olunmamışdır; 
lakin bu kitabda olanların hamısı «Kitabi-Dədə Qorqud»da 
mövcuddur» (99, 138). 
Göründüyü kimi, alim-yazıçı Ə.Dəmirçizadə «Ki-
tabi-Dədə Qorqud» dastanında bütün elmi və bədii yara-
dıcılığında göstərə bildiyindən daha artıq - «çox şey» gör-
müşdür. Bu baxımdan, onun «Dədə Qorqud» librettosunda 
və «Qaraca Çoban» pyesində təcəssüm etdirdikləri də gö-
rüb (sovet rejimi şəraitində) deməyə imkan tapdıqlarının 
ifadəsi idi.  
«Dədə Qorqud» librettosunun «əsas ideya xətti yur-
dun düşməndən müdafiəsi ilə bağlıdır. Uruz xanın ova get-
məsindən istifadə edən düşmən Oğuz yurduna soxulur, la-
kin Dədə Qorqud tərəfindən ruhlandırılan Qaraca Coban və 
onun köməyinə gələn Uruz xan tərəfindən məğlub edilərək 
geri qovulur. Uruz xanın gözəllərin ən gözəli Gülçinə 
məhəbbəti əsərin aparıcı xətlərindən biridir» (118, 14).  
«Dədə Qorqud» librettosunun qısa məzmunu belədir: 
«Elin bilicisi, icra, düşüncə və mühakimə timsalı, xalqın 
məsləhətçisi olan, onun şad günlərində, toy günlərində 
şadlıq edən, yaman günündə ona dost olan, yardım edən 
qoca Dədə Qorqud əlində qopuz, yəni üçtelli saz ilə nağıla 
başlayaraq deyir: 
 
Dədə Qorqud demiş ellər adıma, 
Çox çatmışam mən ellərin dadına, 
Hamı bilir, mindən artıq yaşım var, 
Çox görmüşəm, çox şey gəlir yadıma. 
 
 231 
Elin gözəl qızları, cavan oğulları, istəkli gəlinləri 
bulaq başında, yaşıl çəmənlikdə oynayıb, oxuyub, sevişib 
şadlıq edirlər. Xalqın qəhrəmanlarından biri, hörmətli igid 
Uruzxan, qızlar içərisində öz gözəlliyi ilə fərqlənən, qızıl 
gülə bənzəyən Gülçini sevir, onunla həyat yoldaşı olmaq 
arzusunu bildirir. Gülçin və eldəki qızlar, gəlinlər bu xeyir 
işə bir şərtlə razı olduqlarını bildirirlər: 
 
Oğlan, bir ox atsan əgər, 
Oxla maral tutsan əgər, 
Bil ki, məni də ovlamısan, 
Ürəyimi də tovlamısan. 
 
Uruzxan sevgilisinin arzusunu yerinə yetirmək məq-
sədilə igid oğlanlarla birlikdə ova gedir. Qızlar və gəlinlər 
isə nəğmə oxuya-oxuya ev işlərilə məşğul olurlar, cəhrə 
işlədib, ip əyirirlər. Bu zaman yadellilər, xalqın qəddar 
düşmənləri dinc əhali üzərinə basqın edib qamçı və qılınc 
oynadır, evləri oda tutub, qız və gəlinlərə təcavüzkarlıq 
edirlər. Məhz belə ağır bir momentdə, xalqın zülm altında 
inlədiyi zamanda Dədə Qorqud yardıma gəlib Qaraca ço-
banı elin namusunu qorumaq üçün ruhlandırır. Qaraca ço-
ban çomağı ilə soyğunçularla vuruşa girir. Bu halda Uruz-
xan öz yoldaşları ilə ovdan qayıdır, işğalçılarla döyüşə 
girir və onları qırıb məğlub edir» (218). 
Libretto göründüyü kimi sadə qəhrəmanlıq süjeti 
üzərində qurulmuşdur. Burada iki ideya xətti aydın mü-
şahidə olunur: 
Birincisi, xalqın yadelli işğalçılara qarşı mübarizə 
ruhunun təsviri; 
İkincisi, el-obanın dar günündə xalqın, zəhmətkeş 
kütlənin öz içərisindən çıxan qəhrəmanın əsas rol oyna-
ması. 
 232
Hər iki xətt dövrlə, zamanla, əsərin yazıldığı vaxtın 
siyasi-ideoloji ovqatı ilə müəyyənləşirdi. Ə.Dəmirçizadə 
(və Şeyxovun) müəllifi olduğu libretto, təqribən, 1941-ci 
lidə yazılmış və 1943-cü ildə tamaşaya qoyulmuşdu. Eləcə 
də Ə.Dəmirçizadənin 1942-ci ildə yazdığı və «Dədə Qor-
qud» librettosunun ideya xətlərini daha geniş planda da-
vam etdirən «Qaraca çoban» pyesində də eyni ideya-
məzmun ovqatını müşahidə edirik. Bunlar təsadüfi deyildi. 
Ölkədə müharibə gedirdi. N.Ələkbərlinin göstərdiyi kimi, 
«hər iki əsərin yaranma dövrü Böyük Vətən müharibəsinin 
(1941-1945-ci illər - Y.İ.) qanlı illərinə təsadüf edir, əsər-
lərin qəhrəmanlıq pafosu və vətənpərvərlik motivi də 
bununla müəyyənləşir» (118, 14).  
«Dədə Qorqud» librettosunun əsas obrazları bun-
lardır: Qazan xan - Gəncə mahalının xanı, Uruz - onun oğ-
lu, Burla xatun - Qazanın arvadı, Aybəniz - onların qızı, 
Qaraca - çoban, Qurd basar - satqın bir adam, Toğrul - 
Səlcuq tayfasının başçısı, Qara tikan - onun igidlərindən, 
Gürcü şahı, igidlər, qadınlar qızlar. 
Maraqlıdır ki, libretto müəllifləri eposdan məlum 
olan hadisələri Azərbaycanın gerçək tarixi ilə birləşdirmə-
yə səy etmişlər. Bunu əsasında Ə.Dəmirçizadənin «Kitabi-
Dədə Qorqud»u bilavasitə Azərbaycanla bağlı abidə hesab 
etməsi dururdu. Birinci pərdənin remarkasına diqqət edək: 
«Gəncə... Kür qırağı... Al-əlvan geyinmiş oğlan və qızlar 
səlcuq talançılarına qarşı əlbir vuruşmaq üçün Gürcü şa-
hıyla danışmağa gedən Qazan xanı yola salmağa hazır-
laşırlır. Yaşıl meydanda igidlər məşq edirlər...» (97, 1) 
Göründüyü kimi, librettoda Azərbaycan və gürcü 
xalqlarının nümunəsində Qafqaz xalqlarının dostluğu ide-
yası da qoyulmuşdur ki, bu da sovet ideologiyasının ye-
ritdiyi xalqlar dostluğu, sovet xalqlarının birliyi və ümumi 
düşmənə qarşı birgə mübarizə aparması haqqında ideolo-
giyanı əks etdirirdi. Lakin burada ciddi bir məsələ - səl-
 233 
cuqların işğalçı, gəlmə kimi təqdim olunması məsələsi var. 
Səlcuqların işğalçı kimi təqdim olunmasının altında xalqı-
mızın etnik tarixi ilə bağlı çox mühüm bir məsələyə to-
xunulmuşdur. Belə ki, sovet tarixçiliyində türklər Azər-
baycana gəlmə xalq hesab olunurdu. Sovet tarixşünaslı-
ğının uzun illər ərzində zorla beyinlərə yeritməyə çalışdığı 
etnogenez siyasətinə görə, Azərbaycan xalqı əvvəlcə tür-
kmənşəli olmamış, sonralar gəlmə türklər - səlcuqlar və 
digərləri tərəfindən türkləşdirilmişdir. Səlcuqların XI-XII 
əsrlərdə Şərqi Xəzərarxasından Azərbaycana gəlməsi ta-
rixi faktdır. Lakin libretto müəllifləri XI-XII əsrlərdə 
Azərbaycana gələn səlcuq türklərini burada yerli – avtox-
ton oğuz türkləri ilə qarşılaşdırmışlar ki, bununla da əs-
lində, librettoda Azərbaycan xalqının sonradan səlcuqlar 
tərəfindən türkləşdirilməsi haqqında sovet tarixşünaslığı-
nın zorakı etnogenez siyasəti qəbul olunmamışdır. Libret-
toda Azərbaycan açıq-aşkar şəkildə səlcuqların gəlişinə 
qədər «Kitabi-Dədə Qorqud» oğuzlarının ana yurdu kimi 
təqdim ounmuşdur. 
 «Kitabi-Dədə Qorqud», bildiyimiz kimi, oğuz igid-
lərinin el-oba, vətən, yurd uğrunda apardıqları mübarizə 
səhnələri ilə zəngindir. Dastanda Oğuz elinin namərd və 
müxənnət düşmənləri tez-tez fürsətdən - oğuz igidlərinin 
ovda olmasından və s. istifadə edib el-obaya soxulurlar. 
Elin ağır günündə heç vaxt biri-birini darda qoymayan 
oğuz igidləri yurdun təhlükəli günlərində dərhal birləşib 
Oğuz elini hər cür düşmən təcavüzündən qoruyurlar. Bu 
baxımdan eposun mübarizə ruhu sovet ölkəsində və bütün 
dünyada alman faşizminə qarşı aparılan mübarizə ovqatı 
ilə üst-üstə düşürdü. Libretto müəllifləri bu ideya xəttini 
əsərdə bütün tərəfləri ilə əks etdirməyə nail olmuşlar. 
Əsərdəki ikinci ideya xəttinə - yurdun ağır günündə 
məhz xalqın, zəhmətkeş kütlənin içərisindən çıxmış Qa-
raca çoban kimi igidin əsas rollardan birini oynamasına 
 234
gəlincə bu məsələ təkcə dastanın məzmununda Qaraca ço-
banın oynadığı rolla bağlı deyildi. Bu, sovet ideologiya-
sının sinfi mübarizə haqqında əsasları ilə bağlı idi. So-
sializm realizmi yaradıcılıq metoduna görə, bədii əsərdə 
həyat inqilabi mübarizədə təsvir edilməli və sonda xalq 
içərisindən çıxmış qəhrəmanın qələbəsi ilə tamamlanmalı 
olan mübarizəsinin timsalında xəlqi ideallar qələbə çalmalı 
idi. Librettoda bu ideoloji xəttin əsas daşıyıcısı  Qaraca 
çoban surətidir. 
Maraqlıdır ki, əsas qəhrəmanları oğuz bəyləri, zadə-
ganları, əsilzadələri olan «Kitabi-Dədə Qorqud» dastanla-
rında sovet ideologiyasının «normativlərinə» uyğun gələn 
yeganə qəhrəman Qaraca çoban idi. Bildiyimiz kimi, sovet 
ideologiyasının əsasında sinfi mübarizə ideyaları dururdu. 
Sovet ideoloji qəliblərindən baxıldıqda dastanın, demək 
olar ki, bütün qəhrəmanları «istismarçı sinfin» nümayən-
dələri idi. Çünki bunların sosial mənşəyi xan, bəy, bəy-
lərbəyi kimi oğuz cəmiyyətinin hakim təbəqələrinə bağla-
nırdı. Bu cəhətdən, Qaraca çoban öz «ictimai mənşəyi» 
etibarilə sovet ideologiyasına uyğun gəlirdi. Ona görə də, 
sovet dönəmində Qaraca çoban obrazına, belə demək 
mümkünsə, xüsusi fikir verilirdi. Elə Ə.Dəmirçizadənin 
bir neçə ildən sonra (1942) yazıb, 1948-1950-ci illər ara-
sında M.Qorki adına Azərbacan Dövlət Gənc Tamaşaçılar 
Teatrında uğurla tamaşaya qoyulmuş «Qaraca çoban» adlı  
pyesi bunun canlı nümunəsidir. 
Hər iki əsərin - «Dədə Qorqud» librettosu və «Qa-
raca çoban» pyesinin əsasında «Kitabi-Dədə Qorqud» epo-
sundakı «Salur Qazanın evinin yağmalanması» boyunun 
motivləri durur. «Dədə Qorqud» eposu ilə yaxından bağlı 
olan Ə.Dəmirçizadə, görünür, Şeyxov soyadlı müəlliflə 
birgə yazdığı librettoda öz bədii düşüncələrini tamamlaya, 
yaxud tam şəkildə ifadə edə bilmədiyi üçün bir qədər 
sonra eposa yenidən müraciət etmişdir. Əlbəttə, libretto 
 235 
musiqili tamaşanın mətnidir və burada dramatik özünü-
ifadə imkanları pyesə nisbətən zəifdir. Librettoda musiqi 
partiyaları, oxuma, çalma, sözün, hərəkətin musiqi ilə vəh-
dəti, əsərin ideyasının daha çox musiqinin, rəqslərin dili 
ilə ifadə olunması aparıcıdır. Ə.Dəmirçizadə «Qaraca ço-
ban» pyesində eyni eposa və onun eyni boyuna yenidən 
müraciət etməklə «Kitabi-Dədə Qorqud» eposunun drama-
turgiya sahəsində geniş imkanlara malik olduğunu təsdiq 
etmişdir. Bu cəhət  əsərin ilk tamaşası haqqında görkəmli 
alim Əziz Şərif tərəfindən yazılmış resenziyada xüsusi 
qeyd olunmuşdur. Müəllif göstərir ki, «bugünə qədər bir 
alim dilşünas kimi tanıdığımız müəllif öz ilk bədii əsəri 
üçün «Dədə Qorqud» dastanından istifadə etməklə gözəl 
və təqdirə layiq bir təşəbbüs göstərmişdir. Heç şübhə 
yoxdur ki, bu dastanın məzmunu əsasında yüksək milli, 
bədii dramaturji əsərlər yaratmaq imkanı hüdudsuzdur» 
(318). «Bu əsərdə Qazan xanın sarayının qarət edilməsi və 
Qaraca Çobanın igidlikləri təsvir olunmuşdur. Ə.Dəmir-
çizadə burada əvvəlki librettoya nisbətən daha mükəmməl 
işləmiş, Qazan xan - Burla xatun xəttini saxlamış, lakin 
əsas ideya yükünü xalqı təmsil edən Qaraca çobanın üzə-
rində cəmləşdirmişdir» (118, 14).  
Əsərin iştirakçıları bunlardır: Dədə Qorqud - elin 
bilicisi, filosofu, Salur Qazan - ellər xanı, Qaraca Çoban - 
xanın çobanı, Burlaxatun - xanın arvadı, Uruz - xanın oğlu 
(18 yaşında), Gülçin - çobanın qızı, Uruzun sevgilisi, Qa-
ragünə - xanın qardaşı və inağı (vəziri), Şərşəmşəddin - 
qəhrəmanlar atamanı, Dəli Dondar, Qara Budaq, Bamsı 
Beyrək, Qoca oğlu Yeynək - qəhrəmanlar, Dəmirgücü, 
Qaplangücü - Qaraca Çobanın qardaşları, Casus - Oğuz 
elində bir nəfər gənc, Şöklüməlik - rum knyazı, Vəzir - 
rum knyazının vəziri, aznavurlar - bir neçə nəfər rum 
qəhrəmanları və s. ikinci dərəcəli surətlər. 
 236
Birinci pərdədə ellər xanı Salur Qazanın ağban evi-
nin qarşısında böyük bir bağça təsvir olunur: «Qəhrə-
manlar yeyib-içib, deyib, gülürlər... Pərdə açılarkən adama 
elə gəlir ki, bu məclis irəlidən başlanmış və davam 
etməkdədir. 
Ozanlar deyişirlər: 
Birinci ozan -    Namus bizdə, ismət bizdə, ar bizdə, 
                         Şəkər bizdə, nabat bizdə, nar bizdə, 
                         Bülbül bizdə, gülşən bizdə, yar bizdə, 
                         Söylə ozan, yağıların nəyi var!!! 
 
İkinci ozan:    Yağıların qurdlar yemiş başı var, 
                        Ellərində müxənnəs var, naşı var, 
                        Matəmi var, gözlərində yaşı var, 
                        Ozan qardaş, yağıların varı bu»  
      (98, 1-2) 
 
Beləcə ozanlar oğuz elini tərənnüm edirlər. Onların 
oxuduğu, o cümlədən pyesdə olan çoxsaylı şeirlər, nəğ-
mələr Ə.Dəmirçizadənin həm də bir istedadlı şair olduğu-
nu göstərir. «Qaraca çoban», ümumiyyətlə, şeirlə yazıldığı 
üçün mənzum pyesdir. Əsərdəki şeirlər ritmik struktura, 
misralar arası və misradaxili qafiylərə, gözəl bədii məz-
muna malikdir. Şeir-nəğmələr bütün hallarda təsvir olun-
muş məclisin, süjet hadisəsinin məzmunu ilə vəhdət təşkil 
edərək bir tərəfdən əsərin bədiiliyini gücləndirirsə, digər 
tərəfdən süjet xəttinin inkişafına xidmət edir. 
Salur Qazan baş ozandan Oğuz elini tərif edən bir 
nəğmə oxumasını istəyir: 
 
Ozan qardaş, şən elimiz var bizim, 
Qopuz çalıb bu ellərdən xəbər ver. 
Dağdan axan gur selimiz var bizim, 
Bu dağlardan, bu sellərdən xəbər ver (98, 6) 
 237 
Baş ozan oğuzların sevdikləri və müqəddəs tutduq-
ları Ala dağ haqqında nəğmə oxuyur: 
 
İzin verin, a ağalar, a bəylər! 
Ala dağdan sizə verim mən xəbər... 
 
Müqəddəsdir, ulu dağdır Ala dağ, 
Çeşməlidir, sulu dağdır Ala dağ. 
Ağ bulutdan sarıq qoyub başına, 
Narın qardan rəng vurubdur başına (98, 7-8) 
  
Ozanların oxuduğu nəğmələr Salur Qazanın ov həvə-
sini oyadır. Bilirik ki, ov «Kitabi-Dədə Qorqud» eposunda 
ən davamlı motivlərdən biridir. A.Y.Yakubovski təsadüfi 
yazmır ki, «köçəbə aristokratiyası - əllərində böyük var-
dövlət olan bəylər təkcə hərbi xidmət aparmayaraq, köçəri 
heyvandarlıq təsərrüfatı şəraitində öz xanlarına qulluq 
edirdilər. Bəylər xanla birlikdə yalnız əyləncə hesab olun-
mayan ovda da iştirak edirlər. Böyük tutumlu ovların təş-
kil olunması bununla bağlıdır. «Qorqud kitabı»nda biz bu 
ovların çoxlu təsvirlərini tapırıq» (398, 131). Eposun ob-
raz sisteminə, motivlər aləminə dərindən bələd olan 
Ə.Dəmirçizadə də «ov» motivini oğuz sosial həyat tərzinin 
əsas kütləvi modeli kimi pyesdə qorumuşdur. 
Məclis vaxtı Dədə Qorqud «yan tərəfdə qocaman bir 
ağacın dalında görünür. Məclisdəkilər onu görmür. Lakin 
o, yavaş və ağır addımlarla məclisə yaxınlaşır. Bilirsiz 
(səssiz - Y.İ.) halda ətrafı və məclisi seyr edərək dinləyir 
və dua edir kimi bir vəziyyət alaraq deyir: 
 
Daim olsun elimizdə toy-düyün! 
Tanrı bizə göstərməsin yaman gün. 
Daim olsun dövlətimiz dünyada! 
Tanrı bizə gətirməsin dərd, qada» (98, 10) 
 238
 
 Birdən bəylər Dədə Qorqudu görüb onu alqışla-
yırlar. Dədə Qorqud onların ova getmək fikrini bəyənsə 
də, Salur Qazana ehtiyatlı olmağı məsləhət görür: 
 
Qılınc çalıb göstərməksə bir hünər, 
Həm də gərək sərvaxt olsun igidlər. 
Unutma ki, ehtiyatlı qorxaqlar 
Bəzən hətta döyüşlərdə qazanar. 
Gər igiddə olmalısa el məşqi, 
Bir də gərək olsun onda yurd eşqi. 
Yurdumuzun ətrafında yağı var, 
Sən gedərsən, yurdu yağı dağıdar, 
Yurdun üstə söylə, kimi qoyursan?! (98, 12) 
 
Salur Qazan məsləhəti bəyənib oğlu Uruza üç yüz 
igidlə bərabər eli qorumağı tapşırıb, bəylərlə ova yollanır. 
Birinci pərdə Uruzun öz sevgilisi Gülçinə bəslədiyi 
hisslərinin təsviri ilə bitir. 
İkinci pərdə oğuzların düşmənləri olan rumların sa-
rayının təsviri ilə başlanır. Rum məliki çox qəmgindir: 
onun övladı yoxdur. Oğuzdan bir casus gəlib Salur Qaza-
nın öz igidləri ilə ova getdiyini ona xəbər verir. Məlik für-
səti əldən buraxmayıb əmr verir: 
 
Aznavurlar, fürsəti fövt etmədən, 
Hazır olsun yeddicə min döyüşkən. 
Qazan yurdu bu gür gərək talansın, 
Yağmalansın, alovlara qalansın. 
Odlar yurdu od içində sönməli, 
Oğuz eli xərabəyə dönməli. 
Haydı igid aznavurlar, tez olun, 
Gün batınca yarısını bu yolun 
Gərək keçək, göz qırpanda son ulduz, 
Fürsət varkən yağmalansın ol Oğuz  (98, 21-22). 
 239 
 
Burada bir detal diqqəti cəlb edir. Əgər «Dədə Qor-
qud» librettosunda Oğuz elinin düşmənləri kimi səlcuqlar 
təsvir olunurdusa, «Qaraca çoban» pyesində biz bu rolda 
rumluları görürük. Lakin Ə.Dəmirçizadə (o cümlədən Şey-
xov) səlcuqları gəlmə türklər kimi təqdim etməklə yanaşı, 
oğuzların Azərbaycanın yerli - avtoxton əhalisi olduğunu 
təsdiq etmişlər. Eyni durumu «Qaraca çoban» pyesində də 
müşahidə edirik. Bu məsələ pyesdə bədii simvolika ilə də 
olsa, çox dərindən qoyulmuşdur. Bu cəhətdən rum məliki-
nin söylədiyi «Odlar yurdu od içində sönməli // Oğuz eli 
xərabəyə dönməli» misraları dərin məna daşıyır. 
Hamıya məlumdur ki, «Odlar yurdu» dedikdə Azər-
baycan nəzərdə tutulur. Bu ad azərbaycanlıların öz vətən-
lərinə verdiyi ad deyildir. Əksinə, qədim mənbələrdə yur-
dumuz belə adlandırılmışdır. «Odlar yurdu» ifadəsinin iki 
mənası var:  
Birincisi, orta əsrlərdə vətənimizə gələn əcnəbilər 
burada neft və qazın təsiri ilə yanan torpaqları, «Yanar-
dağ» kimi məntəqələri görüb, neft-qaza işarə ilə Azər-
baycanı odlar yurdu adlandırmışlar.  
İkincisi, «Odlar yurdu» atəşpərəstliklə - oda sitayişlə 
bağlıdır. Azərbaycanda lap qədimlərdən, ən azı, eramızdan 
əvvəl VIII-V əsrlərdən oda - atəşə sitayiş olunmuşdur. 
Neft-qazın təsiri ilə yanan torpaqlar Azərbaycanda lap qə-
dimlərdən olmuş, bu da od-atəşlə bağlı mifoloji inancların 
meydana gəlməsinə, daha sonra bu inancların sistemləşə-
rək atəşpərəstlik (zərdüştilik) dininə çevrilməsinə səbəb 
olmuşdur. Rum məlikinin söylədiyi «Odlar yurdu od 
içində sönməli // Oğuz eli xərabəyə dönməli» misralarında 
«Odlar yurdu» Azərbaycanı «Oğuz eli» adlandırılır. De-
mək, Ə.Dəmirçizadənin elmi görüşlərinə görə, Azərbay-
can hələ eramızdan əvvəl birinci minillikdən oğuz türk-
lərinin doğma vətənidir. 
 240
Üçüncü pərdə Dərbənd adlanan keçidin təsviri ilə 
başlanır: «İki tərəfi (arxa və sol tərəf) dağla əhatə olunmuş 
göy çəmənlikdir. Sağ yanı sıldırım qayadır. Dağdan çay 
ilan kimi uzanır və şırıltı ilə qayadan axaraq dərənin dibi 
ilə gedir. Ön tərəfdən çəmənliyə gedən təkcə bir keçid 
vardır. Burası Dərvənd adlanır. Uzaqda qoyunlar görünür. 
Yarım dəqiqə bu mənzərə xali qalır. Yalnız uzaqda dağın 
sinəsində harada isə həzin-həzin çalınan ney səsi ətrafa 
yayılır. Başqa heç bir səs-səmir yoxdur, elə bil təbiət də 
susmuş, neyin bu həzin səsini dinləyir. Səhər vaxtıdır. Bu 
sükutu Dərvəndin o tərəf bu tərəfində baş qaldırıb hürən 
iki çoban itinin səsi pozur» (98, 23). 
Təsvir olunan məkan Salur Qazanın çobanı Qaraca 
Çobanın qoyun otardığı yaylaqdır. Rum məlikinin azna-
vurları - döyüşçüləri buraya Salur Qazanın qoyunlarını 
aparmağa gəlmişlər. Lakin onlar Qaraca Çobanın necə bir 
igid olduğunu bilmədikləri üçün əvvəlcə onu qorxutmaq 
istəyirlər: 
 
Duraq burda məskən edib bir yanı, 
Haylayaraq bir çağıraq çobanı. 
Dilə basaq, hərbə-zorba, al edək, 
Bəlkə, onu şirin dilə gətirib, 
Vədə verib, tezcə ələ gətirib, 
Asanlıqla qoyunları mal edək (98, 23). 
  
  Ə.Dəmirçizadə Qaraca Çobanın təsvirində dastanın 
öz bədii təsvir üslubuna sadiq qalmışdır: «Qaraca Çoban 
bir dikdə görünür. Çomağı çiynində, sapanı umuzundan 
(çiynindən - Y.İ.) asılı, belində əyri bıçaq, arxasında cey-
ran dərisindən çantası, başında böyük bir şallı papaq, iri 
vücudlu və heybətli görünüşlü Qaraca Çoban uzun bığla-
rını bir əli ilə tumarlayaraq deyir: 
   
 241 
Mərə kafir, necə gəldin buraya, 
Oğrun-oğrun, gecə gəldin buraya. 
Yoxsa, mərə azğın kafir, mey içdin, 
Sərxoş olub başındanmı keçdin?» (98, 24) 
 
Aznavurlardan biri Salur Qazanın evini necə yağma-
ladıqlarını çobana danışıb onun ürəyinə qorxu salmaq istə-
yir. Lakin Qaraca Çoban öz el-obasına, yurduna, ona 
çörək verən insanlara sadiqdir. Müəllif çobanın vətən sev-
gisini obrazın öz dili ilə çox təsirli şəkildə ifadə etmişdir. 
Qaraca Çoban deyir: 
 
Mərə axmaq kafir, tökmə ətimi, 
Verməm yüz bəyinə bircə itimi. 
Mən dağlar bəyiyəm, dağlar mənimdir; 
Bu sərin yaylaqlar öz vətənimdir. 
Kovat oğlu kovat, axmaq aznavur, 
Toxunma obama, uzaqlarda dur... (98, 25) 
 
Dastanda qəhrəmanlığı, qorxmazlığı digər oğuz bəy-
ləri ilə bərabər səviyyədə təsvir olunmuş Qaraca Çoban 
məsələsi elmdə müəyyən mübahisə yaratmışdır. Sovet 
qorqudşünaslığında o, əməkçi xalqın dastanda ətraflı təsvir 
olunmuş əsas nümayəndəsi kimi qəbul olunmuş və ona 
qarşı «həssaslıq» göstərilmişdir. Prof. E.Rəhimova obraz 
haqqında səciyyəvi fikirləri nəzərdən keçirərək yazır: «Bir 
sözlə, Qaraca Çoban, yaxud da V.Bartoldun, onun ardınca 
isə P.Antokolskinin adlandırdıqları (kimi - Y.İ.) «qara 
çoban» dastanda kifayət qədər əhəmiyyyətli bir şəxsidir. 
O, cəsarətlə öz ağasının düşmənlərinin qarşısını alır, tək 
300 adamı yerlə yeksan edir; nəhəng qəhrəman sapandla 
qoyun atmağı, ağacı kökündən çıxarmağı və nəhayət, ağa-
sına sədaqətlə xidmət etməyi bacarır. Bax bu cürdür 
Qaraca Çoban. Salur Qazanla Qaraca Çobanın qarşılıqlı 
 242
münasibəti dastanın təhrif olunmasında dəyişməz «arqu-
ment»dir. Bir vaxtlar məhz bu arqument onun ideyaca 
hörmətdən salınması sahəsində çox böyük səs-küyə səbəb 
olmuşdur» (285, 85). 
Həmin «çox böyük səs-küy» eposun «Salur Qazanın 
evinin yağmalanması boyunda» Salur Qazanla Qaraca Ço-
ban arasındakı bir dialoqla bağlıdır. Boyda qorxulu yuxu 
görüb yurduna qayıdan Salur Qazan evini - el-obasını ta-
lanmış görür. O, Qaraca Çobana rast gəlir. Çoban bütün 
əhvalatı ona danışır və Qazandan atını, silahlarını istəyir 
ki, gedib onun evini xilas etsin. Özü bəylərbəyi, oğuz or-
dusunun başçısı olan Salur Qazan, təbii ki, öz döyüş silah 
və atını heç vaxt Qaraca Çobana verməzdi. Lakin bu epi-
zod sovet qorqudşünaslığında sosial bərabərsizlik və haq-
sızlığın təzahürü kimi şərh olunmuşdur. Məsələn, keçən 
əsrin 60-cı illərinin əvvəlində məşhur alim A.Y.Yaku-
bovski yazırdı: «Çoban nəinki öz ağasının böyük sürüsünü 
kafirlərdən təkbaşına qoruyur, o eyni zamanda Salur Qaza-
na onun evini, var-dövlətini və şərəfini qorumaqda kömək 
etmək üçün öz həyatanı qurban verməyə hazırdır. Ancaq 
Salur Qazan çobanla necə rəftar edir? Çoban öz köməyini 
ona təklif edəndə Salur Qazan fikirləşir: «Əgər çobanla 
varacaq olursam, Qalın Oğuz bəgləri bənim başıma qaxınc 
qaxarlar. «Çoban billəm (olmasa), Qazan kafəri almazdı», 
deyərlər», - dedi» (A.Y.Yakubovskinin dastandan rusca 
verdiyi bu cümləni biz orijinalın bu nəşrinə əsaslanaraq 
veririk. Bax: 202, 46 - Y.İ.). Qazanı qəzəb bürüyür: «Ço-
banı bir ağaca sara-sara möhkəm bağladı. Atlandı, yürüyü 
verdi» (Bax: 202, 46 - Y.İ.). Ən nüfuzlu bəylərdən biri, 
Salur Qazanın özü bax belə hərəkət etdi. Və bütün bunlar 
çobanın onun üçün bütün elədiklərindən sonra baş verdi. 
Yəni ondan sonra yox ki, Qazanın evini qurtarmaqdan ötrü 
öz canını qurban verməyi ona təklif etdi, məhz ondan 
 243 
sonra ki, çoban öz kasıb yeməyini Qazanla bölüşdü. Bax 
«Qorqud Kitabı»ndakı Qaraca Çoban belədir» (398, 134). 
Əlbəttə, Salur Qazanla Qaraca Çobanın sosial bəra-
bərsizliyi öz dövrünün reallığıdır. Ancaq Salur Qazan-
Qaraca Çoban münasibətlərinin təsvirində epos yaradıcıla-
rının məqsədi heç də (və heç bir halda) bu sosial bərabər-
sizliyi nəzərə çarpdırmaq olmamışdır. Bu, qətiyyən belə 
deyildir. Prof. E.Rəhimova haqlı olaraq belə hesab edir ki, 
Qaraca Çoban öz davranışlarında etik-əxlaqi çərçivəni 
gözləyə bilmir: «Qaraca Çoban nə qədər cəsarətli və qo-
çaqdırsa, bir o qədər də yaxşılıq etməyin qızğın çağında 
adi ədəb qaydalarını tapdalayıb keçməyi bacaran yonul-
mamış bir insandır. Axı görək mahiyyət etibarilə o, öz 
süzereninə, yəni feodalına nə (Qazanın evini xilas etməyi - 
Y.İ.) təklif edir? Nə az, nə çox elə bir şeyi ki, o şey oğuz 
bəyi olan Qazan üçün mərdlik, namus obyekti hesab olu-
nur. Və məhz belə bir işdə Qazanı əvəz etməyi Çoban ona 
təklif edir. Dedikləri azmış kimi, fikirləşdiyini həyata ke-
çirmək üçün o, ağasından hökmdar silahını, döyüş ləvazi-
matını, ən başlıcası isə, atını ona verməyi xahiş edir, yəni 
o şeyləri ki, onlarsız oğuz pəhləvanı, oğuz kişisi nə igid, 
nə də kişi hesab edilirdi» (285, 89-90). 
Məsələyə bizim münasibətimizə gəlincə, düşünürük 
ki, Salur Qazanla Qaraca Çoban arasındakı münasibətləri 
heç bir sosial bərabərsizlik, yaxud digər münasibətlər as-
pektində yozmağa ehtiyac yoxdur. Çünki «Kitabi-Dədə 
Qorqud» dastanı poetikasına sosial bərabərsizliyin təsvir 
olunması, yaxud bu ideyalara hər hansı şəkildə işarə olun-
ması yaddır. «Kitabi-Dədə Qorqud» - qəhrəmanlıq eposu-
dur və bu mənada igidliyi başqa oğuz qəhrəmanları ilə bə-
rabər səviyyədə təsvir olunmuş Qaraca Çoban eposun 
«qəhrəman tipologiyasına» görə məhz qəhrəmandır. Onun 
«çoban» statusunda heç bir sosial bərabərsizlik, yaxud 
sosial təhqir axtarmağa ehtiyac yoxdur. Kafirlər ona hətta 
 244
bəylik təklif edirlər, lakin o, öz «çoban» statusunu kafirlə-
rin verdiyi bəylikdən üstün tutur. Demək, dastanın poeti-
kasında sosial bərabərsizliyin təsvir olunması heç bir halda 
əsas deyildir. Qaraca Çoban bir qəhrəmandır və onunla 
Salur Qazan arasında müəyyən incikliyin baş verməsinə 
də oğuz qəhrəmanlıq tipologiyasının hüdudları daxilində 
yanaşmaq lazımdır. Yada salaq ki, Salur Qazanla digər 
bəylər arasında (məsələn, Bəkillə) daha ağır incikliklər, 
hətta münaqişələr baş verir. Bu cəhətdən məsələnin bütün 
mahiyyəti «Kitabi-Dədə Qorqud» eposunun qəhrəmanlıq 
poetikası ilə bağlıdır. Onu da qeyd edək ki, məhz «Dədə 
Qorqud» dastanının poetikası fərqli cəhətlərə malikdir. 
Türk dastan yaradıcılığında qəhrəman problemindən bəhs 
edən M.Allahmanlının fikrincə, «Dədə Qorqud» eposu bu 
cəhətdən fərqlidir: «Bu, özlüyündə hər hansı aşıq dastanı-
nın «Kitabi-Dədə Qorqud»la müqayisəsində daha çox 
aydınlaşır... Digər bir cəhəti də qeyd edək ki, «Kitabi-Də-
də Qorqud» formal strukturu baxımından da «Törəyiş», 
«Yaradılış», «Şu», «Boz qurd» və s. dastanlardan fərqlə-
nir» (38, 30). 
«Kitabi-Dədə Qorqud»un qəhrəmanlıq poetikasında 
gerçəkliyə sosial münasibətlər aspektində yanaşma yox, 
sosial struktur daşıyıcısının qəhrəmanlıq modelinə nə də-
rəcədə uyğun olması əsasdır. Bu cəhətdən Qaraca Çoban 
əsl qəhrəmandır. Hətta eposdakı bir sıra adlı-sanlı oğuz 
bəylərinin qəhrəmanlıqlarının təsviri Qaraca Çobanın 
igidliklərinin təsviri ilə müqayisədə çox zəif verilmişdir. 
Belə demək mümkünsə, «Salur Qazanın evinin yağmalan-
ması boyu»nda Qaraca Çoban öz qəhrəmanlıqlarının təsvi-
ri baxımından Salur Qazanla eyni cərgədə durur. Baxma-
yaraq ki, keçən əsrin xüsusilə stalinizm dövrü Azərbaycan 
ədəbiyyatında Qaraca Çoban daha çox əməkçi sinfin nü-
mayəndəsi kimi tərənnüm olunmuşdur, obyektiv olaraq 
deməliyik ki, belə bir tərənnüm üçün Qaraca Çoban 
 245 
obrazının dastandakı qəhrəmanlıq «yükü» tam əsas verir-
di. Yəni Ə.Dəmirçizadənin də Qaraca Çobanı pyesin əsas 
qəhrəmanlarından birinə çevirməsinin əsasında Qaraca 
Çobanın «Kitabi-Dədə Qorqud» dastanındakı həqiqi qəh-
rəmanlıqları dururdu. 
Üçüncü pərdədə aznavurlar Salur Qazanın sürüsünü 
Qaraca Çobandan xoşluqla ala bilməyib, onun üzərinə hü-
cuma keçirlər. Ə.Dəmirçizadə bu döyüşün təsvirində das-
tandan fərqli mühüm bir obraz əlavə etmişdir. Bu, çobanın 
qızı Gülçindir. Gülçin müəllifin pyesdə əsas dəyər verdiyi 
surətlərdən biridir. O, Uruzun sevgilisidir və Oğuz elinin 
əbədiliyi, birliyi və sarsılmazlığının bütün gələcəyi Uruz 
və Gülçin obrazlarının sevgisində simvollaşdırılmışdır. 
Gülçin atası ilə bərabər döyüşə girir: «Qaraca Çobanın 
nərəsinə iki qardaşı və bir qızı səs verərək hərəsi bir təpə-
nin arxasında yerləşirlər və keçidə doğru yuxarıdan daş 
yuvarlayırlar» (98, 26). 
Döyüşdən sonra Salur Qazan gəlib çıxır. Çobandan 
vəziyyəti öyrənir. Pyesdə dastandan fərqli olaraq Qaraca 
Çoban öz ağasını el-obanı başlı-başına buraxıb, eyş-işrət 
etməkdə qınayır: 
 
Ay ağa ölmüşdün, Gəzirdin harda!?  
Eldən uzaq yerdə, hansı diyarda!? 
Xəbərdar edəydin, diyəydin bizə, 
Yadı buraxmazdıq biz elimizə. 
Öz gözümüz kimi güdərdik yurdu, 
Buraxmazdıq yurda hər quşu-qurdu. 
Oturmuşuq, olub sənə arxayın, 
Nə bilək ki, elimizdə var xain. 
Nə bilək ki, qayğusuzsan, ay Qazan, 
Qayğusuzluq oldu bu yurdu pozan (98, 31). 
 
 246
Qaraca Çobanın bu sözlərində eposun öz məzmunu 
ilə təsdiq olunan böyük həqiqət vardır. Yada salaq ki, boy-
da Salur Qazanın Oğuz elinin bütün igidləri ilə ova çıx-
maq istəməsi onun dayısı, Daş Oğuzun başçısı, təcrübəli 
və qoca döyüşçü Alp Aruzu möhkəm narahat edir. O, 
sanki Oğuz elinin namərd və müxənnət düşmənlərinin 
bundan sui-istifadə edə biləcəyini qabaqcadan hiss edərək 
soruşur: «Ağam Qazan, sası dinlü Gürcüstan ağzında out-
rarsan, ordun üstinə kimi qorsan?» Qazan aydır: «Üç yüz 
igidlən oğlum Uruz mənim evim üstinə tursun», - dedi» 
(202, 42). Hadisələrin sonrakı mənfi nəticələri göstərir ki, 
Salur Qazan evinin üstünə az miqdarda döyüşçü (300 igid) 
və onların üstünə də heç bir döyüş təcrübəsi olmayan bir 
yeniyetməni (Uruzu) başçı qoymaqda haqsız imiş. Əslin-
də, eposda Alp Aruzun narahatlığı, Qaraca Çobanla Salur 
Qazanın dialoqunda ifadə olunan narahatlıq Salur Qazanın 
məsuliyyətsizliyinə edilən etirazın süjetdəki izləridir. 
Müəllif-ozan bu etirazı süjetin zahiri qatında çox qabart-
mamış, sətirlatı şəkildə ifadə etmişdir. Eposun mətnini də-
rindən bilən Ə.Dəmirçizadə bu motivin alt qatında, yaxud 
K.Abdullanın terminindən istifadə etsək, «mahiyyət pla-
nında» yatan etiraz ideyasını inkişaf etdirərək pyesdə Qa-
raca Çobanın Salur Qazana qınağı şəklində ifadə etmişdir.  
Ə.Dəmirçizadə pyesdə Salur Qazan-Qaraca Çoban 
xəttini geniş və ətraflı təsvir etmiş, onların «yoldaşlıqları-
nı» bədii cəhətdən zənginləşdirmişdir. Məsələn, eposda 
Salur Qazan ovda olarkən narahat yuxu görür və bunu 
bəylərə danışır. Ancaq pyesdə o, öz yuxusunu Qaraca Ço-
bana danışır. Ə.Dəmirçizadə bu yolla oğuz cəmiyyətinin 
iki nümayəndəsinin - oğuz sərkərdəsi ilə oğuz çobanının 
qarşılıqlı etimadının nümunəsində Azərbaycan-oğuz xalqı-
nın birliyi və vəhdətini tərənnüm etmişdir. Üçüncü pərdə-
nin sonunda Salur Qazan əvvəlcə özü ilə döyüşə aparmaq 
istəmədiyi üçün ağaca bağladığı Qaraca Çobanın qollarını 
açır və onlar birgə döyüşə yollanırlar. Çobanın qızı Gülçin 
onların arxasınca baxıb deyir: 
 247 
Odur, birləşərək çobanla ağa, 
Gedirlər yağıdan qisas almağa. 
Biri mənim atam, dağlar çobanı, 
Biri qayın atam, ellərin xanı (98, 40). 
 
Dördüncü pərdə Salur Qazanın evini talan etmiş 
yağıların kef məclisinin təsviri ilə başlanır. Onlar Salur 
Qazanın arvadı Burla xatına şərab paylatmaq istəyirlər. 
Lakin buna nail olmurlar. Məlik Uruzun ətindən kabab 
çəkdirib qızlara yedirtmək istəyir ki, bu üsulla Qazanın 
arvadını tanıya bilsin. Ə.Dəmirçizadə ana ilə oğulun dia-
loqunu yüksək bədii dillə, emosional boyalardan istifadə 
etməklə təsvir etmişdir. O, Uruzun dili ilə Azərbaycan 
milli mənəviyyatı üçün xarakterik olan keyfiyyətləri tərən-
nüm etmişdir. Məsələn, Uruz anasına deyir: 
 
Aman, ana, rüsvay etmə Oğuzu, 
Əmanətidir, təmiz saxla namusu. 
Aman ana, xain olma atama, 
Xan atamın namusunu tapdama (98, 48-49). 
 
Göründüyü kimi, Uruz əvvəlcə Oğuz elinin, sonra 
atasının adını çəkir. Bu cəhətdən onun anasına söylədiyi 
sözlər bizə Azərbaycan-oğuz düşüncəsində milli mentali-
tetin mühüm dəyəri olan namus məsələsinin quruluşunu 
anlamağa imkan verir. Pyesdə oğuzların mentalitet dəyəri 
kimi tərənnüm olunan «namus» eyni zamanda bu gün 
Azərbaycan xalqının əsas milli mentalitet dəyərlərindən 
biridir. Bu cəhətdən Uruzun sözlərində namusun necə 
mənalandırılması xüsusi əhəmiyyət kəsb edir. Məlum olur 
ki, oğuzlarda namus məsələsi cəmiyyət-fərd düzümünə 
əsaslanır. Yəni öncə cəmiyyətin - kollektivin, sonra fərdin 
mənafeyi əsas götürülür. Başqa sözlə, qadın-ana namusu 
təkcə bir insanın şəxsi ləyaqət məsələsi yox, ilk növbədə 
 248
cəmiyyətin namus-qeyrət məsələsidir. Ona görə də Uruz 
kafirlərin anasına şərab paylatdıracaqları halda ilk növ-
bədə Oğuzun rüsvay olacağından, daha sonra isə atasının 
şərəfinin tapdalanacağından qorxur. Ə.Dəmirçizadə belə 
bir cəhəti düzgün şəkildə qoymuşdur ki, oğuz fərdi öz 
mənafe və xoşbəxtliyini Oğuz xalqının mənafe və xoş-
bəxtliyində görür. Cəmiyyətlə şəxsiyyətin, xalqla fərdin 
birliyi və vəhdəti «Kitabi-Dədə Qorqud» eposunun əsas 
ideyasıdır. Müəllif pyesdə bu vəhdəti - oğuz insanı ilə 
Oğuz xalqının ayrılmazlığını dolğun şəkildə təcəssüm et-
dirmişdir. O, eposun əsas ideyasına sadiq qalaraq oğuz 
bəylərinin Salur Qazanın köməyinə gəlməsini yüksək coş-
qu ilə tərənnüm etmişdir. Bəylər Qazana yetdikcə ona söz-
lə də dəstək verirlər. İlk yetişən Qaragünənin sözləri bu 
baxımdan oğuz igidlərinin mənəviyyat «kodeksini» ifadə 
edir: «Sağ tərəfdən əlində süyürmə qılınc Qazan hücum 
edir. Bunların arxasınca sağdan-soldan nərə vurub qəhrə-
manlar bir-bir gəlirlər. 
 
Qaragünə:   Sən dönmədin, fəlakəti hiss etdik biz, 
                 Çal qılıncın, ağam Qazan! Çal, yetdik biz! 
                 And içmişik yurd adına, xan adına! 
                 Ki hamumuz yurd uğrunda qıyır cana!  
(98, 58). 
 
Sonda oğuz igidləri qələbə çalırlar. Gülçin də döyüş-
də iştirak edir. Oğuzun ağır günündə Oğuz elinin bütün 
fərdləri, sosial statusundan asılı olmayaraq hamı bir araya 
gəlir və birləşərək düşmən üzərində qələb çalırlar. Ə.Də-
mirçizadə Oğuz elinin başçısı Salur Qazanın oğlu Uruzla 
çoban qızı Gülçinin biri-birinə sevgi və qovuşmalarının 
nümunəsində Oğuz xalqının sarsılmazlığının əsas düsturu-
nun milli birlikdə olduğunu göstərməyə nail olur. Doğ-
rudan da, eposun əsas ideyası və ana xətti milli birlikdir. 
 249 
«Oğuz» adı oğuz xalqının hər bir nümayəndəsi üçün mü-
qəddəsdir. Bu ad sosial təbəqə və mövqeyindən asılı olma-
yaraq hamını birləşdirən əsas ideyadır. Dastanı dərindən 
bilən Ə.Dəmirçizadə insanlar arasında sosial-sinfi mübari-
zəni əsas götürən bir cəmiyyətdə - sovet dövlətində yaşa-
dığına baxmayaraq, pyesdə milli birlik ideyasını ifadə et-
məyə nail olmuşdur. Bu cəhətdən pyesin sonunda Dədə 
Qorqudun milli birlik haqqında alqışları, əslində, müəllif 
Ə.Dəmirçizadənin pyesdə təcəssüm etdirmək istədiyi əsas 
ideyanın açıq şəkildə bəyanıdır: 
 
Ey el oğlu, qoy yaşasın bu ellər! 
Elin üçün hünər göstər, zor göstər! 
Amansız ol müxənnətə, namərdə! 
Macal vermə, çal qılıncı hər yerdə! (98, 67) 
 
Maraqlıdır ki, «Kitabi-Dədə Qorqud» eposunun milli 
birlik və sosial vəhdət haqqında bu əsas ideyası təkcə 
Ə.Dəmirçizadənin «Qaraca Çoban» pyesində yox, eposa 
müraciət etmiş digər dramaturqların, o cümlədən N.Xəzri-
nin yaradıcılığında da uğurla davam etdirilmişdir. 
Qeyd olunduğu kimi, Azərbaycan ədibləri içərisində 
«Kitabi-Dədə Qorqud» eposuna ardıcıl şəkildə müraciət 
edən sənətkarlardan biri görkəmli Azərbaycan şairi Nəbi 
Xəzri olmuşdur. Maraqlıdır ki, şair-dramaturqun «Dədə 
Qorqud» motivləri üstündəki poema və əsərləri eposun 
ikinci boyu olan «Salur Qazanın evinin yağmalanması» 
oğuznaməsi ilə bağlıdır. Deyildiyi kimi, sənətkar bu boy 
əsasında bir poema və iki pyes yazmışdır. Onda bu halda 
təbii olaraq belə bir sual meydana çıxır: şairi eposun bu 
boyunda ona təkrar-təkrar qayıtmağa məcbur edən nədir? 
Əslində, bu sualın cavabını prof. T.Hacıyev sənətkarın 
«Burla Xatun» dramından danışarkən vermişdir. Azərbay-
can yazıçılarının «Kitabi-Dədə Qorqud» eposuna olan bə-
dii marağının səbəblərini səciyyələndirən alim N.Xəzriyə 
 250
çatarkən yazır: «Nəbi Xəzri qadın-ana obrazını ön plana 
çəkdi. Şair «Dədə Qorqud kitabı»ndakı Ana haqqı – Tanrı 
haqqı etnik-psixoloji düsturunu əsas tutdu. Böyük Oğuz 
elində Qazan xan bəylərbəyi, Burla Xatun isə xanımlar 
xanımıdır. Bəli, Burla Xatun Böyük Oğuz elinin baş 
xatunudur. Dövlətçiliyin bütövlüyündə əri Qazan xanın 
Ana-xatun müşaviridir. Bu mövqe Göy Türk dövlətçili-
yindəki təcrübə ilə tam səsləşir - Bilgə Kağan belə deyir: 
«Türk xalqı yox olmasın deyə, xalq olsun deyə atam İlteriş 
xaqanı, anam İlbilgə xatunu Tanrı öz ucalığında tutub yu-
xarı götürmüşdü - yüksəltmişdi». Deməli, qədim türkün 
düşüncəsinə görə, dövlətin dövlət, millətin millət olması 
üçün hökmdarla xanımı müdriklikdə, kamillikdə biri-birini 
tamamlamalıdırlar. Nəbi Xəzri qədim türk adətinə hörmət-
lə yanaşır, bu tarixi normanı guya hüquq bərabərliyi xatiri-
nə qadını ictimai müqəvvaya çevirən sovet həqiqətinə qar-
şı qoyur. Nəbi dramında vətənin, millətin taleyi üçün qa-
dın - ana harayı qaldırır. Bu, Vətənimizin bugünkü halı 
üçün Dədə Qorqud ədəbiyyatına ehtiyacın real aktıdır. 
Kimsə «çeçen olmaq gərəkdir» deyir. Nəbi isə deyir ki, 
yaralarımızı sağaltmaq üçün Qazan xan, Burla xatun, 
Bamsı Beyrək, Qanturalı olmaq gərəkdir» (157, 6). 
 Prof. T.Hacıyev qədim oğuz cəmiyyətində, sosial-
inzibati quruluşunda qadın-ananın rolunu çox gözəl səciy-
yələndirib. Elin başçısı Salur Qazan bir başçı olmaqla ya-
naşı, eyni zamanda oğuz kişiləri - ərləri üçün ideal nümu-
nə, ərlik, igidlik simvoludur. Onun xanımı Burla xatun da 
eyni zamanda Oğuz elinin xanımları üçün qadınlıq – ana-
lıq simvoludur. Prof. S.Əliyarov yazır ki, KDQ Boylarında 
tarixdən öncəki çağlarla səsləşən anlayışlardan biri “ana 
haqqı” anlayışıdır. Bu anlayışa görə Ana – Tanrı şərafətli 
bir varlıqdır, “Tanrı haqqı” daşıyıcısıdır… Ana haqqının 
Tanrı haqqına bərabər tutulması anaxaqanlıq (matriarxat), 
yəni Ulu İcma yaşayışının qalıntısıdır (123, 29-30). 
 251 
Səciyyəvidir ki, biz cəmiyyətin sosial-inzibati zirvə-
sini təşkil edən rəhbər cütlüyün bu rolunu başqa bir eposda 
- «Koroğlu» dastanında da müşahidə edirik. Çənlibeldə 
dəlilərin başçısı - sərkərdəsi Koroğludur. Lakin Cənlibel 
cəmiyyətində Koroğlu ilə bərabər onun həyat yoldaşı 
Nigar xanımın da, az qala, elə Koroğlunun özünə bərabər 
başçı statusu var: Düzdür, «dastanda bir sıra kamil qadın 
obrazları vardır. Bunların içərisində diqqəti ən çox Nigar 
xanım obrazı çəkir. Diqqətlə fikir verilsə, Nigar xanımın 
Çənlibeldə, bir növ, Koroğlu səviyyəsində statusu vardır. 
Koroğlu bütün dəlilərin başçısı olduğu kimi, o da, elə bil, 
bütün xanımların başçısıdır. Ancaq Nigar xanımın nüfuzu 
təkcə bununla ölçülmür.O, Çənlibelin ağbirçəyidir. Bu, 
dastanın müxtəlif epizodlarında aydın şəkildə ortaya çıxır. 
Çənlibeldə müəyyən incikliklə və s. bağlı konfliktlər yara-
nanda o, barışdırıcı rol oynayır... Nigar xanımın istər dəli-
lərin, istərsə də Koroğlunun yanında çox böyük nüfuzu 
vardır.. O, buna ağıllı, ədalətli, haqq tərəfi saxlayan bir 
qadın kimi ad çıxarması ilə nail olur» (186, 135).  
Göründüyü kimi, N.Xəzri öz «Dədə Qorqud» yara-
dıcılığında (poema və pyeslərində) qabartdığı, əsərlərinin 
əsas ideyası kimi götürdüyü Qadın - Ana amalı Azərbay-
can xalqının milli mənəviyyat tarixinin əsas cizgilərindən 
biridir. Ana cəmiyyət tariximizin bütün dövrlərində mü-
qəddəs tutulmuşdur. Elə ədəbiyyat tariximizə nəzər salsaq, 
ulu qaynaq miflərdən tutmuş günümüzədək ananın uca, 
əlahiddə varlıq kimi tərənnüm olunmasına rast gəlirik. Bu, 
tariximizin bütün dövrlərində belə olub. Bu məsələdə 
«Ana haqqı - Tanrı haqqı» deyən tanrıçı oğuzların anaya 
bəslədikləri müqəddəs münasibəti islam dininin «Cənnət 
anaların ayaqları altındadır» hökmü daha da ülviləşdirib. 
Bu cəhətdən N.Xəzrinin «Dədə Qorqud» yaradıcılığında 
«Ana - Qadın» ideyası «Ana - Vətən» ideyası ilə ayrıl-
mazdır. Şair-dramaturqun əsərlərində Ana ilə Vətən 
 252
eyniləşdirilmiş, Vətənin müqəddəsliyi və mənafeyi ilə 
Ananın müqəddəsliyi və mənafeyi arasında bərabərlik işa-
rəsi qoyulmuşdur. N.Xəzri «Vətən - Ana» amalını tərən-
nüm etməklə xalqımızın tarixi yaddaşını oyatmağa çalışıb, 
xalqı milli tarixin «Ana» adlanan ən müqəddəs dəyəri əsa-
sında yenidən təmizlənməyə, paklanmağa, «Torpaq Ana-
mızı» «Qan Anamız» bilib, onu göz bəbəyi kimi qoruma-
ğa çağırıb. 
Deyildiyi kimi, N.Xəzrinin «Torpağa sancılan qı-
lınc» mənzum pyesi «Kitabi-Dədə Qorqud» eposunun 
«Salur Qazanın evinin yağmalanması» boyu əsasında ya-
zılmışdır. Bu pyes 1985-ci ildə ilk dəfə böyük səhnəyə 
çıxdı və tamaşaçılar tərəfindən böyük maraqla qarşılandı. 
Əsər və onun tamaşası haqqında görkəmli sənətşünas və 
ədəbiyyatşünaslar mətbuatda təqdiredici məqalələr çap et-
dirdilər. Məsələn, yazıçı-publisist Hidayətin «Qorqud Də-
də, xoş gəlmisən səhnəmizə» adlı məqaləsində N.Xəzrinin 
«Dədə Qorqud» mövzusunda «Əfsanəli yuxular» poema-
sından sonra yenidən əsər yazması və Ə.Dəmirçizadədən 
sonra teatrlarımızın bu mövzuya müraciəti böyük coşqu ilə 
alqışlanmış və məqalədə bu istiqamətin dramaturqlar və 
teatrlar tərəfindən davam etdirilməsimnin vacibliyi xüsusi 
vurğulanmışdır (166, 387-395). 
Sənətşünas İ.Kərimov uzun müddət repertuardan 
düşməyən bu əsər və onun tamaşasının əhəmiyyəti haqqın-
da üstündən bir çox illər keçdikdən sonra belə yazmışdır: 
«Kitabi-Dədə Qorqud»... olduqca zəngindir, təcəssüm im-
kanları baxımından dəyərlidir.  Şair-dramaturq Nəbi Xəz-
rinin dastanın «Salur Qazanın evinin yağmalanması» bo-
yunun əsasında yazdığı  və 1985-ci ildə Azərbaycan Döv-
lət Dram Teatrı səhnəsində tamaşaya qoyulmuş «Torpağa 
sancılan qılınc» əsəri fikrimizin təsdiqi üçün yaxşı sübut-
dur. Nəbi Xəzrinin əsərində «Kitabi-Dədə Qorqud» dasta-
nının ruhu saxlanılmış, onun romantik-qəhrəmanlıq 
 253 
məzmunu, vətənpərvərlik və qəhrəmanlıq, insanpərvərlik 
və humanizm ideyası aydın göstərilmişdir. «Salur Qazanın 
evinin yağmalanması» boyundakı əsas hadisələrin daxili 
mahiyyətini, ideya məzmununu bacarıqla açan müəllif 
əsas obrazları saxlamış, yeni obrazlar əlavə etməklə oriji-
nal, gərəkli bir əsər yazmışdır. Çox-çox qədim zamanlarda 
yaşamış, yarıoturaq, yarıköçəri həyat keçirmiş Azərbaycan 
oğuzlarının həyatından bəhs edən «Kitabi-Dədə Qorqud» 
«Torpağa sancılan qılınc» əsərində  daxili ideya məzmunu 
etibarilə müasir səsləndi» (195). 
«Torpağa sancılan qılınc» mənzum pyesi Dədə Qor-
qudun oğuzların vətəni Odlar yurdunun - Şərqin qədim öl-
kəsi olan ana vətənimiz Azərbaycanının tərənnüm etməsi 
ilə başlayır: 
 
Eşidin insanlar, sizə sözüm var, 
Bu dağda, bu daşda mənim izim var. 
Elin pir oğluyam mən dədə Qorqud, 
Xalqımla uluyam mən dədə Qorqud. 
Əlvan vətən düzləridir 
Ər-ərənlər keçən yerlər, 
Mərmər donlu sal qayalar, 
Məxmər otlu çəmən yerlər. 
Şərqin yanar torpağıdır, 
Bura Odlar torpağıdır! (180, 116) 
 
N.Xəzri əsərin əvvəlində onun başlıca ideyasını təş-
kil edən bütün mənalı elementləri bədii şəkildə təcəssüm 
etdirmişdir. Salur Qazanın oğlu Ulus (eposda - Uruz) Çi-
çək adlı qızı sevir. Maraqlıdır ki, Ə.Dəmirçizadənin «Qa-
raca Çoban» mənzum dramında Uruzun sevgilisi Gülçin 
Qaraca Çobanın qızı olduğu kimi, bu əsərdə də Çiçək Qa-
raca Çobanın qızıdır. Burla Xatın və Salur Qazan gənclə-
rin sevgisi ilə fəxr edib, bu sevgini oğuz dünyasının 
 254
möhkəmliyinin mənəvi əsası sayırlar. Ona görə də Burla 
Xatun gənclərə biri-birinə və oğuz elinə sədaqətli olmaları 
haqqında and içdirir. Hər iki gənc oğuzlar üçün müqəddəs 
dəyər olan «Ana adına» and içirlər: 
 
Ulus 
Mərd ana adına and içirəm mən, 
Sən Burla Xatına and içirəm mən! 
                                             
Çiçək 
Məhəbbət, ilqar 
Sizdən miras qalıb bizə yadigar! (180, 119) 
 
Müqəddəs qopuzu çox sevən Ulus atasına «Səninki 
qılıncdır - mənimki qopuz» deyir. Salur Qazan oğluna ba-
şa salır ki, qılınc ilə qopuzu biri-birindən ayırmaq, birini 
digərinə qarşı qoymaq olmaz: 
 
Qopuz qılınc ilə əkizdir, Ulus! 
Onu da silahla qorumalısan! (180, 120) 
 
Şair Salur Qazanın dili ilə, əslində, Azərbaycan xal-
qının tarixi üçün xarakterik olan ən ulu həqiqəti ifa etmiş-
dir. Doğrudan da, Koroğlunun bir əlində qılınc, bir əlində 
saz var idi. O, qılıncı ilə döyüşdüyü kimi, sazı ilə də mü-
barizə aparırdı. Qılınc - qol, fiziki güc, saz - ağıl, söz, in-
tellekt, diplomatiya deməkdir. Bunların hər ikisi türk tarixi 
üçün səciyyəvi olub. İgidlər döyüşə girməzdən əvvəl biri-
birinə sözlə hərbə-zorba gəliblər. Bunun izləri xüsusilə 
məhəbbət dastanlarımızda qorunub qalıb. Aşıqlar da biri-
biri ilə sənət yaraşına girib deyişdikləri zaman onlar biri-
birinə hərbə-zorba gəlirlər. «Hərbə-zorba» sözünün məna-
sına diqqət edək. «Hərbə» - ərəbcə «hərb» sözündən olub, 
hərb, döyüş mənasındadır. «Zorba» sözü isə fars dilindəki 
 255 
«zor» sözündən olub, güc, qüvvət mənasındadır. Aşıqların 
biri-birinə hərbə-zorba gəlməsi sazla qılıncın vəhdətini ifa-
də edir. Deyişmə sənət yarışıdır. Lakin bu yarışmada sə-
nətçilərin bir-birinə hərbə-zorba gəlməsi deyişmənin öz 
kökləri etibarilə hərb sənəti ilə, düşmənlə təkcə, qol gücü-
nə yox, həm də sözlə, sözün magik gücü ilə, sehr qüvvəsi 
ilə döyüşməklə bağlı olduğunu göstərir. Yada salaq ki, qə-
dim zamanlarda döyüşən ordularda kahin-şamanlar olurdu. 
Döyüşçülər qılınc ilə vuruşduqları kimi, kahin-şamanlar 
da dua-əfsunların gücü ilə rəqiblərinə təsir etməyə çalışır-
dılar. Demək, Salur Qazanın qopuzla qılıncın (sazla qılın-
cın) əkiz olması haqqında sözləri qədimdən də qədim olan 
tarixi bir həqiqəti ifadə edir. Lakin müasir dövr oxucu-
tamaşaçıları üçün yazılmış bu əsərdə N.Xəzrinin oxucula-
ra təlqin etmək istədiyi ideya təkcə qədim görüşlərlə bağlı 
deyildi. Sovet dönəmində yazılmış bu əsərdə müəllif oxu-
cu-tamaşaçıları ayıq-sayıq olmağa, Azərbaycan xalqının 
mənafeyini qorumaq üçün təkcə «qopuzla» (saz, söz, ağıl, 
intellektlə) yox, həm də «qılıncla» (hərb sənətinə, hərbi 
bilik və bacarıqlara yiyələnməklə) mübarizə aparmağa səs-
ləyirdi. Doğrudan da, sovet dönəmində bəzi gənclər döyüş 
hissələrində yox, tikinti bataloyonlarında xidmət etməyə 
üstünlük verirdilər. Lakin sonralar erməni-Azərbaycan sa-
vaşında bir çox gənclərimizin hərbi vərdiş və bacarıqları-
nın olmamasının böyük çətinliklər yaratması N.Xəzrinin 
qopuzla qılıncın (ağılla fiziki gücün) əkizliyi haqqında 
söylədiyi sözlərin nə dərəcədə böyük həqiqətləri özündə 
əks etdirdiyini sübut etdi. 
Salur Qazan və Burla Xatun gənclərə toy etmək istə-
yirlər. Salur Qazan toyu ovdan sonra edəcəyini söyləyir. 
Burla Xatun onu xəbərdar edir ki, Oğuz elinin qatı düşmə-
ni Şöklü Məlik yaxında - Ala dağdadır. Lakin Salur Qazan 
onun «Çatmaz kişiliyi bu yurda gəlsin» deyib, xatununun 
sözünə əhəmiyyət vermir. Burla Xatun ona «Eldən uca 
 256
tutma eyş-işrəti» deyib, həyəcan və etirazını ifadə etsə də, 
Qazan öz dostlarına ova çıxmaq haqqında söz verdiyi üçün 
arvadına qulaq asmır. 
Burla xatun bir ana və tədbirli hökmdar xanımı kimi 
təhlükəni hiss etmişdi. Lakin gücü-qüvvəsi aşıb-daşan Qa-
zan bu təhlükəyə barmaqarası baxır. Şair əsərdəki drama-
tizmi daha da qüvvətləndirmək, hadisələrin gedişatındakı 
bədii həyəcanı daha qüvvətli ifadə etmək üçün əsərdə xor 
elementindən istifadə etmişdir. Bu cəhətdən qazların xo-
runda oxunan nəğmə Oğuz elini gözləyən təhlükədən xə-
bər verməklə oxucu-tamaşaçının emosiyasını əsərdə göz-
lənilən real hadisələrə kökləyir: 
 
Zirvələrə duman gəlir, 
Haray Qazan, haray Qazan. 
Evin üstə tufan gəlir, 
Sən gedirsən hara, Qazan? 
Xoşbəxtliyi biçər düşmən, 
Haray Qazan, haray Qazan. 
Yurdu yıxıb keçər düşmən, 
Sən gedirsən hara, Qazan? (180, 124) 
 
«Kitabi-Dədə Qorqud»da Qazanın ova çıxması evi-
nin üstündə yeniyetmə Uruzun az bir qüvvə ilə qalması 
haqqındakı xəbəri düşmənə casus aparır. N.Xəzri isə casu-
sa ad verib. obraz kimi əsərə daxil etmişdir. Onun adı Çəp-
gözdür. Mənəvi qüsurları ona igid olmağa imkan vermə-
mişdir. Oğuzda öz təsdiqini tapa bilməyən, eybəcər davra-
nışları ilə el içində hətta itə bənzədilən, namərd Çəpgöz 
Oğuz elinə xəyanət etməklə ad-san, şan-şöhrət, mövqe 
qazanmaq istəyir: 
 
Yaxşı, indi mən bu yurda  
Külək, tufan əsdirərəm. 
 257 
Hə, it necə qarpız yeyir 
Bugün sizə göstərərəm. 
Şöklü Məlik yaxındadır, 
Yurdun Ala dağındadır. 
İndi ora mən çaparam, 
Uçan külək olaram mən. 
Mənə bəylik söz verib o, 
Bəyliyimi alaram mən. 
Sonra gözəl Çiçəyi də 
Kəməndimə salaram mən (180, 127). 
 
Qeyd edək ki, şair əsərdə bir sıra maraqlı obrazlar 
daxil etmişdir. Sənətkar bunları yaradarkən yaradıcılıq 
əməliyyatları aparmışdır. Məsələn, Çəpgöz surəti bizə 
«Kitabi-Dədə Qorqud»dakı Yalançı oğlu Yalıncığı xatırla-
dır. Yalıncıq Beyrəyin sevgilisi Banu Çiçəklə evlənmək 
istəyir. Pyesdə də onun tamah saldığı qızın adı Çiçəkdir. 
Eposda isə Uruzun sevgilisi haqqında heç bir söhbət 
açılmır. N.Xəzri burada maraqlı kontaminasiyalar – çar-
pazlaşmalar yaradaraq əsərin dramatizmini qüvvətləndir-
mişdir. Bu cəhətdən Qazanla ova gedəcək Odoğlu, Sıldı-
rım kimi igidləri də qeyd etmək olar. Onların adları igid-
likdən, qəhrəmanlıqdan, qədim Oğuz və müasir Azərbay-
can cəmiyyətində uca tutulan mənəvi dəyərlərdən soraq 
verir. Şair bu dəyərləri obrazlaşdırmaqla əsərin polifoniya-
sını - çoxsəsliliyini artırmışdır. Polifoniya burada həm mə-
naların - dəyərlərin zənginliyində, həm konkret obrazların 
funksiya müxtəlifliyində ifadə olunmuşdur. 
Birinci şəkildə Şöklü Məliyin Oğuza necə hücum 
etməsi təsvir olunmur. N.Xəzri bu hadisələri birinci şəklin 
sonunda Dədə Qorqudun fəryadı və «Salur Qazan» deyə 
nalə edən Burla Xatunun hayqırtısı ilə təcəssüm etdirmiş-
dir. Hücum təfərrüatını verməyə ehtiyac duymayan sənət-
kar diqqəti hadisələrin mənəvi təcəssümünə yönəltmişdir. 
 258
Bu cəhətdən ikinci şəkil Şöklü Məliyin çadırının təsviri ilə 
başlanır. Dədə Qorqudun dili ilə verilən və xor vasitəsi ilə 
təkrar edilən «Həyatda ilk dahi elə anadır, // Dünyanın 
allahı elə anadır» misraları (180, 129), əslində, əsərin əsas 
ideyasını, yazıçının təcəssüm etdirmək istədiyi əqidə və 
amalı ifadə edir. Pyesin süjet konfliktinin başlanğıcında 
ana haqqında səslənən bu misralar ki, dramatik konfliktin 
əsasında duran Xeyir-Şər modelinin şər qütbünü zorakılıq, 
namərdlik, kəmfürsətlik, xeyir qütbünü ana məhəbbəti, 
ana obrazında təcəssüm olunan namus, sədaqət, vəfa, 
ümid, inam kimi ideyalar təmsil edir. 
Şalur Qazandan intiqam almaq istəyən Şöklü Məlik 
onun arvadını görmək istəyir. Lakin qızlar Burla Xatunu 
ələ vermirlər. O, qızları rəqsə məcbur edir. Heç kəs oyna-
mır. Xor oğuz qızlarının düşdüyü bu ağır durumda onları 
düşmən qabağında cəsarətli edən qüvvəni belə tərənnüm 
edir: 
 
Açılmaz yadlarçın ana qolları, 
Əyilməz zirvədir ana vüqarı! 
 (180, 134). 
  
Müəllif Şöklü Məliyin Salur Qazana nifrətinin və 
Burla Xatunu təhqir etmək istəyinin niyə bu qədər güclü 
olmasının səbəblərini obrazın öz dili ilə belə açır: 
 
Bəli, mən mərdliklə zəfər çalıram. 
Zəfər çaldıqca da qisas alıram. 
Bir vaxt mən istədim Burla xatını, 
Yaşıl oylaqlara sürüb atını 
Sevgimi əlimdən aldı düşmənim, 
Vücudum, varlığım qisasdır mənim  
(180, 139). 
 
 259 
N.Xəzri Şöklü Məliyin Oğuz eli ilə düşmənçiliyinə 
şəxsi motivi qatmaqla bir tərəfdən dramatik konflikti qüv-
vətləndirmiş və əsəri daha da maraqlı etmişdirsə, digər tə-
rəfdən konfliktin ideya əsaslarını ülviləşdirmişdir. Evinin 
yağmalanmasından xəbərsiz olan əri ondan çox-çox uzaq-
larda olduğu üçün Burla Xatun düşmən hüzurunda təkcə 
Oğuz elinin ləyaqətini, qeyrətini çəkməməli, həm də öz 
şəxsi sevgisini, həyat seçimini çirkabdan, təhqirdən qoru-
malıdır. Demək, əsərin ideya əsasında duran Xeyir-Şər 
mübarizəsində qarşı-qarşıya həm də sevgi ilə nifrət, mə-
həbbət ilə qisas gəlir. Burada sevgi-qisas mübarizəsi çox-
mənalıdır. Şöklü Məlik bir vaxtlar Burla Xatunu sevmiş, 
Xatun isə onu rədd etmişdir. Burla Xatun əldən çıxdaqdan 
sonra Şöklü Məliyin sevgisi nifrət və qisas hissinə 
çevrilmişdir. Bu cəhətdən Şöklü Məliyin qəlb dünyasında 
keçmiş sevgisi ilə indiki nifrəti qarşı-qarşıya gəlmiş və 
indi o, birmənalı şəkildə nifrət və qisas hisslərinin daşıyı-
cısına çevrilmişdir. İndi onun qəlbində sevgidən əsər-əla-
mət yoxdur: bir vaxtlar istədiyi, bəyəndiyi, evlənmək istə-
diyi Burla Xatunun qadınlıq ləyaqətinə keçmiş sevgilisi 
kimi  heç bir hörmət bəsləmir. Bu an o, birmənalı şəkildə 
şəri, mənəvi eybəcərlikləri təmsil etməklə qadınlıq, na-
mus, sevgi mücəssəməsi Burla Xatuna qarşı durur. Şöklü 
Məliyin bütün bu hərəkətləri Salur Qazana qarşı yönəlsə 
də, əslində, real mübarizə Şöklü Məliklə Burla Xatun ara-
sında gedir. Salur Qazan ovdadır, bütün bu hadisələrdən 
xəbərsizdir. Ona görə də N.Xəzrinin yaratdığı poetik mü-
barizə meydanında iki nəfər - şəri təcəssüm etdirən Şöklü 
Məliklə xeyiri təcəssüm etdirən Burla Xatun var. 
Pyesdə Şöklü Məlik Burla Xatunu qırx qızın içəri-
sində tanımaq üçün eposda olduğu kimi Ulusun (Uruzun) 
ətindən qovurma bişirilib qızlara yedirdilməsini əmr edir. 
N.Xəzri ölüm qarşısında qalan oğul ilə oğlunun ətindən 
yemək məcburiyyəti qarşısında qalan ananı üz-üzə gətirir 
 260
və biz onların dialoqunda ölüm-həyat dilemmasının milli 
mənəviyyatımızdakı fəlsəfəsinin ən munis, ən uca və ülvi 
məqamlarının şahidi oluruq.  
Ulus Burla Xatunu başa salır ki, o, bütün varlığı, ca-
nı və qanı ilə ona ana südü ilə verilmiş oğuz dəyərlərinin 
daşıyıcısıdır və o, ölüm qarşısında bu dəyərlərdən güc al-
maqla  hər bir qorxu və əzaba sinə gərə bilir: 
 
Gözlərinin yaşını sil, 
Canım mənim, qanım mənim. 
Düşmən görər, 
Düşmən gülər, 
Anam mənim! 
Ana, sənin ana südün 
Qorxusuz ol - deyib mənə, 
Anam mənim! 
İlk öyüdün qorxusuz ol, deyib mənə 
Anam mənim! 
Adım igid olmasa da, 
Mərd böyüdüm mən dünyada  
(180, 144).  
 
Oğul dağından bağrı yanan, içi göynəyən, zərif ana 
qəlbi iki sevgidən - oğul sevgisi ilə ər sevgisindən (namus) 
birini seçmək dilemması qarşısında qalan Burla Xatun 
Oğuz mənəviyyat dünyasının oğlunun dili ilə səslənən 
sarsılmaz məntiqi ilə razılaşmalı olur: 
 
Ata qartal, 
Ana qartal qanadıdır. 
Pak namusla, təmiz vicdan 
Analığın ilk adıdır  
(180, 148)  
 
 261 
Əsərdə daha bir dramatik surət var. Bu, Şiranə adlı 
rəqqasədir. O, oğuz elindəndir. Lakin nəfsi - var-dövlət, 
zər-zinət, eyş-işrət həvəsi («Ömrün bağışlanmaz ilk qəba-
həti» - 180, 151) onu aldatmış və Şiranə doğma yurdunun 
düşmənlərinin arasına düşüb onlarla birgə yaşamağa məh-
kum olmuşdur. Əsir düşmüş oğuz qadınlarını görəndə 
onun ürəyi qan ağlayır. Müəllif onun dili ilə Ulusun ətin-
dən yeməyə məcbur olan oğuz qadınlarının və Burla Xatu-
nun iç dünyasının psixoloji incəliklərini açır. O, qadınların 
bu hərəkətini başa düşməkdə aciz qalan Şöklü Məliyə 
qəlbinin dərinliklərində gəzdirdiyi həqiqətləri başa salıb, 
canını bu həqiqət yolunda da qurban verir: 
 
Qadın müqəddəsdir ellər içində, 
Qadın gəzsin gərək güllər içində. 
Qadın nəsillərdir - qadın anadır, 
İnamı, torpağı asimanadır (180, 152)  
   
Əslində, Şöklü Məlik qadınları aldatmış, onlara Ulu-
sun əti adı altında heyvan əti yedirtmişdi. Onun əsil niyyə-
ti Ulusu sındırmaq, onun məğlubiyyəti qarşısında öz eybə-
cərliklərinə haqq qazandırmaq idi. N.Xəzri Ulusla Şöklü 
Məliyi söz döyüşündə qarşı-qarşıya gətirməklə çox ciddi 
psixoloji səhnə yaratmışdır. Şöklü Məlik Uruzu can qorxu-
su ilə yalvartdırıb, bu yalvarışlar üzərində özünü təsdiq et-
dirmək istəyir. Lakin Ulus onu rədd etməklə, Şöklü Mə-
liyin tapındığı dəyərlərin rəzilliyi və miskinliyini, onun hər 
cür igidlikdən uzaq, qorxaq, namərd, kəmfürsət varlıq 
olduğunu onun özünə sübut edir: 
 
Göylərdə qartal tək çırpınan bizik, 
Vicdana, namusa tapınan bizik. 
Əzəldən düşmənik biz qaranlığa, 
Bağlıyıq saflığa, mehribanlığa. 
 262
Bizim inamımız mərd insanlıqdır, 
Qəhrəmanlıq özü mehribanlıqdır. 
İşıq kainatın al gündüzüdür, 
Mənim etiqadım günəş özüdür (180, 167).  
  
Ulusla Şöklü Məliyin qarşılaşdığı səhnədə çox ma-
raqlı mənzərə yaranmışdır. Ulus Şöklü Məliyin əsiridir. 
Lakin Şöklü Məlik onu mənəvi cəhətdən sındırmaq üçün 
Ulusa, az qala, yalvarır: 
 
Bəsdir səfehlədin, sən ey «bəxtəvər», 
Gəl bu oyunları qurtaraq, yetər. 
Gedək, öz əlinlə göstər ananı! 
Qurtar öz canını, onun canını, 
Onda azadlıqdır nəsibin sənin (180, 170)  
 
Ulusun cavabı onu alçaltmaq istəyən Şöklü Məliyin 
özünü alçaldır: 
 
Sənin azadlığın başına dəysin! 
Satmısan ananı bir vaxt, bəlkə, sən, 
Onunçun sən bunu təklif edirsən. 
Eşit ki, mən sənə nifrət deyirəm, 
Səni lənətləyir, lənətləyirəm (180, 170) 
 
Şöklü Məlik əli-qolu bağlı əsiri Ulusun qabağında 
mənəvi cəhətdən məğlub olduğu kimi, Oğuz elinin çobanı 
Qaraca Çobanın da qarşısında növbəti dəfə məğlub olur. 
Qaraca Çoban və qardaşları ağır qurbanlar bahasına Oğu-
zun bir çöpünü də dümənə vermirlər. Bu xəbər Şöklü Mə-
liyi sarsıdır: 
 
Çoban qan eylədi, tufan eylədi, 
Doğma qardaşı da qurban eylədi. 
 263 
Çıxıb zirvəsinə uca dağın o, 
Etdi qoşunları darmadağın o (180, 185). 
 
  Oğuz elinin kiçikdən böyüyə, qadından kişiyə kimi 
birliyi onu sarsılmağa, məhv olmağa qoymur. Əsərin so-
nunda Salur Qazan, Qaraca çoban düşmən üzərində qələbə 
çalırlar. Maraqlıdır ki, N.Xəzri bu qələbənin sirrini Şöklü 
Məliyin özünə Qazanın önündə etiraf etdirir: 
 
İçərdim qanını mən bu ölkənin! 
Önümdə diz çökdü ellər, obalar, 
Bu yerdə bilmədim mən necə sirr var. 
Necə böyütmüsən eli - ulusu, 
Yüz orduya dəyər bircə Ulusu. 
Burla Xatınla da bacarmadım mən, 
Bircə qadınla da bacarmadım mən. 
Burda sındı mənim qolum-qanadım, 
Burda «məğlub» deyə çağrıldı adım, 
İlk dəfə oxlarım daşlara dəydi, 
Bura gələn yolum qara gələydi! (180, 200-201)  
 
Müəllifin əsərin əvvəlindən sonuna qədər davam et-
dirdiyi «Ana - Vətən» ideyası sonuncu səhnədə çox ma-
raqlı və ibrətamiz şəkildə təcəssüm etdirilmişdir. Salur Qa-
zan qılıncı Burla Xatunun əlinə verir ki, o, hamının qisa-
sını Şöklü Məlikdən alsın. Şöklü Məlik Burla Xatunun 
ayaqlarına yıxılıb, «ana» deyərək ona yalvarır. Burla ona 
nə qədər nifrət etsə də, ana adından keçə bilmir: 
 
Bura «ölüm» - deyə atını çəkdin, 
Səni lənətləyir, qarğışlayıram. 
İndi ki, sən ana adını çəkdin, 
Mən səni  anaya bağışlayıram (180, 202)  
   
 264
«Burla Xatın qılıncı endirir. Qılınc Şöklü Məliyin 
qarşısında torpağa sancılır» (180, 202). Bu səhnə əsərin 
adını - «Torpağa sancılan qılınc» ifadəsini izah edir. Qılın-
cın torpağa sancılması sanki bir qədim ayin, hərbi ritual 
kimi torpağın ana, ananın isə torpaq qədər müqəddəsliyini 
və bu anlayışların oğuzların şüurunda biri-birindən ayrıl-
maz olduğunu nümayiş etdirir. Bu milli həqiqət Qazanın 
dili ilə belə ifadə olunur: 
 
Əyil, bu torpağa, ey qanlı yağı, 
Burda ana durub, 
Öp bu torpağı! (180, 202)  
 
 N.Xəzri qədim oğuz eposu «Kitabi-Dədə Qorqud» 
dastanının motivlərindən istifadə etməklə oxucuları vətəni, 
yurdu sevməyə, vətən torpağını ana bilib onu göz bəbəyi 
kimi qorumağa çağırmışdır. Əlbəttə, N.Xəzri kimi iste-
dadlı bir şair  «Ana - Vətən» mövzusunda «Dədə Qorqud» 
eposuna müraciət etmədən də gözəl əsər yaza bilərdi. La-
kin onun oğuz dastanının «Salur Qazanın evinin yağma-
lanması» kimi orta məktəblərdə tədris olunan, məzmunu 
bütün məktəblilərə məlum olan bir boyuna müraciət etmə-
sinin ciddi səbəbləri vardır. Əslində, şairin «məlum» bir 
boya müraciət etməkdə məqsədi milli yaddaşa üz tutmaq 
olmuşdur. Milli yaddaş xalqı kiçikdən böyüyə kimi birləş-
dirən ümumi dəyərdir. «Salur Qazanın evinin yağmalan-
ması» boyu özündə milli tariximizin ən yüksək, uca və 
ülvi dəyərlərini daşıyır. N.Xəzri bu boya üz tutmaqla, əs-
lində, sovet tərbiyəsi alan gəncliyin, ümumən xalqın qan 
yaddaşını oyatmağa çalışmışdır. O, bir dünyagörmüş şair 
idi. Sovet tarixinin bütün kəşməkeşlərini yaşamış, imperi-
yasının yeritdiyi «humanist» milli siyasətin bütün eybəcər-
liklərinin şahidi olmuşdu. Keçən əsrin 80-ci illərinin orta-
sında yazılmış bu əsərdə şairin öz xalqının taleyindən ötrü 
 265 
ürəyinə daman narahatlıqlar açıq hiss olunur. Şair hiss 
edirdi ki, Azərbaycanın başının üstündə qara buludlar oy-
naşır. Şöklü Məlik bu dəfə erməni olub, Azərbaycan-Oğuz 
yurduna soxulacaq, yurdu viranə edib, qız-gəlininin başına 
min oyun açacaq. Ona görə də əsərdə milli yaddaşa, baba-
larımızın, nənələrimizin qəhrəmanlıq və mərdlik tarixinə 
müraciət açıq-aydın hiss olunur. Şairin əsərdə izlədiyi bu 
həqiqət, əslində, əsərin əsas ideyasını təşkil edir. Təsadüfi 
deyildir ki, N.Xəzri pyesə məhz bu həqiqəti Burla xatunun 
dilindən səsləndirməklə nöqtə qoyur: 
 
Ötsün qanlı aylar, əzablı illər 
Ucaldaq mərdliyi məhəbbəti biz. 
Ey gələn əsrlər, gələn nəsillər, 
Sizə yadigardır sədaqətimiz! 
Qəlbimiz qəlblərdə yanan atəşdir, 
Bizə Azərbaycan uca günəşdir! (180, 204).  
 
N.Xəzrinin «Torpağa sancılan qılınc» pyesində ifadə 
olunan narahatlıqları tezliklə özünü doğrultdu. Vətənin - 
qədim Oğuz yurdu Azərbaycanın başının üstünü qara bu-
ludlar aldı. Azərbaycan bədhax qonşuları, qatı düşmənləri, 
onun varlığını istəməyənlər, var-dövlətinə göz dikənlərlə 
qanlı savaşa başladı. Bu mübarizədə şair N.Xəzrinin də 
təlqin etmək istədiyi kimi, oğuz babalarımızın qəhrəman-
lıq tarixi - milli yaddaş bizə kömək oldu.  
Müasir Azərbaycanın tarixində baş verən hadisələr 
şair-dramaturq N.Xəzrini «Torpağa sancılan qılınc» pye-
sindən sonra eyni eposa - «Kitabi-Dədə Qorqud» və eyni 
boya - «Salur Qazanın evinin yağmalanması» boyuna bir 
daha müraciət etməyə məcbur etdi. Yeni əsər «Burla Xa-
tun» adlanırdı. Əgər «Torpağa sancılan qılınc» əsərində 
müəllifin niyyəti oxucu-tamaşaçıların milli yaddaşını 
oyatmaq, onları müqəddəs dəyərlərimiz əsasında öz 
 266
mənəviyyatlarını yenidən qurmağa çağırmaq idisə, bu əsər 
başdan-başa milli yaddaşın oyanışı, milli düşüncənin hara-
yı, milli ruhun coşqusu idi. Bu, təsadüfi deyildi: milli ruh - 
milli yaddaş hər zaman çağlayıb-daşmır. Onu oyadan, 
millətin ruhunu tərpədən nəsə böyük hadisə olur.  «Kitabi-
Dədə Qorqud» eposunun da N.Xəzrinin yaradıcılığında 
«birdən-birə» təkrarən aktuallaşması milli yaddaşımızda 
qəhrəmanlıq ruhunun oyanması ilə bağlı idi. Prof. T.Ha-
cıyev yazır: «...Bu da həqiqətdir ki, qəhrəmanlıq dastanı, 
bir qayda olaraq, xalqın tarixində yadellilərlə mübarizə 
salnaməsinin bütün fəsillərinə uyğun gəlir; qəhrəmanlıq 
dastanı bu yadelliyə qarşı mübarizə nəticəsində yaranır, 
sonralar yadellilərlə mübarizə məqamında dirçəlir, fəal-
laşır, el arasında söylənir, ondan təbliğat kürsüsü kimi 
istifadə olunur... (151, 10).  
N.Xəzrini də «Dədə Qorqud» eposuna yenidən, əs-
lində isə - yeni gözlə, baxmağa məcbur edən Azərbaycan 
xalqının düşmənlə, yurdumuza soxulmuş yadellilərlə üz-
üzə qalması, qanlı mübarizəyə başlaması idi. İ.Kərimov 
yazır: «N.Xəzrinin ulu babası Salur Qazan Şukili Məliyin 
ipə-sapa yatmadığını görüb onu məhv etdiyi kimi, Nəbi 
Xəzri də neçə illərdən bəri xalqımızın başına müsibətlər 
gətirən ermənilərin - Şukili Məlik nəslinin həyasızlığını 
görüb bəyan etdi ki, 1988-ci ildə, o vaxt ki, Azərbaycan 
torpaqlarına erməni cəlladlarının hücumu, qəsbkarlığı baş-
landı, mən o əsərə təzədən baxmalı oldum. Ona görə ki, 
həmin  əhrimanlar, zülmət daşıyıcıları gəlib torpağımızı 
viran edirdilər. İndi onların tör-töküntüləri olan ermənilər 
yenə də başımıza bəla açırlar. Bəli, mən məcbur oldum o 
pyesi tamamilə, 99 faiz yenidən işlədim və adı da başqadır 
- «Burla Xatun» (195).  
Qeyd edək ki, müəllifin eyni  epos və onun eyni bo-
yuna dramatik üslubda yenidən qayıdışı ədəbi ictimaiyyət 
tərəfindən müsbət qarşılandı. Əsər Azərbaycan Milli 
 267 
Akademik Dram Teatrında səhnələşdirildi və 1999-cu ildə 
«Burla Xatun» dramının ilk tamaşası oldu. Anşlaqla keçən 
tamaşalar haqqında mətbuatda biri-birinin ardınca mütə-
xəssis və tamaşaçı rəyləri çap olundu (bax: 68; 144; 194; 
302; 353). 
İki hissəli mənzum dram olan «Burla Xatun» əsəri-
nin birinci hissəsi Salur Qazanın düşmən tərəfindən viranə 
qoyulmuş yurdunun təsviri ilə başlanır: «Amansız döyü-
şün izləri hər yanda, hər şeydə özünü göstərir. Beli bü-
külmüş bir ixtiyar asta addımlarla irəlilədikcə viran olmuş 
yurdunun bu kədərli mənzərəsi sanki onun qəddini bir az 
da əyir. Başını qaldırıb hərdən şimşək çaxan göyə baxır, 
elə bil nə küləyi duyur, nə də qatılaşan qaranlığı hiss edir, 
özünü tamam unutmuş halda ətrafı dolaşır» (181, 186). 
Maraqlıdır ki, müəllif «Burla Xatun» pyesində Dədə 
Qorqud obrazından, bir növ, imtina etmiş, onu sanki İxti-
yar obrazı ilə əvəzləmişdir. İxtiyarın bütün pyesi başlayan 
ilk sözləri elə onun Dədə Qorqud funksiyasında çıxış 
etdiyini göstərir: 
 
Hanı? Hanı? 
Əcəl aldı, yer gizlədi, 
Fani dünya kimə qaldı? 
Gəlimli-gedimli dünya, 
Son ucu ölümlü dünya. 
Dünyanın qoynunda at çapdıqca şər, 
Buludlar toqquşur, od şırım düşər. 
Göylərin şəninə göy gürültüsü, 
Yerlərin bəxtinə ildırım düşər (181, 186). 
 
N.Xəzri pyesə oğuz mifoloji inamlar dünyasının ən 
məşhur simvolu olan qurdu da daxil etmişdir. Belə ki, 
İxtiyarla cavan döyüşçünün dialoqunda cavanın Oğuz 
 268
yurdunda axan qanın nə vaxt kəsiləcəyi, qurdun nə vaxt 
oyanacağı haqqındakı sualına o, belə cavab verir: 
 
O zaman ki, qurd oyana, 
Qurd ulaya, haray çəkə, 
Onda, bəlkə, 
Bu haraydan oyana xan, 
Qalxıb dura Salur Qazan (181, 188). 
 
Dialoqdan məlum olur ki, Salur Qazanın ovda olma-
sından istifadə edən «qara qəlbli qanlı kafir» ürəklənib 
Oğuz elinə hücum etmiş, yurdu qana bələmiş, Ulusla 
(eposdakı Uruz) birgə yeniyetmə igidləri, qız-gəlini qolu-
bağlı dustaq etmişdir. Oğuzlar əsirliyin ən ağır dəqiqələ-
rində belə vətənpərvərlik duyğusunu itirmir, onların canı 
əldən getsə də, vətən üçün dualar edirlər. Şöklü Məlik bizə 
«Torpağa sancılan qılınc» əsərindən məlum olan oğuz qızı 
Şiranəni məclisində oxudaraq ləzzət alır. Kafirlərdən biri 
ona Burla Xatunun gözəl  səsi olması haqqında məlumat 
verir. Şöklü Məlik onu məclisə gətirdib oxutdurmaq istə-
yir. Bir vaxtlar düşmənlərin yağlı vədəsinə aldanıb onların 
tərəfinə  keçən Şiranə burada addımbaşı təhqir olunduğu 
üçün onun qəlbində əhatəsində olduğu adamlara nifrət 
əmələ gəlmişdir. Lakin Oğuza xəyanət etdiyi üçün qayıt-
mağa üzü olmamışdır. İndi Şöklü Məliyin Burla Xatunu 
məclisə gətirmək istəyi onun qəlbində tufan qoparır: 
 
Eşit, ey hökmdar, bu işdən əl çək, 
Düşmən düşmənlə də mərd olsun gərək! 
...Namusa toxunmaq sənə yaraşmaz, 
Qalibsən, qalibtək apar özünü... (181, 198). 
 
Şöklü Məlik Şiranənin qəlbinin dərinliklərində Oğuz 
elinə sədaqətli olduğunu bildiyi üçün deyir: 
 269 
 
Gizlətmə, sonadək söylə sözünü, 
Yurdunu görmüsən, qurdun tərpənib?.. (181, 198) 
 
Şiranə Oğuzu tərk etsə də, Oğuz elinin qız-gəlinin 
belə zəlil vəziyyətə düşməsi onu ağrıdır: qızın düşüncəsin-
də oğuz mənəviyyatı oyanır. Düşmən içərisində xoş gələ-
cəyinin olmadığını bilən Şiranə var gücü ilə Burla Xatu-
nun namusunu qorumağa çalışır. 
Əsərdə Burla Xatunu aparmağa gələn kafirə oğuz 
qızlarının verdiyi cavablarda onun bir el anası kimi oğuz 
düşüncəsində nə qədər uca və ülvi məqamda durması ifadə 
olunmuşdur. Qızırca Yengə onu müqəddəs torpaqla, Çiçək 
- büllur sularla, Aynişan - yerin, göyün nəfəsi ilə (küləklə), 
Səhəriyyə - parlaq günəşin şöləsi ilə müqayisə edir. 
N.Xəzri Burla Xatunun tanınması ilə bağlı Oğuz das-
tanında olmayan maraqlı detaldan istifadə etmişdir. Şöklü 
Məlik Qazanın öz sevgilisi Burla Xatuna toy hədiyyəsi 
kimi bağışladığı daş-qaşlı kəməri məclisə gətirdib, bir-bir 
oğuz qızlarının belinə bağlatdırmaq istəyir. Oğuz qadınları 
ən ağır durumda belə özlərini ləyaqətlə aparıb, Burla 
Xatunu mətanətlə müdafiə edirlər. Onların Burla haqqında 
söylədiyi sözlərdən məlum olur ki. Salur Qazanın arvadı 
olan Burla Xatun təkcə Qazının yox, elin namus sim-
voludur: 
 
Səhəriyyə 
Əl saxlayın, dayanın, 
Yatmısınız, oyanın. 
Bu yurdun hər daşı, qayası Xatun, 
Bitən hər çiçəyin mayası Xatun, 
Əgər duya bilsən, anlaya bilsən, 
Onun da hər sözü, qayəsi Xatun! 
 
 270
Aynişan 
Durna idi, üfüqlərdən endi Xatun, 
Doğma ana torpağına endi Xatun, 
Hər çiçəyin üzərində şehdi Xatun, 
Bu ellərdə əsən mehdi Xatun (181, 207-208) 
 
Oğuz qızlarının Burla Xatunu tərənnüm edən yuxarı-
dakı sözlərindən məlum olur ki, müəllif «Əfsanəli yuxu-
lar» poemasında və «Torpağa sancılan qılınc» pyesində 
olduğu kimi bu əsərdə də «Ana - Vətən» ideyasını leytmo-
tiv kimi götürməkdə davam etmişdir. Burla Xatun Səhə-
riyyənin tərənnümündə yurdun daşı, qayası, çiçəyi ilə, çi-
çəyin mayası, Aynişanın tərənnümündə vətənin durnası, 
birbaşa ana torpaqla, çiçəklərin üstündəki şehlə, ellərdə 
əsən mehlə eyniləşdirilir. Bütün bunlar göstərir ki, N.Xəz-
rinin yaradıcılığında ana obrazı ilə vətən obrazı qoşa tərən-
nüm olunur. Şair ananı vətəndən, vətəni isə anadan ayır-
mır. Bu cəhətdən oğuzların Burla Xatuna münasibəti on-
ların ana yurda münasibəti deməkdir. Oğuzlar üçün Burla 
Xatun bilavasitə ana yurdun simvoludur. Onu ələ vermək 
vətənə xəyanət etmək, onu qorumaq vətən yolunda ya 
qazi, ya şəhid olmaq deməkdir. 
Şöklü Məlik əmr edir ki, Bural Xatunun kəmərini 
bir-bir qızların belində yoxlasınlar. Vəziyyətin gərginləş-
diyini görən Şiranə «Burla Xatunu özüm tapacağam» de-
yib kəməri Şöklü Məlikdən alır. O, Burla Xatunu ələ ver-
mir: qayıdıb Şöklü Məliyə yalandan deyir ki, Burla Xatun 
burada yoxdur. Acıqlanmış Məlik qızların asılması haq-
qında əmr verir. Ulusun sevgilisi Çiçəyin saçından tutub 
sürüyürlər. Burla Xatun buna dözmür. Lakin Qısırca Yen-
gə onu dayandırır. Şair Yengənin sözlərində əsərin əsas  
ideyasını səsləndirir: 
 
 
 271 
Mənim də ağrımdır sənin bu ağrın, 
Unutma, fəqət - 
Vətən namusudur ana namusu! (181, 214). 
 
Əsərdəki bu səhnələrdə biz maraqlı bir mənzərənin 
şahidi oluruq. Burla Xatunun yanındakı qızlardan hər biri 
özünü Burla Xatun kimi təqdim edib təhqir olunmağa 
hazırdır. Halbuki onların hər biri ismətli, namuslu, say-
seçmə oğuz qızlarıdır. Onların içərisində Salur Qazanın 
gələcək gəlini Çiçək də var. Lakin bütün bunlara baxma-
yaraq, bu qızların hər biri Burla Xatunun yerinə təhqir 
olunmağa hazırdır. Təbii ki, bu motiv birbaşa oğuz dasta-
nından - «Kitabi-Dədə Qorqud»dan götürülmüşdür. Bu cə-
hətdən N.Xəzri bu səhnələri işləyərkən «Salur Qazanın 
evinin yağmalanması» boyunun başlıca leytmotivindən - 
oğuz qızlarının özlərini Burla Xatun kimi təqdim etməsi 
xəttindən kənara çıxmamışdır. Ona görə də, belə bir sual 
meydana çıxır ki, oğuz qızlarının Burla Xatunun namusu-
nun təhqir olunmaması üçün hər cür təhqirə hazır olma-
larının səbəbi nədir? Axı bu halda onların öz namusları da 
təhqir olunacaqdır? 
Bizcə, bu sualın cavabı oğuz xalqının sosial-mənəvi 
birliyindədir. Oğuz xalqı bir bütövdür. Burla Xatun ana 
vətənin namus simvoludur. Oğuzların düşüncəsinə görə, 
vətənin namusunu qorumaq, bu yolda qurban getmək, 
vətənin namusunun tapdanmamasından ötrü hər cür əzab 
və təhqirə dözmək alçalmaq yox, ucalmaq deməkdir. 
Pyesdə bu xəttin açılmasına Şiranə obrazı yardım edir. O, 
Oğuz elini tərk etmiş, namusunu, ləyaqətini düşmən ayaq-
ları altına ataraq özünü alçaltmışdır. Ancaq əsirlikdə zəlil 
vəziyyətində olan oğuz qızları öz milli qürur və ləyaqətlə-
rini itirmir, düşmənə baş əymir və Burla Xatunun tanınma-
masından ötrü özlərinə ediləcək hər bir təhqiri qəbul 
etməyi ucalıq sayırlar. 
 272
N.Xəzrinin «Burla Xatun» pyesini bu mövzudakı 
əvvəlki əsərlərindən fərqləndirən bir cəhət də əsərdə türk-
çülük ideyalarının tərənnümüdür. Şair-dramaturq pyesdə 
yeri gəldikcə «türk» adından bəzən milli mənsubiyyət, bə-
zən etnik birlik simvolu kimi istifadə etmişdir. Məsələn, 
Şöklü Məliyin münasibətində bu, etnik mənsubiyyəti ifadə 
edir: 
 
Get, Burla Xatunu gətir məclisə, 
Qoy iki türk qızı versin səs-səsə (181, 197). 
 
Kafirin Şöklü Məliyə gətirdiyi xəbərdə isə «türk» adı 
türk dünyasının birlik simvolu kimi səslənir: 
 
Çoban intiqama çağırıb eli, 
Səsinə səs verib Türküstan əhli (181, 216). 
 
Pyesdə qurd obrazının da milli simvol kimi hallan-
dırılması, əslində, türklüyün tərənnümünüə xidmət edir. 
Oğuzların inamlar dünyasında qurdun əsas yerlərdən birini 
tutması istər onların düşmənlərinin, istərsə də özlərinin 
dilində öz milli məzmununu heç bir halda dəyişmir. Şöklü 
Məlik ona etiraz edən qorxubilməz oğuz qızlarına deyir: 
 
Yenə bayquş kimi nə ulayırsız? 
Ulamaq biçilmiş şux boyunuza. 
Deyirlər, qurd nəsli, qurd övladısız, 
Ağı dedirdərəm qurd soyunuza (181, 218). 
 
Səhəriyyənin Şöklü Məliyə söylədiyi «Qorxu bilməz 
boz qurdumun erkəyində bir kökümüz var» sözləri ilə 
(181, 218) əsərdə inkişaf etdirilən türkçülük xətti bədii-
ideoloji məzmun kəsb edir. Əcdad qurdu anan oğuz qızları 
ruhən coşur və Şöklü Məliyə çılğın etiraz edirlər: «Şöklü 
 273 
Məlik bu çılğın qasırğanın (etirazın - Y.İ.) xofundan bir 
neçə addım geri çəkilir» (181, 219). N.Xəzri bu epizodu 
işləməklə xalqı öz ətrafında toplaya bilən milli ideyaların 
hər bir toplum, o cümlədən erməni-rus birliyinin 
təcavüzünə məruz qalmış Azərbaycan xalqı üçün nə qədər 
vacib olduğunu nümayiş etdirmişdir. 
Burla Xatunu oğuz qızları arasında tapa bilməyən 
Şöklü Məlik axırıncı üsula əl atır: Ulusun ətindən qara 
qovurma hazırlatdırıb, qızlara yedirdilməsini əmr edir: 
 
...Qoy gurlasın ocaq odu, 
Kim yeməsə - Burla odur! (181, 219). 
 
Şiranə Şöklü Məliyi dilə tutub verdiyi əmrindən 
döndərməyə çalışır. Şöklü Məliyin ona verdiyi cavabdan 
təkcə «Burla Xatun» pyesinin yox, ümumiyyətlə, N.Xəzri-
nin «Dədə Qorqud» motivləri əsasındakı bütün yaradıcılı-
ğının ideya mahiyyəti, o cümlədən  Burla Xatunun yolun-
da hər cür təhqirlərə və ölümə hazır olan oğuz qızlarının 
hərəkətinin əsas motivi aydın olur: 
 
Burla Xatun bu torpağın anasıdır, 
Ana sındı, xalq özü də sınasıdır (181, 220). 
 
Beləliklə, N.Xəzrinin təlqin etdiyi əsas ideyaya görə, 
hər bir xalqın qurduğu millət, dövlət, xalq qalasının əsas 
məhvəri anadır. Vətən öz anası ilə vətən olur. Yurdun 
havası və suyunun, bu su və hava ilə böyüyən insanının 
bütün mahiyyəti öz ülvi mənasını anada tapır. Bu cəhətdən 
ana vətənin müqəddəs simvoludur. Bütün dəyərlər anada 
kəsişməklə onu toplumun həyatında ən ali varlığa çevirir. 
Toplum ananın ucalması ilə ucalır, ananın ayaqlar altına 
düşməsi ilə məhv olur. Öz anasını qoruyan, uca tutan 
toplumun vətəni əmin-amanlıqda olur. N.Xəzrinin «Dədə 
 274
Qorqud» motivləri əsasında yaradıcılığında tərənnüm edi-
lən bu ideyalar göstərir ki, şair-dramaturqun bu mövzudakı 
üç əsəri («Əfsanəli yuxular» poeması, «Torpağa sancılan 
qılınc» və «Burla Xatun» dramları) biri-biri ilə təkcə eyni 
eposa («Kitabi-Dədə Qorqud») və onun eyni boyuna («Sa-
lur Qazanın evinin yağmalanması») həsr olunması ilə bir-
ləşmir. Eyni epos və eyni boya aid olmaq bu əsərləri bir-
ləşdirən zahiri əlaqə planıdır. Bu əsərlər mahiyyət planın-
da  «Ana - Vətən» motivi ilə birləşir. Məsələ yalnız oğuz 
eposunun konkret bir boyundan bəhs etməkdən ibarət olsa  
idi, onda N.Xəzri, bəlkə də, «Əfsanəli yuxular» poeması 
ilə kifayətlənərdi. Çünki bu poemada «Salur Qazanın evi-
nin yağmalanması» boyu bədii məzmun və forma baxı-
mından orijinal bədii təsvir və ifadə vasitələrindən istifadə 
edilməklə yüksək səviyyədə və peşəkarcasına bədiiləşdi-
rilmişdir. Yaxud şair-dramaturq eyni mövzunu dram nö-
vündə də bədiiləşdirmək niyyətində olsa idi, bu cəhətdən 
«Torpağa sancılan qılınc» dramı ədəbiyyatımızda oğuz bo-
yunun dramlaşdırılmasının ən kamil örnəklərindəndir. De-
mək, məsələnin mahiyyəti oğuz eposunun heç də nəzmə 
çəkilməsi, yaxud dramlaşdırılması ilə bağlı deyildir. Bura-
da qələmini «Dədə Qorqud» motivləri əsasında müəyyən 
janrlarda sınamaq N.Xəzri kimi bir sənətkara münasibətdə 
söhbət mövzusu ola bilməz. Yazıçını dönə-dönə eyni möv-
zuya qaytaran, əslində, Azərbaycan xalqının tarixinin 
bütün dövrləri - dünəni, bugünü və sabahı üçün həmişə 
aktual olmuş «Ana - Vətən» ideyasıdır. Sənətkarın bu ide-
yanın  bədii təcəssümündə oğuz eposunu seçməsi bu epo-
sun xalqımızın milli yaddaşında mühüm yer tutması, əslin-
də isə, bu yaddaşın zirvə məqamını təşkil etməsi ilə bağlı-
dır. N.Xəzri xalqımızın tarixinə üz tutmuş, öz ideyalarının 
çıxış nöqtəsi kimi bu tarixin zirvə məqamını - «Kitabi-
Dədə Qorqud» eposunu götürmüşdür. Çünki milli tarixin 
keçmişi, bugünü və sabahı bu eposa - milli tariximizin 
 275 
simvolu olan Dədə Qorquda konsentrə olunur. Əslində, 
milli tariximiz hansı yollardan keçirsə-keçsin, hansı xətlər 
üzrə hərəkət edirsə-etsin, milli məkan və zamanın bütün 
yolları bizi Dədə Qorquda doğru aparır. Bu yerdə prof. 
Y.Qarayevin müdrik sözlərini yada salmamaq olmur: «Də-
dəmiz Qorqud bütünlükdə Zamanla - həm keçmiş, həm də 
gələcəklə körpünü bizim yadımıza saldı» (215, 299). Əs-
lində, N.Xəzri də, obrazlı desək, öz əsərləri ilə Azərbaycan 
xalqını onun şanlı, əzəmətli keçmişindən qürur dolu saba-
ha daşımaq üçün bir bədii-poetik körpü qurmaq istəmişdir. 
Bu körpü sənətkarın təqdimatında «Ana - Vətən» körpüsü-
dür. Şairin düşüncəsinə görə, anasını vətən, vətənini də 
ana qədər sevib, onları qorumağı bacaran bir xalq qürurlu 
sabaha addımlaya bilər. Fikrimizcə, N.Xəzrinin bu üç əsə-
rini birləşdirən əsas ideya bundan ibarətdir və həmin əsər-
lərdəki, o cümlədən «Burla Xatun» pyesindəki bütün bədii 
obrazlar, poetik elementlər bu ideyanın təcəssümünə 
xidmət edir. 
Burla Xatun «Ana - Vətən» namusu qarşısında oğlu-
nun ölümünə və onun ətindən yeməyə razı olur. N.Xəzrini 
onu dünyada ən çıxılmaz vəziyyətə salınmış insan - ana 
kimi təqdim etməyi bacarır: 
 
Doğma oğul ətindən 
Necə yeyim aman, hey... 
 
İsmət mənə kömək ol, 
Tut əlimdən, qeyrət, hey... 
 
Torpağımın yolunda 
Mən torpağa dönüm, hey... (181, 234-235). 
    
Pyesin ikinci hissəsində məlum olur ki, Ulus sağdır. 
Hiyləgər düşmən qızlara Ulusun əti adı altında heyvan əti 
 276
yedirdib. Şiranə gəlib Burlagilə xəbər verir ki, Şöklü Mə-
lik sizi aldadıb: Qazan da, Ulus da sağ-salamatdır. Şiranə 
Burlanı da, onun oğlu Ulusu da qaçırdıb xilas etmək istə-
yir. Şöklü Məlik buna görə onu öldürür və kafirlər qızlara 
təcavüz etmək istəyirlər. Bu dəm Qaraca Çobanın Şöklü 
Məliyin yolladığı qoşunları məhv etməsi xəbərinin gəl-
məsi onları dayandırır.  
Burla Xatun xəyalında əri Qazanla dialoq edir. Ona 
daha dözə bilmədiyini söyləyir: 
 
Oğuldanmı keçim, qeyrətdənmi mən, 
Oğul da, qeyrət də axı sənindir (181, 261). 
 
Qazan da sevgili həyat yoldaşına xəyalən deyir: 
 
Qisas qiyamətə bilin ki, qalmaz, 
Susmaqla namusu qorumaq olmaz. 
Bununçun ölüm də, qan da gərəkdir (181, 261). 
 
Qazanın bu sözlərindən sonra Burla Xatun tarixi 
qərar qəbul edir və özünü düşmənə tanıdır. Oğuz qızları 
onun Qazana xəyanət etdiyini düşünüb, sarsılır və Burla 
Xatuna qarğış eləyirlər. Lakin o, Şöklü Məliyə dediyi 
sözlərlə və qəfildən etdiyi hərəkətlə hamını heyrətdə 
qoyur: 
 
Dövlət istəyirdin, qoy sənin olsun, 
Bu yerin qucağı məskənin olsun. 
Torpaq istəyirdin, qoy bilsin aləm, 
Sənə özün boyda torpaq verərəm. 
Ötsün qanlı aylar, əzablı illər, 
Qoruyaq mərdliyi, dəyanəti biz. 
Bizə miras qalır bu gün ay ellər 
Vətənə, torpağa sədaqətimiz.  
 277 
(Qəfildən dəhrəni Şöklü Məliyin əlindən alır.) 
 
Ulu Tanrım! 
Onu arzusuna yetirmək üçün, 
Göylərin gücünü mənə ver bu gün! 
Oğul! 
 
(Burla Xatun qeyri-insani səslə bağırır, dəhrə göydə 
şimşək kimi parlayıb yox olur, göy guruldayır...) (181, 
264). 
Maraqlıdır ki, N.Xəzri «Burla Xatun» pyesində Şök-
lü Məliyin Qazanın evini necə yağmaladığını təsvir etmə-
diyi kimi, Burla Xatunun da Şöklü Məliyi necə öldürmə-
sini, daha sonra Salur Qazanın oğuz igidləri ilə gəlib onları 
əsirlikdən azad etməsini də təsvirə lüzum görməmişdir. 
Bunlardan imtina edən müəllif əsərin sonunu maraqlı 
komposiziya ilə tamamlamışdır. Sonda biz əsərdə ilk dəfə 
Oğuz elinə dua-alqış deyən Dədə Qorqudu, onun sözlərini 
böyük coşqu ilə təkrarlayan xoru və Burla Xatunu görü-
rük. O, Ulu Tanrıya üz tutaraq deyir: 
 
Düşmənləri sən kül eylə, Ulu Tanrı! 
Duamızı qəbul eylə, Ulu Tanrı! (181, 266). 
 
Əsər Burla Xatunun bu duasına insanların dediyi 
«Amin» nidaları ilə bitir. Bizcə, əsərin Ulu Tanrıya dualar-
la tamamlanması da böyük məna daşıyır. N.Xəzri insanları 
bununla müqəddəs dəyərlər ətrafında birləşməyə çağırmış-
dır. Oğuzların qədim tanrıçılıq dinində «Ana haqqı - Tanrı 
haqqı» sayılır. İslam dinində «Cənnət anaların ayaqları al-
tındadır» deyilir. Şair bununla ananın da, torpağın da mü-
qəddəsliyinə işarə edib, onları göz bəbəyi kimi qorumağı 
bizlərin əbədi milli borc və vəzifəsi kimi tərənnüm 
etmişdir. 
 278
Tədqiqatın ikinci fəslində «Dədə Qorqud» motivləri-
nin K.Abdullanın «Yarımçıq Əlyazma» romanındakı post-
modernist yozumundan danışılarkən qeyd olundu ki, «Ki-
tabi-Dədə Qorqud» onun istər elmi, istərsə də bədii yaradı-
cılığında mühüm yer tutur və sənətkarın bu mövzudakı 
bədii yaradıcılığı öz müasirlərindən bir çox xüsusiyyət-
lərinə görə fərqlənir.  
Xatırladaq ki, K.Abdulla üçün «Kitabi-Dədə Qor-
qud» iki səviyyədən ibarətdir: adi gözlə görünən və görün-
məyən səviyyələr. Müəllif onlardan birincisini «ifadə pla-
nı», ikincisini «mahiyyət planı» adlandırmışdır. Alim-ya-
zıçıya görə, «Kitabi-Dədə Qorqud»un mətnində onun alt 
qatlarından, sirlər dünyasından xəbər verən rəmzi nöqtələr 
var. K.Abdulla həmin nöqtələrin izinə düşüb Azərbaycan 
oxucusunu, sözün həqiqi mənasında, heyrətdə qoyan bədii 
yozumla üzbəüz qoyur. Onun «Dədə Qorqud» motivləri 
əsasındakı bütün elmi və bədii yaradıcılığı məhz bu üsula 
əsaslanır. «Yarımçıq Əlyazma» romanı özündə postmo-
dernist yanaşma konsepsiyasını reallaşdıran bir əsər kimi 
K.Abdullanın «Dədə Qorqud» yaradıcılığında «son pillə-
ni» təşkil edir. Əslində, bu romanda müəllifin «Dədə Qor-
qud» motivləri əsasında bütün əvvəlki əsərləri postmoder-
nist yozum modelində, bir növ, ümumiləşmişdir. Bu mə-
nada, K.Abdullanın «Casus» və «Beyrəyin taleyi» pyesləri 
«Yarımçıq Əlyazma» romanı ilə məzmun və yozum kon-
sepsiyasına görə sıx bağlıdır. 
Dram növünün janrlarına görə «Casus» komediya, 
«Beyrəyin taleyi» dramdır. Sonuncu əsər hətta müəyyən 
mənada faciəvi dramdır. Onda Oğuz gerçəkliyinin görün-
məyən və oğuzlar üçün daim bəlalara, faciələrə gətirən tə-
rəfləri əks olunmuşdur. Bu nöqteyi-nəzərdən «Casus» pye-
si komediya olsa da, burada fərqli rakursdan yenə də oğuz-
ların həyatının görünməyən və problemlərə səbəb olan 
tərəfləri gülüş kodu ilə inikas olunmuşdur. K.Abdulla 
 279 
oğuz gerçəkliyinə «Casus»da gülüş prizmasından, «Beyrə-
yin taleyin»də ciddi prizmadan yanaşmışdır. Lakin bu 
pyeslər arasındakı fərq, sadəcə olaraq, baxış bucaqlarının - 
prizmaların fərqindən ibarət deyil. Bu əsərlərin hər biri 
mövzu, məzmun, mündəricə, ideya, metaforik ifadələnmə 
planı və s. baxımından tamamilə fərqli olan müstəqil dram 
əsərləridir. 
K.Abdullanın «Casus» və «Beyrəyin taleyi» pyesləri 
onun bütün yaradıcılığında olduğu kimi, «Kitabi-Dədə 
Qorqud» mətninə tamamilə fərqli yanaşmanın bədii təza-
hürləri olması ilə seçilir. H.Turabov K.Abdullanını dram-
ları haqqında yazır ki, «onların hamısını birləşdirən bir cə-
hət var... Bu, bəzən həsrət, bəzən xiffət, bəzən də nostal-
giya adlandırdığımız və hamımıza uşaqlıqdan, gənclikdən 
xas olan vahid bir əhvalın çox incə və çox zərif təzahürü-
dür. Bəzən belə əsərləri ciddi olaraq yaxın və uzaq gələcə-
yin düşüncə tərzi ilə aşılanmış psixoloji xarakterlər teatrı 
kimi qəbul edirlər» (333, 3). 
Qeyd edək ki, H.Turabovun fikrindəki «psixoloji xa-
rakter» ifadəsini biz K.Abdullanın «Casus» və «Beyrəyin» 
taleyi» pyeslərini ümumi şəkildə səciyyənləndirmək və bu 
əsərlərin «Yarımçıq Əlyazma» romanından ümumi-səciy-
yəvi fərqini müəyyənləşdirmək üçün əsas hesab edirik. 
Doğrudan da, yazıçının hər iki pyesində biz «Kitabi-Dədə 
Qorqud»dan məlum olan obrazların iç dünyası - hisslər, 
duyğular, düşüncələr aləmi ilə qarşılaşırıq. Bu obrazlar 
eposdakı bütün epik əzəmətlərinə rəğmən dastan surətləri-
dir və qədim oğuz ozanı onların təqdimatında bütün hallar-
da oğuz dastançılıq ənənəsinin epik obraz qəliblərinə əsas-
lanmışdır. Ozan - epik ənənə ilə işləyən dastançı idi: onun 
bütün «yaradıcılıq sərbəstliyi» müəyyən epik süjetyaratma 
və obrazyaratma qəliblərindən qırağa çıxa bilməzdi. K.Ab-
dulla isə sərbəst düşüncə tərzinə malik müasir yazıçıdır. O, 
dastandan gələn süjet və obraz qəliblərinin alt qatına - 
 280
mahiyyət planına enmiş, eposdan bizə məlum olan obraz-
ları öz pyeslərində fərdi psixoloji portretlərin daşıyıcısı ki-
mi təqdim etmişdir. Bu pyesləri «Yarımçıq Əlyazma» ro-
manından məhz bu cəhət fərqləndirir. Çünki eyni bir epos-
la bağlı pyes və romanın fərqlərinin janr səviyyəsində ax-
tarılması təbii bir tədqiqatçı yanaşması hesab oluna bilsə 
də, fikrimizcə, əsas deyildir. Yəni bu, məlum məsələdir ki, 
«Casus» və «Beyrəyin taleyi» dram növünün janrlarında, 
«Yarımçıq Əlyazma» isə epik növün roman janrındadır və 
hər janrın da öz quruluşu, gerçəkliyi əks etdirmə üsulu 
vardır. Lakin K.Abdulla öz əsərlərində daim müəyyən ide-
ya konseptlərini reallaşdıran yazıçıdır. Bu cəhətdən onun 
pyesləri ilə romanı arasında yazıçı konsepsiyasından irəli 
gələn fərqlər var. Həmin fərqlər K.Abdullanın pyeslərini 
onun romanından fərqli olaraq psixoloji yönümlü əsərlər 
kimi səciyyələndirməyə imkan verir. Təbii ki, müəllifin 
«Yarımçıq Əlyazma» romanında kamil psixoloji portretlə-
rin daşıyıcısı olan obrazlar var. Ancaq bu romanın bütün 
bədii qurum elementləri (portretlər də daxil olmaqla süjet 
xətləri, motivlər, obrazlar, personajlar və s.), təhlillərdə 
qeyd olunduğu kimi, postmodernist roman konsepsiyasına 
tabedir. 
K.Abdullanın pyesləri, o cümlədən «Casus» və 
«Beyrəyin taleyi» bir mətn kimi çoxplanlı qavrama-gö-
rüntü quruluşuna malikdir. «Kitabi-Dədə Qorqud» eposu-
nun mətni özündə oğuz bədii-epik düşüncəsinin müxtəlif 
tarixi-epoxal ifadə planlarını (mifoloji, mərasimi, arxaik 
dastançılıq, qəhrəmanlıq və s.) yaşatdığı kimi, K.Abdulla-
nın yaratdığı mətnlər də çoxplanlıdır.  Yenə də eyni müəl-
lif - H.Turabov bu cəhətə xüsusi diqqət vermiş, yazıçının 
pyeslərini üç görüm nöqtəsindən - ədəbiyyatşünasın, teatr-
şünasın və kütləvi oxucunun baxış bucaqlarından səciyyə-
ləndirməyə çalışmışdır. O, K.Abdullanın pyeslərdən ibarət 
«Ruh» kitabına ön sözündə yazır: «Ədəbiyyatşünas 
 281 
olsaydım, oxuyacağınız kitabın sırf ədəbi səciyyələrinə 
diqqətinizi yönəldib dramaturgiyamızda xassəcə yeni 
mövzu... fabula... süjetqurma... dil... stilistika və bu kimi 
«kateqoriya»ların təsir və ifadəliliyindən ətraflı danışar-
dım... Teatrşünas olsaydım, tanış olacağınız pyeslərin milli 
teatr təfəkküründə yeri və əhəmiyyətini göstərib prinsipcə 
yeni konflikt-münaqişə... dramatik mübarizə... psixoloji 
münasibətlərin və başqa mühüm dramaturji «ele-
ment»lərin incə sistemliyindən söhbət açırdım... «Geniş 
oxucu-tamaşaçı kütlənin» nümayəndəsi olsaydım, hamıya 
bu sənət əsəriylə maraqlanmağı məsləhət görərdim: müəl-
lif hamımızı düşündürən... xoflandıran... ovsunlayan adi 
qədər sehrli mətləblərin sirrini anlamağa çalışır, həyatla 
ölümün qarşıdurmasını arzumuzla, məramımızla barışdır-
maq cəhdindədir. Fikrimcə, yer üzündə hələ heç kim bu 
məqsədə yetməyib, amma cəhdin özü həm sənətçinin, həm 
təmsil etdiyi mədəniyyətin yüksək səviyyəsini təsdiqləyir» 
(334, 3). Bu fərqli yanaşmaları birləşdirən H.Turabov 
K.Abdullanın dramaturji yaradıcılığını ümumi şəkildə sə-
ciyyələndirərək yazır ki, «yaradıcılıq təcrübəmə söykənə-
rək tam məsuliyyətlə Kamalın dramaturji düşüncə və 
üslubunu yeni əsr və minilliyin aparıcı meyli, tendensiyası 
kimi qiymətnədirirəm» (334, 3-4). 
Doğrudan da, K.Abdullanın «Kitabi-Dədə Qorqud» 
eposunu tamamilə yeni kontekstdə yozmaq cəhdləri, əslin-
də, dünyanın tarixi zamanının ikinci minilliyini tamamla-
yıb üçüncü minilliyə başlayan çağdaş insanının fikir plüra-
lizmini (çoxfikirliliyini) inikas edir. İndi dünyada dəyərlə-
rin, obrazlı desək, «demokratik» düzümü var. Keçmiş və 
bugün, təsdiq və inkar yanaşı yaşaya bilir. Bu, mahiyyətcə, 
yeni düzəndir. K.Abdullanın yaradıcılığı sübut edir ki, 
«Kitabi-Dədə Qorqud» bir epos kimi milli düşüncəmizi 
tarixin bütün epoxalarında aktual saxlayacaq. Bu abidədə 
daşınan etnopoetik dəyərlər daim müasirdir. «Dədə 
 282
Qorqud» mətnində məkan və zamanın polifoniyası – çox-
səslilik var. Bu mətn istənilən bədii yozumda mənalana 
bilir. K.Abdulla həmin mətni gah komediya, gah faciə, gah 
postmodernist yönümdə bədiiləşdirir. Maraqlıdır ki, hər 
dəfə epos mətni bizim qarşımıza orijinal «sifətdə» - yeni 
məzmunda, fərqli yozumda, başqa kompozisiyada, seçilən 
bədii işarələr sistemi kimi çıxa bilir. K.Abdulla yaradı-
cılığının ədəbiyyatımız qarşısında əsas xidmətlərindən biri 
elə bu - «Kitabi-Dədə Qorqud» mətninin sonsuz bədii yo-
zum imkanlarını «kəşf» etməsidir. 
K.Abdullanın «Casus» pyesi öz məzmununa görə 
«Yarımçıq Əlyazma» ilə yaxından səsləşir. Boğazca Fat-
manın oğlunun casus kimi həbs olunması, casus əhvalatı-
nın Oğuzda necə bir faciə yarada biləcəyini qabaqcadan 
hiss edən Qorqudun ona oğlunu necə azad etdirməyin sir-
rini öyrətməsi, Boğasca Fatmanın bir-bir oğuz bəylərinə 
yaxınlaşaraq oğlunun həmin bəydən olmasını söyləməsi və 
beləliklə, oğuz bəylərinin «zəif damarından» tutaraq, yəni  
onların hər birinin Boğazca Fatma ilə gənclikdə etdikləri 
sevgi macərasından istifadə edib, bəyləri «barmağana do-
laması» və oğlunu azad etdirməsi pyesi və romanı birləşdi-
rən əsas motivləri təşkil edir. Pyes romandan qabaq yazıl-
mışdır. K.Abdullanın bu pyesi bir komediyadır və müəllif 
bu əsəri ilə kifayət qədər mənalı və düşündürücü gülüş ya-
ratmağa nail olmuşdur. Romanda isə, bundan qabaq apar-
dığımız təhlillərdən gördüyümüz kimi, pyesdən bizə mə-
lum olan «casus» əhvalatı Şah İsmayıl Xətaidən bəhs edən 
«əhvalatla» mürəkkəb postmodernist yanaşma modelində 
birləşdirilmişdir. «Casus» pyesində məkan-zaman oğuz 
dünyasının «Kitabi-Dədə Qorqud» dövrünü əhatə edirsə, 
romanda oğuz tarixinin müxtəlif dövrlərini birləşdirən 
gizli bağlar ortaya qoyulmuşdur. 
«Yarımçıq Əlyazma» romanındakı «casus» əhvala-
tını geniş təhlil etdiyimiz üçün «Casus» pyesindəki eyni 
 283 
bədii-poetik məsələlərə toxunmağı və geniş danışmağı lü-
zumsuz hesab edirik. Bu pyes komediyadır, gülüş yaradıcı 
mətndir. Lakin bu gülüşün altında Azərbaycan-Oğuz milli 
tarixinin çox ciddi məsələlələri vardır. Həmin məsələlər 
prof. T.Hacıyev tərəfindən çox geniş təhlil edilmişdir. 
Professora görə, «Oğuzun - türkün yayvari tarixi gəlişində 
enmə və qalxma xətləri Kamalın bizə tədqim etdiyi casus 
kodu ilə  şərtlənibmiş: bu casus cilovlananda Oğuz qalxıb, 
cilovdan çıxanda Oğuz müvazinətin itirib» (154, 10). Prof. 
T.Hacıyev maraqlı bir məsələyə - «Dədə Qorqud» motiv-
lərinin komediya janrında bədiiləşmə imkanlarına da toxu-
nub. O yazır: «Dədə Qorqud motivləri bu günün ideyasına 
daha çox faciə, yoxsa komediya şəklində uyğun gələrdi? 
Casus» komediyası ikinci sualı təsdiqləyir. Komediya alı-
nıbmı? Alınıb. İnsan olmadığı kimi görünəndə, özünü in-
kar edəndə, xislətinin əleyhinə gedəndə komik vəziyyətə 
düşür. Burada «Dədə Qorqud kitabı»nın Oğuz igidləri öz 
qəhrəmanlıq orbitlərindən çıxıblar. Oğuz elinin bəylər 
bəyi xan Qazan, dəstursuzca Bayındır xanın yağısına ba-
san, altmış min kafirə qan qusduran Qəflət Qoca oğlu Şir 
Şəmsəddin, altmış erkəc dərisindən kürk eləsə, topuqlarını 
örtməyən at ağızlı Aruz Qoca, Oğuz dövlətinin quru sər-
hədini təkcə qoruyan, ceyranı at üstündə qovub əlilə tutan 
igid Bəkil dastandakı ara arvadı Boğazca Fatmanın oynaş-
larıdır. Oğuzun tamam bilicisi, hər dediyi olan, qaibdən 
xəbərlər verən el atası, Qalın oğuzun müdrik ağsaqqalı 
Qorqud Ata, heç demə, həmin Boğazcanın oğlunun halal 
atasıymış» (154, 11). Əsərin janr təbiətinə gəlincə, «pyes-
də komik şərait və komik obrazlar lazımi ədəbi-estetik 
norma ilə mövcuddur. Bu, iri həcmli parodiyadır. Əsl janrı 
novella-komediyadır» (154, 11). 
Bütün bu deyilənlərdən sonra «Yarımçıq Əlyazma» 
romanı əsasında geniş təhlil etdiyimiz «casus» əhvalatının 
«Casus» pyesi ilə bağlı yenidən təhlilinə, daha doğrusu, 
 284
aparılmış təhlilin təkrarlanmasına ehtiyac qalmır. Həm də 
unutmaq olmaz ki, «casus» əhvalatı elə «Yarımçıq Əlyaz-
ma» romanın özündə belə müəyyən mənada komik üslub-
da təsvir olunmuşdur və biz təhlil zamanı «casus» süjeti-
nin bu tərəflərinə kifayət qədər diqqət yetirmişdik. Bu cə-
hətdən indi diqqəti «Kitabi-Dədə Qorqud» eposundakı 
oğuz reallıqlarının K.Abdullanın qələmi ilə «ciddi» planda 
bədiiləşdirilməsi olan «Beyrəyin taleyi» pyesinə yönəlt-
mək məqsədəuyğundur. 
Bu pyesi «Yarımçıq Əlyazma» obrazı ilə birləşdirən 
əsas ünsür Beyrək obrazıdır. Müəllif bu obrazı romanda 
mənfi xarakter kimi təqdim etmişdirsə, «Beyrəyin taleyi» 
əsərində Beyrək obrazının bədii təqdimatı «Kitabi-Dədə 
Qorqud» eposunun öz obrazyaratma qəlibinin əsas kontur-
larına uyğundur. Dastanda Beyrək oğuz milli-etnik dəyər-
lərinə sadiq, oğuz bəy-igid normalarının daşıyıcısı olan 
qəhrəmandır. O, sözün hər iki anlamında, yəni həm süjet 
hadisələrinin ağırlığını öz üzərinə alan «personac-qəhrə-
man», həm də bu sözün «igid», «ər», «qorxubilməz döyüş-
çü», «alp-cəngavər» mənalarında olan qəhrəmandır. K.Ab-
dulla pyesdə obrazın eposdan gələn bu keyfiyyətlərini sax-
lamaqla bərabər, süjet-obraz kompleksini «Kitabi-Dədə 
Qorqud» eposunun mahiyyət (altda, gizlində qalan) pla-
nından müşahidə etdiyi ünsürlərlə zənginləşdirməklə oxu-
culara oğuz dünyasına onun görünməyən tərəflərindən 
baxmaq imkanını təqdim etmişdir. Yəni K.Abdulla üçün 
ifadə planı hamının görüb bildiyi «Kitabi-Dədə Qorqud», 
mahiyyət planı isə özünün adlandırdığı kimi «Gizli Dədə 
Qorqud»dur. Eposdan aldığı «Beyrək» süjetini bu gizlin-
lərlə (gizli ünsürlərlə) zənginləşdirməklə «Beyrəyin (bildi-
yimiz) taleyi»ni «bilmədiyimiz taleyi» kimi təqdim etməyi 
sözün hər mənasında bacarmışdır. Təsadüfi deyildir ki, 
müxtəlif aktyor kollektivləri, teatr studiyaları bu əsərə 
müraciət edərək onu səhnələşdirmiş, mətbuatda əsər və 
 285 
onun uğurla keçən tamaşaları haqqında təqdiredici məqa-
lələr çap olunmuşdur (bax: 165; 251). 
İki hissədən ibarət «Beyrəyin taleyi» dramı Dış Oğuz 
bəyi Aruz Qocanın evində bəylərin müzakirəsi ilə başlanır. 
Dış Oğuz bəyləri Qalın (hər iki, ümumi, bütöv) Oğuzun 
başçısı Salur Qazanın onlara qarşı təhqiramiz hərəkətini 
müzakirə edirlər. Qazan vaxtaşırı Oğuzun hər iki qolunun 
- İç Oğuz və Dış Oğuzun iştirakı ilə mərasim keçirib evini 
yağmaladırmış. Lakin sonuncu dəfə Qazan ədalətsizliyə 
yol verir: yağmada yalnız İç Oğuz iştirak edir. Bu, Qalın 
Oğuzun birliyinə böyük zərbə vurur. İncimiş və təhqir 
olunmuş Dış Oğuz bəyləri İç Oğuza düşmən olmaq 
haqqında qərar qəbul edirlər. Bəylər onlardan qız almış 
Beyrəyi çağırıb Dış Oğuzun tərəfinə keçməyi təklif edir-
lər. Lakin Beyrək Dış Oğuzun kürəkəni olsa da, Qazana 
xəyanət etmir: «Mən Qazana düşmən ola bilmərəm. Ol-
sam, çörəyi məni tutar»; ...«Mən Qazandan dönə bilmə-
zəm. Dönərsəm, əynimdəki qaftanları kəfən olsun mənə. 
Dönərsəm, yeyib-içdiyim otaqları zindan olsun mənə. 
Dönərsəm...» (17, 11). 
Aruz Beyrəyi qılınclayır və yaralı Beyrək atının 
üstündə evinə çatmağa çalışır. Son anlarında onun gözləri-
nə vaxtilə əsirlikdə olanda aldatdığı kafir qızı görünür. 
Beyrək son «etiraflarını» edir. Əsərdə çox maraqlı kompo-
zisiya quran K.Abdulla «Beyrəyin taleyi»ni onun son söz-
ləri ilə başlamaqla Beyrəyin ölümünəqədərki həyatını «və-
rəqləmək üçün» maraqlı, həyəcanlı priyom işlədir. Beyrək 
son anda deyir: «Bu da mənim axırım. Canım-gözüm, boz-
ayğırım. Mən nəhayət, öz sonuma çatasıydım. Boz ayğı-
rım, çatdır məni öz evimə, öz yurduma. Allah, mənə qüv-
vət ver. Allah məni yarıyolda qurda-quşa yem eləmə. Düş-
mənlərimi güldürmə. Allah, mənim ömrümü alırsan, özün 
al, saxlayırsan, özün saxla. Bu kimdi elə yol qırağında 
durub?! Bu sənsənmi, kafir qızı?! Necə də gözəlsən. 
 286
Bayburd hasarında belə gözəl deyildin. Əsirlik səni belə 
püxtə gözəl eləyib, kafir qızı. Mənim sənə borcum varmış. 
Söz verdim - qılıncıma doğranayım dedim, gəlib səni ha-
lallığa almasam, qaçır məni bu hasardan... Kafir qızı, sən 
mənə həyatımı qaytardın, mən həyatımı sənə borclu qal-
dım. Öz sözüm addım-addım arxamca düşüb məni izlədi, 
izlədi - bu gün Aruz Qoca məni öldürdü. Amma mən bu 
gün ölmədim. Mənim ölümüm çoxdan başladı, anadan 
olmazdan çox-çox əvvəl. Kafir qızı...» (17, 12-13). 
 Beləliklə, müəllif Beyrəyin sözləri ilə bizi «çox-çox 
əvvəllərə», hələ «Beyrək anadan olmadığı vaxta» qaytarır. 
K.Abdullanın şərti başlanğıc olaraq seçdiyi bu «vaxt» tək-
cə Beyrəyin faciəli taleyinin başlanğıcı yox, həm də «Bey-
rəyin taleyinə» kodlaşdırılmış Oğuzun faciəli taleyinin 
başlanğıcıdır. İnsanın taleyinə xalqın taleyini kodlaşdıran 
sənətkar bununla, əslində, şəxsiyyətlə cəmiyyətin taleyinin 
nə qədər sıx şəkildə bağlı olduğunu, hətta bəzən eyniləşdi-
yini göstərməyə nail olur. Beyrəyin ölümü təkcə onun şəx-
si ölümü deyildir. Onun ölməsi ilə Oğuzun birliyi də ölür. 
Onun ölümü ilə İç Oğuzla Daş Oğuzu biri-birinə bağlayan 
son vəhdət teli də qırılır. Bu ölümdən artıq geriyə yol 
yoxdur. Nə qədər ki, Beyrək ölməmişdi, Oğuz elinin bu iki 
qolu arasında olan inciklik, düşmənçilik söz səviyyəsində 
idi. Beyrəyin ölümü ilə iki qol arasında qan tökülür. 
Maraqlıdır ki, pyesdəki bütün hadisələr yaralı Beyrə-
yin can verdiyi qısa müddətdə yadasalma (xatirələr) şək-
lində cərəyan edir. Növbəti şəkildə müəllif bizi Beyrəyin 
hələ anadan olmadığı vaxtlara qaytarır. Burada cavan və 
gözəl Oğuz igidləri bir məclisdə təsvir olunurlar. Onlar 
burada Tanrıya əl qaldırıb Bayburaya bir oğul, Baybecana 
isə bir qız diləyirlər. Bu iki bəy hamının yanında əhd 
bağlayırlar ki, əgər uşaqlar qız və oğlan doğulsalar, onlar 
bir-birinin beşikgərtmə nişanlısı olsunlar.  
 287 
Bayburanın oğlu, Baybecanın qızı dünyaya gəlir. 
Baybura bazirganları oğlu üçün hədiyyələr almaqdan ötrü 
Oğuzdan qıraqdakı ölkələrə yollayır. Aruz və Dədə Qor-
qudla gizlincə Baybecanın yanına gəlib ona mal-dövlət mü-
qabilində Bayburd hasarının bəyi ilə dostluq təklif edirlər. 
Baybecan bu təklifi qəbul etmək istəmir ki, birdən Oğuzda 
bunu bilən olar. Dədə Qorqud deyir: «Oğuzda bunu kimsə 
bilməz. Əgər biz Bayburd kimi bir hasar bəyini Oğuza dost 
ediriksə, bunu indi hər bir oğuzun bilməsi gərək deyil, bə-
yim. Hər kəs bu işi anlamaz. Anlamadığı üçün də min yerə 
yozar. Tanrının buyruğu ilə bu dostluq başa gəlib gerçəyə 
dönərsə, o zaman bəyan edəlim bütün Oğuza» (17, 16). 
Baybecan Oğuza düşmən olan Bayburd məliyinin 
Oğuz elinə dost olacağı ümidi ilə onların təklifinə razı 
olur. Görüşdə şəxsən iştirak edən Bayburd bəyi Baybe-
canla dost olmaq haqqında qərarını verir. Lakin Baybecan 
istəyir ki, Bayburd bəyi təkcə Aruz, Qorqud, Baybecanla 
yox, bütün Oğuzla dost olub, düşmənçiliyi yerə qoysun. 
Bayburd bəyi şərt qoyur ki, qızın Banıçiçəyi mənə ver. 
Baybecan bildirir ki, qızım Bayburanını oğluna beşikgərt-
mə nişanlıdır. Dədə Qorqud deyir: «Baybecan bəy! Bay-
burd bəyilə yaxınlıq hamımıza xeyir gətirər. Sən qızının 
sözünü verəndə o doğmamışdı. O söz havaya getdi...  Söz 
veriləsi məqam indidir: qızın doğub» (17, 17). 
Oğuz bəylərinin «alqışının - alqış, qarğışının isə - 
qarğış olduğunu» yaxşı bilən Baybecan bəy vaxtilə öz 
qızını Bayburanıın oğluna ərə verəcəyi haqqında bütün 
oğuz bəylərinin yanında verdiyi sözün onu cəzalandıra-
cağından qorxur: «Əvvəl verdyim sözə Oğuz bəyləri tanıq 
olmuşdular. Dədə, o söz addım-addım məni izləməzmi?» 
(17, 18). «Tanrı-təala könlünə ilham edən, qayibdən dürlü 
xəbərlər söyləyən, Oğuzun hər müşkülünü həll edən, ver-
diyi hər bir məsləhətə əməl olunan» Dədə Qorqud onu 
arxayın salır: «Tanrının köməyilə izləməz. Bu saziş bizim 
 288
oldu bəyim. Sənin, mənim, bir də Bayburd məlikinin. Bu 
sazişi üçümüz bildik, dördüncü kəs bilməsin. Xeyirli 
olsun, bəyim! Xeyirli olsun, məlik! Bəlkə, bu saziş Oğuzu 
böyük dünya yoluna çıxardı, İlahi, amin!» (17, 18). 
Beləliklə, bu söhbətdən məlum olur ki, Oğuz elinin 
içərisində siyasi, sosial mənəvi çatlar vardır. Siyasi idarə-
çilikdə xüsusilə Salur Qazanın buraxdığı səhvlər Oğuz 
bəylərində mərkəzdənqaçma əhvali-ruhiyyəsi yaradır. Öz-
lərini Oğuz idarəçiliyində təhlükəsiz hiss edən bəylər kə-
narda - Oğuzun düşmənləri içərisində özlərinə dayaqlar 
axtarırlar. Dədə Qorqudun da bu prosesdə iştirak etməsi 
Oğuzun daxili vəhdətində çox böyük çatların əmələ gəldi-
yini göstərir. Məlum olur ki, Aruz, Dədə Qorqud kimi 
məşhur Oğuz xadimləri Oğuza düşmən Bayburd hasarının 
bəyi ilə dostluq edib, ona arxalıq edirlər. Bu, bir neçə oğuz 
xadiminin simasında Oğuzla Bayburd arasında bağlanmış 
gizlin sazişdir. Bu işin xeyir-şərini yaxşı analmayan Bay-
becan Dədə Qorqudun məsləhəti ilə sazişə qoşulur. 
Pyesdə daha sonra bazirganlar qayıdıb Beyrəyə çox-
lu hədiyyələr gətirirlər. Beyrək ova çıxır. Ovda beşikgərt-
mə nişanlısı Banıçiçəklə rastlaşır və gənclər bir-birini se-
virlər. Hadisələrin sonrakı gedişatından məlum olur ki, 
çoxlu var-dövləti olan Baybecan bəy artıq qocalıb ölmüş, 
çoxları onun qızına elçi düşmüşdür. Maraqlıdır ki, elçilə-
rin  sırasında Alp Aruz da var. O, Baybecanın ölməmişdən 
qabaq öz qızını Bayburd hasarının bəyinə söz verməsi 
haqqında bilsə də, onun var-dövlətinə yiyələnmək üçün 
Banıçiçəyi oğlu Basata almaq istəyir.  
Baybura bəy Dədə Qorqudu və Oğuz bəylərini cəm 
edib Beyrəklə Banıçiçəyin beşikgərtmə nişanlı olması haq-
qında əhdi onların yadına salır. Alp Aruz, Dədə Qorqud 
Baybecanın ölməsini  bəhanə gətirib Bayburanı bu yoldan 
döndərməyə çalışırlır. Lakin Baybura israr edir və bəylər 
qərara gəlirlər ki, Dədə Qorqud elçi yollasınlar. 
 289 
Elçiliyə getmək məcburiyyətində qalan Qorqud Aru-
za gizli tapşırıq verir: «Aruz, var get Dəli Qarcara bu əh-
valatı qandır. Ona de ki, mən izin verirəm, mənimlə kafir 
düşmənlə danışan kimi danışsın, öylə rəftar qılsın. Qızı 
almaq üçün elə şərtlər qoysun ki, heç bir ağıla sığmasın. 
Qız Beyrəyə çatmamalıdır» (17, 28). 
Banıçiçəyin qardaşı Dəli Qarcar ona tapşırıldığı kimi 
çox ağır şərtlər qoyur: qısrağa aşmamış min ayğır, maya 
görməmiş min nər, qoyun görməmiş min qoç, min quyruq-
suz-qulaqsız köpək, min qaraca-qaraca birə. Sonuncu iki 
başlıq (köpək və birə), əslində, yerinə yetirilməsi mümkün 
olmayan tələblər idi. Lakin Bayburanın ağlına gəlir ki, 
bunları tapmağı Qorqudun özünə həvalə etsin. Oğuzun hər 
dərdinə çarə qılmalı olan Qorqud köpək və birələri tap-
mağı boynuna götürməyə məcbur olur.  
Tələb olunan şeyləri hazır edirlər. Qorqud Qarcarın 
yanına qayıdır. Onların arasında olan söhbətdən məlum 
olur ki, Dədə Qorqud bir plan hazırlayıb. O, təkrar elçi-
likdə Qarcarı bir qırağa çəkib deyir: «Oğul Qarcar, sən de-
diyin nəsnələr hazır. Yoldaşların qoy görsün ki, mən onla-
rın hamısını gətirdim (bərkdən). Bu, ayğırlar, oğul! (ya-
vaşdan) Oğul, işlər qəlizləşdi. Oğul! Baban Baybecan mə-
liyin Bayburda verdiyi söz yadındamı? O sözə yiyə dur-
maq gərək. Baybura oğlu Bamsı Beyrək ortaya çıxalı iş 
qəlizləşdi. Şimdi qız qardaşın əldən gedə bilər. (Bərkdən) 
Bu dəvələr, oğul Qarcar! (yavaşdan) Bir tövrlə Bayburda 
xəbər getməli» (17, 33). 
Bayburd məliyindən Qorqudun yanına bir adam gə-
lir. Qorqud məliyə xəbər yollayır ki, Banıçiçəyi oğurlatdır-
sın. Lakin gələn adamlar Beyrəyi oğurlayıb Bayburda 
aparırlar. Heç kəs onun hara aparıldığını bilmir. Casus 
Qorqudun ismarıcını Bayburd hasarının bəyinə xəbər 
verir: «Bəyim Bayburd. Dədənin məsləhəti belədi ki, Bey-
rəyi Bayburd içində böyrək yağ içində kimi saxlayasan. 
 290
Beyrəyi burada baş-ayaq edəsən. Ta ki, Oğuz, Bayburd 
üzbəüz durmaya. Qan tökülməyə» (17, 40). 
Bayburd məliyinin qızı Beyrək hələ əsir düşməmiş-
dən qabaq onu yuxuda görüb, aşiq olubmuş. İndi o, Bey-
rəyi görən kimi tanıyır. Bayburd bəyi öz qızını ona təklif 
edir: «Qızım sənə vurulmuş, bunu duymaq asan bir iş. 
İndiyədək heç kim onun könlünü avlaya bilmədi. Cəsur 
cəngavərlər, yaxın-uzaq ellərdən gəldilər - bəyənmədi heç 
birini. Xatunum deyir ki, yuxuda butası verilib. Mən inan-
mırdım, indi inandım. Qızımı sənə verim, Buybura oğlu, 
ağır düyününü edim. Bu gün varam, sabah yox. Bayburda 
sənin kimi... məlik gərək» (17, 42). 
Beyrək ona öz nişanlısını unuda bilməyəcəyini söy-
ləyir. Beyrək uzun müddət həbsdə qalır. Bir gecə oğurlan-
masından keçən 16 il ərzindəki müddətdə Oğuzda baş ve-
rən hadisələr yuxu ilə Beyrəyə əyan olur: «Yatıb yuxusun-
da Oğuz elini, Oğuz hadisələrini görür, səs tufanı. Bu səs 
tufanının müşayiəti ilə kor olmuş və güclə yeriyən, heysiz 
Baybura bəy gəlib səhnədən keçir. Sonra Banıçiçək görü-
nür. Yalançı oğrun-oğrun gəlir. Beyrəyin qaftanını qırmızı 
qana sürtüb ona uzadır. Banıçiçək geri çəkilə-çəkilə səhnə-
dən çıxır. Dəli Qarcar səhnəyə gəlib qanlı paltarı Yalan-
çıdan alır. Yalançı çıxır. Səhnəyə Qorqud, Aruz gəlirlər və 
Qarcarla birləşib üçlük düzəldirlər. Beyrək yuxudan 
ayılır» (17, 43). 
Bir gün Bayburda Oğuz elindən bazirganlar gəlirlər. 
Beyrək bunların atasının bəzirganları olduğunu görür: oğ-
lunun ölümünə inanmayan Baybura onları yollayıbmış ki, 
oğlunun öldü-qaldı xəbərini gətirsinlər. Bəzirganlar Oğuz-
dakı hadisələri - Təpəgözün peyda olmasını, Oğuza zülm 
etməsini, Basatın onu öldürməsini, Yalançının Beyrəyin 
ölüm xəbərini gətirməsini, Dəli Qarcarın Banıçiçəyi Ya-
lançıya verməsini, bu-gün sabah toy olacağını ona xəbər 
verirlər.  
 291 
Beyrək öz dərdini onu dəlicəsinə sevən kafir qızı ilə 
bölüşür. Beyrəyə bütün varlığı ilə bağlı olan qız onun dərd 
çəkməsinə dözə bilmir. Onların arasında «Beyrəyin ta-
leyi»nin düyün nöqtəsini təşkil edən dialoq olur: 
«K a f i r  q ı z ı: Əyər səni hasardan aşağı yorğanla 
sallandıracaq olursam, babana, anana sağlıqla varacaq 
olursan, məni burda gəlib halallığa qəbul edib alarmısan? 
B e y r ə k (həyəcanla): Doğrumu? Qılıncıma doğ-
ranayım. Oxuma sancılayım. Yer kimi kərtiləyim. Torpaq 
kimi sovrulayım. Sağlıqla varacaq olursam Oğuza, gəlib 
səni halallığa almazsam» (17, 48). 
Beyrək Oğuza qayıdır. Onun ölmədiyi məlum olur. 
Dədə Qorqud işin üstünün açıldığını görüb Dəli Qarcara 
Yalançını öldürməyi əmr edir. Üçlük: Qorqud, Aruz, Qar-
car məşvərət edirlər. Dədə Qorqud bəyan edir ki, artıq 
Bayburd hasarının bəyi ilə anlaşma pozuldu. «Qeybdən 
dürlü xəbərlər söyləyən» Dədə Qorquda əyan olur ki, Bey-
rək ölməlidir: «Beyrək dediyim, mən səni bağışlaya bilmə-
nəm. İstəsəm dəxi bağışlayam, bağışlaya bilmənəm. Mən-
dən yuxarıda uca tanrım durub. Mən kiməm? Ölməlisən, 
Beyrək dediyim, bu dünyaya gətirdiyim...» (17, 55). 
Beyrəyin toyundan qabaq oğuzlar Bayburd qalasına 
hücum edib, qalanı yerlə-yeksan edirlər. Onların var-döv-
lətini talayırlar. Qızlarını əsir götürürlər. Beyrəyi sevən 
kafir qızı da əsir düşür. O, Beyrəyi görüb sevinir. Lakin 
Beyrək ona arxa çevirir. 
Pyesin sonuncu şəklində Aruz tərəfindən ölümcül 
halda yaralanmış Beyrək öz evində təsvir olunur. O can 
verir. Qazana xəbər yolayır ki, onun intiqamını Aruzdan 
alsın. Son nəfəsdə kafir qızı Beyrəyin gözlərinə görünür:  
«Yenə sənsən? Sən məni izlədin, izlədin. Axır ki, 
məni öldürdün. Sənə verdiyim söz məni öldürdü. Taleyi-
mə yazılmışdı o söz. Sən məni səsləyirsən? Hara?»; 
 292
«Yox məni Aruz qılınclamadı. Məni sənə dediyim 
söz qılıncladı. Bağışla məni, bağışla. Atanın, ananın ölü-
münə bais oldum. Səni əsir-yesir etdim. Aldatdım. Dönük 
çıxdım. Bağışlaya bilsən, bağışla. Bir vaxt gələcək...» (17, 
60-61). 
Göründüyü kimi, əsərdə çox maraqlı süjet qurulmuş-
dur. Müəllif bu əsərində də öz üslubuna sadiq qalaraq «Ki-
tabi-Dədə Qorqud» dastanının mahiyyət planında Beyrək-
lə bağlı aşkarladığı «gizlin nöqtələr» əsasında çox maraqlı, 
dramatik «tale» yaratmışdır. Bu tale müəllifin əsər boyu 
inkişaf etdirdiyi mistik bir xətlə bağlıdır. Bu xəttin seman-
tik nüvəsi dastanın özündən gəlir. Həmin semantik nüvə-
nin əsasında üç and (içmə) və onun pozulması durur: 
Birincisi, Baybecanın əgər qızı olarsa, onu Baybura-
nın doğulacaq oğluna verəcəyi haqqında Oğuz bəyləri və 
Dədə Qorqudun şahidliyi ilə içdiyi and. 
Bu andı Dədə Qorqud, Aruz və Baybecan pozurlar. 
İkincisi, Baybecanın öz qızı Banıçiçəyi Bayburd 
hasarının bəyinə verəcəyi haqqında Dədə Qorqud, Aruz və 
Bayburd bəyinin iştirakı ilə içdiyi and. 
Bu and da pozulur? Həyata keçmir. 
Üçüncüsü, Oğuza qayıtmaq istəyən Beyrəyin xilas 
olacağı təqdirdə gəlib kafir qızını halallıqla alacağı haq-
qında içdiyi and. 
Bu and da Beyrək tərəfindən pozulur. 
Bu andların içilməsi və onların pozulması «Beyrəyin 
taleyi» pyesinin mistik leytmotivini təşkil edir. Müəllifin 
son tədqiqatı göstərir ki, K.Abdullanın «Beyrəyin taleyi» 
əsərində gerçəkləşdirdiyi xətt onun «Kitabi-Dədə Qorqud» 
eposunun mahiyyət planında aşkarladığı semantik laydır. 
Müəllif dastan haqqında yazır: «Nəhayət ki, Söz «Baybe-
can məlik - Dəli Qarcar - Bayburd hasarının bəyi» üçlü-
yündən intiqam alır. Baybecan məliyin Oğuz bəylərinə 
içdiyi andını indi bir daha yada salaq. Sonra onun öz 
 293 
verdiyi sözündən qaçma cəhdlərini də xatırlayaq. Sözlə bu 
cür rəftar hökmən cəzalanmalıdır. Cəza budur: «qırx gün, 
qırx gecə toy-dügün elədilər. Beyrək yigitlərilə murad 
verdi, murad aldı». Bəli, cəza Beyrəyin sevgilisinə qovuş-
masıdır!.. Nəhayət ki, Sözün iradəsi, hökmü həyata keçir. 
Bu, qurbanlar, məhrumiyyətər bahasına başa gəlsə də, 
nəhayətdə həqiqətə çevrilir. Bəs bizim qəhrəmanımızın - 
Beyrəyin Sözə verdiyi söz nə cür olur?!»; «Sözə verdiyi 
vədə xilaf çıxdığı, məsum və təmiz bir qızı (Bayburd ha-
sarı bəyinin qızını - Y.İ.) aldatdığı, deməli, Oğuz dünyası-
nın və dövrünün (eləcə də bütün dövrlərin) mənəvi və əx-
laqi kodeksinə zidd hərəkət etdiyi üçün Beyrək artıq məh-
kumdur» (21, 208-209, 210)  
Pyesdə Beyrəyin ölümünə gətirən «mistik» xətt nə 
qədə maraqlıdırsa, Oğuz bəylərinin və Dədə Qorqudun 
yurda düşmən Bayburd bəyi ilə etdikləri gizli dostluq isə 
düşündürücüdür. Lakin K.Abdulla bu xətti də dastanın 
mahiyyət planındakı gizli nöqtələrin aşkarlanması yolu ilə 
qurmuşdur. 
Bu münasibətlərdə hərənin bir məqsədi var. İlk növ-
bədə Dədə Qorqudun məqsədi xüsusilə maraq doğurur. O, 
Oğuzun birliyindəki siyasi-mənəvi çatları görür və buna 
çarə tapmaq istəyir. Bayburd hasarı Oğuz elinin çox güclü 
düşmənidir. Oğuz zəifləyərsə, o, eli-obanı məhv edə bilər. 
Dədə Qorqud Bayburd hasarı ilə gizli sazişə getməklə bu 
təhlükəni zərərsizləşdirmək istəyir. Onun bu ali məqsədi 
pyesdə iki nöqtədə çox aydın şəkildə ifadə olunub: 
Birincisi, Bayburd məliyi ilə Baybecanın sazişinə 
münasibətində: «Bəlkə, bu saziş Oğuzu böyük dünya yolu-
na çıxardı, İlahi, amin!» (17, 18). 
İkincisi, Bayburd məliyindən gələn adamlar Banı-
çiçəyin əvəzində Beyrəyi oğurlayıb Bayburda aparanda 
onun məliyə yolladığı ismarıcda: «Dədənin məsləhəti 
belədi ki, Beyrəyi Bayburd içində böyrək yağ içində kimi 
 294
saxlayasan. Beyrəyi burada baş-ayaq edəsən. Ta ki, Oğuz, 
Bayburd üzbəüz durmaya. Qan tökülməyə» (17, 40). 
Baybecan bəy də Bayburdla bağlanmış sazişdə o 
məqsədlə iştirak etməyə razı olur ki, Oğuzla Bayburd ara-
sında düşmənçiliyə son qoyulsun. Bayburd bəyi ona dost 
olduğunu bildirəndə Baybecan belə cavab verir: «Oğuza 
dost  ol, məlik» (17, 17). 
Aruzun isə bu sazişdə öz niyyətləri vardır. O, Dış 
Oğuzun başçısıdır, Oğuz elinin bəylərbəyisi olmağa iddia-
lıdır və Salur Qazan tərəfindən daim sıxışdırılır. Onun 
Bayburd məliyi ilə sazişi artıq öz mövqeyini möhkəmlən-
dirməyə xidmət edir. Lakin o, bu sazişə sadiq deyildir. 
Beyrəyin ölüm xəbəri çıxanda Banıçiçəyin Bayburd məli-
yinə veriləcəyi haqqında gizli sazişin itirakçısı olsa da, qı-
zı oğlu Basata almaq istəyir. Məqsədi artıq ölmüş Baybe-
canın var-dövlətindən pay qamarlamaqdır. 
K.Abdulla «Kitabi-Dədə Qorqud»un mahiyyət pla-
nında aşkarladığı nöqtələri pyesə gətirməklə gərgin drama-
tik məzmuna, maraqlı süjetə və bədii dəyərə malik əsər 
yaratmışdır. O, Azərbaycan ədəbiyyatı və qorqudşünaslı-
ğında yeganə müəllifdir ki, həm bədii, həm də elmi yara-
dıcılığının əsasında eyni metod durur: eposun ifadə planın-
dakı (üst, zahiri qatındakı) semantik boşluqları tapıb, ora-
dan mətnin mahiyyət planına (alt, batini qatına) enərək 
«Gizli Dədə Qorqud»u aşkarlamaq. Prof. R.Bədəlov yazır: 
«Əslində, «gizli» sözü o demək deyil ki, Dədə Qorqud 
bizdən nəyi isə gizlədir. «Gizli» sözü yeni-yeni mənaların 
sonsuzluğuna, deyilmiş sözün hələ deyilməmiş mənasının 
ortaya çıxarılmasına işarədir» (70, 10).  
Beləliklə, K.Abdulla artıq uzun illərdir ki, bu üsulla 
çox maraqlı bədii və elmi əsərlər yazır. Onun bədii-elmi 
yaradıcılığı artıq dünya şöhrəti qazanıb: bu əsərlərin bir 
çoxu  Fransada, Rusiyada, Türkiyədə, Braziliyada və s. öl-
kələrdə nəşr olunub və yeni tərcümələr hazırlanmaqdadır. 
 295 
Əslində, K.Abdullanın «Dədə Qorqud» əsasındakı bədii və 
elmi yaradıcılığı biri-biri ilə məzmunca sıx bağlı olub, 
bitib-tükənməyən hadisədir. Əgər biz bu yaradıcılığı «bir 
kitab» («Kitabi-Dədə Qorqud») haqqında yazılmış «bir ki-
tab» kimi səciyyələndirsək, müəllifin özünün yazdığı kimi, 
«bu kitabın yazılışı, görünür, heç zaman bitməyəcək» (21, 
11). Bu, o deməkdir ki, Azərbaycan ədəbiyyatında «Dədə 
Qorqud» motivləri əsasında hələ bundan sonra da yeni-
yeni əsərlər meydana çıxacaq və ulu abidəmiz milli 
ədəbiyyatımızı və milli ədəbi düşüncəmizi zənginləşdir-
məkdə davam edəcək. 
Müasir Azərbaycan ədəbiyyatında «Dədə Qorqud» 
motivlərindən istifadənin tarixi ilk dəfə keçən əsrin 40-cı 
illərində Ə.Dəmirçizadənin dramaturgiyası («Dədə Qor-
qud» librettosu və «Qaraca Çoban» mənzum pyesi) ilə 
başlansa da, bu ənənə sonralar nəsrdə və  poeziyada da-
vam etdirilmiş, lakin bir neçə onillik ərzində dramaturgi-
yada bu mövzuya müraciət olunmamışdır. Uzun fasilədən 
sonra dramaturqlardan birinci olaraq bu mövzuya Altay 
Məmmədov baş vurdu. N.Ələkbərli yazır ki, «Kitabi-Dədə 
Qorqud» mövzularının dramaturgiyada əksi, təxminən, 30 
ildən sonra yeni vüsət aldı. Yeni təşəbbüs  Altay Məmmə-
dovun yazdığı «Dəli Domrul» pyesi oldu. Bu pyes müha-
ribə mövzularından fərqli olaraq yeni forma-janr əlamətlə-
rini əks etdirirdi. «Duxa Qoca oğlu Dəli Domrul boyu»nun 
əsasında qələmə alınmış «Dəli Domrul» pyesi əslində 
komediyadır. Dastandakı ölməzlik ideyası pyesə də gətiri-
lib. Əsər təkcə Domrulun Əzrayıl üzərindəki qələbəsi kimi 
mənalanmır, həm də mənəvi-əxlaqi sınağa çəkilən insanın, 
bərk-boşdan keçən qəhrəmanın düşdüyü situasiya baxı-
mından diqqəti cəlb edir» (118, 14). 
İlk dəfə 1981-ci ildə yazıçının dram və nəsr əsərlərin-
dən ibarət «Dəli Domrul» adlanan kitabında oxuculara 
çatdırılmış bu komediya (238, 216-267) 1998-ci ildə 
 296
C.Cabbarlı ad. Gəncə Dövlət Dram Teatrında, 1999-cu ildə 
Ə.Haqverdiyev adına Ağdam Dövlət Dram Teatrında tama-
şaya qoyulmuş və bu tamaşalar haqqında respublika mət-
buatında təqdiredici yazılar çap olunmuşdur (bax:  189; 35). 
«Dəli Domrul» komediyası «Dədə Qorqud» dastanı-
nın Dəli Domruldan bəhs edən boyu əsasında yazılmışdır. 
Əsərin gözə çarpan ümdə cəhəti müəllifin Dəli Domrul 
obrazını tamamilə yeni keyfiyyətdə təqdim etməsidir. 
A.Məmmədov dastanda Dəli Domrulun tikdirdiyi körpünü 
əsas motiv kimi alaraq onu pyesin ideya-məzmun leyt-
motivinə çevirmişdir. Komediyada körpü Dəli Domrulun 
tikdirdiyi adi bir obyekt yox, onun ömür yolunun, həyat 
əqidəsinin və bir obraz kimi poetik tutumunun əsas məna-
sını təşkil edən mahiyyətdir. Yəni belə demək mümkünsə, 
körpünün özü əsərdə bir obrazdır və bu obraz çoxmənalı-
dır. Körpünün çoxmənalılığı onun əsərdə adi bir tikinti 
obrazı olmaqdan çıxıb, yazıçı konsepsiyasını əks etdirən, 
onu pillə-pillə, mərhələ-mərhələ açan bədii fiqur olmasın-
da ifadə olunub. Pyesdə körpü obrazının axıradək aktual 
qalması A.Məmmədovun əsərin əsas ideya mahiyyətini, 
bədii məna yükünü bu obrazda təcəssüm etdirməsini 
göstərir. Körpü obrazının çoxmənalılığı, yazıçının bu ob-
raza əsas ideya, komediyanın birləşdirici leytmotivi kimi 
verdiyi əhəmiyyət Azərbaycan dilində «Dəli Domrul» adı 
ilə işıq üzü görmüş bu əsərin rus dilindəki tərcüməsinin 
1994-cü ildə «Literaturnıy Azerbaydcan» jurnalında məhz 
«Dəli Domrulun körpüsü» («Most Deli Domrula») adı al-
tında çap olunması ilə də təsdiq olunur (389, 5-40).  
İştirak edənləri Dəli Domrul, Əzrayıl, Ata, Ana, 
Banı, Dondar, Qoca, Tacir, Şişman, Keşikçi, Dədə Qorqud 
və xordan ibarət olan komediya çayın sahilində Dəli 
Domrulun tikilib başa çatmaqda olan körpüsünün yanında 
xorun oxusu ilə başlanır. Maraqlıdır ki, əsərin bütün ideya 
 297 
mahiyyəti, süjet konflikti, yazıçının bədii təcəssüm etdir-
mək istədiyi bədii konsepsiya bu nəğmədə ifadə olunub: 
 
Oğuz oğlu at belində doğulub, 
Onun qanı atəşlərdən yoğrulub, 
Domrul, sənin igidliyin sovrulub, 
Yerdə qalıb bənna Domrul, Daş Domrul, 
İşin sənin nədən belə yaş, Domrul! 
                                    Domrul, hey! 
                                    Domrul, hey! (238, 216) 
 
Göründüyü kimi, qızların bütöv Oğuz elinin Domru-
lun tikdirdiyi körpüyə münasibətini ifadə edən bu nəğmə-
sində biz iki Domrulun qarşılaşdırıldığını və ikinciyə 
istehza olunduğunu görürük: 
Birincisi, at belində doğulmuş, qanı atəşlərlə yoğrul-
muş igid Domrul; 
İkincisi, igidlikdən, at çapıb, qılınc çalmaqdan imtina 
edərək, bənnalığı, körpü qurmağı özünə həyat yolu seçmiş 
Domrul. 
Əsərin birinci hissəsi, demək olar ki, bu iki Domru-
lun ideya-məfkurə hadisəsi kimi qarşılaşdırılması üzərində 
qurulub. Məlum olur ki, o, artıq oğuzların döyüş fəlsəfə-
sindən, bir növ imtina etmiş, dinc quruculuq yolunu tut-
muşdur. Bu, onun qızların xoruna verdiyi cavabda aydın 
şəkildə ifadə olunmuşdur: «Bu da mübarək dediyinizdir-
mi, az... ay ağızları süd qoxuyanlar, neyləyirəm? Körpü 
salıram də. Nə qanırsınız siz tikməyi, qurmağı. Nişanlınız 
ölməyib savaşda, qardaşınızın vay xəbərinizi eşitməyib-
siniz» (238, 216). 
Domrulun bu ilk cavabından onun öz həyat siyasə-
tində müharibədən imtina etməsi, sülh, quruculuq, dinc ya-
şayış yolunu tutması bəlli olur. Əsərdə onun keşikçi, dostu 
Dəli Dondar və digərləri ilə mübahisəsində iki siyasi, 
 298
məfkurəvi həyat fəlsəfəsi - müharibə və sülh biri-biri ilə 
qarşılaşdırılır. Domrul - sülhün, demək olar ki, bütün 
qalan oğuzlar - müharibənin tərəfdarı kimi təqdim olunur. 
Qızların oxuduğu xorda oğuz həyat fəlsəfəsi əks olunur: 
 
Kərpic hara, suvaq hara, sən hara? 
Körpü hara, kömrük hara, sən hara? 
Döyüş, talan, mərdlik olmuş sifətin, 
İndi nədən qorxan oldun, a Domrul? 
Söylə nədən qorxan oldun, a Domrul?  
                                    Domrul, hey! 
                                    Domrul, hey! (238, 217) 
 
Beləliklə, komedik üslubda yazılmış bu əsərin birinci 
hissəsində müharibə və sülh, döyüş və quruculuq ideyaları 
biri-biri ilə qarşılaşdırılmış, pyesin dramatik idealı - 
yazıçının bədii-fəlsəfi məfkurəsi oğuz cəmiyyətinə sülh, 
barış, dinclik, qurub-yaratmaq ideyalarını gətirmək istəyən 
Dəli Domrul obrazında təcəssüm etdirilmişdir. 
Əsərdəki bu müharibə-sülh qarşıdurması təsadüfi 
olmayıb, pyesin yazıldığı dövrdəki (keçən əsrin 70-ci 
illərinin  axırı - 80-ci illərinin əvvəlindəki) ictimai həyatın 
ideoloji ovqatını özündə əks etdirir. Öz varlığı ilə dünyanı 
iki sistemə - sosializmə və kapitalizmə bölmüş SSRİ döv-
ləti özü «xalqlar həbsxanası» olsa da, sözdə sülh və barış 
ideyalarının təbliğatçısı kimi çıxış edirdi. Həmin dövrdə 
sovetlər ölkəsində bütün kütləvi imformasiya vasitələrində 
fasiləsiz olaraq aparılan ideoloji təbliğat bu ideya - SSRİ-
nin dünyaya sülh, quruculuq, kapitalizmin isə müharibə, 
aclıq, səfalət gətirməsi üzərində qurulmuşdu. Həmin əsrin 
70-ci illərində SSRİ-nin Əfqanıstanda etdiyi qanlı inqilab 
(əslində: hərbi çevriliş) heç də onun arzuladığı kimi bura-
da yeni sosialist respublikasının qurulması ilə nəticələn-
mədi. Ölkəni işğal etmiş Sovet ordusu Əfqanıstan xalqı ilə 
 299 
uzunillik qanlı müharibəyə başladı. Bu müharibə, onun 
doğurduğu qanlı nəticələr dünya mətbuatında  uzun illər 
siyasi gündəmin əsas mövzusu oldu. Sovet dövləti beynəl-
xalq mətbuatda onun işğalçı siyasətini ifşa edən təbliğata 
qarşı özünün sülhsevər, qurucu, yaradıcı obrazını təbliğ 
etməklə cavab verirdi. Tamamilə dövlətin nəzarətində olan 
və sovet-sosialist quruculuğuna xidmət edən sovet ədəbiy-
yatından da rəsmi ideoloji xəttin müdafiəsi tələb olunurdu. 
Digər tərəfdən, ictimai həyatın güzgüsü olan ədəbiyyat, is-
tər-istəməz, düşüncələrə hakim kəsilən ideoloji təbliğatdan 
qıraqda qala bilmirdi. A.Məmmədovun «Dəli Domrul» ko-
mediyasında da ölkənin ideoloji əhvali-ruhiyyəsi əks olun-
muşdur. Əslində, bu əsər bir komediya olsa da, onun birin-
ci hissəsində Dəli Domrul-Əzrayıl xətti başlanan «nöq-
təyə» qədər Domrul ilə qızlar, keşikçi, dostu Dəli Dondar, 
hətta valideynləri arasında bir ideoloji söz savaşı gedir. Bu 
söz savaşında körpü obrazının ideya quruluşunun məna 
qatları da bir-bir açılır.  
İlk söz savaşı Domrul ilə körpünün keşikçisi arasın-
da olur. Keşikçi ona deyir ki, «Domrul qağa, el Ruma cöv-
lana tədarük görür, körpü də hazırdır, bəs biz getməyəcə-
yik? Görürsənmi, bu qızlar da bizi lağa qoyur» (238, 217). 
Bu dialoqda Domrulun ona verdiyi cavablara diqqət 
yetirək:  
«Bir kərrə dedik: nə sən, nə də məni istəyən o biri 
igidlər yağmaya gedəsi döyül... Tanrı verib, əppəyimiz 
var, bağımız bağatımız, örüşümüz, davarımız: uzaq-uzaq 
ellərdə bizim nə ölümümüz var?» (238, 217) 
«Qılınc çalmaqdan, ox atmaqdan savayı bildiyin nə 
idi? İndi hörgüçülüyü də öyrəndin... Darıxsan, qara damı-
nın yerində ağban ev ucalt... Tanrı bir ömür verib, əlli-alt-
mış il adam yaşayacaq, gözümüz oğlanlarımızın üstündə 
olsun...» (238, 217).   
 300
Göründüyü kimi, Dəli Domrulla keşikçinin dialoun-
da qədim oğuz həyat fəlsəfəsi ilə Dəli Domrulun sülh-
barış, qurub-yaratma fəlsəfəsi qarşılaşdırılır. Dəli Domrul 
öz eldaşlarının - həməsrlərinin əsərdə təqdim olunduğu 
kimi yağmaçılıq - talançılıq, zorakılıq həyat tərzindən 
imtina edir. Yazıçı bununla Dəli Domrulun simasında XX 
əsr sovet həyat tərzinin rəsmi ideologiyada təbliğ olunan 
dinc quruculuq siyasətini təcəssüm etdirməyə çalışmışdır. 
Bu halda Dəli Domrulun tikdirdiyi körpünün əsas məcazi 
mənası aşkara çıxır. Bu körpü iki sahili birləşdirir. Lakin 
həmin körpü ilə onun sahibi Dəli Domrul məcazi olaraq 
bir ideya qəlibində - bir obrazda birləşir. İnsanlar körpü-
nün üstündən bir sahildən o biri sahilə keçirlər. Dəli Dom-
rul özü də bir körpü-insan kimi Oğuz xalqının iki həyat 
tərzi, iki həyat fəlsəfəsi - müharibə və sülh, yağma və qu-
ruculuq ideyaları arasında körpü rolunu oynamağa çalışır. 
Bunu biz Domrulla körpüdən keçmək istəyən tacirin 
dialoqunda açıq müşahidə edirik: 
«Tacir: Oğuz elində belə körpü görməmişdik, kim 
yapıb? 
Domrul: Biz yapmışıq, necədir?  
Tacir: Çox gözəl... Oğuzdan belə oğul!! 
Domrul: Oğuza nə olub a kişi? Oğuzun körpüləri ol-
mayıb, bəyəm? Elə qalalar qurub, elə körpülər salıb baba-
larımız. İntahası köhnələrə baxmamışıq, təzələrini qurma-
mışıq. 
Tacir: Biz Oğuzu at belində görmüşük... Göz gör-
düyünü deyər. Vuran-yıxan görmüşük. 
Domrul: Oğuzun yıxmağı da var, qurmağı da...» 
(238, 218).   
Maraqlıdır ki, bu dialoqda oğuzların qəhrəmanlıq 
tarixinə yazıçının bəslədiyi hörmət və rəğbətlə dövrün 
siyasi ideologiyasının təsiri yan-yanaşıdır. Bəlkə də, yazıçı 
bu qədər ciddi məsələnin bədii təcəssümündə - Oğuz milli 
 301 
ideologiyası ilə sovet ideologiyasının qarşılaşdırılmasında 
qəsdən fərqli dramatik üslubdan - komediya janrından 
istifadə etmişdir. Ola bilər ki, ciddi janrda bu məsələlərin 
qoyuluşu ona əsərdəki Oğuz-Sovet dramatik konflikt mo-
delini qurmağa imkan verməzdi. Pyesdə sovet insanı üçün 
xarakterik olan sülhsevərlik, barışyaradıcılıq, quruculuq 
kimi keyfiyyətlərin daşıyıcısı kimi təqdim olunan Dəli 
Domrul obrazının həm də «dəliliklərinin» onun müsbət 
xarakterinin üstünə kölgə salması məhz komediya üslubu - 
gülüş vasitəsi ilə «ört-basdır» edilir. Çünki ciddi xarakterli 
əsərdə baş qəhrəmanın bu cür «ziddiyyətli» təqdimatına 
sosializm realzmi yaradıcılıq metodu heç vaxt imkan ver-
məzdi. Yazıçının bir sıra obrazların, o cümlədən Şişman 
surətinin vasitəsi ilə Domrulu «tənqid etməsi» A.Məmmə-
dovun bu obrazı heç də birmənalı olaraq sovet mənəviy-
yatının daşıyıcısı kimi düşünmədiyini göstərir. Körpüdən 
keçmədiyinə görə Domrul tərəfindən zorakılığa məruz 
qalan Şişman ona deyir: «Elin igid oğulları kafirləri yağma 
eləyir, sən Domrul öz eloğlularını soyursan» (238, 220).   
Dəli Domrulun obrazının məfkurəvi səciyyəsi onun 
dostu Dondarla dialoqunda daha aydın açılır: 
«Dondar: Varıb savaşa gedirik Rum elinə, bu dəfə 
bizi yalqız buraxmazsan...  
... Domrul: Yox, Dondar, mən bir kərrə söz verdim, 
Oğuz hüdudlarından çıxmaram. Qürbət ellərdə qan 
tökmərəm. 
Dondar: Niyə belə oldu? 
Domrul: Çox düşündüm-daşındım. Dədəm Qorqud 
vağyama girdi, dedi: «Hey Dəli Domrul, Oğuz eli viran 
qalıb, acı çaylar üzərində körpülər qur, təzə-təzə bağlar 
sal, enli-enli arxlar çək, hamar-hamar yollar sal...» 
Dondar: İnanmıram Dədə Qorqud böylə deyə. O, alp 
igidləri sevir, hər qovğadan, hər savaşdan sonra gələr, 
 302
igidlərə nəğmə deyər, düzər-qoşar Oğuznamə... Ya sənin 
körpünəmi söz söyləyə, dastan deyə? İnanmıram! 
Domrul: Mən körpüyü çox sevərəm, Dəli Dondar. 
Birləşdirir insanları, abad edir elimizi. Dədəm Qorqud xoş 
sözlər söylər sağ olsun, söyləməz də sağ olsun... 
Dondar: Düşmən gəlsə bu yerlərə, yağı keçər bu 
körpüdən. 
Domrul: Elimizə yağı gəlsə, sinəm mənim süpər 
olar. Nəfəsimdən alov qalxar. Fəqət bil ki, yad ellərdə öl-
mərəm mən yağma üçün. Ağ evləri uçurmaram talan üçün, 
gəlinləri ağlatmaram... yetər daha havayı qan verməm da-
ha» (238, 222-223). 
Domrulun son sözləri sovet ideologiyasının mühari-
bə haqqında beyinlərə yeridilən təbliğatını sanki sözbəsöz 
əks etdirir. Rəsmi sovet təbliğatında müharibələr iki kate-
qoriyaya ayrılırdı: vətəni təcavüzkar düşməndən müdafiə 
naminə aparılan ədalətli müharibə və başqa xalqların 
haqlarına təcavüz naminə aparılan ədalətsiz müharibə. 
Sovet dövlətinin apardığı bütün müharibələr özünümü-
dafiə xarakterli ədalətli müharibələr hesab olunurdu. Ya-
zıçı Domrulu, əslində, rəsmi sovet ideologiyasında təbliğ 
olunan ədalətli müharibə, Dondarı və onun simasında 
digər oğuzları ədalətsiz - təcavüzkar müharibə tərəfdarları 
kimi təqdim edir. 
Bu dialoqda A.Məmmədovun əsas ideyasını təcəs-
süm etdirən körpü haqqında Dəli Domrulun «Mən körpü-
yü çox sevərəm, Dəli Dondar. Birləşdirir insanları, abad 
edir elimizi» fikri əsas qəhrəmanın izlədiyi qayəni - əsərdə 
təcəssüm olunan ideoloji kredonu əks etdirir: sovet dövləti 
heç vaxt ədalətsiz müharibə apara bilməzdi. Başqa sözlə, 
əsərdə XX əsr sovet sülhsevərlik ideyalarının təcəssümü 
olan Dəli Domrulun «ədalətli müharibə» fəlsəfəsi altında 
Macarıstan, Polşa kimi dövlətlərdə demokratiya və müs-
təqillik uğrunda xalqların keçirdiyi nümayişlərin sovet 
 303 
tanklarının tırtılları altında qana qərq edilməsi, sovet qoşu-
nun Əfqanıstanda uzun illər xalqın qanını tökməsi təca-
vüzkar kapitalist sisteminə qarşı aparılan mübarizə kimi, 
dünya proletariatının istismarçılardan xilas edilməsi kimi, 
dünya sosialist inqilabının ayrı-ayrı ölkələrdə növbəti qələ-
bəsi kimi, «sovet-sosializm» körpüsünün «insanları, xalq-
ları birləşdirməsi, elləri abad etməsi» kimi təqdim olunur. 
A.Məmmədovun «Kitabi-Dədə Qorqud» eposunda 
mühüm element olan körpü obrazını ideallar, fəlsəfələr, 
zamanlar, insanlar, sahillər arasında birləşdirici kimi çox-
mənalı funksiyada təqdim etməsinin kökləri dastanın özü-
nə gedib çıxır. Bu gün «Dəli Domrul» boyu haqqında çap 
olunmuş irili-xırdalı əsərlərə nəzər saldıqda, folklorşünas-
lığımızda bu obraz haqqında söylənmiş fikir və mülahi-
zələri nəzərdən keçirdikdə dastandakı körpü obrazının əsl 
mahiyyəti barədə yekdil fikir olmadığını görürük.   
Dastanda baş qəhrəmanın - insanları ölümdən qurtar-
maq üçün Əzrayılla savaşa qalxan Dəli Domrulun bu in-
sanpərvər, humanist addımları ilə onun körpüdəki hərəkət-
ləri uyğun gəlmir. Belə insansevər, rəhmli qəlbə malik 
olan insan adamlara münasibətdə ədalətsizliklərə yol verir: 
«Məgər xanım, oğuzda Duxa qoca oğlı Dəli Domrul de-
yərlərdi bir igid var idi. Bir quru çayın üzərinə bir köpri 
yapdırmışdı. Keçənindən otuz üç aqça alurdı, keçmiyənin-
dən dögə-dögə qırq aqça alurdı. Bunı neçün böydə edərdi? 
Anunçun ki. «Məndən dəli, məndən gücli ər varmıdır ki, 
çıqa mənümlə savaşa, - deyirdi; mənim ərligim, bəhadirli-
gim, cılasunligim, yigitligim Ruma, Şama gedə çavlana» - 
deyirdi» (202, 79). 
Göründüyü kimi, o, qolunun gücünə arxayın olub, 
insanları incidir, ədalətsizlik edir. Lakin burada bir analşıl-
mazlıq var. O, insanlara qarşı ədalətsizdirsə, onda niyə in-
sanları xilas etmək üçün özünü böyük təhlükəyə atıb 
Əzrayılla vuruşur və ölümlə üzləşir? 
 304
Bizcə, bunlar dastanın sirləridir və tədqiqatlara nəzər 
saldıqda bu sirlərin hələ də açılmadığını görürük. Həqiqə-
tən, quru çayın üstündən körpü salmazlar, yaxud körpüdən 
keçəndən çox pul almaq əvəzinə, keçməyəndən çox pul, 
yaxud ümumiyyətlə pul almazlar. Lakin Domrul bunları 
edir. Biz bütün bu ziddiyyətli sirlərin dastandakı körpü 
obrazı ilə bağlı olduğunu düşünürük. Tədqiqatçılar buna 
dair müxtəlif işarə - istiqamətlər vermişlər. Məsələn, gör-
kəmli mifşünas alim M.Seyidov, onun ardınca qorqudşü-
nas alim B.Abdulla üzərində körpü tikilmiş çayın quru de-
yil, sulu olduğunu göstərmişlər (305, 440; 5, 40). Lakin 
A.Acalov çayı elə olduğu kimi - quru çay olaraq qəbul 
etmiş və onun quruluğunu «ölümün yaşayışı üstələməsi 
kosmik ahəngin pozulması» kimi izah etmişdir (33, 230). 
Fikirlərin toqquşması göz qabağındadır: körpünün nə 
məqsədlə tikilməsi aydın deyildir. Dastanda o, quru çayın 
üzərində tikilmiş, tədqiqatçılar da bunu müxtəlif mənalar-
da izah etmişlər. Demək, yazıçı da öz komediyasında kör-
pü obrazını çoxmənalı şəkildə təqdim edərkən körpünün 
dastandakı çoxmənalığından çıxış etmişdir. 
Pyesin ağırlığı Domrul-Əzrayıl konfliktinin üzərində 
qurulmuşdur. Əsərin əsas hissəsini əhatə edən bu xəttin 
ümumi cizgiləri, demək olar ki, dastanda olduğu kimidir. 
Eposdakı kimi, Əzrayıl Domrula qalib gəlir. Tanrı Dom-
rula can əvəzində can verməklə xilas yolu qoyur. Domrul 
ata-anasına can üçün müraciət edir, onlar isə vermirlər. 
Əzrayıl bunu insan oğlunun qorxaqlığı ilə izah edir. Lakin 
Domrulun xatunu öz canını onun yolunda verməyə hazır 
olmaqla insan övladının mənəvi cəhətdən ucalığını təsdiq 
edir. Lakin dastandan fərqli olaraq, komediya janrında ya-
zılmış bu əsərdə Domrul-Əzrayıl xətti tamamilə gülüş üs-
tündə işlənmişdir. Bunların arasında çoxsaylı komik hadi-
sələr, söz-söhbətlər olur. Bu xətdə Domrul bütün hallarda 
alicənab, mərd, igid, Əzrayıl isə mənfi keyfiyyətlərin 
 305 
daşıyıcısı kimi təqdim olunur. Buna münasibət bildirən 
prof. T.Hacıyev yazır: «Dədə Qorqud ədəbiyyatı üçün, əl-
bəttə, qəhrəmanlığın, vətənpərvərliyin təbliği əsasdır. Bir 
qədər qəribə görünsə də, Dədə Qorqud motivlərində iki 
komediya (K.Abdullanın «Casus» komediyası ilə A.Məm-
mədovun «Dəli Domrul» komediyası - Y.İ.) yazılmışdır. 
Altay Məmmədovun «Dəli Domrul» komediyasında dasta-
nın müvafiq boyuna müraciət olunmuşdur. Əlbəttə, yazıçı 
öz mövzusunu işləməkdə sərbəstdir. Ancaq qəhrəmanlıq 
motivini komik planda işləməyin şərtlərində müəyyən ən-
dazə olmalıdır. Məsələn, Banıçiçək Oğuz elinin səciyyə-
lənməsində əsas obrazlardandır. O, Bamsınındır, onu 
Domrula nikahlamaq olmaz - bu təhrifdir. Yaxud Əzrayıl 
mələkdir, onu istədiyin şəkildə təyinləyə bilməzsən. «Əz-
rayıl donquz oğlunu tap, göndər bəri. Göndər görüm nə 
dəyyusdur», «Ə, Əzrayıl qağa, hardasan?» kimi ifadələr 
süni gülüş doğurmaq üçündür. «Baş qaldırdı Alp dağlar 
da, Heyran qaldı allahlar da» və ya «Ey insan oğlu, insan, 
insan, Ərşdən, kürşdən, tanrılardan Sən ucasan, sən uca-
san» nəğmə mətnlərində Allaha münasibət sovet ideologi-
yasından gəlir. Halbuki dastanda təkallahlığın təbliği mü-
hüm mətləblərdəndir. Komiklik tarixiliyi təhrif etmə-
məlidir» (154, 9). 
Belə nümunələr pyesdə istənilən qədərdir. Ümumiy-
yətlə, komediyada Əzrayıl, eləcə də haqqında tez-tez 
üçüncü şəxs kimi söhbət gedən Tanrı uca varlıqlar kimi 
yox, adi insanlar kimi təqdim olunmuşlar və əsərdə onlara 
əndazəsiz dərəcədə çox sərbəst yanaşılmışdır. Halbuki 
«Kitabi-Dədə Qorqud»un özündə nə Tanrıya, nə də onun 
mələyi Əzrayıla heç bir təhqiramiz münasibət yoxdur. 
Əksinə, Allahı tanımayan Domrul sonda Onun böyüklü-
yünü və ucalığını qəbul edərək bağışlanır. Lakin prof. 
N.Cəfərovun müşahidələrinə görə, elə dastanın özündə də 
belə sərbəstlik vardır və bu təsadüfi deyil: «Hər şeydən 
 306
əvvəl qeyd etmək lazımdır ki, Allah-Tanrı obrazının 
(«Kitabi-Dədə Qorqud»da - Y.İ.) bu cür sərbəst, sadəlöhv-
cəsinə, bir qədər də ərkyana yaradılması, birincisi, epos 
təfəkkürünün xarakteri ilə bağlıdırsa, ikinci tərəfdən, türk 
düşüncəsinin tipologiyasından irəli gəlir. Türklər qədim 
dövrlərdən başlayaraq öz Tanrıları ilə sıx mənəvi-ruhi 
təmasda olmuş, ondan qorxub çəkinməmiş, əksinə, könül-
dən ona bağlanmış, İslamı qəbul edəndən sonra həmin 
sadəlöhvlük, səmimilik müsəlman Allahına münasibətdə 
də özünü göstərmişdir» (87, 16). 
Tədqiqatçı H.Məmmədzadəyə görə, qədim türkcə 
«tanrı» (tenqri) sözünün birinci mənası Göy, ikinci mənası 
isə Tanrıdır. Sözün kökü «tan» (tanq) olub, türk dillərində, 
əsasən, heyrət, möcüzə, səhər şəfəqləri, günəşin doğması 
mənalarını verir. Bu sözün müxtəlif fonetik variantları türk 
dillərində od, su, göy, yer, həyat, can, ruh, səs (xəbər), öl-
çü, çəki, haqq-ədalət, xeyir-bərəkət, artmaq, çoxalmaq an-
lamlı sözlər əmələ gətirir (245, 101). F.e.d. C.Bəydili 
(Məmmədov) yazır ki, Tanrı türk din düşüncəsi tarixi bo-
yunca bilinən ən əski anlayışdır... Türk tanrıçılığı bir sis-
tem kimi Tanrı adı ətrafında təşəkkül tapmışdır. Prototürk-
lərin etnik-mədəni tarixinin ən alt qatında belə var olan bu 
anlayış «Kitabi-Dədə Qorqud»da İslamiyyətdəki Allah 
mənasının da qarşılığı olaraq işlənmişdir (74, 316). F.e.d. 
F.Bayat da tanrıçılığın dini-mifoloji sistemin prototürk, 
yaxud Altay dil ailəsi dövründən mövcud olmasını təsdiq 
etmişdir (66, 70).  
Demək, nəticə çıxarmaq olar ki, dastandakı Tanrı 
tam müsəlman Allahı deyildir. Tədqiqatçı S.Şıxıyeva təs-
diq edir ki, «Dəli Domrul» boyu islami düşüncənin hələ 
şüurlarda dərin kök sala bilmədiyi, ölümə qarşı çıxaraq, 
ruhu geri qaytarmağa inamın - şamanlığın qüvvətli olduğu 
bir düşüncənin ifadəsi kimi də dəyərləndirilə bilər. İnsan 
ölümə qarşı çıxır və qalib gəlir; bu, islami alın yazısı və 
 307 
qədər anlayışı ilə uyuşmayan bir düşüncə tərzinin ifadə-
sidir (319, 339). 
Bütün bunlar, əlbəttə, doğrudur. Yəni «Dədə Qor-
qud» dastanındakı Allah qədim türk Tanrısıdır. Yəqin ki, 
Əzrayıl da qədim türk dinindəki - tanrıçılıqdakı hansısa bir 
obrazdır. Ancaq tanrıçılıq da, islam da - hər ikisi təktanrı-
çılıq dini, yəni monoteist dindir. Biz din tarixindən bilirik 
ki, türklər islamı asanlıqla qəbul etmişlər. Çünki onlar 
islama qədər də təktanrılı idilər. Bu halda tanrıçılıq da, 
islam da biz azərbaycanlıların müqəddəs dəyərlərini yaşa-
dır. Elə buna görə də prof. T.Hacıyev öz dəyərləndirmə-
sində tamamilə haqlıdır. Sovet dövründə bu əsər insanlar 
tərəfindən təbii qəbul olunurdu. Çünki sovet cəmiyyəti 
rəsmi olaraq ateist - dinsiz cəmiyyət idi. A.Məmmədovun 
komediyasında Əzrayılın, Tanrının gülüş hədəfi kimi gö-
türülməsi, onlar haqqında çox nalayiq ifadələr - vulqa-
rizmlər (xüsusən söyüşlər, təhqirlər) işlədilməsi sovet 
ateist görüşlərinin ifadəsidir. Ancaq Azərbaycan müstəqil-
lik əldə etdikdən sonra biz öz köklərimizə qayıtmağa, mil-
li-mənəvi ənənələrimizi bərpa etməyə başladıq. Bu prose-
sə, xüsusilə müqəddəs dini ənənələrimizin bərpasına gör-
kəmli dövlət xadimi H.Əliyev çox böyük əhəmiyyət ver-
mişdir. O, gənc nəslin müqəddəs ənənələr ruhunda tərbiyə 
olunmasından ötrü ağır ziyarətgahları, məscidləri təmir 
etdirmiş, insanların ixtiyarına vermişdir. Ulu öndər şəxsən 
müqəddəs yerləri, ziyarətgahları, o cümlədən Məkkəni zi-
yarət etmişdir. H.Əliyev bununla insanlara, xüsusən gənc-
lərə nümunə göstərir, dinimizin bizim həyatımızın ayrıl-
maz tərkib hissəsi olduğunu hər an nümayiş etdirirdi. İndi 
bütün bunların müqabilində A.Məmmədovun «Dəli Dom-
rul» pyesinin gənclərimiz üçün tərbiyəvi rolundan danış-
maq mümkün deyildir. Axı bədii ədəbiyyat insanlara bədii 
zövq, estetik duyğular bəxş etməklə yanaşı, həm də 
onların mənəviyyat dünyasını kamilləşdirməyə xidmət 
 308
etməlidir. Açıq deyək ki, müasir gənclik bizim tariximiz 
boyu müqəddəs olmuş tanrıçılıq və islam dininə münasi-
bətdə bu əsərdən faydalı bir şey götürə bilməz. Halbuki 
A.Məmmədovun «Dəli Domrul» komediyasını bədii cə-
hətdən zəif əsər saymaq olmaz. Əsərdə süjetin dramatik-
liyi bir an belə zəifləmir. Hadisələr biri-birini məntiqi şə-
kildə əvəz edərək tamamlayır. Komediyada xorun dilindən 
ifa olunan şeirlər bədii cəhətdən mükəmməldir. Ancaq 
əsərdə gülüş vasitəsi ilə təcəssüm olunmuş atezim görüş-
ləri, o cümlədən qədim oğuzların hərbi yürüşlərinin əsərdə 
birmənalı şəkildə talançılıq, zorakılıq, evyıxma və s. kimi 
təqdim olunması tariximizə münasibətdə doğru yanaşma 
deyildir. Orta əsrlər tarixinin öz siyasi, ictimai dialektikası 
var idi. Türk etnosu dünya səhnəsində öz varlığını bərqə-
rar etmək üçün mübarizə aparmış, 20-dən çox imperiya 
quraraq dünya tarixini siyasi cəhətdən zənginləşdirmişdir. 
Lakin pyesdə komediya janrında - gülüş üslubunda da 
olsa, oğuzların fütuhatlarının adi talançılıq, oğuz bəylə-
rinin yadellilərin var-dövlətinə, qız-gəlininə tamah salması 
kimi təqdim olunması bu əsərin günümüz üçün aktual 
olmadığını göstərir. 
«Kitabi-Dədə Qorqud» dastanlarının müasir Azər-
baycan dramaturgiyasının inkişafına təsirindən danışarkən 
bir sahəyə - eposun mətni əsasında hazırlanmış tamaşalar 
haqqında danışmamaq olmur. Düzdür, «Dədə Qorqud» 
motivləri əsasında teatr tamaşaları artıq sənətşünaslığın  
mövzusudur. Ancaq dram əsəri ilə onun səhnə təcəssümü 
arasında, təbii ki, bir sədd çəkmək olmaz. Həm də biz bu 
tamaşalardan söhbət açarkən məqsədimiz heç də onların 
sənətşünaslıq tərəflərinə - səhnə təcəsümünün imkan və 
texnikasına, aktyor oyununa qiymət vermək deyildir. Məq-
sədimiz birbaşa dastanın mətni əsasında hazırlanmış tama-
şalarda «Dədə Qorqud» mətninin yeni ruhda bədii təcəs-
süm imkanlarına mövzumuzun məqsəd və vəzifələrinin 
 309 
imkan verdiyi dərəcədə nəzər salmaq və bununla «Kitabi-
Dədə Qorqud» dastanlarının müasir Azərbaycan dramatur-
giyasına təsiri problemini daha geniş məkanda, daha 
böyük hüdudlar daxilində əhatə etməkdir.  
Dram əsəri bütün hallarda tamaşa - teatrla bağlıdır. 
«Dədə Qorqud» eposunun keçən əsrin 90-cı illərində - 
xalqımızın müstəqillik uğrunda mübarizəyə başladığı çağ-
larda ictimai  şüurda, milli yaddaşda xüsusi aktuallıq kəsb 
etməsi teatrlarımızın da diqqətini eposa yönəltdi. Ancaq 
bu sahədə edilmiş hər bir təcrübə uğurlu alınmadı. Sənət-
şünas İ.Kərimov yazır: «Kitabi-Dədə Qorqud» dastanının 
təcəssüm imkanı çox genişdir, dramaturgiya elementləri 
hədsizdir, zəngindir. Bir boyun əsasında neçə səhnə əsəri 
yaratmaq mümkündür.. Müqəddimə və on iki boydan 
ibarət olan bu dastanda 70-dən çox surət iştirak edir. İstər 
qadın, istərsə də kişi surətləri öz igidlikləri, qoçaqlıqları, 
mərdlikləri, sədaqətli olmaları ilə seçilirlər. Təbii ki, Kita-
bi-Dədə Qorqud» dastanına formal yanaşanlar, onun bu və 
ya başqa bir boyunu mexaniki olaraq teatra, kinoya, eləcə 
də bədii ədəbiyyata gətirmək niyyətində olanlar da vardır. 
Şübhəsiz ki, bu fikirdə olanlar böyük səhv edərək yanı-
lırlar» (195). 
İ.Kərimov öz müşahidəsində haqlıdır. «Dədə Qor-
qud» eposunun hər hansı boyunu, sadəcə olaraq, nəzmə 
çəkmək, yaxud boyun məzmununu müasir nəsr təhkiyəsi 
ilə yenidən təcəssüm etdirmək, yaxud da dialoqlarla zən-
gin boyları çağdaş dram mükalimələri ilə canlandırmaqla 
yaranan əsər uzunömürlü ola bilməz. Bunlar bir yaxşı, xe-
yirxah təcrübə olaraq diqqəti cəlb edər, ancaq bədii yaddaş 
tarixində qalmaz. Çünki növündən və janrından asılı ol-
mayaraq bədii əsərin əhəmiyyətini onun müəllifinin xeyir-
xah niyyəti yox, əsərin bədii dəyəri müəyyənləşdirir. Bu 
cəhətdən bilavasitə «Kitabi-Dədə Qorqud»un mətni əsa-
sında hazırlanmış işlər içərisində Vaqif İbrahimoğlunun 
 310
rəhbərlik etdiyi «Yuğ» teatrında hazırlanmış tamaşalar 
xüsusilə diqqətəlayiqdir. 
Əslində, «Yuğ» bir «Dədə Qorqud» teatrıdır. Teatrın 
adı, onun yaradıcı konsepsiyası «Kitabi-Dədə Qorqud» 
dünyası ilə bağlıdır. «Yuğlama» qədim oğuz türklərinin 
ölümlə bağlı möhtəşəm mərasimlərinin adıdır. Oğuzlarda 
yuğçular olmuş, onlar ölmüş insanın şərəfinə yuğlama 
mərasimi keçirməklə onun ölümünü, o biri dünyaya yola 
salınmasını möhtəşəm ritual-mədəniyyət, hadisəsinə, bir 
növ, arxaik «faciəvi teatra» çevirmişlər. Elə buna görə də 
teatrın rəhbəri V.İbrahimoğlu göstərir ki, «Yuğ» teatr sə-
nətimizin ən dərin, ən şəffaf qaynağıdır. Ondan o yana ta-
rixi yaddaşımızda «qaiblik», qaranlıq başlanır. «Yuğ» mə-
rasimində teatr ünsürləri boldur, bunu görkəmli alim-
lərimiz də təsdiq edirlər. Odur ki, əlamət, ünsür şəklində 
olan milli teatr düşüncəsini bərpa edib, genişləndirib, 
çağdaş mənalar və vasitələrlə zənginləşdirib sözün əsl 
mənasında milli teatrın konseptual poetikasını yaratmaq 
olar» (284). 
V.İbrahimoğlu «Kitabi-dədə Qorqud» əsasında öz 
konseptual poetikasını ilk dəfə 1982-cü ildə İncəsənət İns-
titutunun Tədris Teatrında hazırladığı «Mən Dədə Qor-
qud» tamaşasında həyata keçirmişdir (140). Tamaşa «Ki-
tabi-Dədə Qorqud»un «Dəli Domrul» və Dirsə xan» boy-
ları əsasında hazırlanmışdır. Rejissor tamaşanı «müqəddi-
mə və ön sözlü səhnə dastanı» kimi müəyyənləşdirmişdir. 
İ.Rəhimli belə hesab edir ki, «Azərbaycan teatr tarixində 
belə janr təyini ilk dəfədir»  (283, 132). 
Ümumiyyətlə, V.İbrahimoğlunun hazırladığı tamaşa-
lar çoxmənalılığı ilə seçilir. Hətta onun işləri haqqında de-
yirlər ki, «elitar tamaşadır, hazırlıqlı tamaşaçı tələb edir». 
Lakin İ.Rəhimli bununla qətiyyən razı olmayaraq yazır ki, 
«yeganə şərt özünü passiv tamaşaçı çərçivəsinə salma-
maqdır» (284). 
 311 
Bu şərt V.İbrahimoğlunun «Kitabi-Dədə Qorqud» 
mövzusunda hazırladığı bütün tamaşa-yozumlara aiddir. 
Həmin «şərt» haqqında prof. R.Bədəlov «Mən Dədə Qor-
qud» tamaşasına münasibətdə daha geniş şəkildə belə da-
nışır: «Tamaşanın emosional və məna dalğasına düzgün 
köklənmək üçün iki gözləntidən qurtulmaq lazımdır. Bi-
rincisi, əsl, gerçək həqiqət gözləntisindən imtina etmək la-
zımdır; bu, nəinki teatrda, hətta təfərrüatları bərpa etmək 
imkanı daha böyük olan kinoda və ədəbiyyatda da müm-
kün deyildir. Bütün bunlardan başqa, həm də ona görə 
mümkün deyildir ki, «Kitabi-Dədə Qorqud»da xalqın, az 
qala, minillik tarixinin layları əks olunub. İkincisi, səhnə-
dən «Kitabi-Dədə Qorqud»un müxtəlif aktyorlar tərəfin-
dən ifa olunan qiraətini eşitmək gözləntisindən imtina 
etmək lazımdır. Bu («qiraət» - Y.İ.), əlbəttə, mümkündür. 
Lakin böyük Kitabın öz zamanı baxımından tamaşaçıya 
hermetik şəkildə «bağlı» olan və müasir tamaşaçıya açıl-
maq qabiliyyətindən məhrum şəkildə qavranan tamaşa la-
zımdırmı?.. Heç nə əlavə etmədən, heç nə dəyişdirilmə-
dən, heç nə uyğunlaşdırılmadan iki boyun ardıcıllığı rejis-
sora abidənin «sözünə» fövqəladə dərəcədə qayğı ilə ya-
naşmaqla kəskin, dünyagörüşü baxımından təzadlı qovuş-
ma yaratmağa imkan vermişdir» (373).  
Ümumiyyətlə, igidlik, mərdlik, cəsarət, inam, insan-
pərvərlik üzərində qərar tutmuş keçmişimizin bugün xatır-
lanması qəhrəmanlıq eposunun başlıca xüsusiyyətlərindən 
biridir. Burada təkcə, xalqın qəhrəmanlığı xatırlanmır, bu-
rada məsələlər adamı silkələyir, hər kəsin kimliyi məlum 
olur. Köklü inkişafdan köksüz «zoğlara» keçmənin xalqa 
vurduğu dəhşətli ziyanlar göstərilir. Quruluşçu rejissorun 
da «Mən Dədə Qorqud» səhnə dastanında əsas məqsədlə-
rindən biri odur ki, insan bu gün mənəvi kökündən ayrı 
düşürsə, sabah onu daha dəhşətli faciələr gözləyir. Ən 
böyük faciə isə budur ki, mənəvi parçalanma, kökdən 
 312
qopma fərddən fərdə keçib şaxələnir, kütləvi hal alır. Belə 
olan halda insan kökün ümumi yüksəliş zəminindən ay-
rılıb ancaq dar, məhdud çərçivədə inkişaf eyləyir. Vaqfin, 
səhnə dastanına təfsir verəndə   «Kitabi-Dədə Qorqud»un 
on boyunun teatr «itkisinə» «dözüb», yalnız ikicə boyuna 
müraciət etməsinin fəlsəfi-estetik kökünü məhz burada 
axtarmaq gərəkdir. V.Həsənov (V.İbrahimoğlu - Y.İ.) özü-
nün rejissor məntiqini daha sanballı etmək üçün foyedə - 
ocaq başında söylənən müqəddimədə Mövlud Süleymanlı-
nın folklor ruhlu «Köç» romanından «Tarix nədir» «yol 
hardan baş alıb hara gedir» (burada yol  ancaq fəlsəfi mə-
na daşıyaraq, xalqın inkişaf mərhələlərini göstərir) sual-
larına cavab verən parçalardan istifadə etmişdir. «Köç»dən 
verilən parçalar yaddaşımızı keçmişə aparır, tamaşaçını öz 
həyatını, öz keçmişini xatırlamağa məcbur edir (283, 134). 
Dastanda Dədə Qorqud bütöv bir tayfanın, elin oba-
nın, xalqın ümumiləşdirilmiş obrazıdır, müdrikdir, huma-
nistdir, insanpərvərdir. Rejissorun səhnə yozumuna görə, 
Dədə Qorqud milləti parçalamaq, başqasının aşına su tö-
küb fitnə-fəsad törətmək istəyənlərə, xəyanətkarlara qarşı 
qəzəb püskürür. Belə bir mövqedə rejissor dastanın qəhrə-
manlıq ruhunu saxlayır. Eyni zamanda (igidlik prinsipinə 
əsasən) məişət kontekstində iftiraya, yalançılığa qarşı is-
tehzanı və ifşanı gücləndirmişdir. Həmin mövqedə dastan 
öz milli koloritilə nə qədər cazibədardırsa, bəşəri huma-
nizm ideyaları ilə bir o qədər mənalıdır, dərin fikirlidir. 
Tamaşanın birinci hissəsində Dədə Qorqudun özü və 
onunla bağlı hadisələr epos notları ilə çulğanıb. Poetik-psi-
xoloji, nağıl-dastanvari qatda personaclar üçün tanrı sözü 
və onun anlayışı ölməzlikdir, hər biri dini mahiyyət daşı-
yır, tanrıya tapınmaq təbiətə, ulu varlığa qovuşmaq de-
məkdir (283, 135).  
V.İbrahimoğlu daha sonra dastana ikinci dəfə müra-
ciət etdi. «Bakı «Yuğ» teatrının «Kitabi-Dədə Qorqud» 
 313 
dastanının «Bamsı Beyrək» boyuna istinadən yazıb tama-
şaya qoyduğu «Oğul» tamaşası da bir sıra yaxşı cəhətləri 
ilə seçildi...  Burada oğul igidliyi, dəyanəti ilə yanaşı, ana 
müqəddəsliyi, ana ürəyi, ana məhəbbəti öz əksini tapmış-
dır. Ailənin kişi ilə tamhüquqlu üzvü olan ana yalnız tərbi-
yəçi deyil, həm də xilaskardır. Ana adı əsərdə çox qürurla 
səslənir. Ailə şərəfi, saf məhəbbət uğrunda mübarizə apa-
ran ana həm də cəfakeşdir, sədaqət rəmzidir, dözümlüdür» 
(195). 
 Sənətşünas İ.Rəhimliyə görə, «Yuğ» teatr studiyası-
nın «Dədəm Qorqudun kitabı»ndan «Baybörənin oğlu 
Bamsı Beyrək boyu» üzərində «Oğul» adlı yuğlaması ilk 
və bəlkə də, buna görə də duyğulu və ehtiraslı sözdür...» 
(284). 
Rejissor V.İbrahimoğlu sözü gedən boyu səhnələşdi-
rərkən bir sıra priyomlardan istifadə etmişdir. Aktyorlar 
qədim türk dilində danışırlar, eposun məntiqinə söykənir-
lər. Rejissor bunu belə əsaslandırır: «Çağdaş dünyaduyu-
mumuzu, düşüncəmizi nəzərə almışıq. Bu gün azərbaycan-
lı adlanan insanın - sənin, mənim, qohum-tanışlarımızın 
şüurunda, mənəviyyatında, ruh aləmində materializm, əski 
inanclar və islam dininin məzmunlu dəyərləri, nemətləri 
elə qatışıb, bitişib ki, onları bir-birindən ayırmaq, əslində, 
mümkün deyildir» (284).   
Başqa sözlə, V.İbrahimoğlu tamaşada cəmi bir boya 
əsaslansa da, bu boy vasitəsi ilə Azərbaycan mənəviyyat 
tarixinin bütün ruhunu təcəssüm etdirməyə çalışıb. Boyu 
konkret bir dövrün, konkret bir zamanın epik faktı kimi 
yox, bətnində, ruhunda özündən əvvəlki və özündən son-
rakı zamanı təcəssüm etdirən milli mədəniyyət hadisəsi 
kimi təqdim etmişdir. Əsərə baxan tamaşaçı oğuz tarixinin 
bu səhifəsində təkcə dünəni yox, bugünü və dünənlə bu 
gün arasındakı bütün tarix yolunu görə bilir. Bəs bu, ta-
maşaçıya nə verir? 
 314
İ.Rəhimli yazır ki, tamaşada «dəfələrlə səslənən bu 
sözlər («Qutlu olsan dövlətiniz» - Y.İ.) əski tariximizin də-
rinliyindən, ən son həddən-səddən, ulu və qəhrəman əc-
dadlarımızdan bizə xeyir-dua kimi səslənir, qayğılı xəbər-
darlıq kimi anlaşılır. Bir anlığa sehrli-ovsunlu uyğudan 
oyanırsan, ulu Dədəmizin milli, etnik birliyi uğrunda çaba-
lamalarının çağdaş mənalarını görürsən. Bir anda anlayıb-
duyursan ki, uğursuz nə insan yaşaya bilər, nə toplu, nə də 
dövlət» (284). 
V.İbrahimoğlu eposun «Dəli Domrul» boyunun mo-
tivlərindən artıq «Mən Dədə Qorqud» tamaşasında istifadə 
etsə də, eyni boya bir müddətdən sonra tamamilə fərqli bir 
uslubda yenidən müraciət etmişdir. Rejissor burada əski 
mətni tam yeni yozumda gerçəkləşdirmişdir. Prof. R.Bə-
dəlov yozumlar arasındakı fərq haqqında yazır: «Vaqif İb-
rahimoğlu on il bundan qabaq (1982-ci ildə - Y.İ.) Tədris 
Teatrında özünün ən önəmli tamaşalarından olan «Mən - 
Dədə Qorqud»da Dəli Domrula müraciət etmişdi. O 
tamaşada Dəli Domrul üsyankar, ittihamçı idi, hətta Dədə 
Qorqudun təmsil etdiyi əski şaman ruhuna qarşı qiyamlı 
idi və onların qarğışı artıq Domrulu tutmurdu. Yeni Allaha 
pərəstiş əski ovsunların tilsimini qırmışdı, yeni Allaha diz 
çökürdü, pənah diləyirdi, Domrul və Allah-təalaya məhz 
bu hərəkət «xoş gəlirdi». O tamaşanın mayası rejissorun 
fikir, nəzəriyyə axtarışları idi və məhz Domrul bu fikirlə-
rin özəyi idi. On ildən sonra (1992-ci ildə) indi rəhbər ol-
duğu «Yuğ» teatrında Vaqif yenidən Dəli Domrula müra-
ciət etdi, monotamaşa qurdu, onu aktrisa Mehriban Zəkiyə 
tapşırdı, tamaşanın adınısa «Xatun» qoydu. Amma bu 
dəfəki Dəli Domrul tam başqa cür alındı... Əslində, Vaqif-
lə Mehribanın «Xatun»unda dərin, gizli mənalar axtarmaq 
lazım deyil. Daha dəqiq desək, bu tamaşada nəzəriyyədən 
əsər-əlamət qalmayıb, keçmiş «Mən - Dədə Qorqud» 
tamaşasının fikir aşkarlığı, fikir təməli əriyib» (69). 
 315 
«Yuğ» teatrının «Dəli Domrul» boyu əsasında hazır-
ladığı «Xatun» tamaşası da bir sıra üstün cəhətləri ilə se-
çildi.  Burada qadın-kişi münasibətlərindəki ülvilik, cəfa-
keşlik, qadın məhəbbəti, qadın sədaqəti ön plana çəkilib. 
Rejissor Vaqif İbrahimoğlunun quruluş verdiyi «Xatun» ta-
maşasında gənc aktrisa Mehriban Zəkinin orijinal oyun ma-
nerası rejissor taktı, rejissor dinamikası ilə birləşərək belə 
bir həqiqəti təsdiqlədi ki, yüksək sənətkarlıq güclü texnika 
ilə qovuşduqda hər bir fiziki hərəkət və cest düşünülmüş 
məna yükü ilə tamamlandıqda oyunun səmimiyyətinə inam 
yaradır, ifanın tamaşaçıya təsirini artırır (195). 
Maraqlıdır ki, 1992-ci ildə - müstəqilliyimizə təzə 
qədəm qoyduğumuz dövrdə tamaşaya qoyulmuş «Xatun» 
tamaşası mətbuatda həm də Azərbaycan cəmiyyətinin gələ-
cəyinin - siyasi narahatlıqların arxada qalıb xalqın yalnız 
mədəni qayğılarla yaşayacağı dövrün müjdəsi kimi qiymət-
ləndirildi: «...Və gün gələcək... İstiqlal bərkiyəcək və Sənət 
Teatrosu Siyasət teatrını üstələyəcək. Biz o günün dadını, o 
günün işığını dünən axşam gördük və yaşadıq!..» (278). 
Bilavasitə «Kitabi-Dədə Qorqud» mətni əsasında 
hazırlanmış tamaşalar içərisində «Dədə Qorqud» tamaşası-
nı da qeyd etmək olar. Dastanın «müqəddiməsi əsasında 
Vidadi Həsənovun iştirakı ilə göstərilən mono-tamaşa 
Qorqud tamaşaları sırasına daxil oldu. Azərbaycan Dövlət 
Mədəniyyət və İncəsənət Universitetinin «Səda» tədris 
teatrında hazırlanmış «Dədə Qorqud» tamaşası da öz 
estetik mahiyyəti, poetikliyi ilə nəzəri cəlb edirdi» (195). 
Beləliklə, «Kitabi-Dədə Qorqud» müasir Azərbaycan 
dramaturgiyasının inkişafına qüvvətli şəkildə təsir etmiş, 
onun motivləri əsasında bir çox görkəmli sənətkarlar tərə-
findən dram əsərləri yazılmış, rejissorlarımız birbaşa 
(müstəqil şəkildə) eposa müraciət edərək mətnin dramatik 
potensiyasını səhnədə «hərəkətə» gətirmişlər. Bu cəhətdən 
eposun müasir Azərbaycan dramaturgiyası və teatr 
 316
tarixindəki təsirinin davamlı milli hadisə olması Azərbay-
can Teatr Xadimləri İttifaqının 1999-cu ildə keçirdiyi «Ki-
tabi-Dədə Qorqud» və Azərbaycan teatrı» mövzusundakı 
elmi-praktiki konfransının əsas leytmotivini təşkil etmişdir 
(343). 
«Kitabi-Dədə Qorqud» eposunun çağdaş Azərbaycan 
ədəbi düşüncəsinin dramaturci kodunu belə coşqulu şəkil-
də hərəkətə gətirməsi, əslində, bir təsadüf olmaqdan, ya-
xud xalqımızın öz milli eposuna məhəbbətinin ifadəsi ol-
maqdan ziyadə dastanın «bətnindəki» dram potensiyasının 
müvafiq şəraitdə «işə düşməsi» demək idi. «Kitabi-Dədə 
Qorqud» bir milli dastan - epos olsa da, o, tədqiqatçıların 
təsdiq etdiyi kimi, Azərbaycan milli teatr düşüncəsinin ən 
əski və əsas qaynaqlarından birini təşkil edir (141, 113). 
Milli oyanış milli düşüncə simvollarının hərəkətə gəlməsi 
ilə baş verir. Heç təsadüfi deyildir ki, Azərbaycan drama-
turgiyasında «Dədə Qorqud» mövzusu həmişə milli dü-
şüncə, milli özünəqayıdış ideyaları ilə bağlı olmuşdur. Bu, 
istər sovet dönəmində, istərsə də müstəqillik dövründə 
yazılmış «Dədə Qorqud» pyeslərinə eyni dərəcədə aiddir. 
Sovet dönəmində «Kitabi-Dədə Qorqud» eposu ümumən 
ədəbiyyatda və dramaturgiyada milli düşüncəni ölməyə 
qoymayan ideyalar qaynağı, eposdakı obraz və motivlər 
milli ideyaların veriliş - təqdimat vasitəsi kimi istifadə 
olunurdusa, müstəqillik dövründə «Dədə Qorqud» artıq 
milli özünüdərkin təkamül qaynağı kimi istifadə olunmaq-
dadır. Bu da göstərir ki, bu epos, əslində, ölməz milli dü-
şüncə qaynağıdır. O - milli düşüncənin başlanğıcıdır; milli 
ədəbiyyat milli düşüncənin əsaslarından biridir. Bu məna-
da müasir Azərbaycan ədəbiyyatının, o cümlədən drama-
turgiyasının «Kitabi-Dədə Qorqud» mövzusuna dönə-dönə 
qayıtması milli düşüncəsinin inkişaf dialektikasından do-
ğur. Milli düşüncə milli sxemlər əsasında gerçəkləşir. Bir 
milli düşüncə öz genetik sxemlərindən qırağa çıxarsa, o, 
 317 
artıq milli olmaz - özgələşər. Bu cəhətdən hər bir milli 
düşüncə, əslində, öz qaynağına - ilkinliyinə, başlanğıcına 
doğru «can atır». Bu «canatma» milli düşüncənin mövcud-
luq üsuludur. Milli düşüncə bütün hallarda öz bünövrəsinə 
aid olur, ondan başlanır, onun üstündə boy ataraq, öz bü-
növrəsini - mayasını, ilkin əsaslarını daim ruhunda gəzdi-
rir. Bu cəhətdən Azərbaycan milli düşüncəsinin əsas kod-
larından olan milli ədəbiyyatımız bütün tarixi boyunca heç 
vaxt «Kitabi-Dədə Qorqud»dan ayrı düşməmişdir. Öz 
inkişafında dönə-dönə - ritmik şəkildə daim ona qayıtmış, 
ondan poetik enerci almışdır. Müasir Azərbaycan drama-
turgiyasında «Dədə Qorqud» mövzusuna daim müraciət 
olunması milli düşüncənin ona olan ehtiyacını göstərməklə 
yanaşı, Azərbaycan ədəbi düşüncəsinin başlanğıcı olan 
«Kitabi-Dədə Qorqud»un tükənməz bir mənbə olduğuna, 
öz poetik enercisi ilə milli düşüncəmizi əbədi olaraq qida-
landıracağına heç bir şübhə yeri qoymur. Bu da öz növbə-
sində belə bir qənaətə gəlməyə imkan verir ki, müasir 
ədəbiyyatımızda «Dədə Qorqud» mövzusu hələ bundan 
sonra daha da intişar tapacaq və biri-birindən gözəl əsərlər 
meydana gələcəkdir. 
 318
N Ə T İ C Ə 
 
«Kitabi-Dədə Qorqud» dastanları və müasir Azər-
baycan ədəbiyyatı» probleminin tədqiqi ilk növbədə üzə 
çıxardı ki, «milli varlığımızın mötəbər qaynağı» olan «Də-
də Qorqud» eposu (ulu öndər H.Əliyev) bütün zamanlarda 
milli mədəniyyətimizin, ədəbiyyat və incəsənətimizin bü-
növrəsi olaraq qalır.  Bu cəhətdən müasir Azərbaycan ədə-
biyyatı da «Kitabi-Dədə Qorqud»la sıx və qırılmaz tellərlə 
bağlıdır.  Milli elmi və ədəbi düşüncə dövriyyəsinə XX əs-
rin birinci yarısında daxil olmuş «Qorqud» eposunun 
göstərdiyi təsir fasiləsiz olmuş, onilliklər ərzində abidənin 
ədəbiyyatımıza təsiri getdikcə güclənmiş, onun obrazlar 
aləmi, ideya və mövzuları ilə bağlı çoxsaylı nəsr, nəzm və 
dram əsərləri yazılmışdır.  
Əsərdə «Kitabi-Dədə Qorqud» dastanlarının Azər-
baycan ədəbi-estetik düşüncəsinin ilk qaynağı kimi tədqiq 
edilməsi problemin aşağıdakı aspektlərini üzə çıxarmışdır:  
1. «Folklor və yazılı ədəbiyyat» aspekti. 
2. «Kitabi-Dədə Qorqud» Azərbaycan ədəbi düşün-
cəsinin mərhələsi kimi. 
3. «Kitabi-Dədə Qorqud» Azərbaycan ədəbi düşün-
cəsinin qaynağı kimi. 
4. «Kitabi-Dədə Qorqud»un Azərbaycan şifahi ədəbi 
düşüncə tarixinə təsiri. 
5. «Kitabi-Dədə Qorqud»un yazılı ədəbi düşüncə 
tarixinə təsiri. 
6. «Kitabi-Dədə Qorqud» və müasir Azərbaycan 
ədəbiyyatı.   
Dastanın Azərbaycan ədəbi düşüncəsinin inkişafında 
mühüm və əlahiddə yeri vardır. Belə ki, «Qorqud» eposu 
bir tərəfdən milli ədəbi-bədii yaradıcılığın konkret bir 
mərhələsi, digər tərəfdən isə həm də milli düşüncənin 
bütün ilkin arxetiplərini özündə qoruyan mənbə - 
 319 
qaynaqdır. Müasir Azərbaycan ədəbiyyatı öz poetik ma-
hiyyətinin hansı səviyyəsindən baxılırsa-baxılsın, ilkin 
qaynaqları etibarilə «Kitabi-Dədə Qorqud»a bağlanır. Bu 
cəhətdən tədqiqat milli ədəbiyyatımızın obrazlar sistemi-
nin, bədii təfəkkür tərzinin, dünyanı bədii qavramasının 
poetik üsulunun alt qatında, bünövrəsində «Qorqud» epo-
sundan gələn poetik kodlarını aşkarlamışdır. Dastan bir 
«etnopoetik ruh» (başqa adla: «Qorqud» ədəbi ruhu), ədə-
bi düşüncənin arxetipik əsası kimi müasir ədəbi düşün-
cənin dərin qatlarında həmişə var olmuşdur.  
İşdə «Kitabi-Dədə Qorqud» eposunun milli ədəbi 
düşüncənin inkişaf tarixinə təsirinin tədqiqi nəticəsində 
müəyyənləşdirilmişdir ki, «Dədə Qorqud» epik ənənələri-
nin milli ədəbi düşüncəyə təsiri, əsasən, iki istiqamətdə 
olmuşdur: 
1. Eposun şifahi xalq yaradıcılığına - folklora təsiri; 
2. Eposun qədim və orta əsrlər yazılı ədəbiyyatına 
təsiri. 
«Dədə Qorqud» dastanları özünəqədərki folklor ya-
radıcılığı ilə özündən sonrakı folklor yaradıcılığının ara-
sında durmaqla bir körpü rolunu oynamış, «Dədə Qorqud» 
körpüsündən keçən Azərbaycan şifahi xalq ədəbiyyatı - 
milli folkloru eposun tükənməz enercisi ilə qidalanıb coş-
qun inkişaf yoluna qədəm qoymuşdur. Dastanın qədim və 
orta əsrlər şifahi xalq yaradıcılığına təsiri son dərəcə qüv-
vətli olub, çox geniş və zəngin ədəbi nümunələrlə təmsil 
olunur. İstər «Qorqud» eposu, istərsə də ümumən şifahi 
xalq yaradıcılığı vahid poetik ənənəni təşkil etmiş və 
«Dədə Qorqud» eposu bu ənənə daxilində unikal rola ma-
lik olmuşdur. O, özünəqədərki folklor ənənələrini əxz et-
miş, uzun əsrlər boyu özündə yaşadaraq inkişaf etdirmiş, 
daha sonra cilalanmış, sabitləşmiş ənənə kimi özündən 
sonrakı folklor yaradıcılığının tarixi dövriyyəsinə daxil et-
mişdir. Bu cəhətdən eposun müasir Azərbaycan 
 320
ədəbiyyatına təsiri heç də XX əsrin birinci yarısından - 
dastanın Azərbaycanda çap olunub yayılmasından başlan-
mır. «Kitabi-Dədə Qorqud» dastanları epik ənənə, milli 
epik ruh kimi əsrlər boyu ədəbiyyat tariximizdə olmuş, 
qədim və orta əsrlər ədəbi düşüncəmizdən keçərək müasir 
ədəbiyyatımızın ruhuna daxil olmuşdur.  
Tədqiqatda «Kitabi-Dədə Qorqud» dastanlarının 
müasir Azərbaycan nəsrinin inkişafındakı rolunun öyrənil-
məsi göstərmişdir ki, çağdaş Azərbaycan nəsrində «Dədə 
Qorqud» motivləri M.Rzaquluzadənin yazdığı «Bamsı 
Beyrək» və «El gücü» povestləri ilə başlayır. Hər iki po-
vest birbaşa «Kitabi-Dədə Qorqud» eposu ilə bağlıdır. 
Yazıçı boyların məzmununu öz povestlərində hekayələş-
dirmişdir: hər boyun süjetini müxtəlif motivlərə ayıraraq, 
hər bir motivi bir hekayənin mövzusuna çevirmişdir. 
M.Rzaquluzadə boyları bədiiləşdirərkən süjet xətlərində, 
obrazların xarakterində müəyyən dəyişikliklər etmiş, baş-
qa sözlə, dastandan götürdüyü elementləri öz bədii kon-
sepsiyasına uyğun həm də dəyişmişdir. Bu da eposla onun 
əsərləri arasında müəyyən fərqlər yaratmışdır. Yazıçı das-
tandakı müəyyən boyları bədiiləşdirərkən onlara həm də 
sərbəst yanaşmış, süjetləri öz yazıçı ideyasına uyğun 
dəyişdirmişdir. Bu elementlər süjetin üst qatında açıq-
aydın bilinən səviyyəni təşkil edir. Alt qatda isə «Kitabi-
Dədə Qorqud» dastanları və müasir Azərbaycan ədəbiyya-
tı» probleminin ana sütununu təşkil edən «yazıçı və epos» 
münasibətlərinin mürəkkəb sistemi durur. M.Rzaquluzadə-
nin «Dədə Qorqud» eposundan ilhamlanmasının əsas yara-
dıcı keyfiyyətini «mənəvi istiqamət» təşkil etmişdir. Bu xətt 
yazıçının əsərlərinin nümunəsində müasir Azərbaycan ədə-
biyyatında «Dədə Qorqud» motivlərinin «mənəvi istiqa-
mət»də bədiiləşməsinin əsasını təşkil etmişdir. Sənətkarın 
yaşadığı dövrün - stalinizm dövrünün ab-havası içərisində 
eposun «oğuzçuluq» («oğuz-türkçülük») ideologyyasını əks 
 321 
etdirən etnik-milli ideyalarının (Azərbaycan) sovet ədəbi 
fikir dövriyyəsinə daxil etməyin yeganə yolu elə «mənəvi 
istiqamət», yəni milli-etnik ideyaları «mənəvi formullar» - 
obraz və motivlər şəklində vermək idi. M.Rzaquluzadə bu 
yolla getmiş, «Kitabi-Dədə Qorqud»dakı milli-mənəvi ide-
yaları bədii-mənəvi konseptlərə - «milli» xarakterin «mə-
nəvi» keyfiyyətlərinin bədii təcəssümünə çevirmişdir.  
Azərbaycan nəsrində M.Rzaquluzadə ilə başlanan  
«mənəvi istiqaməti» daha sonra Ə.Muğanlı (Qurbanov) 
davam etdirmişdir. Yazıçının «Dədə Qorqud» motivləri 
əsasında yazdığı əsərlər «Məclisə Dədə Qorqud gəldi» adlı 
hekayə-əfsanədən, «Qorqud dədənin öyüdü» hekayəsindən 
və «Şəhriyar» povestindən ibrətdir. Yazıçının bu üç əsərini 
(iki hekayə və bir povest) biri-biri ilə birləşdirən, onların 
«vahid» əsərin tərkib hissələri kimi qovuşduran bir forma-
janr xüsusiyyəti var. O, həm hekayələrini, həm də povesti 
janr, forma, həcm  keyfiyyətlərindən asılı olmayaraq, bir 
«əfsanə» kimi düşünmüşdür. Ə.Muğanlı öz hekayələrini 
janr baxımından «hekayə-əfsanə» hesab etmiş, povestini 
isə məzmun baxımından «əfsanə» sözü ilə adlandırmışdır: 
«Şəhriyar əfsanəsi». Bu, yazıçının  «Kitabi-Dədə Qorqud» 
motivlərinə müraciətdə tapdığı bədii üsul, tarixlə («Dədə 
Qorqud» eposu) müasirliyi birləşdirməyin ədəbi-bədii 
üslubudur.  
Tədqiqat müəyyənləşdirmişdir ki, keçən əsrin 70-ci 
illərindən Azərbaycan nəsrində «Dədə Qorqud» motivləri 
əsasında yeni bir tendensiya da özünü göstərməyə başla-
yır. Bu, eposun obraz və ideyalarından milli özünütəsdiq 
vasitəsi kimi istifadə edilməsi idi. Həmin istiqamətin əsası 
görkəmli Azərbaycan yazıçısı Anarın yaradıcılığında qo-
yulur. Onun 1969-1972-ci illərdə yazdığı «Dədə Qorqud» 
povesti ilə «Kitabi-Dədə Qorqud» milli ədəbi düşüncədə 
milli özünütəsdiq, milli oyanış və dirçəliş qaynağı kimi 
tərənnüm olunur. Milli ədəbiyyatda (nəsrdə) «Dədə 
 322
Qorqud» motivləri əsasında yaranan bu milli özünütəsdiq 
istiqaməti M.Rzaquluzadə ilə başlanan, Ə.Muğanlı ilə 
davam etdirilən «mənəvi istiqamətin» həm davamı, həm 
də ondan fərqlənən müstəqil düşüncə axarı idi. Onun ya-
zıçı Anarla başlanması təsadüfi deyildir. Anarın yaradıcılı-
ğı milli ədəbiyyatımızın xüsusi səhifəsi olduğu kimi, «Ki-
tabi-Dədə Qorqud» eposu da Anar yaradıcılığının xüsusi 
səhifəsidir. Lakin müasir ədəbiyyatda «Dədə Qorqud» mo-
tivləri məsələsinə münasibətdə Anar yaradıcılığını M.Rza-
quluzadə və Ə.Muğanlıdan fərqləndirən xüsusi bir keyfiy-
yət var. Bu, «Kitabi-Dədə Qorqud» eposunun onun təkcə 
bədii yaradıcılığında deyil, eyni zamanda elmi yaradıcılı-
ğında mühüm yer tutmasıdır. Başqa sözlə, epos Anarı tək-
cə onun bədii motivlərindən istifadə baxımından yox, həm 
də elmi baxımdan cəlb etmişdir. Məsələnin bu cəhəti eti-
barilə Anar, əslində, onaqədərki ənənəni uğurla davam və 
inkişaf etdirmişdir. Eposu eyni zamanda həm elmi, həm də 
bədii düşüncənin obyektinə çevirmək ənənəsi Ə.Dəmirçi-
zadədən başlanır. O, «Dədə Qorqud» mövzusunda dram 
əsərləri ilə müasir Azərbaycan ədəbiyyatında «Kitabi-Də-
də Qorqud» motivlərinin əsasını qoyduğu kimi, eposun 
dili ilə bağlı qiymətli və fundamental əhəmiyyətə malik 
olan əsərlər yazmışdır. Bu ənənə sonradan müxtəlif forma-
larda davam etdirilsə də, həmin yanaşma parlaq formada 
iki ədibin - Anarın və K.Abdullanın yaradıcılığında öz 
əksini tapmışdır. 
Anarın «Dədə Qorqud» yaradıcılığının əsasında 
«Dədə Qorqud» povesti durur. O, povestdə milli mədəniy-
yətin “ana kitabını” povestdə milli tarixin ana sütununa, 
milli taleyin məhvərinə çevirmişdir. Təhlil müəllifin mət-
nə daxil etdiyi «milli tale yükünün» üç qatını aşkarlamış-
dır: Birincisi, «Kitabi-Dədə Qorqud» eposundan gələn 
oğuz milli tarixi; İkincisi, Oğuz tarixinin də onun içərisinə 
 323 
bütövlükdə daxil olduğu ümumtürk milli tarixi; Üçüncüsü, 
Oğuz-Türk taleyinin içində olan Azərbaycan milli tarixi. 
Bu üç qat biri-birinin içində olub, vahid orqanizmi 
təşkil etməklə «ümummilli taleyi» yaradır. Həmin ümum-
milli tale «Kitabi-Dədə Qorqud» dastanlarında «oğuzların 
tarixi» kimi təcəssüm olunmuşdur. Anar öz povestində hər 
üç layı - oğuz tarixi, ümumtürk tarixi və Azərbaycan tari-
xini həm ayrılıqda, həm də bütöv bir orqanizm kimi əsərə 
daxil etmişdir.  
Tədqiqat göstərmişdir ki, Azərbayan nəsrində K.Ab-
dullanın yaradıcılığının simasında «Dədə Qorqud» motiv-
lərinin tamamilə yeni və orijinal yozum istiqaməti yaran-
mışdır. Milli nəsrdə «Kitabi-Dədə Qorqud» dastanlarının 
postmodernist roman «yozumu» yazıçı, şair, prof. K.Ab-
dullanın yaradıcılığı ilə bağlıdır. Onun «Yarımçıq Əlyaz-
ma» romanı başdan-ayağa təzadlar və müəyyən mənada 
qəribəliklər üzərində qurulmuşdur. Əsərin çox sadə və qısa 
məzmunu məna etibarilə çox mürəkkəb və nəhəng müna-
sibətlər sistemini əhatə edir. K.Abdullanın ustalığı ondadır 
ki, burada təzadlı məqamları biri-birinə üzvi şəkildə qo-
vuşdurub. Süjetin sadəliyi məzmunun məna qloballığı ilə 
qovuşaraq kompozisiya mürəkkəbliyi yaradıb. Romanın 
süjet əsasında duran «casus» məsələsi nə qədər komik 
planda təsvir olunsa da, onun altında çox ciddi problemlər 
durur.  
Təhlil «Yarımçıq Əlyazma» romanının kompozisi-
yasında mətnin dörd ifadə planını üzə çıxarmışdır: Birin-
cisi, romanın təhkiyəçi Qorqud da daxil olmaqla oğuzlar-
dan bəhs edən əsas süjet planı; İkincisi, təhkiyəçi Qorqu-
dun birinci süjet planındakı bütün hadisələrə müstəqil mü-
nasibətini ifadə edən və mətndə mötərizə içərisində veril-
miş plan; Üçüncüsü, romanda zamanın sinxronlaşdırılması 
(paralelləşdirilməsi) prinsipinə əsaslanmaqla Şah İsmayıl 
Xətaidən bəhs edən süjet planı; Dördüncüsü, romanda 
 324
müəllifin - K.Abdullanın birbaşa iştirakını təmin edən və 
mətndə ayrıca şrift düzümü ilə verilmiş elmi şərh planı. 
Gəldiyimiz qənaətə görə, romanın məkan-zaman qu-
rumu dörd zaman qatından təşkil olunmuşdur: 1. Oğuzlar 
haqqında təhkiyə zamanı; 2. Xətai haqqında təhkiyə 
zamanı; 3. Qorqudun müəllif təhkiyəsinin zamanı; 4. 
K.Abdullanın müəllif-alim təhkiyəsinin zamanı. 
İşdə müasir Azərbaycan poeziyasında «Dədə Qor-
qud» motivlərinin tədqiqi göstərmişdir ki, Azərbaycan 
poeziyasında xüsusilə görkəmli şairlərin yaradıcılığında 
«Dədə Qorqud» motivlərindən istifadə kiçik janrlardan 
(şeirlərdən) monumetal janrlara (poemalara) doğru istiqa-
mət götürmüşdür. Bu cəhətdən B.Vahabzadə, N.Xəzri, 
B.Səhənd, A.Abdullazadə, Z.Yaqub, N.Kəsəmənli, V.As-
lan və b. şairlər Dədə Qorqud ruhunda təkcə kiçik həcmli 
şeirlər yazmamış, eləcə də iri poemalar yaratmışlar. Azər-
baycan şairlərinin yaradıcılığında «Kitabi-Dədə Qorqud» 
motivlərindən istifadə bütün hallarda milli-mənəvi dəyər-
lərlə bağlı olmuşdur. Şairlər eposa milli dəyərlərin qaynağı 
kimi müraciət etmişlər. Özünü bir milli şəxsiyyət və sima 
kimi axtaran, milli özünütəsdiq ideyaları üçün alışıb-yanan  
yaradıcı subyektlər bütün bu ideya və idealları məhz 
«Kitabi-Dədə Qorqud» dastanlarında tapırdılar.  
Tədqiqat göstərmişdir ki, «Dədə Qorqud» motivləri 
müasir Azərbaycan şeirində geniş yayılmışdır. Bu proses 
müasir şeirimizin bizim keçən əsrdən başlayan və bugünə 
qədər davam edən tarixini, demək olar ki, bütövlükdə əha-
tə edir. Bu dövrdə stalinizm repressiyalarından irəli gələn 
bəzi fasilələr olmuşsa da, «Dədə Qorqud» ruhu ürəklərdə 
yaşamaqda davam etmiş, repressiyalar aradan qalxdıqdan 
sonra həmin ədəbi ruh böyük coşqu ilə ədəbi mətnlərdə öz 
ifadəsini tapmışdır.  
Eposun müasir Azərbaycan şeirinə təsirinin öyrənil-
məsində «Dədə Qorqud» motivləri əsasında yazılmış 
 325 
poemalar xüsusi yer tutur. Tematik təsnifat onları iki qrup-
da götürməyə imkan vermişdir: Birincisi, eposla qismən 
(müəyyən elementlərlə) bağlı olan poemalar. İkincisi, 
«Dədə Qorqud» motivləri üstündə yazılmış poemalar. Bi-
lavasitə «Dədə Qorqud» mövzusunda yazılmış poemalar, 
əsasən, N.Xəzri, B.Səhənd, A.Abdullazadə, Z.Yaqub, 
N.Kəsəmənli, T.Elçin, R.Təhməzoğlu və s. kimi sənət-
karların yaradıcılığını əhatə edir.  
«Kitabi-Dədə Qorqud» eposu, şair N.Xəzrinin yara-
dıcılığında mərkəzi yerlərdən birini tutur. O, müxtəlif za-
manlarda eposa müraciət edərək çox maraqlı əsərlər yarat-
mışdır. N.Xəzri yaradıcılığı üçün «Dədə Qorqud» motiv-
lərinin bədii növlərin monumental janrlarında işlənməsi 
səciyyəvidir: şair-dramaturq bu mövzuda «Əfsanəli yuxu-
lar» adlı poema və iki dram əsəri («Torpağa sancılan qı-
lınc» və «Burla Xatun» pyesləri) yazmışdır. Sənətkarın 
«Əfsanəli yuxular» poeması çox maraqlı quruluşa malik-
dir. İki hissəli əsərin hər bir hissəsi üç yuxudan ibarətdir. 
N.Xəzri əsərdə yuxu elementindən bədii vasitə kimi istifa-
də edərək onunla minillərin arxasında qalmış oğuz dünya-
sına daxil olur. Yuxular şairi müqəddəs inamlar və inanc-
lar dünyasına - sənətkarın şəxsiyyət və yaradıcılığında 
özünü qabarıq xətt, aparıcı keyfiyyət kimi büruzə verən 
«inamlı  insan» obrazının mənbəyinə doğru pərvazlandırır. 
N.Xəzri poemaya milli düşüncənin qədim obrazları ilə 
nöqtə qoymaqla öz vətənlərini doğma anaları bilən, onu 
ana qədər dərindən sevən oğuzların «Vətən - Ana» sevgi-
sinin dünya durduqca çinar kimi həmişəyaşıl, bahar kimi 
işıqlı, həyat kimi əbədi olacağını təsdiq etmişdir.  
Müasir Azərbaycan ədəbiyyatında «Dədə Qorqud» 
motivləri əsasında yazılmış poemalar içərisində Cənubi 
Azərbaycan şairi Bulud Səhəndin yaradıcılığının xüsusi 
yeri vardır. Səhəndin «Dədə Qorqud» mövzusunda yazdığı 
ikicildlik «Sazımın sözü» poemalar silsiləsi ustad 
 326
M.Şəhriyarın «Heydərbabaya salam» əsərindən sonra Cə-
nubi Azərbaycanda ikinci möhtəşəm ədəbi hadisə sayılır. 
Səhənd «Sazımın sözü»ndə dastanın altı boyunu nəzmə 
çəkmişdir. Şair bu əsərlərlə xalqımızın milli-mənəvi də-
yərlərinə bağlılığını ortaya qoymuşdur. Ömrünü xalqının 
milli azadlıq mübarizəsinə həsr etmiş Səhəndin, ümumiy-
yətlə, bu əsərləri yazmaqda ən ali məqsədi xalqının damar-
larında qanla axan milli yaddaşı, qəhrəmanlıq ruhunu 
oyatmaq olmuşdur. «Sazımın sözü» kitabındakı bütün 
poemalarda zülm və zalımlara qarşı mübarizə ideyası du-
rur. Bu xətt altı poemanı öz ətrafında açıq şəkildə birləşdi-
rən xəttdir. Həmin xətt birləşdirici poetik motiv olmaqla 
qalmayıb, bu poemaların hər birini milli azadlıq uğrunda 
mübarizə manifestinə çevirmişdir.  
Tdqşiqatda şair-alim A.Abdullazadənin bir neçə dəfə 
Azərbaycan, o cümlədən rus dilində çap olunmuş «Ulu 
Qorqud» adlı poeması sənətkarın «dünənin» bünövrəsi 
üzərində durub «bugünə» yazdığı «məktub» - poema kimi 
səciyyələndiirlmişdir. A.Abdullazadə əsərdə bugünlə dü-
nən - müasirliklə tarix arasında «Dədə Qorqud» adlanan 
bir məclis - «körpü» qurmuşdur. «Dədə Qorqud» həqiqət-
lərini Azərbaycan xalqının «həqiqət tarixi» - «mənəvi ger-
çəklər tarixi» kimi tərənnüm edən şair dünyanın ulu dəyər-
lərinin tarix boyunca dəyişməz qaldığını göstərmişdir. 
Əsərdə müəllifin «mərdlik» haqqında düşüncələri dərin 
fəlsəfi məzmuna malikdir. Sənətkarın poemada uca dəyər-
lər səviyyəsində öydüyü varlıqlardan biri anadır. A.Abdul-
lazadə ananı bir insan, uca, ülvi varlıq olmaqla yanaşı, 
həm də müqəddəs milli dəyər kimi tərənnüm etmişdir. 
«Dədə Qorqud» motivləri ilə bağlı «Saz» dastan-
poesmasını yazmış şair Zəlimxan Yaqubun yaradıcılığı, 
əslində, bütün ruhu ilə Dədə Qorqud dünyasına bağlıdır. 
Sənətkar əsərdə Dədə Qorqudu qılıncın belə kəsə bilmə-
diyi ağıla-huşa malik hikmət sahibi, el-obanın üstünə dərd 
 327 
qoşun çəkəndə qəm səfini öz qopuzunun sehri ilə pozan 
ulu ozan, gözlərindən körpələrin bəbəyinə od verən, qopu-
zu ilə ana vətən torpağına dad verən, igidlərə hünərindən 
ad verən, sözlərin mənasını yozan ulu müdrik kimi tərən-
nüm etmişdir. Müəllif sazı tərənnüm edərkən Dədə Qor-
qud adına arxalanmışdır. Saz haqqında böyük bir dastan-
poema yaradan şair bəyan etmişdir ki, Qorquddan sonra 
min il keçsə də, o, yenə də yaşadı. Çünki Dədə Qorqud 
şairin taleyinə bir yaraşıq olmaqla yanaşı, milli tariximizin 
vüqarıdır. Sənətkar əsərdə oxucuları Dədə Qorqudun 
vəsiyyətinə əməl edib, ən böyük milli sərvətlərimizdən biri 
olan sazı qorumağa çağırır. Bu işin müqəddəsliyini Dədə 
Qorqudun varlığına bağlayır. Çünki Dədə Qorqud adı hər 
bir azərbaycanlı üçün müqəddəsdir. Sənətkar sazı Dədə 
Qorqudun yadigarı kimi tərənnüm etməklə onun müasir 
varlığımızdakı yerinin əbədi olduğunu təsdiq edir.  
«Dədə Qorqud» eposu motivləri əsasında yazılmış 
poemalar içərisində N.Kəsəmənlinin «Dəli Domrul» poe-
ması özünəməxsusluğu ilə diqqəti çəkir. Ümumiyyətlə, 
N.Kəsəmənli ədəbiyyatımızda sevgi şairi kimi tanınırdı. 
O, «Dəli Domrul» poemasında da öz üslubuna sadiq qal-
mış və «Dədə Qorqud motivləri üstündə bir sevgi dastanı 
yaratmışdır. «Dəli Domrul» poemasında mənzum dram 
janrının kompozisiya elementlərindən istifadə olunmuş-
dur. Şair poemada dastanın «Dəli Domrul» süjetini boyda 
olduğu kimi axıradək bədiiləşdirməyə ehtiyac görməmiş-
dir. Dastanda qadının sevgisi, ərinə olan vəfası Tanrının 
xoşuna gəlir və o, Dəli Domrulla qadınına 140 il ömür 
bəxş edir. Lakin N.Kəsəmənli süjetin bu hissələrini 
poema-pyesə gətirməmişdir. Bunun səbəbi əsərin şair tərə-
findən düşünülmüş əsas ideyasının Əzrayılla Qadınının 
dialoqunda tam şəkildə ifadə olunmasıdır. Əslində, şair 
sevginin Tanrının yaratdığı varlıq aləminin ən uca və ən 
ülvi dəyəri olduğunu tərənnüm etmişdir.  
 328
Şair T.Elçinin «Oğul, Buğac» poeması kiçik yaşlı 
uşaqlar üçün nəzərdə tutulmuşdur. Yeddi başlıq-hissədən 
ibarət olan poema ulu ozan dədə Qorqudun tərənnümü ilə 
başlanır. Sənətkar əsərdə Dədə Qorqudu tarixlərdən xəbər 
verən ozan, oğuzlara ad qoyan, oğuz elində küsülüləri 
barışdırıb bütöv cəmiyyətdə sosial harmoniya yaradan ağ-
saqqal, elin sevimlisi, güvənc yeri kimi tərənnüm etmişdir. 
Şair üçün Dədə Qorqud eyni zamanda bədii sözün hamisi, 
ilham mənbəyi, bütün şairlərin, o cümlədən T.Elçinin mə-
nəvi əcdadıdır. Dədə Qorqudun mənəvi irsi indi onun 
sənətkar nəvələrinin sözündə, şeirində yaşayır. Poema baş-
dan-başa «Kitabi-Dədə Qorqud»un birinci boyu - «Dirsə 
xan oğlu Buğac boyu» əsasında yazılmışdır. Poemada ana 
oğlunu atasını xilas edib, xəyanətkarları cəzalandırmağa 
çağırır. Buğac xəyanətkarlarla döyüşə girib, atasını xilas 
edir. Poemanın əsas süjeti ata ilə oğulun qovuşmasının, 
Oğuz elinin birlik və bütövlüyünün təntənəsi ilə bitir. Də-
də Qorqudun dilindən söylənilən nəsihətlər əsərin əsas 
ideya yükünü, ideya-məzmun mahiyyətini ifadə edir.  
R.Təhməzoğlunun «Dədəm Qorqut» adlı epos-
poemasında müəllif «Kitabi-Dədə Qorqud» dastanlarının 
öz bədii deyim tərzini saxlamağa çalışmışdır. Dastanın 
poetik deyim tərzi ilə R.Təhməzoğlunun deyim tərzi biri-
biri ilə qovuşub; bədii düşüncənin zaman adlı sərhədləri 
dəf olunub, poeziya həmişəyaşarılığını və əbədiyyətini təs-
diq edib. «Dədəm Qorqut» poemasının səciyyəvi keyfiy-
yətlərindən biri də aydın cizgilərlə seçilən və əsəri başdan-
ayağa bir bütöv kimi təşkil edən lirizmdir. Əsərdə şair 
tərəfindən əsərin əvvəlindən axırınacan gerçəkləşdirilmiş 
bir xətt də var: milli dil problemi. Dədə Qorqudun dilindən 
«Söz duyumdur, düz toxunsa» kimi ulu həqiqəti səsləndi-
rən R.Təhməzoğlu əsərdə dil ilə bağlı çox dərin problem-
lərə toxunmuş, onların bədii cəhətdən qoyuluşuna nail 
olmuşdur.  
 329 
Ümumiyyətlə, «Kitabi-Dədə Qorqud»un obraz, süjet, 
motiv və ideyaları  müasir Azərbaycan poeziyasına güclü 
şəkildə təsir etmiş, bu mövzuda saysız şeirlər və zəngin 
bədii məzmuna malik poemalar yaradılmışdır. Eposun 
çağdaş şeirə təsiri davamlı olmaqla uzun onillikləri əhatə 
etmişdir. Millilik poeziyadakı Dədə Qorqud «xəttinin» ana 
cizgisini təşkil edir. Bu cəhətdən janrından, formasından 
və həcmindən asılı olmayaraq, «Dədə Qorqud» üstündə 
yaradılmış istənilən bədii nümunədə millilik davamlı xətt 
kimi müşahidə olunur. «Kitabi-Dədə Qorqud»un müasir 
Azərbaycan poeziyasına təsirinin başlıca xarakterik 
xüsusiyyətlərindən biri  bu təsirin ideya tükənməzliyidir. 
Müşahidələr göstərir ki, bütöv Azərbaycan ədəbiyyatında 
olduğu kimi, müasir poeziyada «Dədə Qorqüud» ideyala-
rından istifadə artan xətlə gedir. Bu mövzuda yeni forma 
və məzmunda əsərlər meydana çıxır. Bu da öz növbəsində 
«Kitabi-Dədə Qorqud»un müasir Azərbaycan şeirindəki 
inikası məsələsinin mürəkkəb, çoxplanlı və dinamik səciy-
yəyə malik elmi problem olduğunu bir daha təsdiq edir. 
«Dədə Qorqud» motivlərinin müasir Azərbaycan 
dramaturgiyasına təsiri məsələsinin tədqiqi göstərmişdir 
ki, epos milli dramaturgiyanın inkişafına xüsusi təsir et-
miş, dastanın motivləri əsasında dərin məzmuna malik 
dram əsərləri yazılmışdır. Bu əsərlərin, demək olar ki, ha-
mısı tamaşaya qoyulmuş və bunlardan bəzilərinə Azərbay-
can teatrları dönə-dönə müraciət etməkdədirlər. 
Müasir Azərbaycan ədəbiyyatında «Dədə Qorqud» 
motivləri ədib-alim Ə.Dəmirçizadənin keçən əsrin 40-cı 
illərində yazdığı «Dədə Qorqud» librettosu və «Qaraca 
Çoban» pyesi ilə başlanmış, daha sonra nəsr və poeziyada 
biri-birindən gözəl əsərlər meydana gəlmişdir. Lakin «Də-
də Qorqud»un dram taleyi Ə.Dəmirçizadənin bu əsərləri 
ilə məhdudlaşmamış, sonralar N.Xəzri, K.Abdulla, 
A.Məmmədov və başqaları eposa müraciət edərək, 
 330
bilavasitə dastanın mövzuları ilə bağlı səhnə əsərləri 
yaratmışlar. Tədqiqatda Azərbaycan dramaturgiyasında 
«Dədə Qorqud» mövzusunun üç təzahür səviyyəsi aşkar 
edilmişdir: Birincisi, «Dədə Qorqud» motivləri ilə birbaşa 
bağlı olan əsərlər: bu əsərlərin mövzusu və qəhrəmanları 
eposdan götürülmüşdür. İkincisi, «Dədə Qorqud» motivlə-
ri ilə dolayısı ilə bağlı olan pyeslər. Üçüncüsü, Azərbay-
canın müxtəlif teatrlarında, yaradıcılıq studiyalarında bila-
vasitə «Kitabi-Dədə Qorqud» eposunun mətni əsasında 
hazırlanmış tamaşalar.  
Ə.Dəmirçizadə yaradıcılığının «Azərbaycan ədəbiy-
yatında «Dədə Qorqud» motivləri» mövzusu baxımından 
müstəsna mövqeyi vardır. Ədəbiyyatımızda «Kitabi-Dədə 
Qorqud» mövzusunda ilk bədii əsər Ə.Dəmirçizadənin 
Ş.Şeyxovla müştərək 1943-cü ildə qələmə aldığı libret-
todur. Alimin «Kitabi-Dədə Qorqud» eposuna olan bədii 
marağının əsasında onun elmi marağı dururdu. «Dədə 
Qorqud» librettosunun əsas ideya xətti yurdun düşməndən 
müdafiəsi ilə bağlıdır. Əsər sadə qəhrəmanlıq süjeti üzə-
rində qurulmuşdur. Burada iki ideya xətti aydın müşahidə 
olunur: Birincisi, xalqın yadelli işğalçılara qarşı mübarizə 
ruhunun təsviri; İkincisi, el-obanın dar günündə xalqın, 
zəhmətkeş kütlənin öz içərisindən çıxan qəhrəmanın əsas 
rol oynaması. Hər iki xətt dövrlə, zamanla, əsərin yazıldığı 
vaxtın siyasi-ideoloji ovqatı ilə müəyyənləşirdi.  
Ə.Dəmirçizadənin «Dədə Qorqud» librettosu və 
«Qaraca çoban» pyesinin əsasında «Kitabi-Dədə Qorqud» 
eposundakı «Salur Qazanın evinin yağmalanması» boyu-
nun motivləri durur. Ə.Dəmirçizadə «Qaraca çoban» pye-
sində eyni eposa və onun eyni boyuna yenidən müraciət 
etməklə «Kitabi-Dədə Qorqud» eposunun dramaturgiya 
sahəsində geniş imkanlara malik olduğunu təsdiq etmişdir.  
Azərbaycan ədibləri içərisində «Kitabi-Dədə Qor-
qud» eposuna ardıcıl şəkildə müraciət edən sənətkarlardan 
 331 
biri görkəmli Azərbaycan şairi Nəbi Xəzri olmuşdur. Şair-
dramaturqun «Dədə Qorqud» motivləri üstündəki poema 
və əsərləri eposun ikinci boyu olan «Salur Qazanın evinin 
yağmalanması» oğuznaməsi ilə bağlıdır. Sənətkar bu bo-
yun əsasında bir poema və iki mənzum pyes («Torpağa 
sancılan qılınc» və Burla Xatun») yazmışdır. N.Xəzri öz 
«Dədə Qorqud» yaradıcılığında (poema və pyeslərində) 
qabartdığı, əsərlərinin əsas ideyası kimi götürdüyü Qadın - 
Ana amalı Azərbaycan xalqının milli mənəviyyat tarixinin 
əsas cizgilərindən biridir. Müəllifin yaradıcılığında «Ana - 
Qadın» ideyası «Ana - Vətən» ideyası ilə ayrılmazdır. 
Şair-dramaturqun əsərlərində Ana ilə Vətən eyniləşdiril-
miş, Vətənin müqəddəsliyi və mənafeyi ilə Ananın mü-
qəddəsliyi və mənafeyi arasında bərabərlik işarəsi qoyul-
muşdur. N.Xəzri «Vətən - Ana» amalını tərənnüm etməklə 
xalqımızın tarixi yaddaşını oyatmağa çalışıb, xalqı milli 
tarixin «Ana» adlanan ən müqəddəs dəyəri əsasında yeni-
dən təmizlənməyə, paklanmağa, «Torpaq Anamızı» «Qan 
Anamız» bilib, onu göz bəbəyi kimi qorumağa çağırıb. 
K.Abdullanın «Casus» və «Beyrəyin taleyi» pyesləri 
«Yarımçıq Əlyazma» romanı ilə məzmun və yozum 
konsepsiyasına görə sıx bağlıdır. «Casus» komediya, 
«Beyrəyin taleyi» dramdır. Sonuncu əsər hətta müəyyən 
mənada faciəvi dramdır. Onda Oğuz gerçəkliyinin görün-
məyən və oğuzlar üçün daim bəlalara, faciələrə gətirən 
tərəfləri əks olunmuşdur. Bu nöqteyi-nəzərdən «Casus» 
pyesi komediya olsa da, burada fərqli rakursdan yenə də 
oğuzların həyatının görünməyən və problemlərə səbəb 
olan tərəfləri gülüş kodu ilə inikas olunmuşdur. K.Abdulla 
oğuz gerçəkliyinə «Casus»da gülüş prizmasından, «Bey-
rəyin taleyin»də ciddi prizmadan yanaşmışdır. Lakin bu 
pyeslər arasındakı fərq, sadəcə olaraq, baxış bucaqlarının - 
prizmaların fərqindən ibarət deyil. Bu əsərlərin hər biri 
mövzu, məzmun, mündəricə, ideya, metaforik ifadələnmə 
 332
planı və s. baxımından tamamilə fərqli olan müstəqil dram 
əsərləridir. Sənətkarın pyesləri, o cümlədən «Casus» və 
«Beyrəyin taleyi» bir mətn kimi çoxplanlı qavrama-görün-
tü quruluşuna malikdir. Bu əsərlərdə müəllifin «Kitabi-
Dədə Qorqud» eposunu tamamilə yeni kontekstdə yozmaq 
cəhdləri, əslində, dünyanın tarixi zamanının ikinci minilli-
yini tamamlayıb üçüncü minilliyə başlayan çağdaş insanı-
nın fikir dünyasını inikas edir.  
Müasir Azərbaycan ədəbiyyatında «Dədə Qorqud» 
motivlərindən istifadənin tarixi ilk dəfə keçən əsrin 40-cı 
illərində Ə.Dəmirçizadənin dramaturgiyası («Dədə Qor-
qud» librettosu və «Qaraca Çoban» mənzum pyesi) ilə 
başlansa da, bu ənənə sonralar nəsrdə və  poeziyada da-
vam etdirilmiş, lakin bir neçə onillik ərzində dramaturgi-
yada bu mövzuya müraciət olunmamışdır. Uzun fasilədən 
sonra dramaturqlardan birinci olaraq bu mövzuya Altay 
Məmmədov baş vurmuşdur. Yazıçının «Dəli Domrul» ko-
mediyası «Dədə Qorqud» dastanının Dəli Domruldan bəhs 
edən boyu əsasında yazılmışdır. Əsərin gözə çarpan ümdə 
cəhəti müəllifin Dəli Domrul obrazını tamamilə yeni key-
fiyyətdə təqdim etməsidir. A.Məmmədov dastanda Dəli 
Domrulun tikdirdiyi körpünü əsas motiv kimi alaraq onu 
pyesin ideya-məzmun leytmotivinə çevirmişdir. Kome-
diyada körpü Dəli Domrulun tikdirdiyi adi bir obyekt yox, 
onun ömür yolunun, həyat əqidəsinin və bir obraz kimi 
poetik tutumunun əsas mənasını təşkil edən mahiyyətdir. 
Körpünün çoxmənalılığı onun əsərdə adi bir tikinti obrazı 
olmaqdan çıxıb, yazıçı konsepsiyasını əks etdirən, onu pil-
lə-pillə, mərhələ-mərhələ açan bədii fiqur olmasında ifadə 
olunub. Pyesdə körpü obrazının axıradək aktual qalması 
A.Məmmədovun əsərin əsas ideya mahiyyətini, bədii mə-
na yükünü bu obrazda təcəssüm etdirməsini göstərir. Ko-
medik üslubda yazılmış bu əsərin birinci hissəsində müha-
ribə və sülh, döyüş və quruculuq ideyaları biri-biri ilə 
 333 
qarşılaşdırılmış, pyesin dramatik idealı - yazıçının bədii-
fəlsəfi məfkurəsi oğuz cəmiyyətinə sülh, barış, dinclik, 
qurub-yaratmaq ideyalarını gətirmək istəyən Dəli Domrul 
obrazında təcəssüm etdirilmişdir. 
 «Kitabi-Dədə Qorqud» dastanlarının müasir Azər-
baycan dramaturgiyasının inkişafına təsirinin reallaşdığı 
daha bir mühüm sahə eposun mətni əsasında hazırlanmış 
tamaşalardır. «Dədə Qorqud» eposunun keçən əsrin 90-cı 
illərində - xalqımızın müstəqillik uğrunda mübarizəyə baş-
ladığı çağlarda ictimai şüurda, milli yaddaşda xüsusi ak-
tuallıq kəsb etməsi teatrlarımızın da diqqətini eposa yö-
nəltdi. Ancaq bu sahədə edilmiş hər bir təcrübə uğurlu 
alınmadı. Bu cəhətdən bilavasitə «Kitabi-Dədə Qorqud»un 
mətni əsasında hazırlanmış işlər içərisində Vaqif İbrahim-
oğlunun rəhbərlik etdiyi «Yuğ» teatrında hazırlanmış 
tamaşalar xüsusilə diqqətəlayiq oldu. 
Tədqiqat göstərmişdir ki, «Kitabi-Dədə Qorqud» 
eposunun çağdaş Azərbaycan ədəbi düşüncəsinin drama-
turji kodunu belə coşqulu şəkildə hərəkətə gətirməsi, 
əslində, bir təsadüf olmaqdan, yaxud xalqımızın öz milli 
eposuna məhəbbətinin ifadəsi olmaqdan ziyadə dastanın 
«bətnindəki» dram potensiyasının müvafiq şəraitdə «işə 
düşməsi» demək idi. Heç təsadüfi deyildir ki, Azərbaycan 
dramaturgiyasında «Dədə Qorqud» mövzusu həmişə milli 
düşüncə, milli özünəqayıdış ideyaları ilə bağlı olmuşdur. 
Bu, istər sovet dönəmində, istərsə də müstəqillik dövründə 
yazılmış «Dədə Qorqud» pyeslərinə eyni dərəcədə aiddir. 
Sovet dönəmində «Kitabi-Dədə Qorqud» eposu ümumən 
ədəbiyyatda və dramaturgiyada milli düşüncəni ölməyə 
qoymayan ideyalar qaynağı, eposdakı obraz və motivlər 
milli ideyaların veriliş - təqdimat vasitəsi kimi istifadə olu-
nurdusa, müstəqillik dövründə «Dədə Qorqud» artıq milli 
özünüdərkin təkamül qaynağı kimi istifadə olunmaqdadır. 
Bu da göstərir ki, bu epos, əslində, ölməz milli düşüncə 
 334
qaynağıdır. O - milli düşüncənin başlanğıcıdır; milli ədə-
biyyat milli düşüncənin əsaslarından biridir. Bu mənada 
müasir Azərbaycan ədəbiyyatının, o cümlədən dramaturgi-
yasının «Kitabi-Dədə Qorqud» mövzusuna dönə-dönə qa-
yıtması milli düşüncənin inkişaf dialektikasından doğurdu. 
Bu cəhətdən Azərbaycan milli düşüncəsinin əsas kodla-
rından olan milli ədəbiyyatımız bütün tarixi boyunca heç 
vaxt «Kitabi-Dədə Qorqud»dan ayrı düşməmişdir. Öz 
inkişafında dönə-dönə - ritmik şəkildə daim ona qayıtmış, 
ondan poetik enerji almışdır.  
 335 
ƏDƏBİYYAT 
 
Azərbaycan türkcəsində 
 
1. Abbaslı İ. Əfsanə və rəvayətlərin janr özünəməx-
susluğu / Azərbaycan şifahi xalq ədəbiyyatına dair təd-
qiqlər. XI cild, Bakı: Səda, 2002, s. 3-19. 
2. Abbaslı İ. Azərbaycan dastanlarının yayılması və 
təsiri məsələləri. Bakı: Nurlan, 2007, 272 s.     
3. Abbasov E. Koroğlu: poetik sistemi və strukturu 
(Paris nüsxəsi əsasında). Bakı: Nurlan, 2008, 140 s. 
4. Abdulla B. «Kitabi-Dədə Qorqud»un poetikası. 
Bakı: Elm, 1999, 224 s.  
5. Abdulla B. Dəli Domrul «Kitabi-Dədə Qorqud»da 
və qorqudşünaslıqda. Bakı: Təhsil, 2002, 60 s. 
6. Abdulla B. «Kitabi-Dədə Qorqud»da rəng sim-
volikası. Bakı: Çaşıoğlu, 2004, 128 s. 
7. Abdulla B.  Folklorda say simvolikası. Bakı: Elm, 
2006, 148 s. 
8. Abdulla K. «Kitabi-Dədə Qorqud» dastanlarının dili 
və mifoloji təfəkkürü // «Ulduz» jur., 1979, № 1, s. 57-59 
9. Abdulla K. «Dədə Qorqud» şeirləri // «Azərbaycan» 
jur., 1980, № 7, s. 152-157 
10. Abdulla K. «Dədə Qorqud» nəsrinin spesifik 
xüsusiyyətləri // «Azərbaycan» jur., 1981, № 6, s. 151-157 
11. Abdulla K. Azərbaycan mifologiyasının sistemli 
tədqiqi təcrübəsindən / Azərbaycan filologiyası məsələləri. 
Birinci buraxılış. Bakı: Elm, 1983, s. 205-211 
12. Abdulla K. Tədqiqatçı mövqeyi və dil abidəsinin 
öyrənilməsi / Azərbaycan filologiyası məsələləri. İkinci 
buraxılış. Bakı: Elm, 1984, s. 205-211 
13. Abdulla K. Müəllif - əsər - oxucu. Bakı: Yazıçı, 
1985, 156 s. 
 336
14. Abdulla K. Beyrəyin taleyi. «Dədə Qorqud» 
boylarından // «Ulduz» jur., 1986, № 4, s. 46-51 
15. Abdulla K. Dönük peyğəmbər: «Gizli Dədə 
Qorqud» silsiləsindən // «Ədəbiyyat və incəsənət» qəz., 
1989, 3 mart 
16. Abdulla K. Gizli Dədə Qorqud Bakı: Yazıçı, 1991, 
152 s. 
17. Abdulla K. Beyrəyin taleyi (iki hissəli dram) / 
K.Abdulla. Unutmağa kimsə yox. Bakı: Azərbaycan Döv-
lət Nəşriyyatı, 1995, s. 4-61  
18. Abdulla K. Sirr içində dastan və yaxud gizli Dədə 
Qorqud - 2. Bakı: Elm, 1999, 288 s.  
19. Abdulla K. Casus (pyes) / Qorqud ədəbiyyatı 
(bədii əsərlər). Bakı: Öndər Nəşriyyat, 2004, s. 290-322 
20. Abdulla K. Yarımçıq Əlyazma. Bakı: «XXI» - 
YNE, 2004, 288 s. 
21. Abdulla K. Mifdən Yazıya və yaxud gizli Dədə 
Qorqud Bakı: Mütərcim, 2009, 376 s. 
22. Abdullayev C. Səməd Vurğun yaradıcılığında folk-
lor motivləri // ADU-nun «Elmi əsərləri». Dil və ədəbiyyat 
seriyası, 1958, № 1, s. 55-64 
23. Abdullayev C. Səməd Vurğun folklor haqqında // 
ADU-nun «Elmi əsərləri». Dil və ədəbiyyat seriyası, 1960, 
№ 4, s. 47-57 
24. Abdullayev C. Səməd Vurğun və «Kitabi-Dədə 
Qorqud» dastanı / Dədə Qorqud - 1300. Bakı: Bakı Uni-
versiteti Nəşriyyatı, 1999, s. 125-134 
25. Abdullayev C. «Dədə Qorqud»dakı şeirlər barə-
də... / «Kitabi-Dədə Qorqud» - 1300. Filoloji araşdırmalar. 
IX kitab. Bakı: AAMM, 1999, s. 92-102 
26. Abdullazadə A. Ulu Qorqud (poema) / Abdulla-
zadə A. Ulu Qorqud (poema və şeirlər) Bakı: Kitab 
cəmiyyəti, 1999, s. 121-149 
 337 
27. Abdullazadə A. Ulu Qorqud (poema) / Abdullaza-
də A. Seçilmiş əsərləri. Bakı: Azərnəşr, 1999, s. 291-331 
28. Abdullazadə A. Ulu Qorqud (poema) / Qorqud 
ədəbiyyatı (bədii əsərlər). Bakı: Öndər Nəşriyyat, 2004, s. 
267-289 
29. Abid Ə. Türk el ədəbiyyatına baxış. «Oğuznamə» 
// «Dan ulduzu» jur., 1929, № 5, s. 16-22, 30-33; № 8, s. 
18-30 
30. Abid Ə. Əşirət dövründəki Azərbaycan ədəbiyyatı-
na dair vəsiqələr // «Azərbaycanı öyrənmə yolu» məc-
muəsi, 1930, № 3, s. 48-53    
31. Abid Ə. Qorqud kimdir? // «Azərbaycan» jur, № 9. 
s. 7-12  
32. Abid Ə. Heca vəzninin tarixi / Azərbaycan ədəbiy-
yatının tarixi poetikası. II kitab. Poetik fikrin təkamülü 
(məqalələr toplusu). Bakı: Elm, 2006, s. 472-491 
33. Acalov A. Dəli Domrul boyunun kökləri və mifo-
loji simvolikası / Azərbaycan filologiyası məsələləri. Bakı: 
Elm, 1983, s. 222-237 
34. Adilov M. Bəzi advermə adətləri haqqında / «Dil 
və cəmiyyət (məqalələr toplusu). Bakı: ADU nəşri, 1985, 
s. 15-21 
35. Ağdam səhnəsində (Ə.Haqverdiyev adına Ağdam 
Dövlət Dram Teatrında A.Məmmədovun «Dəli Domrul» 
pyesinin tamaşaya qovulması haqqında // «Azərbaycan» 
qəzeti, 1999, 21 may 
36. Axundlu Y. «Kitabi-Dədə Qorqud» dastanı ilə yu-
nan miflogiası arasında bəzi müqayisələr // Naxçıvan Döv-
lət Universitetinin «Elmi əsərləri», 1998, № 2, s. 45-47 
37. Alışanlı Ş. XX əsr poeziyasının müasir dərkində 
ədəbi mif amili / XX əsr Azərbaycan ədəbiyyatı məsələləri 
(məqalələr toplusu). II kitab. Bakı: Elm, 2008, s. 27-34 
38. Allahmanlı M. Türk dastan yaradıcılığı. Bakı: 
Ağrıdağ, 1998, 144 s. 
 338
39. Anar. Dədə Qorqud (kinodastan) // «Azərbaycan» 
jur., 1974, № 1, s. 45-104 
40. Anar. Dədə Qorqud (kinodastan) / Anar. Adamın 
Adamı. Bakı: Azərnəşr, 1977,, s. 415-503 
41. Anar. Dədə Qorqud (povest və pyes). Bakı: 
Gənclik, 1983, 168 s. 
42. Araslı H., Dəmirçizadə Ə., Arif M., Təhmasib 
M.H. Dədə Qorqud dastanları // “Kommunist” qəz., 1957-
ci il, 26 mart, № 71 
43. Anar. Dünya bir pəncərədir. Bakı: Gənclik, 1986, 
536 s. 
44. Anar. Dədə Qorqud (kinodastan) / Anar. Seçilmiş 
əsərləri. I cild. Bakı: Azərnəşr, 1988, s. 203-280 
45. Anar. Sizsiz Bakı: Gənclik: 1992, 592 s.   
46. Anar. Dedim, mən Dədə Qorqud (şeir) / Anar. 
Şəhidlər dağı. Bakı: Gənclik, 1995, s. 527 
47. Anar. Dədə Qorqud. Bakı: Yurd, 1999, 84 s. 
48. Anar. Dədə Qorqud dünyası. Bakı: YNE, 1999, 
192 s. 
49. Anarın «Dədə Qorqud» povesti Türkiyədə nəşr 
edilmişdir // «Ədəbiyyat qəzeti», 1999, 19 fevral 
50. Araslı H. «Kitabi-Dədə Qorqud» (müqəddimə) / 
Kitabi-Dədə Qorqud. Bakı: Azərnəşr. 1939, s. 3-15 
51. Araslı H. Aşıq yaradıcılığı. Bakı: Birləşmiş Nəşriy-
yat, 1960, 121 s.   
52. Anar. Dədə Qorqud dünyası. Tarixin yaddaşı. // 
«Azərbaycan» jur., 1985, № 11, s. 79-145  
53. Araslı N. Ətainin «Leyli və Məcnun» poemasın-
da»Dədə Qorqud» motivləri / «Kitabi-Dədə Qorqud» (mə-
qalələr toplusu). Bakı: Elm 1999, s. 75-82 
54. Araz M. Daş harayı (şeirlər və poemalar). Bakı: 
Yazıçı, 1992, 256 s. 
55. Aslan M. Dədəm Qorqud gəzən yerlər... (şeir) // 
«Azərbaycan» jur., 1977, № 6, s. 87 
 339 
56. Aslan V. «Dəli Domrul»; «Qanlı Qoca» (şeirlər) // 
«Azərbaycan» jur., 1999, № 9, s. 185 
57. Aslan V. Oğuz elinə salam. Bakı: Mütərcim, 1999, 
148 s.  
58. Azərbaycan xalqının qəhrəmanlıq eposu / Tərtib 
edəni: M.H.Təhmasib. Bakı: SSRİ EA Azərbaycan Filia-
lının nəşri, 1941, 80 s. 
59. Azərbaycan Kommunist (bolşeviklər) Partiyasının 
XVIII qurultayında M.C.Bağırovun məruzəsi // «Kom-
munist» qəz., 1951, 26 may  
60. Babaxanova G. Folklor janrları və poemalar // 
«Dədə Qorqud» jur., 2006, № 3, s. 108-112  
61. Babaxanova G. 1920-30-cu illər Azərbaycan poe-
malarının «Dədə Qorqud» dastanı ilə bağlılığı // «Dədə 
Qorqud» jur., 2007, № 2, s. 60-64  
62. Babayeva X.Ə. Azərbaycan folklorunda Xızır Nəbi 
(İlyas) obrazı: Fil. elm. nam. ...dissertasiya. Bakı, 1999, 
155 s. 
63. Baxış E. Dədəm Qorquda; Alqış; Sənə-mənə bax-
ma, Dədəm; Ulaş oğlu Salur Qazan (şeirlər) // «Azərbay-
can» jur., 1979, № 4, s. 64-65 
64. Bağırlı A. Səməd Vurğunun ədəbi-tənqidi irsində 
milli-mənəvi irs problemi / XX əsr Azərbaycan ədəbiyyatı 
məsələləri (məqalələr toplusu). II kitab. Bakı: Elm, 2008, 
s. 238-248  
65. Bayat F. Advermə / Dədə Qorqud kitabı. Ensik-
lopedik lüğət. Bakı: Öndər Nəşriyyat, 2004, s. 9-11 
66. Bayat F. Türk dini-mifoloji sistemində tanrı / Azər-
baycan şifahi xalq ədəbiyyatına dair tədqiqlər. XVII kitab. 
Bakı: Səda, 2005, s. 70-106 
67. Bayramov Ə. «Kitabi-Dədə Qorqud» dastanlarında 
etnik-psixoloji xüsusiyyətlərin inikası. Bakı: Nurlan, 2000, 
148 s. 
 340
68. Bayramova Z. «Burla Xatun» tamaşasına baxış ke-
çirilmişdir (M.Əzizbəyov ad. Azərbaycan Milli Akademik 
Dram Teatrında N.Xəzrinin iki hissəli pyesi əsasında 
hazırlanmış eyniadlı tamaşaya baxış keçirilməsi haqqında) 
// «Səs» qəz., 1999, 23 iyun 
69. Bədəlov R. Mehriban Xatun yaşayışı («Yuğ» teat-
rında Dədə Qorqudun «Dəli Domrul» boyu) // «Azadlıq» 
qəz., fevral, 1992   
70. Bədəlov R. Elmi redaktordan / K.Abdulla. Mifdən 
Yazıya və yaxud gizli Dədə Qorqud Bakı: Mütərcim, 
2009, s. 10 
71. Bəşirova X. «Kitabi-Dədə Qorqud»da və «Kor-
oğlu» dastanında ov və toy səhnələri / Orta əsr əlyazmaları 
və Azərbaycan mədəniyyəti tarixi probemləri. VI elmi-
nəzəri konfransın materialları. Bakı: Örnək, 1999, s. 68-69  
72. Bəydili (Məmmədov) C. Türk mifoloji sözlüyü. B.: 
Elm, 2003, 418 s. 
73. Bəydili (Məmmədov) C. Qorqut Ata / Dədə Qor-
qud kitabı. Ensiklopedik lüğət. Bakı: Öndər Nəşriyyat, 
2004, s. 221-229 
74. Bəydili (Məmmədov) C. Tanrı, Tənri / Dədə Qor-
qud kitabı. Ensiklopedik lüğət. Bakı: Öndər Nəşriyyat, 
2004, s. 316-318 
75. Bəydili (Məmmədov) C. Türk mifoloji obrazlar 
sistemi: stuktur və funksiya. Bakı: Mütərcim, 2007, 272 s. 
76. Cabbarlı N. «Kitabi-Dədə Qorqud» Azərbaycan 
mühacirət ədəbi-elmi fikrində / «Kitabi-Dədə Qorqud» 
(məqalələr toplusu). Bakı: Elm 1999, s. 109-111 
77. Cahangir Ə. Dəmirbaşlar // «Körpü» jur., 2005, № 
1, s. 247-261  
78. Cahangir Ə. Ağ saç, qara saç. Bakı: Nurlan, 2006, 
173 s. 
79. Cəfərli M. Dastan və mif: adqoyma mərasimi // 
«Azərbaycan» jur., 1999, № 9, s. 81-84 
 341 
80. Cəfərli M. Dastan yaradıcılığı. Bakı: Elm, 2007, 
108 s.  
81. Cəfərli M. Naxçıvan folklor mühiti əfsanə və 
rəvayətlərinin mifoloji semantikasına dair // «Dədə Qor-
qud» jur., 2008, № 1, s. 45-56.  
82. Cəfərov N. Azərbaycan xalqının şah əsəri // «Azər-
baycan» jur., № 9, 1998, s. 4-6  
83. Cəfərov N. Bir tamaşa haqqında bir neçə söz 
(B.Vahabzadənin «Özümüzü kəsən qılınc, yaxud Göytürk-
lər» əsərinin tamaşaya qoyulması haqqında) // «Yeni 
Azərbaycan», 1999, 26 yanvar 
84. Cəfərov N. «Kitabi-Dədə Qorqud» və türk epik 
təfəkkürü: qaynaqlar və köklər / «Kitabi-Dədə Qorqud» 
(məqalələr toplusu). Bakı: Elm 1999, s. 16-20 
85. Cəfərov N. Türk epik təfəkkürü və «Kitabi-Dədə 
Qorqud» / «Kitabi-Dədə Qorqud» - 1300. Filoloji araşdır-
malar. IX kitab. Bakı: AAMM, 1999, s. 80-91 
86. Cəfərov N. Eposdan kitaba. Bakı: Maarif, 1999, 
220 s. 
87. Cəfərov N. «Kitabi-Dədə Qorqud»da islama 
keçidin poetikası. Bakı: Elm, 1999, 54 s.   
88. Cəfərov N., Nərimanoğlu K.V. Əski türk dastanları 
Dədə Qorqud kitabı. Ensiklopedik lüğət. Bakı: Öndər 
Nəşriyyat, 2004, s. 136-147 
89. Cəlal M., Xəlilov P. Ədəbiyyatşünaslığın əsasları. 
Bakı: Maarif, 1972, 280 s. 
90. Cəlil A. Yurd yerində (şeir) / Cəlil A. Sözümün 
canı var. Bakı: Yazıçı, 1987, s. 61 
91. Cəmşidov Ş. «Kitabi-Dədə Qorqud»u vərəqləyər-
kən. Bakı: Gənclik, 1969, 99 s.  
92. Cəmşidov Ş. Nəsimi şeirlərində Dədə Qorqud ifa-
dələri / İmadəddin Nəsimi (məqalələr məcmuəsi). Bakı: 
Elm, 1973, s. 218-231  
 342
93. Cəmşidov Ş. «Kitabi-Dədə Qorqud». Bakı: Elm, 
1977, 231ё s.  
94. Cəmşidov Ş. «Kitabi-Dədə Qorqud» (Tarixi, coğ-
rafi, tekstoloji tədqiq və Drezden əlyazmasının dürüstləş-
dirilmiş elmi mətni). Bakı: Elm. 1999, 678 s.  
95. Dadaşov A. Göytürklərin draması (B.Vahabzadə-
nin «Özümüzü kəsən qılınc» pyesi haqqında // «Azər-
baycan» jur., 1999, № 5, s. 178-185 
96. Dədə Qorqud. Dastandan parçalar / Tərtib edəni: 
M.H.Təhmasib. Bakı: SSRİ EA Azərbaycan Filialının 
nəşri, 1943, 27 s. 
97. Dəmirçizadə Ə. Dədə Qorqud (xalq yaradıcılığı 
eposu). Libretto (musiqisi: Q.Salahov və C.Cahangirovun-
dur. Bakı: Azərbaycan SSR XKS Yanında İincəsənət İşləri 
İdarəsi. M.Maqomayev ad. Azərobaycan Dövlət Filarmo-
niyası Qızıl ordunun 25-ci ildönümünə həsr olunmuş 
Azərbaycan musiqi və mahnı rəqsləri konserti, 1943) 
98. Dəmirçizadə Ə. Qaraca Çoban (dörd pərdəli mən-
zum pyes). Bakı:1942 (Əsər ilk dəfə azərbaycanda Sovet 
hakimiyyətinin XXVI ildönümünə həsr edilmiş bir tamaşa 
kimi 1946-cı il aprelin 27, 28, 30-da M.Qorki ad. Azər-
baycan Gənc Tamaşaçılar Teatrında oynanılmışdır).   
99. Dəmirçizadə Ə. Kitabi-Dədə Qorqud» dastanları-
nın dili (təkrar nəşr). Bakı: Elm, 1999, 140 s. 
100. Dəmirçizadə Ə. Su («Dədə Qorqud» librettosun-
dakı şeirlərdən biri) // «Abşeron» qəz., 1968, 14 dekabr 
101. Dilsuz. Bamsı Beyrəyin talanmış Oğuz ellərinə 
dönüşü (şeir) // «Ulduz» jur., 1980, № 9, s. 29-30  
102. Dilsuz. Beşik nəğməsi / Qorqud ədəbiyyatı (bədii 
əsərlər). Bakı: Öndər Nəşriyyat, 2004, s. 365 
103. «Dirsə xan oğlu Buğacın boyunu bəyan edər» / 
İ.Hikmət. Azərbaycan ədəbiyyatı tarixi. İslamın zühürun-
dan miladın on səkkizinci əsrinə qədər. I cild. Bakı: Azər-
nəşr, 1928 
 343 
104. Dirsə xan oğlu Buğac (ərəb qarfikası ilə) / Müasir 
ədəbi dilimizə uyğunlaşdırıb işləyəni Ə.Məmmədxani. 
Theran: 1997, 20 s.   
105. Elçin T. Oğul Buğac (poema). Bakı: Gənclik, 
1988, 40 s. 
106. Əbülhəsənli E. Əhməd Cəfəroğlunun ədəbiyyat-
şünaslıq irsi. Bakı: Azərbaycan Dövlət Nəşriyyatı, 2006, 
132 s. 
107. Əfəndiyev P. Cəfər Cabbarlı və xalq yaradıcılığı. 
Bakı: Yazıçı, 1985, 171 s.    
108. Əfəndiyev P. Səməd Vurğun və xalq yaradıcılığı. 
Bakı: Yazıçı, 1992, 159 s.    
109. Əfəndiyev P. Azərbaycan şifahi xalq ədəbiyyatı. 
Bakı: Maarif, 1992, 477 s 
110. Əfəndizadə Ə. «Əbdüləzəl Məmməd oğlu Dəmir-
çizadə» oçerki / Dəmirçizadə Ə.M. Biblioqrafiiya. Tərtib 
edəni M.N.Fərzəliyev. Bakı: APİ nəşri,1970 , s. 11-30  
111. Əfəndizadə Z. Dədə Qorquda məktub (şeir) // 
«Azərbaycan» jur., 1982, № 4, s. 136 
112. Əhməd İ. Qorqud harayı (şeir) / Əhməd İ. Gəl 
yanaq. Bakı Hüquq Ədəbiyyat Nəşriyyatı, 1999, s. 18 
113. Əhmədov B. «Kitabi-Dədə Qorqud»un ilk azər-
baycanlı tədqiqatçısı / «Kitabi-Dədə Qorqud»un 1300 illi-
yinə həsr olunmuş elmi-nəzəri konfransın materialları. 
ADPU-nun «Xəbərləri». Humanitar elmlər seriyası., 1999, 
№ 1, s. 173-177 
114. Əhmədov R. Folklorla kükrəyən dramaturgiya 
(Səməd Vurğun və folklor) / Azərbaycan şifahi xalq ədə-
biyyatına dair tədqiqlər. XXIV cild, Bakı: Nurlan, 2007, s. 
60-71 
115. Əkbərzadə Ş. «Özümüzü kəsən qılınc» min ildən 
çoxdur ki, korşalmır niyə? (Milli Akademik Dram Teatrın-
da B.Vahabzadənin eyniadlı əsərinin tamaşası haqqında) // 
«Azərbaycan» qəz., 1998, 12 may 
 344
116. Ələkbərli Ə. Bədii şərtilik üç fikir məstəvisində: 
mifdə, folklorda və ədəbiyyatda / Azərbaycan şifahi xalq 
ədəbiyyatına dair tədqiqlər. XV kitab. Bakı: Səda, 2004, s. 
162-167 
117. Ələkbərli M. Hanı bu xalqın yaddaşı? (şeir) / 
Ələkbərli M. Gözümdə ağlayan bulud. Bakı: Gənclik, 
1992, s. 9-11 
118. Ələkbərli N. «Kitabi-Dədə Qorqud» Azərbaycan 
ədəbiyyatında // «Azərbaycan» jur., 1999, № 9, s. 13-17 
119. Ələkbərli N. Azərbaycan ədəbiyatşünaslığında / 
Dədə Qorqud kitabı. Ensiklopedik lüğət. Bakı: Öndər 
Nəşriyyat, 2004, s. 42-50  
120. Əlibəyzadə E. Kitabi-Dədə Qorqud. Bakı: Azər-
baycan Tərcümə  Mərkəzi, 1999, 332 s. 
121. Əlimirzəyev X. «Kitabi-Dədə Qorqud» dastanın-
da şəxsiyyət və cəmiyyət problemi. Bakı: Elm, 2000, 84 s.  
122. Əlimirzəyeva F. «Kitabi-Dədə Qorqud» dastanla-
rının alman dilinə tərcüməsi və tədqiqi: Fil. elm. dok. 
diss... avtoreferatı. Bakı, 2008, 48 s. 
123. Əliyarov S. Anaxaqanlıq / Dədə Qorqud kitabı. 
Ensiklopedik lüğət. Bakı: Öndər Nəşriyyat, 2004, s. 29-30 
124. Əliyev F. Səməd Vurğun poeziyasında soykökünə 
məhəbbətin tərənnümü / Azərbaycan şifahi xalq ədəbiyyatı-
na dair tədqiqlər. VIII kitab. Bakı: Səda, 1999, s. 182-186   
125. Əliyev H. Zəngin tariximizin hər səhifəsini aç-
maq, geniş tədqiq etmək, onu xalqımıza və dünyaya təq-
dim etmək məqəddəs vəzifədir («Kitabi-Dədə Qorqud» 
dastanının 1300 illik yubileyi üzrə Dövlət Komissiyasının 
iclasında yekun nitqi)  // «Azərbaycan qəz., 1999, 18 fevral 
126. Əliyev H. Milli varlığımızın mötəbər qaynağı / 
Dədə Qorqud dünyası (məqalələr). Bakı: Öndər Nəşriyyat, 
2004, s. 6-17 
 345 
127. Əliyev K. Azərbaycan romantizminin folklor qay-
naqları / Azərbaycan şifahi xalq ədəbiyyatına dair tədqiq-
lər. VII kitab. Bakı: Elm, 1987, s. 161-173 
128. Əliyev K. «Dədə Qorqud» eposu və etnopoetika 
məsələləri // «Dədə Qorqud» jur., № 2, 2003, s. 19-28  
129. Əliyev K. «Dədə Qorqud» eposunun poetikasında 
Dirsə xan oğlu Buğac //«Dədə Qorqud» jur., 2008, № 2, s. 
13-18 
130. Əliyev N. Dünya da tanısın qoy kökümüzü (şeir) 
// «Kitabi-Dədə Qorqud» dastanının 1300 illiyinə həsr 
olunmuş elmi-nəzəri konfransın materialları. N.Tusi ad. 
ADPU-nun «Xəbərləri». Humanitar elmlər seriyası., 1999, 
№ 1, s. 140-141 
131. Əliyev M. Dədə Qorqud şeiri // «Azərbaycan 
müəllifi» qəz., 1999, 16-22 dekabr 
132. Əliyev R. Azərbaycan nağıllarında ölüb-dirilmə 
motivinin  tipləri və tipikləşdirilməsi haqqında // «Dədə 
Qorqud» jur., 2005, № 3, s. 36-49 
133. Əliyev R. Mif və folklor: genezisi və poetikası. 
Bakı: Elm, 2005, 224 s.  
134. Əliyev R. Türk mifoloji düşüncəsi və onun epik 
transformasiyaları (Azərbaycan mifoloji mətnləri əsasın-
da): Fil. elm. dok. ...dissertasiya. Bakı, 2008, 262 s. 
135. Əliyev R. Riyazi mifologiya. Bakı: Nurlan, 2008, 
182 s. 
136. Əliyev V. Cənubi Azərbaycan poeziyasında 
«Dədə Qorqud» mövzusu // «Mədəni-maarif» jur., 1999, 
№ 2, s. 6-8 
137. Əliyev Y. Əmin Abidin folklorşünaslıq araşdır-
malarına dair / Azərbaycan şifahi xalq ədəbiyyatına dair 
tədqiqlər. VIII kitab. Bakı: Səda, 1999, s. 142-154 
138. Əliyev Y. Əmin Abid «Dədə Qorqud» kitabının 
tədqiqatçısı kimi / Azərbaycan şifahi xalq ədəbiyyatına 
dair tədqiqlər. X kitab. Bakı: Səda, 2001, s. 181 
 346
139. Əliyeva G. Çağdaş poeziyada «Dədə Qorqud» 
notları // Naxçıvan Dövlət Universitetinin «Elmi əsərləri», 
1998, № 2, s. 58-62   
140. Əlizadə M. «Mən Dədə Qorqud» (M.Əliyev ad. 
Azərbaycan Dövlət İncəsənət İnstitutu Tədris Teatrının 
yaradıcı kollektivi tərəfindən «Dədə Qorqud» dastanı əsa-
sında hazırlanmış tamaşa haqqında // «Bakı» qəz., 1982, 2 
mart  
141. Əlizadə M. «Kitabi-Dədə Qorqud» və milli teatr 
düşüncəsinin əski qaynaqları / «Kitabi-Dədə Qorqud» - 
1300. Filoloji araşdırmalar. IX kitab. Bakı: AAMM, 1999, 
s. 113-124 
142. Əlizadə R. Azərbaycan folklorunda təbiət kultları. 
Bakı: Nurlan, 2008, 176 s. 
143. Əmrahoğlu A. Epik sözün bədii gücü. Bakı: Elm, 
2000, 212 s. 
144. Əsədov V. «Burla Xatun»: Dədə Qorqud - 1300 
(Azərbaycan Akademik Milli Dram Teatrında N.Xəzrinin 
eyniadlı pyesinin tamaşası haqqında) // «Naxçıvan» qəz., 
1999, 27 may 
145. Əzizov E. Oğuz / Dədə Qorqud Kitabı. Ensiklo-
pedik lüğət. Bakı: Öndər Nəşriyyat, 2004, s. 250-253 
146. Fərzəli Ə. Dədəm Qorqud (şeir) / Fərzəli Ə. Hamı 
yenidən doğulmalıdır (şeirlər və novellalar). Bakı: Ozan. 
1997, s. 13-14 
147. Fərzəliyev Ə. M.P.Vaqif şeirlərində Dədə Qorqud 
sözləri // «Azərbaycan dili və ədəbiyyatının tədrisi» jur., 
1980, № 1, s. S. 53-55 
148. Fərzəliyev T. Əfsanə anlayışı və  Azərbaycan əf-
sanələrinin təsnifinə dair / Azərbaycan SSR EA xəbərləri 
(«Ədəbiyyat, dil və incəsənət» seriyası) 1978, № 1, s. 32-
37.  
 347 
149. Gözəlova E. Nizaminin «Yeddi gözəl» poeması 
və folklor süjetləri Azərbaycan şifahi xalq ədəbiyyatına 
dair tədqiqlər. IX kitab. Bakı: Səda, 2000, s. 147-153 
150. Hacılı A. «Dədə Qorqud kitabı»: epik təfəkkür və 
tarix // «Dədə Qorqud» jur., № 2, 2002, s. 60-72  
151. Hacıyev T. Dədə Qorqud: dilimiz və düşüncəmiz. 
Bakı: Elm, 1999, 216 s. 
152. Hacıyev T. «Kitabi-Dədə Qorqud» ədəbi-bədii 
abidə kimi / «Kitabi-Dədə Qorqud - 1300» respublika elmi 
konfransının tezisləri (25-26 may 1999). Bakı: Bakı Uni-
versiteti Nəşriyyatı, 1999, s. 5-6 
153. Hacıyev T. Orxon dastanlarının şeir sənətkarlığı / 
Azərbaycan şifahi xalq ədəbiyyatına dair tədqiqlər. XV ki-
tab. Bakı: Səda, 2004, s. 3-54  
154. Hacıyev T. Həmişəyaşar Dədə Qorqud ədəbiyyatı 
/ Qorqud ədəbiyyatı (bədii əsərlər). Bakı: Öndər Nəşriy-
yat, 2004, s. 4-14 
155. Hacıyev T. Orxon-Yenisey kitabələri: janr xüsu-
siyyətləri // «Dədə Qorqud» jur., 2004, № 1, s. 29-47 
156. Hacıyev T. «Dədə Qorqud dünənimizin keçmiş-
dir» // «Dədə Qorqud» jur., 2004, № 2, s. 12-16 
157. Hacıyev T. Ədəbiyyatımızda Dədə Qorqud mot-
ivləri // «Dədə Qorqud» jur., 2004, № 3, s. 3-14 
158. Hacıyev T. Bir daha «Dədə Qorqud kitabı»nın 
şeiri haqqında // «Dədə Qorqud» jur., 2005, № 1, s. 3-16 
159. Haşım T. Dədə Qorqud / Cənubi Azərbaycan 
ədəbiyyatı antologiyası. 4 cilddə, VI c. Bakı: Elm, 1994, s. 
129-130 
160. Heydərli B. Bu yol kimin yoludu, bu yollardan 
uludu... (şeir) / «Dünya» jur., 1993, № 3, s. 2 
161. Həkimov M., Rzasoy S. Yaddaş və şəxsiyyət. 
Bakı: Səda, 2004, 130 s.   
162. Həsənova Q. «Kitabi-Dədə Qorqud» və poezi-
yamız / «Dədə Qorqud» boylarının tədqiqatçıları» 
 348
mövzusunda tələbə elmi konfransının materialları. «Dədə 
Qorqud» - 1300. Bakı: 1999, s. 65-67 
163. Həsənzadə N. Dədə Qorqudun sapand daşları 
(şeir) / Həsənzadə N. Mənim gücəm-gündüzüm. Bakı: 
Gənclik, 1973, s. 65-66  
164. Həşimli H. Azərbaycan yazılı ədəbiyyatında «Ki-
tabi-Dədə Qorqud» motivləri // Naxçıvan Dövlət Univer-
sitetinin «Elmi əsərləri», 1998, № 2, s. 56-58   
165. Həşimli H. «Beyrəyin taleyi»nin daha bir səhnə 
həyatı (Y.Məmmədəliyev ad. Naxçıvan Dövlət Universite-
tində K.Abdullanın «Beyrəyin taleyi» pyesinin tamaşası 
haqqında) // «Ədəbiyyat qəzeti», 1999, 18 iyun 
166. Hidayət. Qorqud Dədə, xoş gəlmisən səhnəmizə 
(N.Xəzrinin «Torpağa sancılmış qılınc» əsərinin tamaşaya 
qoyulması haqqında) / Hidayət. Sabaha çox var (nəsr və 
publisistika). Bakı: Yazıçı, 1989, s. 387-395  
167. Hüseyn D. Dədə Qorqud (şeir) / Cənubi Azər-
baycan ədəbiyyatı antologiyası. 4 cilddə, VI c. Bakı: Elm, 
1994, s. 267 
168. Hüseynoğlu K. Folklor və klassik ədəbiyyat // 
«Dədə Qorqud» jur., 2005, № 4, s. 40-48 
169. Hüseynoğlu K. Orta əsrlərdə folklorla yazılı ədə-
biyyatın qarşılıqlı əlaqələrinə dair / Azərbaycan şifahi xalq 
ədəbiyyatına dair tədqiqlər. XX kitab. Bakı: Səda, 2006, s. 
31-41 
170. Hüseynoğlu K. Azərbaycan xalq şeirinin qaynaq-
ları və inkişaf yolları / Azərbaycan ədəbiyyatının tarixi 
poetikası. II kitab. Poetik fikrin təkamülü (məqalələr top-
lusu). Bakı: Elm, 2006, s. 19-60 
171. Xalisbəyli T. Nizami Gəncəvi və Azərbaycan 
qaynaqları. Bakı: Azərbaycan Dövlət Nəşriyyatı, 1991, 
296 s. 
172. Xalq yazıçısı Anarla müsahibə // Yeni Azər-
baycan» qəz., 2006, 4 mart 
 349 
173. Xələfli Ə.R. «Yarımçıq Əlyazma»nın qalanı // 
«Kredo» qəz., 5 mart, 2005. 
174. Xələfli Ə.R. «Yarımçıq Əlyazma»nın yarısı // 
«Kredo» qəz., 26 fevral, 2006. 
175. Xələfli Ə.R. «Yarımçıq Əlyazma»nın dörddə biri 
// «Kredo» qəz., 19 fevral. 2006. 
176. Xəlilov P. “Dədə Qorqud kitabı” və qədim türk 
dastan ənənələri / «Kitabi-Dədə Qorqud» (məqalələr top-
lusu). Bakı: Elm 1999, s. 38-48 
177. Xəzri N. Əfsanəli yuxular (qəhrəmanlıq dastanı) 
// «Azərbaycan» jur., 1971, № 7, s. 55-62 
178. Xəzri N. Əfsanəli yuxular (qəhrəmanlıq dastanı) 
// «Azərbaycan» jur., 1973, № 6, s. 98-102 
179. Xəzri N. Əfsanəli yuxular (qəhrəmanlıq dastanı) / 
N.Xəzri. Seçilmiş əsərləri. Dörd cilddə, IV cild. Poemalar 
və tərcümələr. Bakı: Yazıçı, 1984, s. 51-105 
180. Xəzri N. Torpağa sancılan qılınc (pyes) / N.Xəzri. 
Nəsillər - əsrlər. Bakı: Gənclik, 1985, s. 113-204 
181. Xəzri N. Burla Xatun (iki hissəli mənzum dram) / 
Qorqud ədəbiyyatı (bədii əsərlər). Bakı: Öndər Nəşriyyat, 
2004, s. 186-266 
182. İncəli Ə. Mənə (şeir) // «Ulduz» jur., 1998, № 12, 
s. 53 
183. İsmayıl M. Qurd (şeir) / Məmməd İ. Ümiddən 
asılan qılınclar (şeirlər və poemalar). Bakı: Yazıçı, 1990, 
s. 99-100 
184. İsmayılov H. Göyçə aşıq mühiti: təşəkkülü və 
inkişaf yolları. Bakı: Elm, 2002, 404 s. 
185. İsmayılov H. Dastan, yaxud türk kodu ilə işarə-
lənmiş işarələr sistemi / Azərbaycan şifahi xalq ədəbiyya-
tına dair tədqiqlər. XVIII kitab. Bakı: Səda, 2005, s. 3-14 
186. İsmayılova Y. «Koroğlu» dastanında obrazlar 
sistemi. Bakı: Nurlan, 2003, 174 s.  
 350
187. Kazımoğlu M. «Dədə Qorqud kitabı»nda dəli 
obrazı // “Dədə Qorqud” jur., 2004, № 3, s. 22-39  
188. Kazımoğlu M. Xalq gülüşünün poetikası. Bakı: 
Elm, 2006, 268.  
189. Kazımov A. «Dəli Domrul» (A.Məmmədovun 
eyniadlı komediyasının C.Cabbarlı ad. Gəncə Dövlət 
Dram Teatrında tamaşaya qoyulması haqqında) // «Pano-
rama» qəz., 1998, 9 iyun 
190. Kazımov Q. Homerin poemaları və «Kitabi-Dədə 
Qorqud». Bakı: «Təhsil nəşriyyatı, 2006, 80 s. 
191. Kərimbəyli Ə. Türk folklorunda mifik süd sim-
volunun kosmoloji semantikası / «Ortaq türk keçmişindən 
- ortaq türk gələcəyinə» V uluslararası folklor konfransı-
nın materialları (17-19 oktyabr 2007). Bakı: Səda, 2007,  
s. 194-203  
192. Kərimli A. Dədəm Qorqud (şeir) / Kərimli A. 
Ölümdən o yana. Bakı: Yazıçı, 1992, s. 13-14 
193. Kərimov İ. Göytürk xaqanlığının istiqlal müba-
rizəsi (Azərbaycan Akademik Milli Dram Teatrında «Özü-
müzü kəsən qılınc» tamaşası barədə) // «Panorama» qəz., 
1998, 9 iyun 
194. Kərimov İ. Burla Xatun // «Ədəbiyyat qəzeti», 
1999, 10 dekabr 
195. Kərimov İ. Səhnə və ekran təcəssümü imkanları // 
«Ədəbiyyat qəzeti», 2000, 7 aprel 
196. Kəsəmənli N. Dəli Domrul (poema) / N.Kəsə-
mənli. Hamısı sevgidəndir. Bakı: Gənclik, 1991, s. 264-
274 
197. Kəsərli B. Ata Qorqud (H.Əliyevə həsr olunur). / 
Kəsərli B. Soraqla məni. Bakı: Azərnəşr, 1996, s. 97-101 
198. Kitabi-Dədə Qorqud / Tərtib edəni və redaktoru 
H.Araslı. Bakı: Azərnəşr, 1939, 178 s. 
199. Kitabi-Dədə Qorqud / Tərtib edəni və redaktoru 
H.Araslı. Bakı: Azərnəşr, 1962, 176 s.198.  
 351 
200. Kitabi-Dədə Qorqud / Tərtib edəni və redaktoru 
H.Araslı. Bakı: Elm, 1977, 176 s. 
201. Kitabi-Dədə Qorqud / Tərtib edəni və redaktoru 
H.Araslı. Bakı: Gənclik, 1978, 184 s. 
202. Kitabi-Dədə Qorqud / Tərtib, transkripsiya, sadə-
ləşdirilmiş variant və müqəddimə F.Zeynalov və S.Əli-
zadənindir. Bakı: Yazıçı, 1988, 265 s. 
203. «Kitabi-Dədə Qorqud» əla lisane-tayifeyi-oğuzan 
/ Drezden nüsxəsi əsasında tərtib edəni: Ş.A.Cəmşidov. 
Bakı: Göytürk, 1999, 175 s. 
204. Kitabi-Dədə Qorqud (Drezden əlyazmasının mət-
ni və fotosurəti) / Cəmşidov Ş. «Kitabi-Dədə Qorqud» 
(Tarixi, coğrafi, tekstoloji tədqiq və Drezden əlyazmasının 
dürüstləşdirilmiş elmi mətni). Bakı: Elm. 1999, 278-586  
205. «Kitabi-Dədəm Qorqud» əla-lisane-tafeyi-oğuzan 
(Mətnin əsli, sadələşdirilmiş mətn və faksimele) / Tərtib 
edəni, çapa hazırlayanı, ön söz və lüğətin müəllifi S.Q.Əli-
zadə) / Bakı: YNE, 1999, 704 s. 
206. «Kitabi-Dədəm Qorqud» əla-lisane-tafeyi-oğuzan 
(Drezden və Vatikan əlyazma nüsxələri və M.Erginin nəşri  
əsasında tərtib edib çapa hazırlayanı S.Əlizadə) / «Kitabi-
Dədə Qorqud» ensiklopediyası. 2 cilddə, I cild.. Bakı: 
YNE, 2000, s. 36-111 
207. Kitabi-Dədəm Qorqud (Vatikan nüsxəsinin foto-
faksimilesi) / «Kitabi-Dədə Qorqud» ensiklopediyası. 2 
cilddə, I cild.. Bakı: YNE, 2000, s. 36-112-216 
208. Koroğlu X. Oğuz qəhrəmanlıq eposu. Bakı: Yurd, 
1999, 244 s. 
209. Kürdoğlu H. Sağ ol, ay Dədə Qorqud (şeir) / 
Kürdoğlu H. Bu dünya bir karvan yolu. Bakı: Yazıçı, 
1989, s. 9-11 
210. Qafarlı R. Bamsı Beyrəyin ölümünün səbəbi, 
yaxud kişi tüpürdüyünü yalamaz // «Xalq qəzeti», 1999, 
26 iyun 
 352
211. Qafarlı R. Mif və nağıl (Epik ənənədə janrlararası 
əlaqə). Bakı: ADPU nəşri, 1999, 448 s. 
212. Qafarlı R. Azərbaycan türklərinin mifologiyası 
(qaynaqları, təsnifatı, obrazları, genezisi, evolyusiyası və 
poetikası): Fil. elm. dok. ...dis. avtoref. Bakı, 2010, 59 s. 
213. Qarabağlı Ə. Məktəbdə şifahi xalq ədəbiyyatının 
tədrisi. Bakı: Azərtədrisnəşr, 1961, 363 s.   
214. Qaraçuğlu M. Dədəm Qorqud ocağında (şeir) / 
Qaraçuğlu M. Xan Arazla üz-üzə. Bakı: Yazıçı, 1999, s. 5-6 
215. Qarayev Y. Üfüqlər vüsətlənir / «Kitabi-Dədə 
Qorqud» (məqalələr toplusu). Bakı: Elm 1999, s. 298-312 
216. Qarayev Y. Bütün xalqların və dövrlərin kitabı / 
Azərbaycan şifahi xalq ədəbiyyatına dair tədqiqlər. X 
kitab. Bakı: Səda, 2001, s. 4-10 
217. Qasımov C. «Dədə Qorqud kitabı» və milli-etnik 
yaddaşın repressiya tarixi // «Dədə Qorqud» jur., 2009, № 
4, s. 11-33 
218. Qasımov Q. «Dədə Qorqud (Ə.Dəmirçizadənin 
«Dədə Qorqud» adlı librettosu əsasında Azərbaycan Döv-
lət Filarmoniyasında verilən tamaşa haqqında) // «Kom-
munist» qəz., 1943, 6 mart  
219. Qədimoğlu M. Gözün aydın olsun Dədə Qorqu-
dun (şeir) / Qədimoğlu M. Mən dünyanın dərd daşıyam. 
Bakı: Gənclik, 1997, s. 46 
220. Qənbərqızı R. Ön söz / Səhənd. Sazımın sözü. 
Bakı: Yazıçı, 1984, 5-14 
221. Qiyaslı Ə. Bizim Oğuz elləri («Kitabi-Dədə Qor-
qud»un 1300 illik yubileyinə ithaf edirəm) (şeir) // «Res-
publika» qəzeti, 1999, 28 may 
222. Qoca F. Dədə Qorqud (şeir) / Qoca F. Ömürdən 
bir damla (şeirlər və poemalar). Bakı: Yazıçı, 1991, s. 123 
223. Qoca Y. Aman, Dədə Qorqud (şeir) / Yaşıl budaq-
lar (gənc yazarların əsərləri). Bakı: Gənclik, 1990, s. 45 
 353 
224. Quliyev T. «Kitabi-Dədə Qorqud» dastanı və 
qədim türk şeirində vəzn və qafiyə / Dədə Qorqud - 1300. 
Bakı: Bakı Universiteti Nəşriyyatı, 1999, s. 198-208 
225. Quluzadə Ə. Dədəm Qorqud söyləsin (şeir) / 
Quluzadə Ə. İsti ocaq. Bakı: Yazıçı, 1985, s. 89-90 
226. Qurbanov (Muğanlı) Ə. Məclisə Dədə Qorqud 
gəldi (əfsanə) // «Azərbaycan» jur., 1968, № 6, s. 171-176  
227. Quşqari Ş.T. Dədəm Qorqud (şeir) / Ay işığı 
(şeirlər toplusu). Bakı: Qartal, 1998, s. 184-185 
228. Mahmudlu Y. «Kitabi-Dədə Qorqud»  yurdun 
tarixi salnaməsidir / Azərbaycan tarixi. İntibah dövrü. 
Bakı: 1996, s. 57-64 
229. Mahmudlu Y. Azərbaycanın çağlayan tarix 
bulağı. «Kitabi-Dədə Qorqud» - 1300. // «Azərbaycan» 
qəz., 1997, 4, 7, 9 dekabr  
230. Mahmudlu Y. «Kitabi-Dədə Qorqud»  tarixi mən-
bədir / Dədə Qorqud - 1300. Bakı: Bakı Universiteti Nəş-
riyyatı, 1999, s. 11-27 
231. Mahmudlu Y. «Kitabi-Dədə Qorqud» və Azər-
baycan tarixi məsələləri / «Kitabi-Dədə Qorqud - 1300» 
respublika elmi konfransının tezisləri (25-26 may 1999). 
Bakı: Bakı Universiteti Nəşriyyatı, 1999, s. 6-7 
232. Mehdi C. Bölünməz (şeir) // «Azərbaycan» jur., 
1998, № 6, s. 28 
233. Məhərrəmov S. «Kitabi-Dədə Qorqud»da oğuz-
yunan əlaqələri // ADPU-nun «Xəbərləri». Humanitar 
elmlər seriyası. 1999, № 1, s. 126-130     
234. Məmmədli İ. Səməd Vurğun və Kəlbəcər ədəbi 
mühiti / XX əsr Azərbaycan ədəbiyyatı məsələləri (məqa-
lələr toplusu). II kitab. Bakı: Elm, 2008, s. 229-237  
235. Məmmədli Q. «Kitabi-Dədə Qorqud»da Bamsı 
Beyrək obrazı // «Səs» qəzeti, 1999, 28 aprel 
236. Məmmədli (Məmmədov) H. Tarixi və ədəbi qay-
naqlarda «Kitabi-Dədə Qorqud» motivləri / Azərbaycan 
 354
şifahi xalq ədəbiyyatına dair tədqiqlər. X kitab. Bakı: 
Səda, 2001, s. 182-197 
237. Məmmədov (Məmmədli) H. İlk araşdırıcı // 
«Oğuz eli» qəzeti, 1994, 13 yanvar 
238. Məmmədov A. Dəli Domrul (iki hissəli kome-
diya) / Məmmədov A. Dəli Domrul (pyeslər, povest və 
hekayələr). Bakı: Gənclik, 1981, s. 216-267 
239. Məmmədov M. «Kitabi-Dədə Qorqud» dasta-
nında adqoyma mərasimi // «Elm» qəzeti, 2000, 7 aprel  
240. Məmmədov M. Türk etnik-poetik ənənəsində 
qadın obrazı («Dədə Qorqud kitabı» və Nizami «Xəmsə»si 
üzrə) // «Dədə Qorqud» jur., 2004, № 2, s. 26-34 
241. Məmmədov Ş. Müasir yazılı ədəbiyyatımızda 
«Dədə Qorqud» motivləri // «Azərbaycan dili və ədəbiy-
yatı tədrisi» jur., 1989, № 2, s. 50-55  
242. Məmmədov Ş. «Dədə Qorqud» və çağdaş Azər-
baycan ədəbiyyatı // «Azərbaycan müəllimi» qəz., 1992, 
17 iyun 
243. Məmmədova N. Bamsı Beyrəyin «Aşıq Qərib»də 
yaşayan izləri // ADPU-nun «Xəbərləri». Humanitar elm-
lər seriyası, 1999, № 1, s. 98-101 
244. Məmmədova R. Qubada toy adətləri. Bakı: 
Azərnəşr, 1946, 123 s.   
245. Məmmədzadə H. «Kitabi-Dədə Qorqud» və 
soykökümüzün qaynaqları. Bakı: 2000, 121 s.  
246. Milli Təhlükəsizlik Nazirliyinin arxivi. PR-25082 
247. Muğanlı Ə. Qorqud Dədənin öyüdü (hekayə) // 
«Ulduz» jur., 1973, № 8, s. 24-29 
248. Muğanlı Ə. Şikəstə. Bakı: Gənclik, 1979, 171 s. 
249. Muğanlı Ə. Ömürdən yeddi yarpaq. Bakı: Yazıçı, 
1984, 283 s.  
250. Müslüm F. Ozan Dədə (şeir) / Yeni səslər: 
Poeziya - 2 (şeirlər toplusu). Bakı: Yazıçı, 1985, s. 182-
183 
 355 
251. Naxçıvan Dövlət Universiteti: tələbə teatr studi-
yası (K.Abdullanın «Bamsı Beyrəyin andı» əsərinin NDU-
da tamaşaya qoyulması haqqında) // «Azərbaycan müəl-
limi» qəz., 1999, 6-12 may 
252. Namazov Q. Aşığın sazı və sözü. Bakı: Yazıçı, 
1980, 155 s. 
253. Namazov Q. Azərbaycan aşıq sənəti. Bakı: 
Yazıçı, 1984, 192 s. 
254. Namazov Q. Azərbaycan uşaq ədəbiyyatı. Bakı: 
Maarif, 1984, 276 s. 
255. Namazov Q. «Kitabi-Dədə Qorqud»un sələfləri / 
Azərbaycan şifahi xalq ədəbiyyatına dair tədqiqlər. IX 
kitab. Bakı: Səda, 2000, s. 41-52 
256. Namazova N. Səməd Vurğunun «Ayın əfsanəsi» 
poeması və xalq əfsanələri/ Azərbaycan şifahi xalq ədə-
biyyatına dair tədqiqlər. IX kitab. Bakı: Səda, 2000, s. 
197-206 
257. Nəbiyev A. «Kitabi-Dədə Qorqud» və Azərbay-
can dastançılığı / «Kitabi-Dədə Qorqud - 1300» respublika 
elmi konfransının tezisləri (25-26 may 1999). Bakı: Bakı 
Universiteti Nəşriyyatı, 1999, s. 11-12 
258. Nəbiyev A. Azərbaycan xalq ədəbiyyatı. I hissə / 
Ali məktəblər üçün dərslik. Bakı: Turan, 2002, 680 s. 
259. Nəbiyev A. Azərbaycan xalq ədəbiyyatı. II hissə / 
Ali məktəblər üçün dərslik. Bakı: Elm, 2006, 648 s. 
260. Nəbiyev B. Əxlaqi və estetik məziyyətlər xəzinəsi 
/ «Kitabi-Dədə Qorqud» (məqalələr toplusu). Bakı: Elm 
1999, s. 5-15 
261. Nəbiyev B., Qarayev Y. Xalq mənəviyyatının 
güzgüsü («Kitabi-Dədə Qorqud). Bakı: Elm, 1999, 32 s. 
262. Nəbiyeva Ü. «Kitabi-Dədə Qorqud»da adqoyma 
mərasimi // «Dil və ədəbiyyat» jur., 1996, № 4, s. 104  
263. Nəbiyeva Ü. «Kitabi-Dədə Qorqud»un folklor 
qaynaqları / Orta əsr əlyazmaları və Azərbaycan 
 356
mədəniyyəti tarixi probemləri. VI elmi-nəzəri konfransın 
materialları. Bakı: Örnək, 1999, s. 79-80  
264. Nərimanoğlu K.V. «Kitabi-Dədə Qorqud» dünya 
epos mədəniyyətinin nadir örnəyidir / Dədə Qorqud - 
1300. Bakı: Bakı Universiteti Nəşriyyatı, 1999, s. 108-118 
265. Nərimanoğlu K.V. Dastan, «Kitabi-Dədə Qor-
qud» / Dədə Qorqud kitabı. Ensiklopedik lüğət. Bakı: 
Öndər Nəşriyyat, 2004, s. 77-81 
266. Nərimanoğlu K.V. Şeir və nəsr / Dədə Qorqud 
kitabı. Ensiklopedik lüğət. Bakı: Öndər Nəşriyyat, 2004, s. 
310-315 
267. Nərimanoğlu K.V. «Dədə Qorqud kitabı» dünya 
epos mədəniyyətinin nadir kitabıdır / Dədə Qorqud 
dünyası (məqalələr). Bakı: Öndər Nəşriyyat, 2004, s. 139-
145 
268. Nərimanov N. Seçilmiş əsərləri. Bakı: Lider 
nəşriyyat, 2004, 495 s. 
269. Nisəbəyim. Sonda Dədə Qorqudla xəbərləşəlim 
(şeir) // «Azərbaycan» jur., 1998, № 8, s. 101 
270. Novruz C. Əgər məndən soruşsaydılar (ön söz) / 
N.Xəzri. Nəsillər - əsrlər. Bakı: Gənclik, 1985, s. 3-6 
271. Orsər R. Dədə Qorquddan qor alıb qutlanan şair / 
Aslan V. Oğuz elinə salam. Bakı: Mütərcim, 1999, s. 3-8  
272. Orucoğlu R. Bamsı Beyrəyin ölümünün səbəbi // 
«Ərən» qəzeti, 1995, 25-31 iyul, 7 avqust 
273. Öməroğlu (Vəliyev) İ. Mənəvi qaynağın poetik 
biçimi / Təhməzoğlu R. Dədə Qorqut. Bakı: Ağrıdağ, 
1999, s. 3-5 
274. Paşayev S. Nizami və xalq əfsanələri. Bakı: 
Gənclik, 1983, 128 s.   
275. Paşayev S. Azərbaycan əfsanələrinin öyrənilməsi. 
Bakı: Bilik, 1985 
276. Paşayeva N. İnsan bədii tədqiqat obyekti kimi. 
Bakı: «XXI» - Yeni Nəşrlər Evi, 2003, 256 s. 
 357 
277. Paşayeva N. Yeniləşən ədəbiyyatın yeni insanı. 
Bakı: «XXI» - Yeni Nəşrlər Evi, 2004, 223 s. 
278. Pərviz. Dünən axşam bir «Xatun»a vurulduq... // 
«Azadlıq» qəz., 3 oktyabr, 1992 
279. Pirsultanlı S.P. Azərbaycan eposunun əfsanə 
qaynaqları. Bakı: Azərnəşr, 2002, 163 s. 
280. Pirsultanlı S.P. Nizami «Xəmsə»sinin təsiri ilə / 
Azərbaycan folkloruna dair tədqiqlər. Gəncə: Pirsultan, 
2006, s.24-28 
281. Pirsultanlı S.P. Əfsanələrimiz haqqında bir neçə 
söz / Azərbaycan folkloruna dair tədqiqlər. Gəncə: Pirsul-
tan, 2006,  s. 64-69 
282. Pirsultanlı S.P. Azərbaycan əfsanə və rəvayət-
lərinin ədəbi abidələrimizlə müqayisəli tədqiqi.  Bakı: 
Nurlan, 2007, 308 s.  
283. Rəhimli İ. Səhnə dastanı (Gənc rejissor V.Həsə-
novun «Mən Dədə Qorqud...» tamaşası haqqında) // 
«Azərbaycan» jur., 1983, № 5, s. 132-137 
284. Rəhimli İ. Qutlu olsun dövlətiniz! Yuğ teatrının 
«Oğul» tamaşa-yuğlaması haqqında düşüncələr // «Kom-
munist» qəz., 1991, yanvar 
285. Rəhimova E. Ölməz sənət incisi. Bakı: Təbib, 
2000, 238 s. 
286. Rövşən R. Göy üzü daş saxlamaz. Bakı: Yazıçı, 
1987, 158 s. 
287. Rüstəmov Ə. Dədə Qorqud (şeir) // «Mədəniy-
yət» qəz., 1999, iyul 
288. Rüstəmov İ. «Dədə Qorqud»da insan gözəlliyi. 
Bakı: «Bilik» Cəmiyyəti, 1978, 48 s.  
289. Rüstəmova A. Nizami Gəncəvi (həyatı və sənəti). 
Bakı: 1979 
290. Rza X. Ömürdən uzun gecələr. Bakı: Gənclik, 
1982, 152 s. 
 358
291. Rza X. Məndən başlanır vətən. Bakı: Yazıçı, 
1988, 400 s. 
292. Rzaquluzadə M. Dəli Ozan; Ceyran ovu; Qoca 
canavar; Qoşa çadır; Gəmidə; Can səsləri; Dənizdə toy 
(«Dədə Qorqud» dastanları əsasında yazılmış hekayələr) // 
«İnqilab və mədəniyyət» jur.. 1947, № 4, s. 53-76 
293. Rzaquluzadə M. El gücü («Dədə Qorqud» boyları 
üzrə hekayələr). Orta məktəbin yuxarı sinif şagirdləri 
üçün). Bakı: Uşaqgəncnəşr, 1948, 103 s.  
294. Rzaquluzadə M. El gücü («Dədə Qorqud» boyları 
üzrə hekayələr) / Qorqud ədəbiyyatı (Bədii əsərlər). Bakı 
Öndər Nəşriyyat, 2004, s. 15-32 
295. Rzaquluzadə M. Ana ürəyi, dağ çiçəyi / M.Rza-
quluzadə, Ş.Mikayılov. Ədəbiyyat (oxu kitabı). IV siniflər 
üçün dərslik. Bakı: Maarif,1971, s. 38-48 
296. Rzaquluzadə M. Ana ürəyi, dağ çiçəyi / B.Abdul-
la, S.Rüstəmbəyli. Ədəbiyyat. VI siniflər üçün dərslik. 
Bakı: Maarif,1997, s. 28-37   
297. Rzasoy S. Mifologiya və folklor: nəzəri-metodo-
loji kontekst. Bakı: Nurlan, 2008, 188 s. 
298. Sadıqov Ə. «Kitabi-Dədə Qorqud» və Azərbay-
can nəsr dili / «Kitabi-Dədə Qorqud» (məqalələr toplusu). 
Bakı: Elm 1999, s. 208-221 
299. Sadiq A. Dədə Qorqud (şeir) / Sadiq A. Mənə 
ümid Verin. Bakı: Yazıçı, 1982, s. 26-27 
300. Salamoğlu T. Müasir roman strukturunda folklor 
süjetlərinin yeri / Azərbaycan şifahi xalq ədəbiyyatına dair 
tədqiqlər. XIX kitab. Bakı: Səda, 2006, s. 98-115 
301. Salamoğlu T. Postmodernist roman konsepsiyası 
və «Kitabi-Dədə Qorqud» / Azərbaycan şifahi xalq ədə-
biyyatına dair tədqiqlər. XX kitab. Bakı: Səda, 2006, s. 88-
102 
302. Salmanov R. Keçmişi bu günə gətirən əsər 
(Azərbaycan Akademik Milli Dram Teatrının səhnəsində 
 359 
N.Xəzrinin «Burla Xatun» əsərinin tamaşası haqqında) // 
«Azadlıq» qəz., 1999, 15-17 may 
303. Seyidov M. M. Bəzi abidələrdə və xalq yaradı-
cılığı nümunələrində adqoyma adətinin qalıqları haqqında 
mülahizələr / Azərbaycan şifahi xalq ədəbiyyatına dair 
tədqiqlər, V kitab. Bakı, Elm, 1977, s. 47. 
304. Seyidov M. Azərbaycan mifik təfəkkürünün qay-
naqları. Bakı: Yazıçı, 1983, 326 s. 
305. Seyidov M. Azərbaycan xalqının soykökünü dü-
şünərkən. Bakı: Yazıçı, 1989, 496 s.   
306. Seyidov M. Qam-Şaman və onun qaynaqlarına 
ümumi baxış. Bakı: Gənclik, 1994, 232 s. 
307. Səda O. Ulu Qorqud, diril gəl (şeir) / Ərgünəş 
(ədəbi almanax). Bakı: Gənclik, 1994, s. 18-19 
308. Səfiyeva F. Qılıncımız nə vaxtacan özümüzü 
kəsəcək? (B.Vahabzadənin Azərbaycan Akademik Milli 
Dram Teatrında tamaşaya qoyulmuş «Özümüzü kəsən 
qılınc» əsəri  haqqında) // «Xalq qəzeti», 1998, 13 iyun 
309. Səhənd. Sazımın sözü. Bakı: Yazıçı, 1984, 254 s. 
310. Səhənd. Duxa Qoca oğlu Dəli Domrul (poema) / 
Cənubi Azərbaycan ədəbiyyatı antologiyası. 4 cilddə, I c. 
Bakı: Elm, 1994, s. 190-210 
311. Səhənd. Sazımın sözü / Qorqud ədəbiyyatı (Bədii 
əsərlər). Bakı Öndər Nəşriyyat, 2004, s. 33-108 
312. Səhənd. Seçilmiş əsərləri. Bakı: Şərq-Qərb, 2006, 
280 s. 
313. Sultanlı Ə. «Kitabi-Dədə Qorqud» və qədim 
yunan dastanları. Bakı: Elm, 1999, 84 s. 
314. Sultanlı V. «Kitabi-Dədə Qorqud» mühacirət ədə-
biyyatşünaslığında / «Kitabi-Dədə Qorqud» - 1300. Filolo-
ji araşdırmalar. IX kitab. Bakı: AAMM, 1999, 30-36  
315. Sümər F. Oğuzlar. Bakı: Yazıçı, 1992, 429 s.  
316. Şamil Ə. «Kitabi-Dədə Qorqud»un ilk azərbaycan-
lı tədqiqatçısı // «Azərbaycan» jur., 1987, № 4, s. 179-181 
 360
317. Şamil Ə. Qorqudşünaslığımızın əsasını qoyanlar-
dan biri / «Kitabi-Dədə Qorqud» - 1300. Filoloji araşdır-
malar. IX kitab. Bakı: AAMM, 1999, s. 159-174   
318. Şərif Ə. Qaraca Çoban (Ə.Dəmirçizadənin «Qa-
raca Çoban» pyesi haqqında) // «Kommunist» qəz., 1946, 
30 aprel 
319. Şıxıyeva S. Dəli Domrul boyundakı bir motivin 
analoqları / «Ortaq türk keçmişindən ortaq türk gələcə-
yinə» III uluslararası folklor konfransının materialları. 
Bakı: Səda, 2005, s. 335-343. 
320. Şirin xanım. Oğuz babam - Dədəm Qorqud (şeir) 
/ Şirin xanım. Ürək, niyə ağlayırsan? Bakı: Azərnəşr, 
1991, s. 5-8 
321. Şükür M. Dədə Qorqud (şeir) / Şükür M. Kişilərə 
arxalanın. Bakı: yazıçı, 1980, s. 8  
322. Şükürov A. Mifologiya. VI kitab, Bakı: Elm, 
1997, 232 s.   
323. Tağızadə A. Dədəm Qorqud diyarında (şeir) / 
Tağızadə A. O tayda bir çinar var. Bakı: Yazıçı, 1990, s. 
11-12 
324. Tanrıverdi Ə. Türk mənşəli Azərbaycan antropo-
nimləri. Bakı: ADPU nəşr., 1996, 160.  
325. Tanrıverdi Ə. «Kitabi-Dədə Qorqud»da şəxs 
adları. Bakı: Elm, 1999, 157 s. 
326. Tanrıverdi Ə. «Kitabi-Dədə Qorqud»un söz 
dünyası. Bakı: Nurlan, 2007, 456 s.  
327. Tehmərli İ. Bu qan yerdə silinməsə (şeir) / Ay 
işığı (şeirlər toplusu). Bakı: Qartal, 1998, s. 56 
328. Təhmasib M.H. Xalq ədəbiyyatının inkişafı / 
Azərbaycan ədəbiyyatı tarixi. I cild. Bakı: 1943, s. 231-
262 
329. Təhmasib M.H. «Dədə Qorqud» boyları haqqında 
/ Azərbaycan şifahi xalq ədəbiyyatına dair tədqiqlər. I 
kitab. Bakı: Az SSR EA Nəşriyyatı, 1961, s. 4-51 
 361 
330. Təhmasib M.H. Azərbaycan xalq dastanları (orta 
əsrlər). Bakı: Elm, 1972, 399 s. 
331. Təhməzoğlu R. Dədəm Qorqut (epos-poema). 
Bakı: Ağrıdağ, 1999, 111 s. 
332. Təhməzoğlu R. Dədəm Qorqut (epos-poema) / 
Qorqud ədəbiyyatı (bədii əsərlər). Bakı: Öndər Nəşriyyat, 
2004, s. 323-364 
333. Turabov H. Yaratdıqca yaşayırıq / K.Abdulla. 
Unutmağa kimsə yox. Bakı: Azərbaycan Dövldət 
Nəşriyyatı, 1995, s. 3 
334. Turabov H. Rənglərin sirri / K.Abdulla. Ruh. 
Bakı: Azərnəşr, 1998, s. 3-4 
335. Vahabadə B. Qorqud obrazı və tarixi-ictimai 
hadisələr // «Ədəbiyyat və incəsənət» qəz., 1979, 29 iyun 
336. Vahabzadə B. Açılan səhərlərə salam. Bakı: 
Yazıçı, 1979, 230 s. 
337. Vahabzadə B. Əsərləri (1960-1969). 12 cilddə, II 
c. Bakı: Elm, 2008, 616 s. 
338. Vahabzadə B. Əsərləri (1970-1979). 12 cilddə, IV 
c. Bakı: Elm, 2008, 662 s. 
339. Vahabzadə B. Əsərləri (1980-1989). 12 cilddə, V 
c. Bakı: Elm, 2008, 584 s. 
340. Vahabzadə B. Əsərləri (Mərsiyə-rekviyem, 
hekayələr, pyeslər, tele-radio pyeslər).12  cilddə, IX  c. 
Bakı: Elm, 2009, 828 s. 
341. Vahabzadə B. Folklor və S.Vurğun poeziyası / 
Vahabzadə B. Əsərləri. 12 cilddə, X c. Bakı: Elm, 2009, s. 
172-185 
342. Vəfalı A. Nəfəsim gəldikcə (şeir) / Vəfalı A.  Bəl-
kə, onda öyrənmişik (şeirlər və poemalar). Bakı: Yazıçı, 
1979, s. 31-32 
343. Vəli Ə. Dədə Qorqud və teatr (Azərbaycan Teatr 
Xadimləri İttifaqında «Kitabi-Dədə Qorqud» və 
 362
Azərbaycan teatrı» mövzusunda keçirilmiş elmi-praktiki 
konfrans haqqında) // «Yeni Müsavat» qəz., 1999, 22 may 
344. Vəliyev İ. Dastan Bilqamısdan başlanır / «Kitabi-
Dədə Qorqud» (məqalələr toplusu). Bakı: Elm 1999,s.30-37 
345. Vəliyev K.N. «Dədə Qorqud» nəfəsli poeziya // 
“Lenin tərbiyəsi uğrunda» qəz., 1973, 6 okyabr 
346. Vəliyev K.N. Azərbaycan dilinin poetik sintak-
sisi. Bakı: ADU nəşri, 1981 
347. Vəliyev K.N. Bir daha «Dədə Qorqud» şeirləri 
haqqında / «Azərbaycan» jur., 1986, № 11, s. 172-176 
348. Vəliyev K.N. Elimizin, dilimizin gür çeşməsi... 
«Dədə Qorqud» boylarının yeni şeirimizdə təcəssümü // 
«Azərbaycan gəncləri» qəz., 1990, 17 may 
349. Vəliyev V. Nizamidə mifoloji izlər və «Kitabi-
Dədə Qorqud» motivləri / Nizami və müasirlik (məqalələr 
toplusu). Bakı: ADU nəşri, 1982, 70-82 
350. Vəliyev V. Azərbaycan folkloru. Bakı: Maarif, 
1985, 351 s.  
351. Vurğun S. Əsərləri. II c. Bakı: 1960, 341 s. 
352. Yaqub Z. Saz (dastan) / Yaqub Z. Bir əli torpaq-
da, bir əli haqda (şeirlər və poemalar). Bakı: Azərbaycan 
Nəşriyyatı ,1997, s. 287-331 
353. Zakirə. Dədə Qorqud - 1300 (N.Xəzrinin «Burla 
Xatun» əsəri Azərbaycan Milli Akademik Dram Teat-
rında) // «Ulus», 1999, 13 mart 
354. Zeynalov F, Əlizadə S. Tükənməz xəzinə / Kita-
bi-Dədə Qorqud. Tərtib, transkripsiya, sadələşdirilmiş va-
riant və müqəddimə F.Zeynalov və S.Əlizadənindir. Bakı: 
Yazıçı, 1988, s. 5-27 
 
 
 
 
 363 
Türk dilində 
 
355. Anar. Dede Korkut / Türk Diline Aktaran Ehed 
Eşqriz. Sunuş Osman Fikri Sertkaya. İstanbul: 1999. 
356. Bayat F. Mitolojiye giriş. Çorum: Kara M, 2005, 
150 s.  
357. Bekbeyrek / Metini Hazırlayan Emir Sabahat. 
Cenupta Türkmen Oymakları (toplu). İstanbul: 1993, s. 
94-111. 
358. Boğaç Han / Metini Hazırlayan Ruhi Şirin. 
İstanbul: 1993, 134 s. 
359. Boğaç Han / Metini Hazırlayan Özen Rehmi. 
İstanbul: 1997, 91 s. 
360. İnan A. Eski türk dini tarihi. İstanbul: MEB, 
1976, 256 s. 
361. İnan A. Epope ve Hurafe Motiflerinin Tarix Ba-
kımından Önemi / Abdulkadir İnan. Makaleler ve İncele-
meler. 3. Baskı, I cilt, Ankara: Türk Tarih Kurumu Basım-
evi, 1998, s. 191-194. 
362. Kitabi-Dede Korkud ala lisani-tayfa-i Oğuzan / 
Neşre hazırlayanı: Rifet Muallim Kilisli (Bilge). İstanbul: 
Asari-İslamiye ve Milliye tedqiq encemeni, hicri 1332, 
miladi 1916, 172 s. 
363. Ocak A.Y. İslam-Türk İnançlarında Hızır Yanut 
Hızır-İlyas Kültü. Ankara: Ankara Üniversitesi Basımevi, 
1985, 229 s. 
364. Uraz M. Türk mitolojisi. İstanbul: Hüsnüabat, 
1967,  244 s. 
 
 
 
 
 364
Rus dilində 
 
365. Абдуллазаде А. Вещий Коркут (поэма). Пер. 
С.Мамед-заде // Жур. «Литературный Азербайджан», 
1991, № 1, с. 29-33. 
366. Алиева Г.А. Эстетика героического в эпосе (на 
материале азербайджанских дастанов): Автореф. дисс. 
...канд. филол. наук. Баку: 1991, 27 с. 
367. Анар. Деде Коркуд (киноэпос). Перевод Э.Ве-
зировой и В.Портнова // Жур. «Литературный Азер-
байджан», 1974, № 10, с. 74-106; № 11, с. 71-96. 
368. Анар. Деде Коргут: повесть по мотивам азер-
байджанского эпоса. Москва: Десткая литература, 
1980, 126 с. 
369. Анар. Деде Коргут: повесть по мотивам азер-
байджанского эпоса. Баку: Гянджлик, 1988, 124 с. 
370. Анар. Деде Коркут / Перевод Э.Везировой и 
В.Портнова. Баку: Юрд, 1999, 84 с. 
371. Араслы Г. Мотивы азербайджанского народ-
ного эпоса «Деде Коркуд» в творчестве Низами. Мос-
ква: 1960. 
372. Бадалов Р. Правда и вымысел героического 
эпоса. Баку: Элм, 1983, 154 с. 
373. Бадалов Р. Я – Деде Коркут» // Газ. «Моло-
дежи Азербайджана», 12 январь, 1983. 
374. Бартольд В.В. Турецкий эпос и Кавказ / Книга 
моего Деда Горкуда. Огузский героический эпос. 
Превод В.В.Бартольда. Москва-Ленинград, 1962, с. 
109-120. 
375. Басилов В.Н. Культ святых в исламе. Москва: 
Мысль, 1970, 144 с. 
376. Басилов В.Н. Коркут / Мифы народов мира. В 
2-х томах. Том 2. Москва: Советская энциклопедия, 
1982, с. 5. 
 365 
377. Гаджиев А. Поэтика совроменной прозы. 
Баку: Мутарджим, 1997, 204 с. 
378. Деде Коркуд. Азербайджанский эпос. Перевод 
В.В.Бартольда. Подготовили к печати: Г.Араслы и 
М.Г.Тахмасиб. Баку: Изд. АН Азерб. ССР, 1950, 204 с.  
379. Диев В. Очерк «Драма» / Словарь литературо-
ведческих терминов. Москва: Происвещение, 1974, с. 
70-80. 
380. Еремеев Д.Е. Ислам. Образ жизни и стиль 
мышления. Москва: Наука, 1990. 
381. Жирмунский В.М. Тюркский героический 
эпос. Ленинград: Наука, 1974, 727 с. 
382. Затонский Д.В. Искусство романа и ХХ век. 
Москва: Художественная литература, 1973, 535 с.  
383. Ислам. Энциклопедический словарь. Москва: 
Наука, 1991, 315 с. 
384. Книга моего Деда Горкуда. Огузский герои-
ческий эпос. Превод В.В.Бартольда. Москва-Ленин-
град, 1962, с. 11-105. 
385. Книга моего Деда Горкуда. Огузский рерои-
ческий эпос. Превод В.В.Бартольда. Баку: ЙНЕ «XXI», 
1999, с. 11-117. 
386. Кожинов В.В. Происхождение романа. Мос-
ква: Советский писатель, 1963.   
387. Кожинов В.В. Очерк «Роман» / Словарь лите-
ратуроведческих терминов. Москва: Происвещение, 
1974, с. 328-331. 
388. Лейтес Н.С. Роман как жудожественная сис-
тема. Перм: Пермский Государственний Университет, 
1985, 79 с. 
389. Мамедов А. Мост Дели Домрула (комедия в 2-
х частях) // Жур. «Литературный Азербайджан», 1994, 
№ 9-10, с. 5-40. 
 366
390. Пашаев С.Х. Азербайджанские народные ле-
генды и проблемы их исследования: Автореф. дисс. 
...докт. филол. наук. Баку: 1989, 53 с. 
391. Путилов Б.Н. Очерк «Эпос» / Свод этнографи-
ческих понятий и терминов. Народные знания, фольк-
лор, народное искусство, вып. 4. Москва: Наука, 1988, 
с. 162-166. 
392. Рустамзаде Р.Б. Азербайджанские историко-
героические дастаны: Автореф. дисс. ...докт. филол. 
наук. Баку: 1965, 51 с. 
393. Словарь литературоведческих терминов / 
Редакторы-составители Л.И.Тимофеев и С.В.Тураев. 
Москва: Происвещение, 1974, 509 с.  
394. Тимофеев Л. Очерк «Поэма» / Словарь литера-
туроведческих терминов. Москва: Происвещение, 
1974, с. 286-287. 
395. Традиционное мировоззрение тюрков Южной 
Сибири. Человек. Общество. Новосибирск: Наука, 
Сиб. отд., 1989, 244 с. 
396. Хазри Н. Меч, вонзенный в землю (драмати-
ческая поэема). Пер. А.Лаврина // Жур. «Литератур-
ный Азербайджан», 1986, № 9, с. 100-111. 
397. Целкова Л.Н. Современный роман (размышле-
ния о жанровой своеобразии). Москва: Знание,1987,64с. 
398. Якубовский А.Ю. «Китаб-и Коркут» и его зна-
чение для изучения туркменского общества в эпоху 
раннего средневековья / Книга моего Деда Коркуда. 
Огузский героический эпос. Превод В.В.Бартольда. 
Баку: ЙНЕ “XXI”, 1999, с. 127-135. 
 367 
M Ü N D Ə R İ C A T 
 
G İ R İ Ş ……................................................................... 3 
 
BİRİNCİ FƏSİL 
«Kitabi-Dədə Qorqud»un Azərbaycan ədəbi  
düşüncəsi tarixindəki yeri və rolu ……...……………... 12 
 
İKİNCİ FƏSİL 
Müasir Azərbaycan nəsrində «Dədə Qorqud» ideya 
və motivlərinin inkişaf istiqamətləri …………………... 50 
 
ÜÇÜNCÜ FƏSİL 
«Kitabi-Dədə Qorqud» və müasir Azərbaycan  
poeziyasının inkişaf xüsusiyyətləri .…………………. 145 
 
DÖRDÜNCÜ FƏSİL 
Müasir Azərbaycan dramaturgiyasında  
«Dədə Qorqud» ideya və motivləri ………………….. 224 
 
N Ə T İ C Ə .................................................................. 318 
 
Ə D Ə B İ Y Y A T ….................................................. 335 
 368
 
 
 
 
 
 
Direktor:   Ş.Alışanlı 
Mətbəənin müdiri:  Ə.Məmmədov 
Texniki redaktor:   T.Ağayev 
Kompyuter tərtibatı: A.Qabilqızı, 
    R.İlmanqızı 
 
 
 
 
 
 
 
 
Yığılmağa verilmişdir:   02.02.2011 
Çapa imzalanmışdır: 18.02.2011 
Formatı: 84x108 1/32. Həcmi: 23 ç.v. 
Tirajı: 300.  Sifariş №101 
Qiyməti müqavilə əsasında 
 
 
 
 
 
 
 
 
 
 
 
 
 
 
 
“Elm” RNPM-nin mətbəəsində çap olunmuşdur 
(İstiqlaliyyət, 8) 
