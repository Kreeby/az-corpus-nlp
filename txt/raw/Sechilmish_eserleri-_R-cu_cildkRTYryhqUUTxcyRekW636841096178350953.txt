 
 
 
 
 
Q.Ş.KAZIMOV 
 
SEÇİLMİŞ ƏSƏRLƏRİ 
 
 
 2
Q.Ş.KAZIMOV 
 
 
 
 
 
 
 
 
 
 
 
 
 
 
SEÇİLMİŞ ƏSƏRLƏRİ 
 
10  CİLDDƏ 
 
 
 3
Q.Ş.KAZIMOV 
 
 
 
 
 
 
 
 
 
 
SEÇİLMİŞ ƏSƏRLƏRİ 
 
IV CİLD 
 
 
 
 4
 
Böyük Vətən müharibəsi cəbhələrində hər ikisi eyni 
ildə (1943) həlak olmuş atam Allahverdiyev Şirin Kazım oğ-
lunun, əmim Məhəmmədin, dəhşətli müharibənin 2-ci ilində 
vaxtsız vəfat etmiş əmim Müzəffərin və son ümid çırağının 
qəfil sönməsinə dözməyib eyni gündə gözümün önündə 
canını tapşıran babam Kazımın unudulmaz xatirəsinə ithaf 
edirəm. 
 
 
 
 
 
 
 
 
 
 
Q.Ş.Kazımov. Seçilmiş əsərləri, 
4-cü cild, Bakı, «Nurlan», 2009, 528 səh. 
 
 
 
 
 
Bu cild «Sənət düşüncələri» (Bakı, Azərbay- 
can Dövlət Kitab Palatası, 1997) kitabı əsasında tərtib 
olunmuşdur. 
 
 
 
 
 5
 
 
 
SƏNƏT DÜŞÜNCƏLƏRİ 
 
MƏQALƏLƏR 
RƏYLƏR 
XATİRƏLƏR 
MÜSAHİBƏLƏR 
ÇIXIŞLAR 
 
 
 
Redaktoru:  
A.A.Axundov,  
Əməkdar elm xadimi, Dövlət mükafatı laureatı,  
filologiya elmləri doktoru, professor 
 
Rəyçilər:  
Ə.V.Tanrıverdiyev,  
filologiya elmləri namizədi, dosent 
M.M.Nağıyev,  
filologiya elmləri namizədi, dosent  
 
 
 
 
 
Kitabda müəllifin 30 ildən artıq bir müddətdə apardığı tədqiq 
və araşdırmaların bir qismi toplanmışdır. Hörmətli oxucu buradan mi-
nillik ədəbiyyatımızın poeziya və nəsr qolları, dilin mənşəyi, dilimizin 
tarixi və müasir vəziyyəti barədə maraqlı məlumat ala bilər. Müəllifin 
mövcud dərsliklərimizlə bağlı mülahizələri, bir sıra çıxışları, görkəmli 
adamların həyatı ilə bağlı xatirələri də oxucu üçün maraqlı olacaqdır.  
 
 
 6
 
 7
 
 
 
 
OXUCULARA 
 
İlk yazımı 63-cü ildə çap etdirmişəm - ”XIX əsrdə və XX əsrin 
əvvəllərində yaşamış Azərbaycan yazıçılarının dilinin tədqiqi tarixinə dair.” 
O vaxtdan başlayaraq, yazıçı dili, bədii dil məsələləri daim diqqət 
mərkəzimdə olub. Klassik ədəbiyyatla yanaşı, müasir nəsr və poeziya 
nümunələri barədə məqalələr yazmışam. 80-ci illərin nəsri diqqətimi daha 
çox çəkib. Görkəmli dilçi və ədəbiyyatşünaslar barədə xatirə-məqalələr çap 
etdirmişəm. Azərbaycanın bir sıra görkəmli sənət ustaları, İranın, Türkiyənin 
mədəniyyət xadimləri ilə görüşlərim, bir sıra qəzet, jurnal əməkdaşları ilə 
müsahibələrim, alimlərlə mübahisələrim olub. Bütün bunlar əksəriyyət 
etibarilə mətbuatda öz izlərini saxlayıb. Lakin çox zaman mövcud mətbuat 
orqanlarında fikri tam ifadə etmək mümkün olmayıb.  
Yazılarımın bir qismini bu kitabda toplayarkən onların üzərində 
işləməyi, onları yeniləşdirməyi lazım bilmədim. ”Nəsrin şeriyyəti” müstəsna 
olmaqla, kitaba daxil edilmiş məqalələr,xatirələr, rəylər, müsahibələr, çıxış-
lar, demək olar ki, olduğu kimi saxlanmışdır. Hər bir yazı yazıldığı dövrün 
təffəkkürünü əks etdirir.  
İndiki dövrdə, 90-cı illərdə hər cür tənqid mümkündür. Bunun üçün 
müəyyən mənada nə yazıçı cəsarətinə, nə də tənqidçi, dilçi-ədəbiyyatşünas 
məharətinə ehtiyac var. Lakin Sovet dövlətinin süqutuna qədər hər bir sosial-
ictimai tənqid yazıçıdan böyük ustalıq tələb etdiyi kimi, tənqiddən və 
tənqidçidən də cəsarət və fikri senzuradan keçirə bilmə bacarığı tələb edirdi. 
Müstəqillik arzuları, istiqlal ideyaları pillə-pillə inkişaf etmiş, tədrici yüksəliş 
yolu keçmişdir. Dövrün sənət əsərləri haqqında söz demiş ədəbi tənqidin 
səviyyəsinə o günün gözü ilə baxmaq, dövrün təfəkkür və cəsarətinin 
səviyyəsi ilə tanış olmaq üçün hər bir yazını qələmə alındığı şəkildə saxlamaq 
daha obyektiv nəticələr hasil edə bilər. Bu mülahizələrlə heç bir yazını saxta-
laşdırmağa, ”yeniləşdirməyə”, müasirləşdirməyə çalışmadım. Ümumi təbii 
mənzərə gələcək nəslə olduğu kimi çatmalıdır. Odur ki bu yazılarda Sovet 
dövləti və kommunist əxlaqı barədə fikirlərə rast gəldikdə oxucu təəccüb-
lənməməlidir.  
Heç kəsin zövqünü korlamaq istəmədən bizimlə razılaşan və razı-
laşmayan oxuculara bu başdan təşəkkürümüzü bildiririk.  
 
Müəllif 
19. 09. 96 
 
 
 8
 
 
 
 
 
 
MƏQALƏLƏR 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 9
NƏSRİN ŞERİYYƏTİ 
 
(Həqiqi proza poeziyadır) 
 
Dünya xalqlarının mədəni tarixi göstərir ki, dillərin tükənməz 
imkan və vasitələri böyük sənət dühalarının əsərləri ilə maddiləşərək 
əbədi yadigara çevrilir. Ümumxalq dilinin, ədəbi dilin qanunauy-
ğunluqlarının, sənətkarın sözdən istifadə qüdrətinin, sözə estetik 
münasibətinin aşkara çıxarılması üçün əsas materialı bədii dil verir. 
Ona görə də sənətkar və söz, yazıçı və dil problemi filoloq və 
estetləri daim özünə çəkən mürəkkəb və çoxşaxəli bir problem olub, 
mövzu, fərdi üslub, ədəbi metod, yazıçının ictimai-siyasi mövqeyi və 
s. kimi mühüm məsələlərlə möhkəm bağlıdır. Xüsusən milli 
ədəbiyyatın tarixi qədim və zəngin olduqda bu problem hüdud və 
sərhədlərinin genişliyi, mürəkkəbliyi ilə qarşıda daha geniş vəzifələr 
qoyur, estetik fikir İ.Nəsimi, M.Füzuli, M.F.Axundov, 
C.Məmmədquluzadə, M.Ə.Sabir, C.Cabbarlı, S.Vurğun kimi böyük 
dühalara üz tutur, hər dəfə onun qarşısında yeni bir aləm açılır, sənət 
sirlərinin tədqiqi fonunda xalq dilinin öz sirləri, ədəbi və bədii dilin 
inkişaf, zənginləşmə, saflaşma, xəlqiləşmə yolu da öyrənilir. Buna 
görə də yüksək poeziya nümunələrinin, hekayə, povest, roman, epos 
kimi rəngarəng janrların, dram dilinin sənətkarlıq sirlərini öyrənmək, 
minillik anadilli ədəbiyyatımızın dilini tədqiq etmək, böyük sənət 
ustalarını fərqləndirən əlamət və xüsusiyyətləri ümumiləşdirmək 
filologiyamızdan hələ çox işləməyi, intensiv yaradıcılıq yolu keçməyi 
tələb edir.  
Əslində, sənətkarın dilə münasibəti ilk sənət əsərləri yarandığı 
gündən müəyyənləşməyə başlamış, bədii əsərin dili haqqında ilk sözü 
sənət ustalarının özləri söyləmişlər. Nəsimi, Füzuli kimi klassiklərdə 
dilə münasibət sözə, hikmətə münasibət kimi formalaşır. Füzuli ”Can 
sözdür, əgər bilirsə insan” dedikdə ”söz-dil” paralelliyini az qala sona 
çatdırır, lakin onun ”Ol səbəbdən...” sözləri ilə başlayan məşhur qit’əsi 
artıq dilə nəzəri münasibətin bünövrəsidir. A.Bakıxanov, 
M.F.Axundov sözdən dilə keçir. M.F.Axundov bədii dilin bir sıra 
prinsip və tezislərini irəli sürür. Mollanəsrəddinçilərin, xüsusən Mirzə 
Cəlilin qələmi ilə dilin mühüm nəzəri-estetik problemləri geniş şəkildə 
fikir meydanına çıxarılır, ilk dəfə olaraq, dil məsələləri bir ideya, bir 
mövzu kimi bədii əsərə daxil olur. Bu proses ”Danabaş kəndinin 
əhvalatları”ndan başlayır, ”Anamın kitabı”, ”Dəli yığıncağı” və 
 10
onlarca bədii-publisistik əsərlə genişləndirilir, dərinləşdirilir. Bu 
proses sovet dövründə daha böyük vüsətlə davam etdirilir. XX əsrin 
əvvəllərində müxtəlif təmayüllərin döyüş meydanından çıxan dilimiz 
və ədəbiyyatımız xəlqi prinsiplər əsasında çoxşaxəli bir inkişaf yolu 
keçir. Lakin bu dövrdə bədii dil deyil, Azərbaycan milli ədəbi dili 
müzakirələr meydanına çıxarılır, əlifba, orfoqrafiya, terminologiya, 
ədəbi tələffüz, dilin təmizliyi məsələləri dəfələrlə müzakirə edilir, 
həcmli orfoqrafiya və tərcümə lüğətləri çap olunur. Bu dövrdə 
B.Çobanzadənin ardınca bədii dil problemləri ilə məşğul olan Ə.Də-
mirçizadə öz əsərləri və yetirmələri ilə böyük bir məktəb yaradır. 
Sovet dövründə heç kəs bədii dil problemləri ilə Ə.Dəmirçizadə qədər 
məşğul olmamış və onun qədər mütəxəssis yetirməmişdir. Lakin 
Ə.Dəmirçizadəni ədəbi dilimizin tarixi maraqlandırdığından o, 
klassiklərin dilinin tədqiqi ilə daha çox məşğul olmuşdur. Belə bir 
vaxtda - 30-40-cı illərdə S.Vurğun, S.Rüstəm, R.Rza, M.Rahim, 
M.Müşfiq, M.İbrahimov, S.Rəhimov, Ə.Əbülhəsən, H.Mehdi, S.Rəh-
man, Mir Cəlal və b. gənc və istedadlı qüvvələr meydana çıxmışdı. 
Ədəbiyyatımıza, milli dilə yeni baxışla yüksələn bu gənclərin bədii 
dilinə az nəzər salınır, onların bədii dilinə məxsus yeni keyfiyyətlər 
ümumiləşdirilmir, dilçilərimiz daha çox dilin tarixi, müasir ədəbi dilin 
quruluşu, dialekt və şivələrimizin tədqiqi ilə məşğul olurdular. Bu 
cəhətdən Mir Cəlalın 30-cu illərin sonlarında söylədiyi aşağıdakı fikir 
çox səciyyəvidir: ”...Hər şeydən əvvəl onu qeyd etməliyəm ki, bizim 
dilçilərimiz bədii dilin bugünkü inkişafı ilə qəti surətdə maraqlanmır-
lar. Cəsarətlə deyə bilərəm ki, bütün dilçilərin son beş ildə oxuduqları 
əsərlərin hamısı bir yerə yığılsa, bir listdən çox olmaz. Dilçilərimiz 
bədii ədəbiyyatımızın inkişafı ilə maraqlanmırlar. Onlar nə 
nasirlərimizi, nə də ki şairlərimizi oxuyurlar. Onlar bu və ya digər 
yazıçının əsərindən parçalar kəsib dərs kitablarına tikməklə öz 
vəzifələrini bitmiş hesab edirlər. Bədii dilimizdə əmələ gələn yaxşı-pis 
cəhətləri analiz etmək, ona qiymət vermək və bundan doğan prinsipial 
məsələlərlə məşğul olmaq nədənsə dilçi mütəxəssislərimizi 
maraqlandırmır” 1 
Bu proses bəzi istisnalarla 50-60-cı illərdə də davam 
etdiyindən Sovet hökumətinin yaratdığı geniş imkanlar əsasında qol-
qanad atan yeni nəslin nümayəndələri - S.Vurğun, M.İbrahimov, H. 
Mehdi, S.Rəhimov, R.Rza kimi odlu qüvvələr dilçilərimizin də işini 
görmüş, böyük bir dövrdə yaranmış qiymətli nəsr və poeziya 
                                                          
1 «ßäÿáèééàò ãÿçåòè», 5 èéóí 1939-úó èë. 
 11
nümunələrinin dil və sənətkarlıq məsələləri barədə ilk sözü əksərən 
özləri söyləmişlər. Ədəbiyyatşünas alimlərin öz tədqiq və araşdırma-
larının sonunda ayrı-ayrı əsərlərin dil və sənətkarlıq məsələlərinə dair 
ötəri qeydləri də bu dövr üçün çox səciyyəvidir.  
Hər dövrün öz tənqidçilər nəsli olmalıdır. 30-cular nəslinin 
dilçi-tənqidçiləri olmadı. Onlar öz milli ruhu, mübarizlik və döyüş-
kənliyi ilə gələcəyə yol açdılar. Onlar elə bir qüvvə idilər ki, əslində, 
dilçi-tənqidçi onların önündə kölgədə qalardı. Ə. Dəmirçizadə kimilər 
yönünü tarixə tutmaqda düz etmişdilər. O, hələ keçmişi öyrənməli idi 
ki, gələcəyə nüfuz edə, düz baxa bilsin. Odur ki yeni əsərlərin ideya-
estetik keyfiyyətlərinə hər cəhətdən sənət ustaları özləri baxırdılar. 
Onlar həm yazıçı, şair, həm də görkəmli filoloq-tənqidçi idilər. 
Onların bir çoxu, bədii irsi bir yana, ədəbi-tənqidi fəaliyyət və görüş-
ləri ilə mədəniyyət tariximizə imza atmışlar.  
Tarixi araşdırmalar müəyyən həddə çatdıqda müasir ədəbiy-
yatın tənqid meydanına çəkilməsi lazım gəldi və 60-cılar nəslinin ar-
dınca və onlarla paralel surətdə A.Axundov, T.Hacıyev, Y.Seyidov, 
bir qədər sonra A.Məmmədov, K.Vəliyev, K.Abdullayev və b. iste-
dadlı dilçi-tənqidçilər nəsli yetişdi. Bu nəslin nümayəndələri böyük bir 
məktəb şəklində 60-cılar ədəbiyyatının dil və sənətkarlıq məsələləri ilə 
yanaşı, bu ədəbiyyatın ideya-estetik keyfiyyətlərinin, sosial-ictimai 
dəyərinin araşdırılması sahəsində ədəbiyyatşünas-tənqidçilərdən az iş 
görmədilər.  
Yaradıcılığa yeni başlayan yazıçı çox vaxt dilin nəzəri 
məsələləri, dilə estetik münasibətin prinsipləri ilə maraqlanmır, 
bunları elmi şəkildə izah etməyə ehtiyac duymur. Yazıçı bütövlükdə 
daha çox praktikdir və onu əsər maraqlandırır. Lakin yazıçının əsərdə 
reallaşan bədii dili onun mövqeyini, ümumxalq dilinə, ədəbi dilə 
münasibətini, əsaslandığı estetik prinsipləri müəyyənləşdirməyə im-
kan verir və bütün bunlar cəm halda yazıçının fərdi bədii üslubunu sə-
ciyyələndirir. Fərdi üslub isə əsasdır və yazıçının orijinallığı onun fər-
di üslubu ilə müəyyənləşir. Məhz bu cəhətə əsasən, A.P.Çexov ya-
radıcılığa yeni başlayanların gələcək yazıçı taleyi barədə onların ilk 
əsərlərindən alınan təəssüratla fikir söyləmək mümkün olduğunu qeyd 
edirdi:”Bilirsinizmi, ...təzə yazmağa başlayan yazıçını hər şeydən 
əvvəl, dilinə görə mühakimə etmək olar. Əgər müəllifin ”üslubu” 
yoxdursa, o heç vaxt yazıçı olmayacaqdır. Əgər onun öz üslubu, öz 
dili varsa, o, bir yazıçı kimi ümidsiz deyildir. Onda onun yazısının 
 12
başqa cəhətləri haqqında da mühakimə yürütmək olar”1.  
Sənətkarın fərdi üslubu onun təhkiyə ustalığı, xalq dilindən 
necə istifadə etməsi və hansı bədiilik prinsipinə əsaslanması ilə 
şərtlənir.  
*** 
 
 
Yazıçının dil mədəniyyəti, bir tərəfdən, onun dil-nitq normala-
rına necə əməl etməsi ilə, digər tərəfdən, dilin təbii imkanlarından 
istifadə ustalığı ilə bağlıdır. Nitqin səlisliyi, aydınlığı, məntiqiliyi, sa-
dəliyi, dəqiqliyi, zənginliyi, ardıcıllığı, təmizliyi, təsirliliyi, axıcılığı, 
sinonim vasitələrlə, məcaz növləri ilə dolğunlaşdırılması kimi 
əlamətləri var ki, bunlar daha çox bədii dilə aiddir. Normalar şərt say-
ılırsa, ədəbi dilin bütün normaları (fonetik, leksik, frazeoloji, qram-
matik və üslubi normalar) eyni dərəcədə nəzərə alınmalıdır. Bu nor-
malar daxilində bədii üslub materiallarının yuxarıda qeyd etdiyimiz 
bütün əlamətlərini yoxlamaq, yazıçının uğur və nöqsanlarını üzə çıx-
armaq mümkündür. Hər bir yazıçının sənətkarlığı onun dildən istifadə 
ustalığı ilə bağlıdır.  
Qrammatik normalarla yanaşı, üslubi normalar da var və 
bunlar yazıçının istedadından, dili duyma qabiliyyətindən, zövqündən 
daha çox asılıdır. Buna görə də yazıçıları bəzən dili ”distillə” etməkdə, 
bəzən də əksinə, onu şivə materialları, jarqon ünsürləri, xüsusi sahə 
sözləri ilə yükləməkdə təqsirləndirmişlər. Dilin qrammatik dəqiqlik 
meyarı ilə poetik dəqiqlik meyarı arasında fərq var. Bədii əsərin dili 
üzərində işləyərkən yazıçını fikir və hisslərin təbiiliyi, hadisə və 
obrazların müəyyən metod əsasında təsviri maraqlandırır. İncsənətin 
dili, hər şeydən əvvəl, incəsənətin öz mövqeyi ilə müəyyən edilir. Rus 
həyatını təbii əks etdirən A.İ.Gertsenin dili haqqında İ.S.Turgenev de-
yirdi:”Onun dili ağılsız dərəcədə qaydasızdır, bərbaddır.” A.S.Puşkin 
zarafatla deyirdi: ”Mən rus dilini qrammatik səhvsiz sevə bilmirəm”.   
Bu cür ”səhvlər” üslub korluğu, qrammatik savadsızlıq deyil, 
dilin mövcud qaydalarına istinad edərək, onu semantik və üslubi 
cəhətdən zənginləşdirmək yolu ilə normadan çıxmadır.  L.V.Şerba 
göstərirdi ki, ”adamda norma hissi tərbiyə edilmiş olduqda, o, 
əsaslandırılmış şəkildə normadan kənara çıxma hallarının ecazkar-
lığını hiss etməyə başlayır.” 
Yazıçı dilində normadan kənara çıxma halları bir də onunla 
                                                          
1 À.Ï.×åõîâ î ëèòåðàòóðå. Ìîñêâà, 1955, ñ.301. 
 13
əlaqədardır ki, bədii dil, xüsusən nəsr dili yekcins deyildir. Nəsr dilin-
də yazıçı təhkiyəsi obraz nitqi ilə çulğaşmış şəkildə olur, bədii dil bu 
ikisinin sintezindən yaranır. Lakin müəllif təhkiyəsinin özü də yekcins 
olmur. Həqiqi müəllif təhkiyəsi ilə (məs.: ”Böyük dayaq” romanında 
M.İbrahimovun yazıçı təhkiyəsi) şərti müəllif təhkiyəsini (məs.: ”Kör-
püsalanlar”da Səriyyənin, Adilin təhkiyəsi) və eyni zamanda, həqiqi 
müəllif təhkiyəsi ilə şərti müəllif təhkiyəsinin qarışdığı, qovuşduğu, 
növbələşdiyi halları fərqləndirmək lazımdır. Şərti müəllif təhkiyəsi 
obrazın mövqeyindən, peşəsindən, ictimai və fərdi-psixoloji 
keyfiyyətlərindən asılıdır. Bütün bunlar bədii əsərdə müəllif və 
obrazların nitq normallığının amplitudlarını təyin edir.  
Ciddi-ənənəvi nəsr dilində - M.İbrahimov, H.Mehdi kimi 
yazıçılarımızın əsərlərində yazıçı təhkiyəsi əksərən ədəbi dil norma-
larına uyğun olur. Yazıçı imkan daxilində ədəbi dilin söz sırasına, mü-
rəkkəb cümlə komponentlərinin yerinə, söz və ifadələrin, morfoloji 
vahidlərin düzgün seçilib işlədilməsinə əməl edir, loru, vulqar 
sözlərdən, dildə sabitləşməmiş alınmalardan qaçır, hadisə və 
obrazların dolğun və hərtərəfli təsviri üçün çoxmənalılıq və sinonimlik 
prinsiplərini ön plana çəkir, lazım gəldikdə təhkiyəyə kinayə çaları 
hopdura bilir. Bu zaman səlislik və təmizlik baxımından gözə dəyən 
qüsurlar əksərən yazıçının fərdi yaradıcılıq qüsurlarıdır. Məsələn, 
”Biçənək düzünə doğru gedən hündür boylu, enli kürəkli kişi niyəsə 
ulduzları aysız görüb belə fikirləşirdi” (S. Azəri. ”Duman çəkilir”) 
cümləsində ”niyəsə” sözü məhdud şivə çaları ilə yazıçı təhkiyəsində 
yerinə düşmür və bu cür qüsurlar çoxaldıqda yazıçı üslubunun mədəni 
səviyyəsinə mənfi təsir göstərir.  
Ciddi-ənənəvi nəsr dilindən danışarkən bir xüsusiyyəti də un-
utmaq olmaz. Bəzən müəllif təhkiyəsi obraz nitqi ilə birləşdirilir, 
müəllif öz nitqində obraz düşüncəsinin məhsulu olan söz və ifadələr 
işlədir, xarakterin, hadisənin təsviri üçün öz nitqini obraz nitqi 
səviyyəsinə ”endirir”: ”Yenə adamlar yığıldı. Bu gün qara camaatdan 
başqa, ”qazonni” adamlar da var idi. Misri çuxasının boynu yağlan-
mış, Buxara papağının zağarası getmiş bir çal kişi böyük yerlərdən da-
nışırdı.” (Mir Cəlal,”Dirilən adam”) Burada”qazonni” sözünü müəllif 
ona görə dırnağa almışdır ki, həmin söz obraz nitqinin elementidir. 
Həmçinin bu parçadakı ”qara camaat”, ”zağarası getmiş”, ”böyük 
yerlər” ifadələri də müəllif təhkiyəsində Qədirin düşüncəsinin 
məhsuludur.  
Qeyd etdiyimiz kimi, şərti müəllif obrazı ilə təhkiyəçi müəllif 
obrazını eyniləşdirmək olmaz. Şərti müəllif obrazı müəllif nitqi 
 14
səviyyəsində qurulmur. Onun nitqi daha çox aid olduğu təbəqənin nitq 
səviyyəsinə uyğun qurulur. Qantəmirin ”Mənim tələbəm” hekayəsində 
təhkiyəçi obrazının - harın və tüfeyli ”tələbə”nin nitqi də öz həyatı 
kimi vulqardır. İ.Əfəndiyevin Səriyyə obrazının (”Körpüsalanlar”) 
nitqi etik və estetik baxımdan çox yüksəkdir və s.  
Şərti müəllif obrazının nitqini qurmaqda müəllif sərbəstdir. 
Faktlar göstərir ki, bəzən yazıçı şərti təhkiyəçi obrazının nitqini öz 
nitqinə yaxın qurmağa çalışır. Bu hal özü də müəllifin üslubu, dilə 
münasibəti, fərdi dünyagörüşü ilə bağlıdır. Yazıçı həqiqi müəllif 
təhkiyəsində şərti müəllif təhkiyəsində olduğu qədər sərbəst deyildir.  
Söz obrazlara verildikdə, müəyyən hüdud dairəsində yazıçının 
əl-qolu daha çox açılır. Məhəlli kolorit yaratma və fərdiləşdirmə adına 
normaların hər cür pozulması halları obraz nitqinə məxsusdur. Şivə 
tələffüzü, şivə leksikası, arqotik ifadələr, söz sırasının bol-bol po-
zulması obraz nitqinə müəllifin mədəni-estetik tələblərinin səviyyəsi 
ilə bağlıdır. Gənc yazıçılar bir çox hallarda  doğulduğu  ərazinin  
məhəlli tələffüzünə  üstünlük verirlər. Bu cür hallar geniş  oxucu  da-
irəsində müsbət qarşılanmır və oxucunu mətləbdən yayındırır. Usta və 
böyük sənətkarlar obraz nitqini məharətlə fərdiləşdirə bilirlər.  
Lirik-epik əsərlərdə, mənsur şeirlərdə qrammatik normaların, 
xüsusən söz sırasının pozulması halları, əsər uğurlu olduqda, nəsrin 
poeziyasını gücləndirir.  
Beləliklə, bədii əsərin dili müəllif nitqi, şərti təhkiyəçi obraz-
ının nitqi və ayrı-ayrı obrazların nitqinin sintezindən ibarət olur. 
Yazıçının bədii dili onun ictimai-ədəbi mövqeyi və bu sahələrin hər 
birinin ayrı-ayrılıqda analizi və nəhayət, ümumiləşdirilməsi yolu ilə 
qiymətləndirilə bilər. Müəllif nitqi ədəbi normalara uyğun olsa da, 
normadan çıxma halları ilə də səciyyələnir, çünki yazıçı təhkiyəsi də 
bədii dil nümunəsidir və hadisələri, obrazları xarakterizə etmək, dili 
rəngləmək, bədiiləşdirmək, zənginləşdirmək üçün yazıçı yalnız ədəbi 
normalarla məhdudlaşa bilməz. Ən sadə və təmiz yazıçı təhkiyəsində 
də qeyri-ədəbi nitq vasitələrinə, ədəbi normaların pozulması hallarına 
rast gəlmək mümkündür. Bu hal fərdi-bədii dil üçün təbii sayılmalıdır, 
çünki bədii dil ədəbi dil olmayıb, onun spesifik bir üslubudur.  
 
* * * 
 
Yazıçı, hər şeydən əvvəl, xalq dilini dərindən öyrənməlidir. 
Xalq dili elə zəngin xəzinədir ki, yazıçını yalnız o öz sərvəti ilə yazıçı 
edə bilər. Mirzə Cəlilin, Ə. Haqverdiyevin böyüklüyü orasında idi ki, 
 15
onlar bir tərəfdən ərəb, fars dillərinin, bir tərəfdən, türk-osmanlı 
dilinin, bir tərəfdən də rus dilinin ağır təzyiqi altında olan Azərbaycan 
dilini qorumaq, yaşatmaq üçün o dövrün müxtəlif təmayüllərini təmsil 
edən ziyalıların deyil, xalqın səviyyəsinə müvafiq yazıb-yaratmış, belə 
ziyalıların keçici, xalqın dilinin əbədi olduğunu dahiliklə dərk 
etmişlər. İndi onları yaşadan da budur. Bu cür münasibət 
mədəniyyətin bütün inkişaf pillələrində qorunmalıdır.  
Bu da nəzərə alınmalıdır ki, indiki dövrdə xalq dilinə 
əsaslanmaq bədii dili Mirzə Cəlil səviyyəsində xalq dilinə ”endirmək” 
demək deyildir. Mollanəsrəddinçilər bunu şüurlu surətdə, başqa 
dillərin zərərli təsirlərinə qarşı mübarizə məqsədilə edirdilər. İndi belə 
təhlükələrin əsasən sovuşub getdiyi bir dövrdə yazıçıdan geriyə qa-
yıtmaq yox, dilin quruluş və semantik imkanlarını daha dərindən öy-
rənmək, dilin mədəni səviyyəsini yüksəltmək tələb olunur.  
Xalq dilinin dərin qatlarına baş vura bilməməyin nəticəsidir 
ki, bizim indiki bir sıra yazıçılarımızın dili qov kimi boş, solğun və öl-
gündür. Belə əsərlər adətən quru pafosla yazılır, tərbiyəvi gücü az olur 
və heç kimin qəlbinə təsir edə bilmir. Mirzə Cəlilin, Ə.Haqverdiyevin 
hekayələrini oxuduqdan sonra indiki bəzi nəsr nümunələrinə nəzər 
saldıqda əlvan boyalı bir tabloya baxdıqdan sonra rəngsiz və solğun 
bir şəklə baxan kimi olursan.  
Hələ Nəsimi və Füzuli kimi sənətkarların bədii dili neçə yüz il 
əvvəl əməli şəkildə sübut etmişdir ki, ümumxalq Azərbaycan dili 
yüksək sənət əsərləri üçün hər cür material verir. Hər hansı fikrin ifa-
dəsi üçün obrazlılıq, emosionallıq etibarilə fərqlənən laylar vardır və 
sənətkarın fərdi üslubu dilin bu və ya digər səviyyəsinə nüfuz edə 
bilmə qabiliyyəti ilə səciyyələnir. Yalnız böyük sənətkarlar əzablı yol-
lar keçərək dilin dərin qatlarına enə bilir, bu qatları hərəkətə gətirir. 
Üzdə olanlarla böyük sənət əsərləri yaratmaq olmaz.  
Ümumxalq dili bir xalqın milli özünəməxsusluğunu əks 
etdirən ən mühüm vasitədir. Ədəbi dil ümumxalq dilinin tacıdır. Bədii 
dil ümumxalq dili ilə ədəbi dilin sintezindən ibarət olub, dilin zəngin 
ifadəlilik vasitələrini özündə cəmləşdirə bilən yaradıcılıq üslubudur.  
Bədii dil ən uzaq, ən qaranlıq guşələrə işıq saça bilmə im-
kanları ilə bütün başqa üslublardan fərqlənir. Həqiqi yazıçı ana dilinin 
tarixinə dair aldığı biliklər əsasında, yüksək yazıçı duyğusu ilə dilin ən 
incə, zərif, emosional, eyni zamanda ən kütləvi, kütləviləşə bilən 
tərkib elementlərini bədii dilə gətirir, ədəbi dili zənginləşdirir. 
Təsadüfi deyil ki, dilçi mütəxəssis öz tədqiqlərində daha çox bədii dilə 
əsaslanır, leksik və qrammatik normalar üçün nümunələri əksərən 
 16
bədii dil materiallarından götürür. Bunlar yazıçının məsuliyyət hissini 
artırır, onu ədəbi dil orbitinə çıxarır.  
Yazıçının ədəbi dilə xidməti dövrdən, zamandan asılıdır. Bu 
cəhətdən orta əsr şairləri ilə müasir yazıçıları eyni cür 
qiymətləndirmək olmaz. Şübhəsiz, heç bir yazıçı yeni dil yaratmır. 
Hesablamışlar ki, A.S.Puşkin bütün yaradıcılığı boyu cəmi  3-4 yeni 
söz yaratmışdır; V.V.Mayakovskidə belə sözlər 10-a qədərdir. Bizim 
R. Rza bunlara nisbətən daha çox yeni söz yaratmışdır. Lakin bu 
sözlər nə qədər olur-olsun, dil yaratmaq demək deyildir və həmin 
sözlərin sonrakı taleyi uğurlu da ola bilər, uğursuz da.  
Bəs yazıçının ədəbi dilə xidməti nədən ibarətdir? 
Yazıçı ədəbi  dilin təşəkkülündə  və  sonrakı  inkişafında  mi-
silsiz iş görür.  Lakin bu cəhətdən bütün yazıçıların, yəni bütün poe-
ziya və nəsr ustalarının üzərinə eyni dərəcədə yük düşmür. İndi güclü 
mətbuat, nəhəng elmi-tədqiqat işləri, Azərbaycan dilində rəsmi sənəd 
üslubunun geniş fəaliyyəti, radio və televiziya verilişləri, orta və ali 
məktəblər, qurultay, konfrans və müşavirələr ədəbi dil normalarının 
möhkəmlənməsində, şifahi və yazılı ədəbi dilimizin inkişafında, 
dilimizin dövlət dili kimi mədəni yüksəlişində böyük rol oynayır. Belə 
bir dövrdə yazıçı sənəti də bu ümumi işin aparıcı vasitələrindəndir.  
İndi birdən-birə, məsələn, XIII -XIV əsrlərə qayıdaq. Bu im-
kanların heç biri yoxdur. Qapalı-natural təsərrüfat hökm sürür. Şivələr 
güclü fəaliyyətdədir. Dövlət dili yad dildir. Belə bir dövrdə ədəbi dilin 
fonetik, leksik, qrammatik normalarının yayıcısı, təbliğatçısı yalnız 
söz ustalarıdır - şifahi və yazılı ədəbiyyatın yaradıcılarıdır. Radionu 
da, televiziyanı da, mətbuatı da, yığıncaqları da sənətkar Sözü əvəz 
edir. Yalnız həqiqi istedad sahibləri yüksək ideyaları böyük sənətkar 
duyğusu ilə, yüksək bir dil ilə ifadə etməklə bütün qaranlıq guşələrə 
yol tapa bilirlər. Belə bir dövrdə sənətkar xalq dilinin zərif, 
ümumişlək, emosional, kütləvi vahidlərini seçib bədii dilə gətirir və 
nəticədə, ədəbi normaların müəyyənləşməsinə, tədricən sabitləşməsinə 
səbəb olur. Onun düzgün seçə bilmədiyi dil vasitələri, təbii olaraq, 
sonrakı inkişaf prosesində arxaikləşir. Bu cür bədii yaradıcılıq ilk 
dövrlərdə ədəbi dilin təşəkkülünə, sonrakı dövrlərdə inkişafına kömək 
edir. Biz XIII əsrin şairi Həsənoğlunu, cəmi bir-iki şeri qorunmuş olsa 
da, bu cəhətə görə qiymətləndiririk, bilirik ki, onun bir-iki şeri yox, 
dilimizin inkişaf xüsusiyyətlərini yayan, mühafizə edib gələcəyə 
aparan bir yaradıcılığı var imiş. Biz Nəsimini ona görə 
qiymətləndiririk ki, yazılı ədəbi dilin bütün imkan və gerçəkliklərini 
şeirlərində əbədiləşdirmişdir. Biz Şah İsmayıl Xətaini bu sahədəki 
 17
praktik işi ilə yanaşı, Azərbaycan dilini ilk dəfə dövlət dili səviyyəsinə 
qaldırdığına görə qiymətləndiririk. Füzuli Azərbaycan dilinin zəngin 
leksik tərkibini, qrammatik xüsusiyyətlərini əhatə edən bir abidə 
yaratmışdır. Bu abidə ən zəngin və mürəkkəb fikirlərin hələ 500 il 
əvvəl də ifadə edilməsinin mümkün olduğunu sübut etmişdir. Klassik 
şerin zirvəsi Füzuli, orta üslubun zirvəsi Xətai, el ədəbiyyatının zirvəsi 
Qurbani və onların müasirləri öz böyük sənətləri ilə sadələşdirmə, 
xəlqiləşdirmə, demokratikləşdirmə yolu ilə Azərbaycan ədəbi dilini 
milli axara yönəltmişlər.  
Xalq dili bədii dilə olduğu kimi, xam material şəklində 
gətirilməməlidir. Xalq dili materialı yazıçı tərəfindən işlənməli, lazım-
sız elementlərdən təmizlənməli, poetik normalar əsasında 
gücləndirilməlidir. Üzərində işlənməmiş dil artıq şeylərlə yüklənmiş 
olur, oxucunu yorur. Belə dil təsirsiz və gücsüzdür.  
Xalq dilinə bələd olma səviyyəsinə görə həqiqi sənətkar 
hamıdan, hətta dilçi-tənqidçidən də fərqlənir və yüksəkdə durur.  
Yazıçı imkan daxilində bədii dili alınmalardan, xüsusən yersiz 
alınmalardan qorumalıdır; obraz nitqinin tipikləşdirilməsi prosesində 
alınmalara son dərəcə ehtiyatla yanaşılmalıdır. Hadi, Cavid kimi 
böyük sənətkarların bədbəxtliyi milli dilə birtərəfli münasibətləri, qatı 
türkçülük meyilləri ilə bağlıdır. Müasir ədəbi prosesin ən mühüm 
keyfiyyətlərindən biri budur ki, bizim yazıçılar milli dilə son dərəcə 
həssas olub, ona məhəbbət və sevgi ilə yanaşırlar. Xalq dilinə bələd 
olma, ondan faydalanma qabiliyyəti son 20-30 ildə yaranmış nəsr 
əsərlərinin dilini sevdirir. Anar, Elçin, F.Kərimzadə, Y.Səmədoğlu, 
İ.Məlikzadə, S.Azəri, M.Süleymanlı kimi yazıçılarımızın dili xalq di-
linin dərin qatlarına nüfuz edə bilmə imkanları, bədiilik və obrazlılıq 
keyfiyyətləri ilə rəğbətlə qarşılanır, oxucunu özünə çəkir. Onların yazı 
maneri bir-birindən fərqlənsə də, ənənəvi nəsr dilini müasir oxucunun 
zövq və tələblərinə uyğun səviyyədə qurmaqla sənət xəzinəmizi 
zənginləşdirirlər.  
Bütün böyük sənətkarlar öz əsərlərində şivə materiallarından 
faydalanmışlar.  M.Şoloxovun ”Sakit Don” əsərində Panteley Prokof-
yeviç, Qriqori Melexov, Nataşa, Aksinya və başqalarının nitqi Don 
kazaklarının ən rəngarəng şivə xüsusiyyətləri ilə işlənmişdir. Mirzə 
Cəlil, Ə.Haqverdiyev, N.Vəzirov, A.Şaiq kimi klassik 
sənətkarlarımızla yanaşı, S.Rəhimov, İ.Əfəndiyev, M.Hüseyn, 
Ə.Vəliyev və başqa yazıçılarımız da obraz nitqini şivə xüsusiyyətləri 
ilə fərdiləşdirmə prinsipindən geniş istifadə etmişlər. Bədii dildə şivə 
leksikasından qaçmaq olmaz. Dilin rəngli və bədii olması, obraz 
 18
nitqinin tipikləşdirilməsi, ədəbi dilin zənginləşdirilməsi üçün ümumx-
alq dilinin qolları - dialekt və şivələr zəngin material verir. Lakin şivə 
elementləri ilə dili zibilləmək, bədii dili məhəlli dilə çevirmək olmaz.  
Vulqar söz və ifadələr xalq dilinin qədim və təbii laylarından-
dır.  Obrazın təbii bir insan kimi hərtərəfli təsviri üçün  vulqar  söz və  
ifadələr müəllifə geniş imkanlar verir. Lakin bədii əsərdə  vulqarizm-
lərin  hüdudu olmalıdır. Yazıçı vulqarizmlərin  yaratdığı  süni  komiz-
mə  aludə olmamalıdır. Bizim yazıçılar  bədii  dilin  bu  cəhətinə  xü-
susi  diqqət  yetirmişlər. Lakin bəzən komizm xatirinə kobud sözlərə 
əsərdə geniş yer verildikdə tənqid daha amansız olmuş, bir bəhanə ki-
mi, repressiyaya havadarlıq etmişdir1.  
Yazıçı öz əsərinin dili üzərində işləməyi bacarmalıdır. Bu 
sahədə L.N.Tolstoyun təcrübəsi hamıya məlumdur.  
Bədii ədəbiyyatın birinci ünsürü, bilavasitə predmeti olan söz 
dil işarələri sistemində xüsusi yer tutur. Elmi və bədii fikrin təzahürü 
sözdən başlayır. Funksiya dairəsinin genişliyi, universal xarakteri ilə 
bir çox cəhətdən yüksək semantik qiymətə malik olan söz adlandırma, 
məlumat vermə, ümumiləşdirmə, danışanın və dinləyənin 
münasibətini, hisslərini ifadə etmə qüdrətinə malikdir. Dil ”ölü əsər 
yox, fəaliyyətdir”, ”əbədi təkrar olunan qüvvədir”. (V.Humbolt), Dilin 
fəaliyyəti isə onun daxilində, məna sistemində, onun konkret işlənmə 
hallarında təzahür tapır. Buna görə də yazıçı ümumxalq dili dənizini 
səbr və zəhmətlə nəzərdən keçirməli, fikrin, anlayışın onlarca 
ifadəçilərindən daha dəqiq və sərrast olanını, ekspressiv yüklü dil 
vahidlərini sənətin ilkin elementləri kimi birləşdirməli, təsviri zəruri 
olan fikrin yüksək səviyyədə ifadəsinə nail olmalıdır.  
A.Fadeyev sənətkar əməyinin çətinliklərindən bəhs edərək ya-
zırdı: ”Yazıçının qarşısında nəhəng söz, anlayış dənizi durur: hər hansı 
fikrin, obrazın ifadəsi üçün on, on beş, iyirmi söz yada düşür. Lakin 
necə edəsən ki, gördüyünü, demək istədiyini son dərəcə dəqiqliklə 
deyə biləsən!” 20-30-cu illərin satira ustaları İ.İlf və Y.Petrov yalnız 
mövzu, ideya, obraz üçün deyil, hər bir söz üçün də əzablı, ara-
sıkəsilməz mübahisələrlə dolu yaradıcılıq yolu keçmişlər. Bu cəhətdən 
bizim ədəbiyyatımızda M.İbrahimovun bədii dili nümunə sayılmalıdır.  
”Yazıçını bürüyən ümumxalq dili dənizinin dalğaları sahilsiz 
və dibsizdir”. (İ.S.Turgenev) Yazıçı bu dalğaları öz sənət məcrasına 
uğurla yönəltdikdə onun əsərinin dili də dəniz dalğaları kimi parlaq və 
                                                          
1 Áó áàðÿäÿ ÿòðàôëû ìÿëóìàò ö÷öí «Êîìèê-áÿäèè âàñèòÿëÿð» (Áàêû, 1983, ñ.41-
45) êèòàáûìûçà áàõìàã îëàð. 
 19
təlatümlü olur.  
 
* * * 
 
Bədii dil bədii və obrazlı olmalıdır. Yazıçı adi adamların söy-
lədiyi şəkildə əhvalat söyləməklə vəzifəsini bitmiş hesab  etməməlidir.  
Xalq yazıçısı M.İbrahimovun qeyd  etdiyi kimi: ”Bədii dilin özünün 
loqarifması vardır və onu öyrənmək bütün ömrü boyu yazıçının və-
zifəsidir.” 
Məlumdur ki, bədiilik sənət əsərinin əsas spesifik keyfiyyəti, 
gözəllik forması, estetik məziyyətin ən yüksək təzahürüdür. İctimai 
şüurun başqa növlərindən fərqli olaraq, sənət əsəri həyatın obrazlı 
təsvirindən ibarət olur. Bədiilik yalnız forma ilə məhdudlaşmır. Bədi-
iliyin həlli yüksək ideya daşıyıcısı olan mövzu ilə bədii təsvirin bütün 
əsas vasitələrinin uyğunluğu probleminin həlli əsasında müəyyənləşə 
bilir. Bu uyğunluq yazıçının istedadı, yazıçılıq təcrübəsi, seçdiyi möv-
zunun gerçəkliyə münasibəti ilə bağlıdır.  
Bədiiliyin ən mühüm əlaməti əsərin dilinin mükəmməlliyidir. 
Əsərdə hər bir detal əsas ideyanın açılmasına, mövzunun müəyyən bir 
cəhətinin aydınlaşmasına kömək etməlidir. Bədiiliyin yüksək dərəcəsi 
məzmun xəlqiliyi və bədii forma demokratikliyinin harmoniyasından 
doğur.  
Beləliklə, bədiilik çox geniş anlayışdır və ”bədiilik” dedikdə 
bədii əsərin janr, quruluş-kompozisiya, süjet məsələləri ilə yanaşı, 
əsərin dili, bütün təhkiyə və dialoqlar, hər bir nitq detalı və bütün ob-
razlılıq vasitələri cəm halda nəzərdə tutulur və bunların əsas ideyaya 
uyğun şəkildə daxili təşkili əsas götürülür. Dilin obrazlılıq vasitələri 
də çox zəngindir.  
Dildə hər bir sözdə az və ya çox dərəcədə potensial obrazlılıq 
olur. Yazıçı potensial obrazlılığı - sözün mahiyyətində gizli şəkildə 
mövcud olan konkret hissi obrazı hərəkətə gətirməyi bacarmalıdır. 
Bundan əlavə, dilin təsvir və ifadə vasitələrində - epitet, metafora, mü-
qayisə, frazeoloji vahidlər, atalar sözləri, məsəllər, hikmətli sözlər, 
aforizmlər və s.-də mövcud olan obrazlılıq da vardır ki, bədii əsərin 
dilinin mükəmməlliyi bu cür obrazlılıq vasitələrinin ustalıqla 
işlədilməsindən çox asılıdır.  
Bədii  əsərin  dilinin  mükəmməlliyi obyektiv aləmi əks etdir-
məyin bədiilik  prinsiplərindən - komizmdən,  tragizmdən və  ya  adi  
dramatik təsvirdən asılı deyildir. Bütün  bədii  əsərlərdə əsas konflikt  
xeyirlə şərin, gələcəyi olanla məhvə məhkum olanın mübarizəsi üzə-
 20
rində qurulmuş olur. Bu mübarizədə dramatizm əks qütblərin,  xarak-
terin  zidd  cəhətlərinin toqquşması yolu ilə baş verir, hadisələr obraz-
lar arasında gərgin mübarizə, ciddi və mürəkkəb münaqişələrlə  da-
vam edib yekunlaşır. Bu zaman əsərdə faciəvi və ya komik epizodlar, 
tragik və komik detallar özünü göstərə bilir. Bəzən də mövzu bü-
tövlükdə tragik və ya bütövlükdə komik planda  işlənmiş  olur. Bu cür 
hallarda tragik əsərlərdə komik,  komik əsərlərdə  tragik  detallardan  
istifadə  edilir.  Bədiilik  va-sitələrindən, xüsusən dilin obrazlılıq im-
kanlarından istifadəyə görə tragik və dramatik əsərlər bədiiliyin ko-
mizm prinsipi əsasında yazılmış əsərlərdən fərqlənir. Daha doğrusu, 
komizm spesifik satira və yumor vasitələrinin, komizm üsullarının tət-
biqi ilə reallaşır. Əslində, satirik əsərlərlə qeyri-satirik əsərlərin dil 
vasitələri eynidir, yəni hər iki halda yazıçı dilin eyni materiallarına 
əsaslanır. Lakin intonasiya, sözlərin müxtəlif şəkildə ustalıqla 
əlaqələndirilməsi və dilin özündə mövcud olan komik yüklü sözlər, 
ifadələr bədii əsərin yumorla və ya satirik ruhda firmalaşmasına səbəb 
olur. Yazıçı satirik yazıçı olmaya bilər, lakin onda yumor duyğusu, sa-
tira qüvvəsi daim ehtiyatda olmalıdır, yeri gəldikcə o bunlardan us-
talıqla istifadə etməyi bacarmalıdır. M.İbrahimov satirik yazıçı deyil-
dir, lakin onun əsərlərində komizm elementlərinin rolu böyükdür. 
”Yastı yerişi isə o qədər yastı idi ki, kənardan baxan onun yeridiyini 
və ya suda üzdüyünü birdən-birə ayırd edə bilməzdi” (”Böyük da- 
yaq”) cümləsi və bu tipli cümlələr qəlpə-qəlpə əsas ideyanın açılma-
sını, yaramaz qüvvələrin, o cümlədən Yastı Salman kimilərin ifşasını 
başa çatdırır. Anarın istifadə etdiyi satirik detallar öz tipikliyi, səciyyə-
viliyi ilə yazıçıya böyük rəğbət yaradır. Ticarət işçisinin, vərəqləri 
arasında pul gizlədiyi tanınmaz bir yazıçının əsərini tərifləməsi və ya 
şairin ilk kitabını çəki ilə qiymətləndirməsi  Ü.Hacıbəyovun məşhur 
komik nitq detalları kimi geniş yayılmışdır. S.Əhmədovun romanlarını 
ötəri oxuduqda həmin əsərlər ciddi epik əsər təsiri bağışlayır, lakin 
diqqətlə fikir verdikdə onun təsvirinin ilk hüceyrələrinin istehza ilə 
yoğrulmuş olduğunu görürük. Bu istehza gözəgörünməz bir pərdə ki-
mi çox dərin qatda yerləşmişdir.  
Epizodik-komik detallarla yaradılmış əsərlər ilə komizm 
prinsipləri əsasında yaradılmış əsərləri eyniləşdirmək düzgün olmadığı 
kimi, satirik və qeyri-satirik əsərləri də eyniləşdirmək olmaz. Lakin 
yazıçı obyektiv aləmi təsvir etməyin hansı bədiilik prinsipindən 
istifadə edir-etsin, onun əsərinin dili mükəmməllik tələbini ödəməli, 
forma və məzmun vəhdətini gözləməlidir.  
Nəsr - bədii yaradıcılığın iki əsas tipindən biridir. Poeziya və 
 21
nəsr ədəbiyyatın həm məzmun, həm də formaca fərqlənən iki spesifik 
sahəsidir. Tarixən nəsrin qafiyəli, vəznli formaları olmuşdur. İntibah 
dövründən başlayaraq nəsr janrları tədricən səlisləşmiş və müstə-
qilləşmişdir. Nəsrdə vəzn və qafiyə indiki halda anaxronizm hesab 
olunur, yəni realist nəsr qafiyə və vəznə ehtiyac duymur. Buna görə də 
nəsr dilini  adi danışıqdan  fərqləndirməyənlər var.  Nəzərə  almaq 
lazımdır ki, nəsr dili ilə insanın adi şifahi və yazılı nitqini 
eyniləşdirmək olmaz. Şeirdə olduğu şəkildə olmasa da, nəsrin də 
özünəməxsus ritmik quruluşu olur (bunu aşkar ritmlə qurulmuş nəsrlə 
eyniləşdirməməli). Nəsr əsəri xüsusi intonasiya ilə başlanır və usta 
yazıçılar axıra qədər həmin intonasiyanı qoruya bilir, yüksələn  xətlə  
davam  etdirir.  Məzmun, həmin məzmunun əks etdirdiyi ideya gözəl 
olduqda, bədiilik vasitələri həyat həqiqətinə - tapılmış ideyaya tam 
müvafiq təşkil olunduqda nəsr əsərində bir şeriyyət yaranır. Tarixən, 
məsələn, XIX əsrin əvvəllərinə - A.S.Puşkinə qədər rus ədəbiyyatında 
nəsr müəyyənləşməmişdi və rus ədəbiyyatında nəsrin yaradıcısı 
Puşkin sayılır, buna görə də bu dövr rus ədəbi tənqidində yalnız”şair” 
sözünə rast gəlmək olur, söz ustaları şair adlandırılır. N.V.Qoqolun 
”Ölü canlar” əsərinin üzərinə yazılan ”poema” sözü və 
V.Q.Belinskinin aşağıdakı sözləri də bu fikri təsdiq edir: ”... əgər mən 
cənab Qoqolu şair adlandırdımsa, mən bununla da artıq hər şeyi 
demişəm. Hal-hazırda bizdə ”şair” sözü öz mənasını itirmişdir. Onu 
”yazıçı” sözü ilə qarışdırmışlar. Bizdə yazıçı çoxdur. Hətta onların 
bəzilərində qabiliyyət də vardır; lakin bizdə şair yoxdur. Şair sözü 
yüksək və müqəddəs bir sözdür. Bu sözdə ölməyən əbədi bir şöhrət 
vardır!”  “...cənab Qoqol qeyri-adi, qüvvətli və yüksək bir istedada 
malikdir.  Ən  azı belə  demək olar ki, o, hal-hazırda ədəbiyyatın və 
şairlərin başçısıdır.  O, Puşkinin qoyub getdiyi yerə keçəcəkdir.”1 
V.Q.Belinski bu sözləri N.V.Qoqolun ilk povestlərindən aldığı 
təəssürat  əsasında söyləmişdir və böyük tənqidçinin sözlərindən aydın 
olur ki,  o, ”şair”  dedikdə mənzum  əsərlər  müəllifini  deyil, əsl  iste-
dad  sahiblərini nəzərdə tutur. Beləliklə, V.Q.Belinskinin  nəzərində 
yüksək istedad  və ilhamla yaradılmış hər bir sənət əsəri poeziya 
nümunəsidir, şair əməyinin məhsuludur: ”Cənab Qoqolun povestlərini 
fərqləndirən xüsusiyyət  ondan ibarətdir ki, bu əsərlərdə verilən  
məzmun  sadədir, onlarda təsvir edilən həyatda xəlqilik və əsl həqiqət 
vardır, bu  əsərlər orijinaldır, onlarda  həmişə  dərin  bir  kədər  və  
məyusluq  hissi  ilə məğlub  edilən komik  bir canlanma  vardır.  
                                                          
1 Â.Ã.Áåëèíñêè. Ðóñ ÿäÿáèééàòû êëàññèêëÿðè ùàããûíäà,Áàêû, 1954, ñ.286.. 
 22
Bütün  bu  keyfiyyətlərin hamısının səbəbi yalnız bir mənbədəndir ki, 
cənab Qoqol şairdir, əsl həyat şairidir...”1 V.Q. Belinski bu sözlərlə əsl 
poeziya nümunələrinin - həqiqi şerin və nəsrin xəlqilik, sadəlik, 
həqiqət, orijinallıq kimi mühüm keyfiyyətləri ilə yanaşı, həyat 
həqiqətini təsvir etməyin bədiilik prinsipinin - komizmin də mühüm 
rolunu ümumiləşdirmişdir.  
”Yazıçının vəzifəsi həqiqəti söyləməkdir. Və onu elə 
söyləməlidir ki, yadda qalsın, adamlar onu oxusun və başa düşsün” 
deyən məşhur Amerika yazıçısı U.Folkner də həqiqi nəsr 
nümunələrinin şair əməyinin məhsulu kimi meydana çıxdığını qeyd 
etmişdir. ”Mənim nəsrim poeziyadır” - deyən yazıçı janrlar arasındakı 
rabitəni qəribə düşünmüşdür: ”Mənə elə gəlir ki, hər bir romançı uğur-
suzluğa uğramış şairdir. Daha doğrusu, adam əvvəlcə şeir yazmağa 
çalışıb, əmin olub ki, bacarmır. Bunun ardınca, öz formasının 
mürəkkəbliyinə görə poeziyadan sonra ikinci yerdə duran hekayə jan-
rını təcrübədən keçirib. Lakin burada da məğlubiyyətə uğrayaraq, ro-
man yazmağa başlayıb.”2 Folkner burada konkret bir yazıçıdan deyil, 
ümumən romançı-yazıçının yaradıcılıq yolundan danışır və bu 
sözlərdən o da aydın olur ki, hər bir nəsr əsəri həyat həqiqətini yüksək 
bədii formada əks etdirirsə, o, bir poeziya nümunəsi kimi qəbul ol-
unur.  
Bizim ədəbiyyatımız yeni realist nəsrin inkişafı sahəsində     
C.Məmmədquluzadə, Ə.Haqverdiyev, Y.V.Çəmənzəminli, B.Talıblı, 
T.Ş.Simürğ, Qantəmir, M.S.Ordubadi, Mir Cəlal, S.Rəhman, 
M.İbrahimov, S.Rəhimov, H.Mehdi, Ə.Əbülhəsən, Ə.Vəliyev, 
B.Bayramov, İ.Şıxlı kimi görkəmli sənət ustalarına minnətdardır. 
Hazırkı nəsrin aparıcı qüvvələri - İ.Hüseynov, S.Əhmədov, 
F.Kərimzadə, Anar, Elçin, Y.Səmədoğlu, Ə.Əylisli, İ.Məlikzadə, 
S.Azəri, M.Süleymanlı və b. hekayə və povestlərlə irəliləyərək 70-80-
ci illərdə ədəbiyyatımızı zənginləşdirmişlər. İ.Hüseynovun ”Məhşər”, 
”İdeal”, F.Kərimzadənin ”Qarlı aşırım”, ”Xudafərin körpüsü”, 
”Çaldıran döyüşü” romanları, S. Əhmədovun dalbadal nəşr etdirdiyi 
”Yaşıl teatr”, ”Toğana” və s. əsərləri, Anar, Elçin, Y.Səmədoğlu, 
İ.Məlikzadə, S.Azəri və başqalarının 80-ci illərdə meydana çıxan ilk 
romanları (”Beşmərtəbəli evin altıncı mərtəbəsi”, ”Mahmud və 
Məryəm”, ”Qətl günü”, ”Qırmızı yağış”, ”Dalanda” və s.) 
ədəbiyyatımızda roman janrı sahəsində böyük bir canlanma idi.  
                                                          
1 Â.Ã.Áåëèíñêè. Ðóñ ÿäÿáèééàòû êëàññèêëÿðè ùàããûíäà,Áàêû, 1954, ñ.286.. 
2 Ó.Ôîëüêíåð. Ñòàòüè. Ðå÷è. Èíòåðâüþ.Ïèñüìà.- Ìîñêâà,1985, ñ.21 
 23
Ən müdrik olan zaman özüdür və zaman özü bu əsərləri saf-
çürük edəcəkdir. İndilikdə onu deyə bilərik ki, bu əsərlər içərisində 
həqiqi poeziya nümunələri var və onlar gələcəkdə də oxucunu özünə 
cəlb edəcəkdir. Bu əsərlərdən və xüsusilə İ. Əfəndiyevin həqiqi 
poeziya nümunəsi olan nəsrindən çox şey öyrənmək olar.  
 
 
Biz burada nəsrin bir sıra səciyyəvi əlamətlərini nəzərdən ke-
çirməyə çalışdıq. Bütövlükdə nəsr problemlərinin tədqiqi böyük qüvvə 
və uzun axtarışlar tələb edir.  
 
1982-1996  
 
 
 
 
 
 
 
 24
MİRZƏ  CƏLİLİN  HAQ YOLU 
 
M. F. Axundovun milli dilimizin inkişafı sahəsində 
xidmətlərindən bəhs edərkən prof. B.Çobanzadə yazırdı ki, onun ədəbi 
dilimizə gətirdiyi yenilik ”Kolumb yumurtası kimi çox sadə və bəsit 
idi: canlı dili ədəbiyyata daxil etmək.”1. Kolumb bütün əfsanələri puç 
edərək Yerin kürə şəklində olduğunu əməli şəkildə sübut etdiyi kimi, 
M. F. Axundov da milli dilimizin inkişafı üçün canlı xalq danışıq 
dilinin yeganə və əsas mənbə olduğunu, ədəbi dil ilə canlı xalq dili 
arasındakı uçurumun məhv edilməsinin labüdlüyünü öz yaradıcılığı ilə 
parlaq şəkildə isbat etdi. Onun nəzəri və xüsusən praktik işi - ko-
mediya dili milli ədəbi dilin elə sürətli inkişafını təmin etdi ki, 
Volqaboyu tatarları müstəsna olmaqla, qalan türkdilli xalqlar belə bir 
inkişaf səviyyəsinə yalnız 1905-ci il inqilabından sonra nail oldular2. 
İndi XX əsrin başlanğıcında, kapitalizmin sürətli inkişafı dövründə - 
ədəbi dilin müxtəlif təmayüllər tərəfindən milli zəmindən uzaqlaş-
dırıldığı, Mirzə Fətəlinin böyük ideyalarının təhlükə qarşısında qaldığı 
dövrdə canlı xalq dili ilə əlaqəni daha da möhkəmləndirmək, rəsmi 
dairələrdə, mətbuatda, elmi və bədii kitablarda onun hüquqlarını təmin 
etmək və genişləndirmək uğrunda gərgin mübarizə zərurəti ortaya çıx-
ırdı. C. Məmmədquluzadə bu zərurəti vaxtında və tam mənası ilə başa 
düşən, onu həyata keçirmək uğrunda var qüvvəsi ilə çalışan ən 
görkəmli sənətkarlarımızdan biri oldu.  
C. Məmmədquluzadə hələ inqilabdan əvvəl ədəbi-bədii dilin, 
mətbuat dilinin təmizliyi və inkişafı, bədii dil ilə xalq dili arasındakı 
səddin məhv edilməsi, xalq dili söz və ifadələrinin bədii dildə üstün və 
aparıcı mövqeyi, dilin sadəliyi, təbiiliyi və təmizliyi uğrunda görkəmli 
bir jurnalist və yazıçı kimi yorulmadan mübarizə aparmışdır. Böyük 
ədib 20-dən artıq felyetonunda ya bilavasitə, ya da dolayı yolla dilin 
saflığı, əlifba və orfoqrafiya, ədəbi-bədii dil və mətbuat dili kimi 
mühüm məsələlərə toxunmuşdur.  O,  publisistik məqalə və çıxışları, 
kəskin ifşaçı felyetonları ilə canlı xalq dilini təbliğ və təşviq etməklə, 
yad təmayüllərə qarşı amansız mübariz kimi tanınmış, monumental 
hekayə və pyesləri ilə xalq dilinin ecazkar qüvvəsini, sadəlik, şirinlik, 
ifadəlilik xüsusiyyətlərini praktik və əyani şəkildə ortaya çıxarmışdır. 
Böyük ədib cəmiyyətin, millətin həyatında dilin misilsiz rolunu 
                                                          
1 Á.×îáàíçàäÿ.Éàçû÷ûëàðûìûçûí äèëè ùàããûíäà. «Èíãèëàá âÿ ìÿäÿíèééÿò», 
1933, ¹ 3. 
2 Á.×îáàíçàäÿ. Ì.Ô.Àõóíäîâäà àçÿðè ëÿùúÿñè. «Ìààðèô èø÷èñè»,1928, ¹ 3. 
 25
dərindən anladığı üçün bu məsələ onu həmişə düşündürmüş və narahat 
etmişdir. Buna görə də öz bədii əsərlərində xalq dilinə ləyaqətli yer 
verməklə kifayətlənməmiş, onu daha çox narahat edən məsələləri 
xüsusi mövzu kimi bədii əsərlərinə daxil etmişdir. Bu cəhət Mirzə 
Cəlilin yaradıcılığında əvvəldən axıradək bir sistem təşkil edir. 
Dilimizin aktual problemləri ardıcıl olaraq onun bədii yaradıcılığının, 
məqalə və felyetonlarının mövzusuna çevrilmişdir. ”Şeir bülbülləri” 
və ”Sirkə” hekayələrini dilimizin 20-ci illərdə hələ öz həllini tap-
mamış mühüm problemlərinə həsr etmiş, ”Dəli yığıncağı”, ”Danabaş 
kəndinin məktəbi” pyeslərində ana dili problemləri seriyasından bir 
sıra zəruri məsələlərə toxunmuşdur.  
”Anamın kitabı” (1920) pyesindəki hadisələr 10-cu illərin əv-
vəllərində cərəyan edir. Pyesdə Azərbaycan xalqının tarixi 
müqəddəratı ilə bağlı olan mühüm problemlər işıqlandırılmış,  milli 
müqəddərat məsələləri orijinal bədii vasitələrlə, ezop təhkiyə üsulu və 
kinayəlilik yolu ilə, bəzən də rəmzi ümumiləşdirmələrlə təsvir 
edilmişdir. Pyesin məzmununu təşkil edən mühüm məsələlərdən biri 
millətin mövcudiyyəti üçün zəruri şərt olan ana dili məsələsidir.  
Mirzə Cəlil başqa məsələlərlə yanaşı, ana dili məsələsini də 
pyesdə komik yolla həll etmişdir. Bu mövzu ilə bağlı dialoqlar 
ümumən gülüş doğurur. Lakin gülüş dayandıqda, məsələ dərk olun-
mağa başladıqda ağır bir kədər, acı bir qəzəb yaranır. Əsərdə təsvir 
olunan ailə üç qardaş, bir bacı və anadan ibarətdir. Hadisələrin 
gedişindən aydın olur ki, ədib bu ailənin simasında Azərbaycan icti-
mai həyatının, o dövrkü milli dilin və milli dilə münasibətin təsvirini 
vermişdir. Böyük qardaş Rüstəm bəy Peterburqda, ortancıl qardaş 
Mirzə Məmmədəli İranın Nəcəfül-əşrəf şəhərində təhsil almış, kiçik 
qardaş Səməd Vahid isə İstambulda oxumuş, türk tərbiyəsi ilə 
böyümüşdür. İndi bir yerə toplaşmış bu qardaşlar zahirən ailəyə 
xoşbəxtlik gətirmişlər. Həqiqətdə isə ailə daxilində faciədir: qardaş 
qardaşın, ana öz oğlanlarının, bacı öz qardaşlarının dilini anlamır, başa 
düşmür. Komik yolla tipikləşdirmənin ən kamil nümunəsi olan bu 
hadisələr göstərir ki, müəllif üç qardaşın simasında üç meyli, üç 
təmayülü - rus dilindən jarqon kimi istifadə hallarını, ərəbçilik-
farsçılıq və türkçülük meyillərini ifşa etməyi qarşısına qoymuşdur.  
Rüstəm bəy Rusiyada təhsil alsa da, mütərəqqi rus zi-
yalılarının fikirlərini, rus mədəniyyətinin yaxşı cəhətlərini 
mənimsəyərək milli dilin, milli mədəniyyətin inkişafına çalışan zi-
yalıların nümayəndəsi deyil. O, xalqdan çox uzaqdır, onun dilini 
bilmir, hər dəqiqə yersiz olaraq rus sözləri işlədir və komik vəziyyətdə 
 26
qalır. Gözlənilməz cəhət budur ki, ana dilini yaxşı bilməyə-bilməyə bu 
dildə lüğət tərtib etməklə məşğuldur. Darülfünun təhsili görmüş bu 
şəxs lüğət tərtib edərkən çətinlik çəkdiyi üçün dilmancdan istifadə 
edir. Müəllif onun lüğət yazma tərzini komik planda işləmiş, Rüstəm 
bəyi məsxərəyə qoymuşdur:  
”R ü s t ə m   b ə y. (Bir qədər fikir eləyir) Yaxşı, indi yaz: 
Bunu da lazımdır nəzərə almaq ki, həmin ”A” hərfi bəzi dillərdə 
qlasni hərfidir...  
M i r z ə  H ə s ə n. İmla hərfidir.  
R ü s t ə m  b ə y. İmla hərfidir və özü özlüyündə sloqdur.  
M i r z ə   H ə s ə n.  Yəni heca demək istəyirsiniz? 
R ü s t ə m  b ə y. Bəli, heca gərək ola və lakin bəzi tayifələrin 
dilində həmin ”A” hərfi soqlasni hərfləri cərgəsindədir.  
M i r z ə   H ə s ə n. Bunu soqlasni əvəzinə hürufi-samitə ya-
zaq.” 
Bir-iki cümləsindən aydın olur ki, Rüstəm bəy dilin leksik 
tərkibini deyil, qrammatik quruluşunu da pis bilir, lüğət hazırladığı 
dilin terminlərinə də bələd deyil. Əslində, burada ana dilinin termi-
nologiya sahəsində bədbəxtliyinə də işarə edilir, Mirzə Həsənin tərcü-
mə etdiyi ”hürufi-samitə” Rüstəm bəyin ”soqlasni” sözündən də qəliz-
dir. Üzdə olan gülüş dərin qatda dilin terminologiyası məsələsindəki 
yaramaz və kədərli vəziyyəti yada salır. Həm də bu vəziyyət ter-
minologiyanın gözüdür: dilin dilçilik terminləri belə olanda, başqa 
sahənin terminləri barədə nə düşünəsən?! 
Rüstəm bəyin dostu Aslan bəy ana dilində danışmaqda daha 
çox çətinlik çəkir, Rüstəm bəyin arvadı Zivər xanım isə rusca təhsil 
almışdır və ana dilini heç bilmir.  
Aslan bəy xeyriyyə cəmiyyətinin iclasında öz nitqinə belə baş-
layır: ”Heç belə deyil, bağışlıyasınız, zakon bu sluçayları tamam 
predusmatret eləyibdir. Əgər raznoreçie elə bir sluçayda  oldu  ki, 
onu mədaxil cərgəsində olan punktlar düz gətirmədi, o vədə smetni 
statyaları  o  qədər sokratit  edirlər ki, il axırda hesab düz gəlmir. 
Amma bizim smetanın poqreşnostları o barədədi ki, biz, naprimer, 
təyin eləmişik...” 
Rüstəm bəyin, Aslan bəyin, Zivər xanımın nitqinin bu cür qu-
rulması təsadüfi deyildi. Yazıçı mənasız komik effekt yaratmaq 
istəməmişdir. Bu nitq bəzi ziyalıların nitqinin tipikləşdirilmiş forması 
idi və prof. C. X. Hacıyevin qeyd etdiyi kimi, ”Dramaturq ana dili 
məsələsini ön plana çəkdiyindən bu məsələyə mane olan cərəyanlar 
sırasında ruslaşma siyasəti yürüdən burjua ziyalılarını da tənqid et-
 27
mişdir.”1.  
Ədib ana dilinə münasibətdə hələ Rüstəm bəyi nisbətən yum-
şaq tənqid edir, onu Mirzə Məmmədəli ilə Səməd Vahiddən bir qədər 
fərqləndirir. Qeyd edildiyi kimi, Rüstəm bəy də ana dilini pis bilir, 
yerli-yersiz əcnəbi sözlər işlədir, doğma dilini öyrənməyə səy etmir. 
Senzor tərəfindən kitabları yoxlandıqda məlum olur ki, kitabxanasında 
olanlar əksərən rus dilinə aid müxtəlif lüğətlərdən ibarətdir və bunların 
arasında ana dilində yazılmış bir vərəq də yoxdur. Bununla bərabər, 
onun heç olmasa, bir müsbət cəhəti var: Səməd Vahid və Mirzə 
Məmmədəlidən fərqli olaraq başa düşür ki, hər kəsin milli dili var, dilə 
lazımsız sözlər qarışdırmaqla onun hüququnu tapdamaq olmaz. Buna 
görə də danışıq prosesində işlətdiyi rus sözləri başqaları tərəfindən 
milli dilin lüğəvi vahidləri ilə əvəz edildikdə etiraz etmir və razılaşır, 
lüğət tərtibi ilə məşğuldur və çətinlik çəkdikdə dilmancdan istifadə 
edir və s.  
Mirzə Məmmədəli kəskin satirik planda təsvir edilmiş tipik bir 
molladır. Ana dilinə münasibətdə mürtəce mövqe tutan bu adam 
farslaşdırma siyasəti yürüdür. Onun şagirdlərə öyrətdiyi elmi-ilahi 
dərsləri sosial-ictimai cəhətdən gərəksiz olduğu kimi, dilcə də 
kəsafətlidir, qəliz ərəb, fars tərkibləri ilə yüklüdür. Həmkarı Mirzə 
Bəxşəlinin nitqi daha dəhşətlidir. Mirzə Bəxşəli xeyriyyə 
cəmiyyətində nitqə belə başlayır: ”Ə’zayi-giramdan üzr istəyirəm ki, 
zeyldə məruzeyi-mühəqqərim ağayani-büzürgüvarın dərd-sərinə şayəd 
səbəb ola.” Mirzə Məmmədəli və Mirzə Bəxşəlidən dərs alan şagird 
belə danışır: ”Küsuf, yəni afitab giriftəgi on halət əst ki, qəmər mi-
yani-afitab hail başəd...” 
Maraqlıdır  ki, ikinci məclisdə  xeyriyyə  cəmiyyətinin iclası  
dil  məsələsinin  doğurduğu mübahisə ilə başlanır. Rüstəm bəy, Zivər 
xanım rusca danışmağa başlayanda Mirzə Məmmədəli ”islam məclisi 
hara, rus dili hara,” - deyə etiraz edir. Mirzə Bəxşəli və millətpərəst 
Mirzə Zeynal Zivər xanımı ”müsəlmanca” bilməməkdə təqsirləndirib 
cəmiyyət üzvlüyündən çıxarılmasını tələb edirlər. Əslində, müəllif 
onları da ələ salır, məsxərəyə qoyur, ”müsəlmanca” dedikdə mirzələ-
rin işlətdiyi ”qatış-bulaş dil”i nəzərdə tutur.  
”İştə irqaqlar! Hayda arqadaşlar!” - sözləri ilə səhnəyə daxil 
olan Səməd Vahidə dramaturqun münasibəti daha satirikdir. Səməd 
Vahid milli qürur hissindən tamamilə məhrumdur, xalqının dilinə və 
mədəniyyətinə xor baxan kosmopolit ziyalıların tipik nümayəndəsidir. 
                                                          
1 Ú.Õ.Ùàúûéåâ. ÕÕ ÿñð Àçÿðáàéúàí ÿäÿáèééàòû òàðèõè. Áàêû, 1955, ñ.115. 
 28
Onun danışığından anası və bacısı heç bir şey başa düşmür, qardaşları 
isə hədsiz dərəcədə diltəngdirlər.  
”S ə m ə d  V a h i d. İzdivaci-niyyət edib, toğrudan-toğruya 
mülaqatda bulunmaq, zərrə qədər eyb törətməz, zənnindəyəm.  
M i r z ə  M ə m m ə d ə l i (Hirslə, Səməd Vahidə). Allah 
xatirinə öz dilində danış!” 
Yaxud:  
”S ə m ə d  V a h i d. Cocuq ağlamasın, bən şeir yazıyorum 
(Gəlib oturur yerində və Rüstəm bəyə). Dadaş, ədəbiyyatdan lazımsa, 
nümunə olaraq, bir şeir deyim yaz lüğətə.  
R ü s t ə m  b ə y. Nə eybi var. Amma bu şərt ilə açıq olsun, 
yoxsa, doğrusu, mən sənin dilini qanmıram.  
S ə m ə d  V a h i d (Kağızlarını əlləşdirir və bir yerdən 
şairanə oxuyur).  
 Ənzari-şəbabımda pədidar olan ey zill! 
 Ey zilli-tüluat, oluyorsun yenə peyda! 
 
R ü s t ə m  b ə y (”eh” eləyib çönüb gedir öz stoluna tərəf). O 
dili mən özüm qanıram ki, lüğətə də yazım?” 
Senzorun suallarına onun cavabı bunlardır: ”Əvət, həpsi Əş’-
ardır”. ”Əvət.” ”Həpsi Türkiyə əş’arıdır”, ”Bən  özüm  də şairəm,  
kəndim də cəmiyyəti-xeyriyyə məktəbində elmi-qafiyə dərsi diy-
orum”və s. Doğrudan da, onun kitab rəfində ”Türkiyə əş’arından” baş-
qa, bir şey tapılmır. Senzor  bu  kitabları vərəqlədikcə bəzi  nümunələr 
oxumağa cəhd edir. Yazıçı  bu yolla da Səməd Vahidi  ifşa  etməyə 
çalışır. Senzorun oxuya bildiyi  şeir  parçaları qəliz bir dildə yazılmış 
məzmunsuz nəzmdən  ibarətdir. Bu  şeir parçaları  dramaturq  tə-
rəfindən seçilib əsərə salınmamışdır. Bunların çoxu türkpərəst mü-
əlliflərin sevimli şah beytlərindən olub, onların dili və dünyagörüşləri 
üçün çox tipik idi. Səməd Vahidin oxuduğu şeir parçası ”Faust”dan 
guya Azərbaycan dilinə tərcümə olub, hətta bir müddət dərs kitablarını 
daxil edilmişdir. Ədib bu cür tərcümələrin boş taqqıltıdan ibarət 
olduğunu, azərbaycanlı oxucuya heç bir şey çatdırmadığını göstərmək 
üçün bəzən şerin bəhrini də verir ki, belə hallarda kinayə daha da kəs-
kinləşmiş, məsxərə daha da güclənmiş olur:  
”Senzor (bu kitabı qoyur, o biri kitabı gtürüb oxuyur).  
 Failatün, failatün, failatün, failat.  
 Şö’ləyabi, xaki-paki, inkişaki-təntəraq.” 
 
Aslan bəy ana dilinə münasibətdə, əqidəcə Rüstəm bəylə, Mir-
 29
zə Bəxşəli Mirzə Məmmədəli ilə birləşdiyi kimi, Hüseyn Şahid də hər 
cəhətdən Səməd Vahidə oxşayır. O, Səməd Vahidin dostu və ”gənc 
ədib” yoldaşlarındandır. Guya hər ikisi Azərbaycan dili müəllimidir. 
Bunlar dərs dedikləri məktəbdə Azərbaycan dilini ərəb, fars söz və 
tərkibləri ilə çulğaşmış türk dili ilə əvəz etdikləri üçün xeyriyyə 
cəmiyyətinə şikayət verilmişdir ki, ”ədəbiyyat dərsləri nəhayət 
çətinləşib və bizim öz milli Azərbaycan dilimiz bilmərrə nəzərdən 
salınıb.” Bu şikayətə cavab vermək üçün ”Möhtərəm ə’zayi-əncüman 
həzrətlərinə öz ixlasımı təqdim edib, mətləbin ən ibtidasından bir 
şəmmə izahat verməyi fərz və qərz bilib, iltimas ediyorum, əfəndim” 
sözləri ilə çıxışa başlayan Hüseyn Şahid nitqini bu sözlərlə bitirir:  
 
 ”İştə kələbəklər kimi qarlar düşüyor,  
 Sanki bir nur eniyor hər fidana,  
 Lakin əgləncə olurkən adana,  
 Yavru cocuqlar üşüyor! 
 
Ağalar, bu deyilmi milli ədəbiyyat! Bu deyilmi milli türk li-
sanı!” 
Hüseyn Şahid Azərbaycan dilini və Azərbaycan ədəbiyyatını 
belə başa düşür. Bəla bundadır ki, o öz qəbahətini anlamır və tutduğu 
yolu düzgün sayır. Bu, heç şübhəsiz, hüseyn şahidlərin aldıqları 
tərbiyə və təhsillə əlaqədardır.  
Tamamilə aşkardır ki, üç qardaş üç təmayülü  təmsil  edir. 
Ədibin üç qardaşla kifayətlənməməsi, Aslan bəy, Mirzə Bəxşəli, Hü-
seyn Şahid kimi onlardan da qatı mürtəce obrazlar yaratması o 
deməkdir ki, üç qardaş tək deyil; bu cür qruplaşma təsadüfi olmayıb, 
bir axın şəklindədir. Təcrübə göstərir ki, hadisələrin qızğın dövründə 
onun mahiyyətini tam dərk etmək və düzgün qiymətləndirmək hamıya 
müyəssər olmur. Yalnız dahilər qarışıqlıq və qaranlıq içərisində işıqlı 
yolu seçə bilirlər. C.Məmmədquluzadənin böyüklüyü bir də ondadır 
ki, Azərbaycan dilinə, Azərbaycan mədəniyyətinə yabançı olmuş bu 
meyilləri satiranın gücü ilə vaxtında amansız şəkildə qamçılamışdır.  
Əsərdə ana - Zəhrabəyim, bacı - Gülbahar və çobanlar - 
Qənbər, Zaman, Qurban xalqı, geniş kütləni təmsil edirlər. Ana və 
Gülbahar vətənin - Azərbaycanın simvoludur. ”Ana - yabançılar və 
yadlar təzyiqi, təsiri və təhqiri altında əzilmiş, didilmiş, parçalanmış 
Azərbaycandır!”1.  
                                                          
1 Ìèðçÿ Èáðàùèìîâ.Áþéöê äåìîêðàò, Áàêû, 1957,ñ.152. 
 30
Ana həmişə narahatdır. O, oğlanlarının dilini başa düşə bilmir, 
onların dava-dalaşı ananın ürəyini sıxır. Xeyriyyə cəmiyyətinin yığın-
cağında çıxış edənləri dinlədikdən sonra ananın: ”Qızım, bu adamlar 
nə danışırlar?”- sualına Gülbahar cavab verə bilmir, çünki müxtəlif 
istiqamətlərdə, müxtəlif dillərin qarışığından qurulmuş bu anlaşılmaz, 
cansıxıcı nitqlər onu mürgülədir. Ədib çox ustalıqla çatdırır ki, 
Rüstəm bəyin, Mirzə Məmmədəlinin, Səməd Vahidin və onların 
həmkarlarının dilini təkcə ana deyil, ”müsəlmanca oxumuş” Gülbahar 
da anlamır. Gülbahar özü də bunu dəfələrlə etiraf edir. Qardaşlardan 
hər biri onu öz dostuna ərə verməyə çalışır. Gülbahar xeyriyyə 
cəmiyyətində qardaşlarının namizədlərini dinlədikdən sonra deyir: 
”Qardaşlarım, vallah, sözün doğrusu budur ki, çobanların danışığından 
savayı, mən bir şey başa düşmədim.” Gülbaharı, dediyimiz kimi, qar-
daşların hər biri öz məsləkdaşına təslim etmək fikrindədir. Gülbahar 
isə ilk növbədə onların dilinə nəzər salır və buna görə də həqiqi vətən 
övladlarına - çobanlara rəğbət bəsləyir, qardaşların ayrılmasının, 
xalqın parçalanmasının  səbəbini onların oxuduğu kitablarda, 
beləliklə, aldıqları tərbiyədə,  təhsildə görür. Kitablar simvolik şəkildə 
müxtəlif təmayüllərin təsir mənbəyi kimi verilmişdir. Buna  görə də o 
həmin  kitabları bir-bir cırıb yandırır. Gülbaharın  son səhnədə  tez-tez 
təkrar etdiyi: ”Nə üçün hamı bir tərəfə  getmir?  Nə üçün  hərə bir  
tərəfə gedir?”  sualları çox mənalıdır. Bununla o, ananın dediyi kimi, 
”vətənin min dərd-səri” olduğu bir zamanda vətən övladlarının müx-
təlif cəbhələrə parçalanmasının səbəblərini tapmağa çalışır, bu 
vəziyyətə hədsiz təəssüf edir. O, qardaşlarının bütün kitablarını 
yandırdıqdan sonra ”ucadan mütəəssiranə” deyir: ”Qaldı bircə kitab, 
bu da anamın kitabı”. Bu kitabda vaxtilə ata öz əli ilə yazmışdır: ”Mən 
etiqad edirəm ki, mənim də balalarım dünyada hər yanı gəzib do-
lansalar, genə əvvəl-axır anaları Zəhranın ətrafında gərək dolanalar; 
çünki ay və ulduz şəmsin zərrələri olan kimi, bunlar da analarının ayı 
və ulduzlarıdır. Vay o kəsin halına ki, təbiətin həmin qanununu poz-
maq istəyə! Onun insafı və vicdanı ona müdamülhəyat əziyyət edəcək, 
nə qədər canında nəfəs var, peşiman olacaq.” 
Gülbahar atasının bu vəsiyyəti ilə qardaşları birləşdirməyə, dil 
birliyi, vətən və millət birliyi yolunda çalışmağa çağırır. Onları başa 
salmaq istəyir ki, xalqının dilini sevməyən, milli dilini bilməyən 
adam, dilin timsalında öz vətənini, öz xalqını da unutmuş olur, belə 
şəxslər xalqa yad olur, həmişə vicdan əzabı çəkir, xalqın hafizəsində 
özünə yer tuta bilmir.  
Lakin əsərdən göründüyü kimi, Səməd Vahid kimilər vicdan 
 31
əzabı qorxusundan tamamilə məhrumdurlar. Belələrinin xalqdan çox-
çox uzaq olduğunu göstərən dramaturq pyesdə xalq dilini bütün 
təbiiliyi, sadəliyi, şirinliyi və zənginliyi ilə qoruyub saxlayan sadə 
zəhmət adamlarının obrazlarını yaratmışdır.  
Çobanların dili qardaşların və onların həmkarlarının dili ilə 
qarşılaşdırılmış, canlı xalq dilinin ifadəliliyi, sadəliyi onların ağır və 
qarışıq dilinə qarşı qoyulmuşdur. C.Məmmədquluzadənin öz ifadəsi 
ilə desək, bu ”qatış-bulaş dil”ə çobanlar meyil etmir, onu başa düşmür 
və başa düşmək istəmirlər. Qurbanın Aslan bəyə dediyi: ”Bir də səni 
and verirəm allaha, biznən elə danış ki, başa düşək” sözləri pyesə 
təsadüfən daxil edilməmişdir. Ana da, Gülbahar da yalnız çobanların 
dilini başa düşür və onların danışığından ləzzət alırlar. Bərk xəstə olan 
ananın vəziyyətini yüngülləşdirmək üçün Gülbahar çobanların danış-
masını xahiş edir. O, çobanların dilinə anaya şəfaverici bir məlhəm 
kimi baxır. Bu o deməkdir ki, ananın xəstəliyinin dərmanı bulaq suyu 
kimi təmiz, saf, duru və şəffaf, asan və aydın xalq dilidir, çünki onun 
xəstəliyinin səbəbi də dildir — oğlanlarının mübtəla olduğu, hər 
dəqiqə işlətdiyi və ananın başa düşmədiyi qarışıq dil! 
Bəzən qeyd edirlər ki, çobanların təsviri ilə dramaturq pa-
triarxal keçmişi, çoban məişətini yaşadığı dövrdən üstün tutmuşdur.  
Bu  fikir  tamamilə yanlışdır. Çoban  surətlərini ədib xüsusi məqsədlə 
yaratmış və şüurlu olaraq bu cür işləmişdir. Məlumdur ki, pyesdəki 
hadisələrin cərəyan etdiyi dövrdə sadə xalq dilində yazmaq böyük 
cürət və uzaqgörənlik tələb edirdi. Çünki bir sıra qəzet və jurnalların 
əsas şüarı belə idi: ”Dünyada heç bir zaman heç bir millətin 
ədəbiyyatı, lisani-ədəbisi çoban, əkinçi lisanı olmamışdır.”1 C. 
Məmmədquluzadə də məhz bu cür ideya ilə mübarizə üçün çobanların 
surətini yaratmışdır. Çobanlar xalqın, zəhmətkeş insanların 
nümayəndəsi, çoban dili isə həqiqi xalq dili kimi verilmişdir.  
Çobanların pyesdəki mövqeyi ədibin nikbinliyi ilə əlaqədardır. 
Bununla ədib demək istəyir ki, müxtəlif qrup və təbəqələr ana dilini 
zibilləməyə və korlamağa çalışsalar da, geniş kütlə öz dilini qoruyur 
və yaşadır. Çobanların mahnısındakı ”Dərs almayıb, haqdı ki, heç 
birimiz”, ”Qardaşlıqda vəfalıdır çobanlar”, ”Niyyəti çünki alidir ço-
banlar” misraları onların burjua, mülkədar və ruhani nümayəndələrinə 
tamamilə əks mövqedə durduqlarını göstərmək üçündür: zəhmətkeş 
xalqın nümayəndələri (və beləliklə əsl xalq) müxtəlif şəhərlərdə ali 
təhsil ala bilməsələr də, ”qardaşlıqda vəfalıdır”, dilə, milli 
                                                          
1  «Ôöéóçàò»,1907, ¹ 21. 
 32
mədəniyyətə, milli bütövlüyə münasibətdə ”niyyətləri alidir” və 
kütlənin bu cür nümayəndələri bir-birini yaxşı başa düşür.  
Əsər son dərəcə tendensiyalıdır. Pyesin pafosu komik yolla 
açılır və dramaturqun birlik, mədəniyyət və dil məsələlərinə bu qədər 
aydın nəzərlə baxması onun böyüklüyünü bir daha təsdiq edir.  
Milli qurtuluş və ana dili mövzusu C.Məmmədquluzadənin 
”Dəli yığıncağı” (1927) pyesində də kəskin satirik planda işlənmişdir. 
Pyesdəki hadisələr Cənubi Azərbaycanda cərəyan edir. Ana dilinə 
münasibətdə tənqid və ifşa hədəfi şəhər hakimi həzrət Əşrəf, onun 
dəliləri sağaltmaq üçün gətirdiyi həkim Lalbyuz və şəhərin mötəbər 
hacılarıdır. Həzrət Əşrəf yerli xalqın - azərbaycanlıların dilində bircə 
”pul” sözünü bilir. Onun pyesdə ilk və son sözü də ”pul”dur. Həzrət 
Əşrəfin bu dildən və bu dildə danışanlardan zəhləsi gedir. Ümumən 
həzrət Əşrəflə bağlı epizodlar sarkazmlarla doludur.  
”H a c ı  N a y i b. (Üzü camaata) Hacılar, burada bir vacib  
məsələ  var ki, ondan ötəri  də həzrət  Əşrəf  sizi buraya  dəvət  edib,  
amma and verirəm  sizi uzun qollu həzrət Abbasa, burada, əgər müm-
künsə, türkcə danışmayaq, çünki həzrət  Əşrəfin mənə qeyzi tutur.  
H a c ı  C ə f ə r   K  o m p a n i (Hacı Nayibə). Hacı ağa, and 
verirəm səni pənctəni-ali-əbayə, bu dəfəliyə bizi əfv buyurunuz və 
mətləbi bizim dildə bəyan ediniz ki, başa düşək; çünki necə də ki, sizə 
məlumdur, həzrət Əşrəf fərmayiş etdikləri dilə biz heç birimiz aşina 
deyilik (Qorxusundan bir qədər yavaş deyir). Doğrusu, hacı ağa, 
peyğəmbərə and olsun, həzrət Əşrəfin xidmətində bundan sonra heç 
danışmayaq, heç danışmayaq (sağ əlini basır ağzına).  
H a c ı  M ə h ə m m ə d ə l i.  Heç danışmayaq, heç danışma-
yaq (Bu da əlini ağzına basır).  
H a c ı   X u d a v e r d i. Heç danışmayaq, heç danışmayaq 
(Bu da əlini ağzına basır).” 
Həzrət Əşrəfin simasında Mirzə Cəlil xalqın dilinə və 
mədəniyyətinə həqarətlə baxan, ”pul, pul” deyə mənliyinin yalnız 
sərvətlə bağlı olduğunu göstərən hakimlərin tipik sarkastik obrazını 
yaratmışdır. Varlı və ”mötəbər” hacılar - tacirlər tülkü kimi qorxaq və 
yaltaq adamlardır. Həzrət Əşrəfin onlara həqarətlə baxdığını görsələr, 
bilsələr də, səslərini çıxarmaq iqtidarında deyillər, əksinə, əllərini 
ağızlarına basaraq danışmayacaqlarını əhd edirlər. Dəliləri sağaltmaq 
üçün çağırılmış həkim Lalbyuz da yerli camaatın dilini bilmir. Bəs o, 
ruhi xəstəliyə tutulmuş adamlara - dəlilərə necə kömək edəcək? 
Onların şikayətlərini necə dinləyəcək? - bu kimi suallar hacıları az 
maraqlandırır, onlar dili bilib-bilməməkdə bir şey görmürlər. Hacıların 
 33
bu işə münasibəti mürgüləyən adamın münasibəti mənziləsindədir. 
Əsərdə hacıların laqeydliyi, riyakarlığı, maymaqlığı komik yolla 
böyük faciəvilik ifadə edir. Hacı Məhəmmədəli kimi tək-tək adamların 
şübhə və təəccübü belə bir qaranlıq mühitdə heç bir iş görə bilmir:  
”H a c ı  M ə h ə m m ə d ə l i.  …həkim bax buna deyərlər ey! 
Amma heyf ki, deyəsən, bizim dili yaxşı bilmir.  
H a c ı   C ə f ə r.  Yəni, hacı ağa, nə eybi var ki, bilmir? 
H a c ı   X u d a v e r d i. Yəni, hacı ağa, bizim dildə nə mətləb 
var ki, onu bilsin, ya bilməsin? Biləndə nə olacaq, bilməyəndə nə ola-
caq? 
H a c ı  M ə h ə m m ə d ə l i (hacılara). Hacı ağa, and olsun 
allaha, mən ona təəccüb eləyirəm ki, bu zalım oğlu bizim dili bilməyə-
bilməyə, dəlilərə necə müalicə edəcək?.. Burada dəlinin əhvalını yox-
lamaq məsələsi var...  
H a c ı  N a y i b. Yəni hacı Məhəmmədəli ağa, dili bilməkdə,  
ya bilməməkdə  bir  mətləb yoxdur. Odur, həzrət Əşrəf də bizim dili 
bilmir; indi görək bunun bilməməyinin kimə nə zərəri var?. .  
H a c ı  M ə h ə m m ə d ə l i. Xeyr, məni əfv buyurasınız, hacı 
ağa! Həzrət Əşrəfin işi bir özgədir: o, hakimdi, onun vəzifəsi ancaq 
əmr etməkdi, çığırıb-bağırmaqdı ki, burada bir özgə dili bilmək əsla 
lazım deyil; amma həkim bir az bilsə, nə eybi var?. .” 
Göründüyü kimi, hər bir replika repartyorun təfəkkürünü, 
məsləkini, hər şey bir yana, milli dilə dəhşətli laqeydliyini güzgü kimi 
göstərir. ”Yəni bizim dili bilsə nə olacaq, bilməsə nə olacaq” sözləri, 
doğrudan, ticarət işçisinin dilə də ticarət əşyası kimi baxdığını, be-
lələrinin öz ticarətlərindən başqa heç nə düşünmədiklərini sübut edir. 
Dəhşətli burasıdır ki, belələri həm də millətin müqəddəratını həll 
edənlərdir, hakimlərə daha yaxın olanlardır. Lalbyuz cibində lüğət 
gəzdirir. Lüğətdən öyrəndiyi tək-tək sözləri təhrif olunmuş şəkildə 
tələffüz edir. Hiss olunur ki, bu dil, bu ruh onun təbiətinə tamamilə 
yaddır. Çox çətinliklə qurduğu ”Sənin ad nə?” cümləsini dəlilər lağa 
qoyur, onu öz yanında yamsılamağa başlayırlar. Pyesin sonunda Lal-
byuz daha gülünc vəziyyətə düşür, dəlilərlə ağıllıları ayıra bilmir. 
Dəlilərdən Cinni Mustafanın yumruğunu göstərərək dediyi: ”Hə, belə 
məəttəl qalarsan!.. Sən həpənd də bizim dilimizi bilməyə-bilməyə 
dəliliyə müalicə eləmək xəyalına düşübsən” sözləri Lalbyuza verilən 
qiyməti bir növ yekunlaşdırır. Həzrət Əşrəfin və Lalbyuzun simasında 
xalqın dərdinə əlac eləmək iqtidarına malik olmayan, xalqdan çox 
uzaq olan hakim və həkimlər ifşa edilmişdir. Hakimin ”çığırıb-ba-
ğırmaqdan” və pul yığmaqdan başqa heç bir işi olmadığı kimi, Lal-
 34
byuz da xalqa qarşı buz kimi soyuqdur, xalqın dilini bilmir, laldır. 
Şübhəsiz, ədib ”Lalbyuz” adını da ona bu mənada vermişdir.  
 
* * * 
”Danabaş kəndinin məktəbi” pyesində maarif və məktəb  
məsələlərindən, həmin məsələlərə yuxarıların və aşağıların 
münasibətindən bəhs olunduğu kimi, burada da konflikt ana dili 
mövzusu  ilə  bağlıdır. Danabaş  kəndinə gəlmiş çar məmurları  
kənddə  məktəb  açmaq istədikdlərini başa salmağa çalışırlar. İlk dəfə 
sözə qazı başlayır: ”Əlhəmdi lillahil-əhədil-vahidil-mütəqəddəsi min 
külli  ziddin və niddin..” Axıra  qədər  nitqini  bu şəkildə davam et-
dirir.  Onun  danışığından heç bir  şey başa düşməyən kəndlilər  tez-
tez ”amin” deyirlər.  Sonra  naçalnik  danışır. Camaat  onun da 
sözlərindən heç nə başa düşmür. Kəndlilər dilmancın və Molla Möv-
lamverdinin nitqindən də bir şey anlamırlar. Bunların ardınca 
inspektor danışır. Söz yox, kəndlilər onun dediklərini də lal-dinməz 
dinləyirlər. İnspektorun nə danışdığını başa düşməsələr də, əsl mərəkə 
onun nitqi ilə əlaqədar başlayır. İnspektor deyəndə ki, kənd uşaqları 
bu məktəbdə təhsil almaqla hər bir inzibatçının, hər bir soldatın dilini 
başa düşəcəklər, camaat ”soldat” sözünü eşidən kimi vahiməyə düşür. 
Hamı belə düşünür ki, kənd uşaqlarını soldat aparmaq üçün siyahıya 
almağa gəliblər. Ona görə də kəndlilər öz uşaqlarını camaatın 
arasından çıxarıb gizləməyə, çar məmurlarını aldatmağa, rüşvət yolu 
ilə uşaqların canını siyahıdan qurtarmağa çalışırlar. Hamı təşviş və 
həyəcan içindədir, qadınların şaxseyi, uşaqların gərmə qalağında 
gizlədilməsi də bu sözdən sonra, bu sözün törətdiyi vahimə ilə baş 
verir.  
Hadisələrin bu cür qurulması yenə də ədibin yaradıcılığından 
qırmızı bir xətt kimi keçən ana dili mövzusu ilə bağlıdır. Yazıçı, üst 
qatda komizm, alt qatda faciə, demək istəyir ki, təşəbbüs qiymətlidir, 
lakin hərə bir qarışıq jarqonda danışdığı üçün kəndliləri başa sala 
bilmirlər.  
Pyesdəki müəllim Həsənov ”Anamın kitabı” əsərindəki Rüs-
təm bəyə oxşasa da, daha kəskin satirik tipdir. O öz dilində 
predpisaniya, smatritel, zvukovoy metod, obrazovannı, tablitsa 
umnajeniya, qorodskoy şkola, zvukovoy sposob, pazdravit, predmetni 
urok, klas (otağı), malades, bezabed, dejurni, razboynik, storoj, 
uçeniye svet, ne uçeniye tma... kimi söz və ifadələr işlədir, kəndlilərlə 
dil tapa bilməməsinin səbəbini belə izah edir: ”Kərbəlayı, doğrusu 
budur ki, mən səni başa sala bilmənəm. Səbəb bu ki, sən mən 
 35
oxuduğum dili və elmləri bilmirsən; sən seminariya qurtarmamısan”. 
Dil  məsələsi, ümumxalq  dilinə münasibət  C.Məmmədqulu-
zadəni ömür boyu düşündürmüşdür. İlk böyük əsəri  ”Danabaş 
kəndinin  əhvalatları”nda ”ərəb dərsində özünü çox güclü”  bilən 
molla  ilə  lağlağı  Sadığın  qarşılaşdığı səhnə ədibin bədii 
yaradıcılıqda dil mövzusunu işləməsinin, həm də demək olar ki, 
həmişə bu mövzunu satirik planda işləməklə ana dilinin isti axarının 
qarşısını kəsmək istəyənləri satiranın haça dili ilə zəhərləməsinin 
ekspozisiyası sayıla bilər. ”Ayama” sözünü ”avam sözü” adlandıran  
mollanın simasında ana dilini bəyənməyən, ərəb dilinə bələd olmadığı 
və bu dildə ən zəruri məfhumların adlarını belə bilmədiyi  halda, bu 
dildə camaatın gözünə kül üfürməyə çalışan, bu dilin  ”böyüklüyünü” 
təbliğ edən ruhanilərin gülünc vəziyyətə salınması ibrətamiz olub,  
ədibin sonrakı nəsr əsərlərində də davam etdirilmişdir. Yazıçı sovet 
dövründə yazdığı bir sıra nəsr əsərlərində dilin və dilçiliyin mühüm 
məsələlərinə toxunmuş, ”Sirkə” və ”Şeir bülbülləri” hekayələrini isə 
bütövlükdə ana dilinin bəzi aktual məsələlərinə həsr etmişdir.  
 
* * * 
XX əsrin əvvəllərində, hətta Sovet hakimiyyətinin ilk illərində 
də bəziləri Azərbaycan dilində xüsusən söz sonunda ”x” səsinin 
varlığını inkar edirdilər. Bu səsin əleyhdarları onun milli ədəbi 
dilimizə yabançı olduğunu, tərkibində ”x” işlənən bir çox xalis 
Azərbaycan sözlərində ”x” deyil, ”q” olduğunu iddia edirdilər. 
C.Məmmədquluzadə 1925-ci ildə ayrıca kitab halında nəşr etdirdiyi 
”Sirkə” hekayəsini belələrinə cavab məqsədilə yazmışdır.  
Hekayədə dörd ədib təsvir olunur. Ədiblərdən biri - Əhməd 
Fitrət təzə kütüm balığı aldığını xatırladıb, o biri ədibləri evinə qonaq 
dəvət edir. Bişirilmiş təzə balıq süfrəyə qoyulduqda ədiblər arasında 
”balıq” sözünün tələffüzü ilə əlaqədar mübahisə başlayır. Hamı bu 
sözün ”balıx” şəklində tələffüzünü düzgün sayır, lakin Əhməd Fitrət 
bu fikrə qəti etiraz edir, ədibləri ”ata-baba tələffüzünə” uymaqda, ”di-
lin qanununu bilməməkdə” təqsirləndirir: ”Mərhum atamız, doğrudur, 
balıx deyibdir, amma biz gərək balıq deyək, nəinki balıx”.  Onun 
fikrincə, ümumxalq tələffüzü ilə ədəbi tələffüz ciddi şəkildə 
fərqlənməli imiş: ”... nə bir qanun tanıyırıq, nə bir ahəngə tabe oluruq, 
elə başımızı aşağı salıb Kəblə Məhəmməd Cəfər və Fatma xalalar 
kimi deyirik, elə ata-babalarımız və cici-bacılarımız deyən kimi, biz 
də gərək balığa balıx deyək?” Əhməd Fitrət bu məsələdə heç kəslə 
razılaşmır, ”Asimbəyin dil barəsində tətəbüatını” şərh etməyə başlayır. 
 36
C.Məmmədquluzadə hekayənin həmin hissəsində ”burada ana dilinin 
nə dəxli var?” deyən Əhməd Fitrətin sözünü yarımçıq kəsir və ”balıx-
balıx” deyən ev yiyəsi qoca arvadın - ananın sözlərini verir. Yazıçı bu 
gözlənilməzliyi qəsdən qurur və demək istəyir ki, dilə zorla qanunlar 
calamağa çalışan asimbəyləri bir kənara atmaq, ananı, bu dili 
yaşadanları dinləmək lazımdır.  
Ədib sonralar türkoloji qurultayla əlaqədar bu məsələyə yenə 
toxunmuşdur.1 
O vaxtdan keçən müddət ərzində orfoqrafiya qaydalarına 
dəfələrlə baxılmış, orfoqrafiya və orfoepiya normaları 
dəqiqləşdirilməklə yanaşı, onların yaxınlaşmasına, fərqlərinin 
azaldılmasına xeyli səy edilmişdir.  
Orfoqrafiyanın xəlqiliyi və demokratikliyi fonetik prinsiplə 
daha çox bağlıdır. İndiki orfoqrafiyamızda isə fonetik prinsip aparıcı 
rola malikdir. ”X” səsinin, ümumxalq dilində olduğu kimi, sözün 
tərkibində hər üç vəziyyətdə - əvvəldə, ortada, təkhecalı və bəzi 
çoxhecalı sözlərin sonunda qanuni şəkildə işlədilməsi və bu halın 
orfoqrafik cəhətdən təsbit edilməsi geniş xalq kütləsinin tələffüz 
tərzini rəhbər tutanların, o cümlədən görkəmli ədibimizin böyük 
qələbəsidir.  
Lakin burada izah olunmalı bir məsələ var: hörmətli 
ədibimizin misal gətirdiyi ”balıx” sözü və bu qəbildən olan ”otax”, 
”papax”, ”yatax” tipli sözlər orfoqrafiya qaydalarına görə yenə balıq, 
otaq, papaq, yataq şəklində yazılır. Orfoqrafiyamızın bu cəhətini 
nəzərə alaraq, oxucu güman edə bilər ki, Əhməd Fitrət ”balıq” 
deyəndə haqlı imiş. Halbuki ədib bu sahədə Əhməd Fitrətə hüsn-
rəğbət bəsləməmiş, onu ədəbi dili süni surətdə xalq dilindən təcrid 
etməyə çalışanların nümayəndəsi kimi, satirik planda vermiş, tənqid 
etmişdir.  
Bu başdan qeyd etməliyik ki, C.Məmmədquluzadənin bu 
sahədə duyğusu xəlqiliklə yanaşı, elmi-filoloji cəhətdən də tamamilə 
məntiqidir və dilçilikdə öz hökmünü saxlamaqdadır.  
Hekayədə yazıdan deyil, tələffüzdən söhbət gedir. ”Q” 
yazılmasına baxmayaraq, hamı balıq, papaq, yataq, otaq tipli sözlərin 
sonunda ”x” tələffüz edir və orfoepiya qaydalarından danışan 
görkəmli mütəxəssislər - Ə.Dəmirçizadə, Ə.Əfəndizadə və başqaları 
                                                          
1 Áó áàðÿäÿ ÿòðàôëû ìÿëóìàò ö÷öí  «Ú.Ìÿììÿäãóëóçàäÿíèí äðàì âÿ íÿñð 
ÿñÿðëÿðèíäÿ äèë ìÿñÿëÿñè» (Â.È.Ëåíèí àäûíà ÀÏÈ-íèí «Åëìè ÿñÿðëÿðè», 1967, ¹ 
2, ÕI ñåðèéà, ñ.118-131) àäëû ìÿãàëÿìèçÿ áàõìàã îëàð. 
 37
bu cür tələffüzü elmi cəhətdən düzgün hesab edirlər. Bu, 
C.Məmmədquluzadənin istəklərinə də tamamilə uyğundur: ”Mən 
ölüm, ay Əhməd Fitrət, o yediyin balığın adını ata-ananız balıx qoyub, 
sən də elə balıx de, balıq demə.”  
Bu cür sözlərin imlasına gəlincə, başqa bir məsələ ortaya çıxır. 
Bir az əvvəl deyildiyi kimi, belə sözlərin sonunda ”q” yazılır və 
məktəb dərsliklərində söz sonundakı ”q”-nin iki sait arasında ”ğ”-yə 
keçməsindən danışılır. Həm ”q”, həm də ”ğ” cingiltili sammit 
işarəsidir. Belə olduqda, bir cingiltili samitin başqa bir cingiltili samitə 
keçməsinin (q > ğ) nə mənası varmış? Başqa samitlərdə belə bir hal, 
belə bir qanunauyğunluq müşahidə olunmur.  
Dilimizdə  cingiltiləşmə  adlanan  möhkəm bir  qanun vardır  
və  bu qanuna  əsasən bəzi  çoxhecalı sözlərin  sonunda  işlənən  b, d, 
c, z  səsləri  bir  qədər karlaşmış  tələffüz  edilir,  lakin əlverişli  şəraitə 
- iki  sait arasına düşdükdə öz əslinə qayıdır, cingiltili əslini bərpa 
edir. Bu qanuna əsasən, fərz edək ki, balıq, papaq, otaq... sözlərinin 
sonundakı ”q” karlaşmış ”k” səsidir (Əhməd Fitrət məhz bu cür iddia 
edir) və bu səs qayda üzrə iki sait arasında yenə cingiltiləşə bilər. 
Cingiltiləşmə ilə əlaqədar belə bir qanunauyğunluq da var ki, hər bir 
karlaşmış səs cingiltiləşərkən başqa səsə deyil, mütləq onunla məxrəc 
etibarilə eyni olan səsə - öz cingiltili qarşılığına (məsələn: t - d-yə, ç - 
c-yə və s.) çevrilməlidir. Lakin ”balıq” sözünün sonundakı ”q” səsi 
sanki bu qanuna tabe olmur. Əgər burada həqiqətən ”q” karlaşsa idi, 
əlverişli şəraitdə yenidən ”q” səsinə çevrilməli, ”ğ”-yə keçməməli idi; 
çünki ”q” və ”ğ” tamamilə başqa məxrəcli səslərdir: ”q” dilarxası, ”ğ” 
dildibi-boğaz samitidir; birincisi kipləşən, ikincisi sürtünəndir. 
Dilarxası samitin dildibi-boğaz samitinə çevrilməsi qanunauyğun 
deyildir.  
Əgər biz də böyük ədibimiz C. Məmmədquluzadə kimi, canlı 
tələffüzü, ümumxalq ifadə tərzini, nəhayət, orfoepik tələffüzü əsas 
götürsək, məsələ asanlıqla həll edilmiş olar: balıq, papaq, otaq... 
sözlərini hamı balıx, papax, otax... şəklində tələffüz edir və bu cür 
tələffüz orfoepik cəhətdən düzgün hesab olunur. ”X” səsinin cingiltili 
qarşılığı ”ğ”-dir. Sürtünən səs olduğundan ”x”-nin tələffüzü zamanı 
”k”-ya nisbətən nitq aparatı asan işləyir və buna görə də ”balıq” tipli 
sözlərin sonunda bir qayda olaraq ”x” tələffüz olunur. Xalis 
Azərbaycan sözlərində söz sonunda ”x”-nin ”ğ”-yə keçməsi isə 
tamamilə təbii və qanunauyğundur. Bütün bunlar göstərir ki, ”x” ilə 
tələffüz edilən və bu cür tələffüzü hər cəhətdən doğru sayılan bir səsin 
imlasını müəyyən şəraitdə - ”balıq” tipli sözlərin sonunda tarixi-
 38
ənənəvi prinsipə görə ”q” ilə sabitləşdirmiş olsaq da, əsl mahiyyət 
canlı xalq dilində C.Məmmədquluzadənin müşahidə etdiyi şəkildə 
qalır və böyük ədibin həqiqəti müşahidə qabiliyyətinin son dərəcə 
güclü olduğunu bir daha sübut edir.  
 
”Şeir  bülbülləri”ndə kosmopolit  ziyalılar,  milli heysiyyətini  
itirmiş anlaşılmaz şeir  həvəskarları  satira  atəşinə  tutulmuşdur.  Mü-
əllif o ziyalıların nadanlığına gülür ki, onlar Azərbaycan  xalqının  ru-
huna yabançıdır, ərəb, fars, osmanlı dili və ədəbiyyatını  zorla  
Azərbaycan  mədəniyyətinə calamaq istəyirlər, o ziyalıları ifşa edir ki, 
onlar xalq üçün real əhəmiyyəti olmayan, real zəminlə bağlanmayan, 
dili qəliz ərəb, fars söz və tərkibləri  ilə  doldurulduğundan xalqın  an-
lamadığı bayağı şeir  nümunələrinin aşiqidirlər,  təbliğatçısıdırlar.  Bu 
cür tənqid kök  etibarilə  M.F.Axundovun estetik görüşləri ilə bağ-
lanır. C. Məmmədquluzadə də öz böyük ustadı kimi, ədəbiyyatı real 
həyatla bağlamaq, onun dilini sadələşdirmək, xəlqiləşdirmək, xalqın 
həqiqi xidmət vasitəsinə çevirmək istəyirdi. Buna görə də əsərdə 
məzmunsuz, ideyasız, forma və dil etibarilə xalq ruhuna yabançı olan 
şairlər və onların şeirləri məsxərəyə qoyulur. Ədibin adını çəkmək 
istəmədiyi ”köhnə dostu” ”qüdəmayi-şüərayi-Azərbaycan Yeldainin 
divanı”nı və ”cahiliyyə əsrinin girənbaha şairi” Səqərül-Qadirinin 
”Məcməün-nəbiqə” əsərini tapıb baha qiymətə aldığı üçün olduqca 
sevinir. ”Şeir bülbülləri” də bunlardır. Nə təhkiyəçi-ədib, nə də şeir 
bülbülləri aşiqinin texnikom tələbəsi olan oğlu və arvadı bu şeirlərdən 
baş açırlar. Amma ədibin köhnə dostu oxuyur və ”ağzının köpüyü 
stəkan-nəlbəkiyə sıçraya-sıçraya” tərifləyir: ”Pəh-pəh! Nə qədər 
məziyyət! Zalım oğlu qiyamət eləyib! 
 
 Sima tühaf, nə yəşanir, olubdu xəlhə dilbər,  
 Ümuri-ğərb zəraf nə kar-kur səfihan.  
 
... Demək, burada ”ğərb” kəlməsi ”ğayın”ın fəthi ilə soğan 
qabığını məna edir, ”ğayın”ın zəmmi ilə haman gül ağacıdır ki, şair 
onun qönçələrini öz yarına ehda etmək istəyir. ” 
Bütün hekayə ev yiyəsinin oxuduğu bu cür şeirlərin 
mənasızlığının satirik ifşası üzərində qurulmuşdur. Yazıçı demək 
istəyir ki, Yeldai və Səqərül-Qadiri kimi şairlər çoxdan ərəbləşiblər, 
onlar bizim xalqa heç nə verməyiblər və verə də bilməzlər.  
Ədib gözlənilməz qarşılaşdırma üsulundan istifadə edərək, 
qonşu otaqda eşidilən gözəl xalq nağılını ”Şeir bülbülləri”nə qarşı 
 39
qoyur, bu nağılın şirin dili Yeldaini də, Səqərül-Qadirini də unutdurur 
- bu cəhət dil və məzmun məsələsidir. Evdə qəflətən işıq sönür və şeir 
dəlisinin oğlu işıqları düzəltdikdən sonra eyhamla deyir: ”Hə, dədə, nə 
olar ki, bir dəfə də bu çıraqları sənin o qəribə şairlərin yandıralar” - bu 
isə Yeldai və Səqərül-Qadirinin cəmiyyətin indiki inkişafı üçün heç 
bir praktik qiymətə malik olmadığının sübutu üçündür. Bütün bunlar 
göstərir ki, feodal ətalətinə səbəb olan ”şeir nəşəsi” və yabançı şeir dili 
Mirzə Cəlilin ən çox nifrət bəslədiyi və daim satira qüvvəsi ilə yox 
etmək istədiyi mənəvi bəlalardandır.  
 
 
İndi milli ədəbi dilimizin çox mühüm cəhətlərindən biri onun 
canlı xalq dilinə son dərəcə yaxınlığıdır. Xalqımız, bu sahədəki 
xidmətlərinə görə, Mirzə Cəlili həmişə olduğu kimi, anadan olmasının 
yüz illiyi günlərində də hörmətlə yad edir.  
 
1967 
”DƏLİ  KÜR”ÜN  DİLİ 
 
”Ayrılan yollar” və ”Dəli Kür” romanları yazılanda Azərbay-
can ədəbiyyatının A. Bakıxanov və M.F.Axundovla başlayan, N.Nəri-
manov, C.Məmmədquluzadə, Ə.Haqverdiyev, M.S.Ordubadi kimi 
görkəmli sənətkarlar tərəfindən varlığı ölməz əsərlərlə əsaslandırılan, 
S.Rəhimov, H.Mehdi, M.İbrahimov, Ə.Əbülhəsən, Ə.Vəliyev və 
başqalarından ibarət böyük bir nəslin istedad və əməyi sayəsində hər 
tərəfə qol-qanad açan, dünya mədəniyyəti xəzinəsinə daxil ola bilən 
çox zəngin nəsr ənənəsi var idi. Bu ənənə artıq bədii dilin çoxcəhətli 
və geniş imkanlara malik olan nəsr üslubunu formalaşdırmış, 
cilalamışdı. İ.Şıxlını bir yazıçı kimi ədəbiyyat tarixinə daxil edən 
romanların meydana çıxdığı dövrdən hələ çox əvvəl bədii dil 
normalaşmış və sabitləşmiş milli dil əsasında inkişaf edirdi. XX əsrin 
birinci rübündəki kəskin və təzadlı üslub fərqləri, yad dillərin təsiri ilə 
yaranmış müxtəlif təmayüllər tamamilə aradan çıxmış, çoxdan yox 
olmuşdu. Ona görə də indiki yaşlı nəsil ilə İ.Şıxlının daxil olduğu orta 
nəsil yazıçılarının üslubunda çox qabarıq fərqlər axtarmaq lazım 
gəlmir. Lakin bu, heç də hər bir orijinal yazıçıya məxsus fərdi üslubun 
inkarı demək deyildir. Orijinal yaradıcılıq yoluna malik olan İ.Şıxlını 
nəsr ustalarımızdan fərqləndirən, ayıran fərdi cəhətlər çoxdur. Onun 
özünə məxsus ifadə tərzi, öz mövzuları və öz təsvir üsulu vardır. Diq-
qətli oxucu onun qələminin məhsulu olan romanları başqa 
 40
yazıçılarımızın əsərlərindən asanlıqla fərqləndirə bilər. İ.Şıxlı yaxşı 
bildiyi, dərindən bələd olduğu, diqqətlə tədqiq edib öyrəndiyi 
hadisələri qələmə alır, ona görə də romanlarında obrazların xarakter 
və təfəkkür tərzinə uyğun qurulmuş dil çox təbiidir. Yazıçının təsvir 
dilində ağır, pilləli, uzun və yorucu cümlələrə, demək olar ki, təsadüf 
edilmir. ”Dəli Kür”ün yığcam və ifadəli cümlələr əsasında qurulmuş 
dili oxucunu da öz ardınca çəkib aparır, hadisələrin bir-birini tez-tez 
əvəz etməsinə, xarakterlərin daha sürətlə açılmasına səbəb olur.  
İ.Şıxlının təsvir dilindəki  canlılıq, ifadəlilik müasir oxucunun  
zövqünə uyğundur, təminedicidir, təsvir prosesində istifadə etdiyi  
müqayisələr münasib  və müvəffəqiyyətlidir: ”Göy  inildəyib  
şaqqıldadı. Selləmə yağış başladı. Suyun üzü atılıb-düşdü. Elə bil, 
Kürü daşa basdılar.” (48)* Bu cür təsvir tarixi keçmişimizin müəyyən 
mərhələsinə həyat verən ”Dəli Kür”ün özünə də həyat verir, onu oxu-
cuya daha çox sevdirir. Yalnız təbiətin təsviri deyil, ayrı-ayrı 
obrazların daxili aləmi və psixologiyası, düşüncə və hərəkətləri də 
romanda canlı və təbiidir, obrazlı və emosionaldır: ”Başı az qala 
tavana dəyən, pəhləvan cüssəli Cahandar ağanın qara sifəti tunc kimi 
bozardı, iri, həbəşi dodaqları titrədi, qıllı, çatma qaşlarının arası 
düyünləndi...” (12) 
Ədəbiyyatımızda tamamilə yeni və orijinal bir surət olan, heç 
bir obraza bənzəməyən, sinfi təbiəti bir kənara qoyulmaqla, igidliyinə 
və çevikliyinə görə bir növ Koroğlunu xatırladan Cahandar ağa öz 
danışığı, səsi, sözünün kəsəri və tonu ilə də fərqlənir. Onun ”yoğun, 
zəhmli səsi”, ”gur və heybətli səsi” qarşıdakıların canına qorxu salır. 
Bu əsərdə yalnız Cahandar ağa deyil, ”deyib-gülməkdən xoşu gələn”, 
”oynamaqdan doymayan, şaqqıldayıb gülməkdən usanmayan”, 
danışdıqca ”qəşş edib, uğunub gedən”, ”şaqqıldayan”, yeri gəldikdə 
”qəzəb dolu cingiltili səsi eşidilən” Şahnigar xanımın, ”zarafatlaşmağı 
sevən”, ”söz altında qalmayan” gəmiçi Qocanın, guya gözünə 
mələklər görünürmüş kimi hərdən ”hey-hey”, ”hey-hey”, ”allah-al-
lah”, - deyə heybətli səslə qışqıran, ”camaatı öyrədib, yuvası dağılmış 
arı kimi qəzəbləndirən”, ”danışdıqca gözlərini qıyıb, hiyləgərcəsinə 
baxan” Molla Sadığın, Şahnigar xanım tərəfindən ”bütüncə dədəsidir” 
sözləri ilə çox dəqiq xarakterizə edilən Şamxalın və başqa surətlərin 
dili də fərdi cizgiləri ilə seçilir, obrazların fərdi təfəkkürü spesifik 
şəkildə reallaşdırılır. Zərnigar xanımın təbiəti, dili Şahnigar xanımın 
təfəkkürü və dili ilə bir növ əkslik təşkil edir. Əşrəfin seminariyada 
                                                          
* Ðÿãÿìëÿð «Äÿëè Êöð»öí (Áàêû, 1968) ñÿùèôÿëÿðèäèð. 
 41
oxuduğu dövrdəki mülayim və təmkinli danışığı uşaqlıq illərində mül-
kədar qürurundan doğan ötkəm və hikkəli danışığından fərqlənir. Bu, 
ayrı-ayrı obrazların təfəkkürünün inkişafı və dəyişməsi ilə əlaqədar 
onların dilinin də dinamik şəkildə izləndiyini göstərir. Seminariya 
müəllimlərinin dili də onların ictimai-siyasi görüşləri, şəxsi əqidələri 
ilə əlaqədar üslub rənginin müxtəlifliyinə görə seçilir və s.  
Romanın dili söz və ifadə yaradıcılığı ilə də fərdiləşmişdir. 
Leksika ədəbi dilin leksikasıdır. Lakin romanda ilk baxışda təəccüb 
doğuran məhdud dairədə işlənmə xüsusiyyətinə malik sözlər də vardır. 
Belə sözlərin əsasını şivə sözləri təşkil edir. Bu sözlərin bir qismi 
əksər dialekt və şivələrimizə, çox hissəsi Qərb dialekt və şivələri 
qrupuna aiddir. Şübhəsiz, bu hal romanda təsvir edilən hadisələrin baş 
verdiyi, cərəyan etdiyi ərazi ilə əlaqədardır. Romanda məhdud ərazi 
ünsiyyətinə xidmət edən sözlərin işlənməsi mühüm səbəblərlə bağlı 
olub, təsadüfi xarakter daşımır. Bunların bir çoxunu yazıçı bilərəkdən 
əsərə daxil etmişdir.  
Məhdud ərazidə yaşayanların məişətində elə əşya və hadisələr 
olur ki, ümumxalq məişətinə keçmədiyindən, ümumxalq məişətində 
istifadə edilmədiyindən ümumxalq dilində onların adlarının qarşılığı, 
sinonimləri də olmur. Həmin məhdud ərazidən bəhs edən elmi və ya 
bədii əsərdə bu cür əşya və hadisələrin təsvirinə də yer vermək lazım 
gəlir. Buna görə də dilçilikdə etnoqrafik dialektizm adlandırılan bir 
sıra şivə sözlərinin bədii dildə işlənməsi təbii sayılır və məqbul hesab 
edilir. Şübhəsiz, belə sözlərin bədii əsərdə işlənməsi bir zərurət olsa 
da, ədəbi əsərin dilini bu cür sözlərlə doldurmaq, ağırlaşdırmaq da 
olmaz. ”Dəli Kür”ün dilində bu qəbildən olan cəmi bir neçə söz 
işlənmişdir: suvadağ, su yolumu, xır və s. ”Suvadağ” (çay kənarında 
əhalinin içmək üçün su götürdüyü yer) və ”su yolumu” (suvadağa 
enən cığır) sözləri işləklik etibarilə daha çox məhduddur; ”xır” sözü 
isə bir çox şivələrdə, həm də müxtəlif mənalarda işlənir. Zəngilan, 
Tovuz, Qazax şivələrində, romanda olduğu kimi, bu sözə ”çınqıl, 
əzilmiş xırda daş parçaları, qumlu torpaq”1 mənalarında indi də təsa-
düf edilir.  
Romanda işlənmiş  şivə  sözələrinin və ya  şivə  çalarlı  sözlə-
rin  əksəriyyəti ədəbi  dil  sözlərinin  parlaq  sinonimləridir. Məhəlli  
kolorit  yaratmaqdan  əlavə, bədii dildə şivə  sözlərinin  ifadəliliyi,  
fikir  tutumu, ədəbi  dil sözlərindən  fərqli  üslubi  rəngi,  məna  incə-
                                                          
1 Àçÿðáàéúàí äèëèíèí äèàëåêòîëîæè ëöüÿòè. Àçÿðáàé\úàí ÑÑÐ ÅÀ-íûí Íÿøðèééà-
òû, Áàêû, 1964, ñ.413. 
 42
likləri  də nəzərə alınır.  Bu cəhətlər  əsas  götürülərək  seçilmiş  sözlər 
müvəffəqiyyətli olduqda əsərin dilini məzələndirir, duzlandırır, Lakin 
belə sözlərə artıq yer vermək ”... məzəli duzluluq yox, artıq duzluluq - 
şorluq əmələ gətirir.”2. İ.Şıxlı  dilə böyük tələbkarlıqla yanaşan 
diqqətli yazıçı sövqi-təbii ilə bu cəhəti xüsusi nəzərə almış, romanın 
dilinə daha çox ədəbi dilə, onun bu və ya digər üslubuna gətirmək 
arzusunda olduğu sözləri daxil etmişdir.  
Nisbətən geniş dairədə işlədilən və əksəriyyət tərəfindən başa 
düşülən xosunlaşmaq (53), poqquldamaq (59), xımırtlamaq (136), 
xışmalamaq (227), çəçik (200), cınqır və s. kimi sözlər mənanı 
ekspressiv ifadə etməsi ilə ədəbi dildəki qarşılıqlarından fərqlənir. 
Belə sözlərin seçilib bədii dilə və tədricən ədəbi dilə gətirilməsindən 
ədəbi dil heç də zərər çəkməz. Bu sözlərin əlavə rəngi, xüsusi boyası 
onların bədii dildə rolunu artırır, işlənmə imkanlarını genişləndirir. 
”Xosunlaşmaq” yalnız danışmaq deyildir, bu sözdə başqasının 
haqqında və ya başqa bir hadisə ilə əlaqədar ən azı iki nəfərin yavaşca, 
gümanlı, böhtanlı danışıq çaları da vardır. ”Poqquldamaq”  darboğaz 
qabların (səhəng, bardaq, dolça və s.) yalnız dolmasını deyil, dolarkən 
çıxardığı səsi, ”xışmalamaq” bir şeyi hərisliklə ovuclayarkən əmələ 
gələn xışıltını, ”cınqır” güclə eşidilən səsi bildirir və s. Eləcə də 
toparlamaq, yığanlamaq sözləri (”Nökərlər taxılı yığanlayıb xırmanın 
ortasına toparlamışdılar”, 326) Qərb dialekt və şivələrində ”yığmaq”, 
”toplamaq” mənalarında işlənir, prosesi qabarıq şəkildə göz önündə 
canlandırmaqla ”yığmaq”, ”toplamaq” sözlərindən işin daha intensiv 
icra tərzinə görə fərqlənir.  
Romanda şivə çalarlı elə sözlər də var ki, onların ədəbi dildə 
dəqiq sinonim qarşılıqları olmadığı üçün belə sözlər müəllifin ədəbi 
dili zənginləşdirmə meyli ilə əlaqədar işlənmişdir. Bu cür sözlərə 
yazıçının öz dilində təsadüf edilməsi də fikrimizi təsdiq edən 
cəhətlərdəndir. Təngildəmək, üşürgələnmək, yehrələnmək, şırvanmaq, 
çığnamaq belə sözlərdəndir. Bu sözlər hələ də şivələrimizdə müasir 
ədəbi dilimizdən kənarda qalmış, uzun inkişaf tarixi keçirmiş çox 
maraqlı sözlər mövcud olduğunu göstərir.  
”Təngildəmək” və ”üşürgələnmək” sözləri diqqəti daha çox  
cəlb  edir.  ”Təngildəmək”  sözünə 5-6  cümlədə təsadüf edilir: 
”Cahandar ağa qəfil zərbə almış adamlar kimi təngildəyib yerində 
dayandı” (104); ”Ayağını yerə basanda təngildəyib ufuldandı” (151); 
”Şahnigarın təngildəyib... fırlanmasını görmədi”(189); ”Şamxal bunu 
                                                          
2 ß.Äÿìèð÷èçàäÿ. Àçÿðáàéúàí äèëèíèí öñëóáèééàòû, Áàêû,1962, ñ.89. 
 43
gözləmədiyindən təngildədisə də, tez özünü ələ aldı” (102) və s. 
Misallardan göründüyü kimi, bu söz qəfil zərbədən qeyri-ixtiyari 
büdrəmək, yerində fırlanmaq, dönmək, gözlənilməz təsirdən 
müvazinətini itirmək, səndələmək mənalarını özündə birləşdirən bir 
sözdür. Şübhəsiz, bu söz canlı danışıq dilində daim hərəkətdə olmaq, 
sakit dayanmamaq mənalarında işlənən ”dingildəmək” feli ilə bir 
mənşədəndir. Sözün kökü təqlidi söz olmuş, təqlidi sözlərdən fel 
əmələ gətirən -ildə şəkilçisi həmin sözün əsasında fel düzəltmişdir. 
Dialektoloqların bəzən diqqətindən yayınan belə sözlərin bədii dildə 
özünə əlverişli zəmin tapması yazıçının xalq dilinə dərindən bələd 
olduğunu təsdiq edən qiymətli faktlardandır. Bu qeydi aşağıdakı 
cümlələrdə işlənmiş ”üşürgələnmək” felinə də aid etmək olar: ”Çölün 
üzərinə çökmüş gecənin sərinliyi onu üşürgələndirəndə yorğana bürü-
nür(dü); ”Kür tərəfdən olduqca sərin, lakin (”lakin” sözü burada 
artıqdır, çünki ”olduqca sərin” havada bədənin üşürgələnməsi təbiidir 
- Q.K.) adamın bədənini üşürgələndirən bir səhər küləyi gəlib keçdi” 
(272); ”Üşürgələnmək” feli ”üşümək” feli ilə bir kökdən olsa da, bu 
sözün mənası ”üşümək” sözünün mənasından geniş və fərqlidir. Bu 
sözdə bədənin sərin havada birdən-birə, ani olaraq əsməsi, uçunması 
mənası vardır.  
Bu qrupdan ”yehrələnmək” sözü də maraqlıdır. 
”Yehrələnmək” feli Azərbaycan dilinin Qərb dialekt və şivələri 
qrupunda ”biçilib, lakin yığılmamış ot zolağı” mənasında işlənən 
”yehrə”1 ismindən əmələ gəlmişdir; bizim bir neçə sözlə ifadə edə 
biləcəyimiz mənanı yığcam və dəqiq şəkildə ifadə edə bilir: ”Kəndlilər 
cərgə ilə kərənti çəkirdilər. Göy otlar yehrələnib uzanırdı. Elə bil, 
dağların döşü zolaq-zolaq olmuşdu.”(132) (”Elə bil” sözü artıqdır - Q. 
K. ) 
”Şırvanmaq” sözü yaltaqlıq,  yaxınlıq etmək,  mehribanlıq 
göstərmək  mənalarını əlavə çalarla  daha  dəqiq  ifadə edir: ”İtlər sa-
hiblərini tanıyıb atın ətrafında atılıb-düşdülər, sonra da Allahyara  
şırvandılar” (49); ”... çoxlarınız qardaşımın dalınca sürünəcəksiniz... 
dörd yanımda şırvanacaqsınız” (281); ”çığnamaq” sözü isə (”Adam da 
doğma balasını yad qızından ötəri ayağının altına salıb 
çığnayardımı?”) (268) ayaq altına almaq, tapdamaq, ayaqlayıb 
əzişdirmək mənasında türk dilində işlənməkdədir2. 
                                                          
1 Àçÿðáàéúàí äèëèíèí ãÿðá ãðóïó äèàëåêò âÿ øèâÿëÿðè. 1-úè úèëä, Àçÿðáàéúàí 
ÑÑÐ ÅÀ-íûí Íÿøðèééàòû, Áàêû, 1967, ñ.219. 
2 Â.Â.Ðàäëîâ.Îïûò ñëîâàðÿ òþðêñêèõ íàðå÷èé. III, 2, ñ.2068. 
 44
Romanın dilindəki məhəlli sözlərin bir qrupu yazıçının yeni 
söz yaratma meylindən irəli gəlir. Məsələn, ”qurulamaq” felinə bir 
neçə cümlədə hamının başa düşdüyü mənada rast gəlirik: ”O, gözünü 
quruladı” (94);”Şapkasını çıxarıb içini dəsmalla  quruladı”(160) və s. 
Bu sözə ədəbi dildəki həmin mənadan əlavə, romanda quruya, sahilə 
çıxmaq, suyun axarından kənarda qalmaq mənalarında da təsadüf 
edirik: ”Axı o üzmək bilmirdi. Axmış olsa, bir yerdə qurulamazdımı?” 
(52); ”Allahyar iri bir naqqanın quruladığını görüb sakitləşdi”, ”Üç 
gündən sonra Kürün lap aşağısında, binələrin bərabərində bir qadın 
meyidinin qurulaması xəbəri kəndə yayıldı” (52) və s. Sözün bu 
mənası yenidir və ədəbi dildə sabitləşə bilər. Aydın görünür ki, sözə 
qənaət hissi müəllifin yeni söz yaratma meylinə müsbət mənada təsir 
göstərmişdir. İ.Şıxlı imkan daxilində mürəkkəb söz əvəzinə, düzəltmə 
sözlərdən istifadəyə çalışmış, buna görə də münasib məqamlarda, 
ədəbi dildə işlənməyən yeni düzəltmə sözlərdən istifadə etmişdir: 
”xəyala getmək”, ”xəyal eləmək” əvəzinə ”xəyallanmaq”, ”ehtiyat 
eləmək” əvəzinə ”ehtiyatlanmaq”, ”ar eləmək” əvəzinə ”arlanmaq” və 
s. belə sözlərdəndir. Bunlardan əlavə, ”domuşmaq” felindən əmələ 
gəlmiş ”domuşuqlu” sözü (”Kişi... arxasını talvarın dirəyinə söykəyib 
domuşuqlu oturdu”, 287), ”sallamaq” felindən əmələ gəlmiş ”sallağı” 
sözü (bir az yana əyilmiş vəziyyətdə oturmaq: ”Hündür bir yerdə 
sallağı oturub papiros eşdi”, 326) işin icra tərzini, vəziyyətini, 
”qızarmaq” felindən əmələ gəlmiş ”qızartdaq” sözü isə (”Elə bil, hər 
şey alışmışdı, hətta Kürün suları da qızartdaq idi”, 227) şər qarışanda 
tonqal və fişənglərin yaratdığı mənzərəni təsəvvürdə daha qabarıq 
canlandıra bilir.  
Romanda ”süyüşmək” (171), ”suyulmaq” (10), ”üyüşmək” 
(128) və s. sözlərdən ibarət bir neçə fonetik dialektizm də vardır ki, 
bunlardan birinci və sonuncusu müəllifin öz dilində, ikincisi surət 
dilində işlənmişdir. ”Üyüşmək” sözü artıq ədəbi dilə dair lüğətlərə də 
daxil edilir; ”suyulmaq” sözünə obraz dilində təsadüf edilməsi bu sözə 
o qədər də etiraz doğurmur, lakin ”süyüşmək” sözünü müəllif həmin 
sözün ədəbi dil qarşılıqları ilə əvəz edə bilərdi. Bunlardan başqa, bir 
neçə cümlədə ”yaxmaq”, bir cümlədə ”şaxımaq” sözünə rast gəlirik: 
”Gün yaxmışdı” (72); ”Artıq gün  yaxmışdı” (127); ”Gün  şaxımışdı” 
(123) və s. ”Yaxmaq” sözü tarixən ”yandırmaq” mənasına malik 
olmuş, bu məna ”yaxıb-yandırmaq” birləşməsində özünü saxlamışdır. 
Lakin ”yaxmaq” sözü indi ədəbi dildə təklikdə həmin mənanı ifadə 
edə bilmir, romanın dilində günün əyildiyini, batmağa doğru getdiyini 
bildirən bir söz kimi işlədilmişdir. ”Şaxımaq” sözü bədii dildə daha 
 45
çox ”ildırım” sözü ilə əlaqələnərək işlənir: ”Ağ ildırım olub  
şaqıyaydım” (”Kitabi-Dədə Qorqud”), ”Peydərpey ildırım şaxıyır” 
(Ə.Haqverdiyev). Müəllif də bu sözün vasitəsi ilə çox isti olduğunu, 
günün adamı ildırım kimi vurduğunu demək istəyir, lakin sözün 
”şaxımışdı” şəklində nəqli keçmişin hekayəsində işlənməsi ani 
prosesin keçib-getdiyi mənasını da ifadə edir. Bu sözü indiki zamanın 
hekayəsində işlətmək (”Gün şaxıyırdı”) sözün semantik incəliyinə 
daha uyğun olardı.  
Təbiidir ki, hər bir tarixi romanın dilində olduğu kimi, bu 
romanda da bir sıra arxaik sözlər vardır: uruşlu, soğulmaq, dinşəmək; 
dazımaq, peşqurt, cılğı və s. ”Uruşlu” sözü sıxmaq, biçmək 
mənalarında qazax dilində qeyd olunmuş ”uruş” sözü ilə əlaqədar 
olub1, donun, paltarın bədənə münasib biçilib-tikildiyini göstərən bir 
sözdür: ”Güləsər onun ... topuğuna enən uruşlu qırmızı ipək donuna 
diqqətlə baxdı” (58); ”Onun zər baftalı uruşlu, atlas donunun qırışları 
dalğalandı” (87). ”Soğulmaq” daha çox su ilə əlaqədar olub, suyun 
azalması, çəkilməsi, yoxalması mənalarında şivələrimizdə indi də 
işlənməkdədir2. Romanda isə gözün didələrinin tədricən zəifləməsi, 
itməsi, yox olması mənasındadır: ”Didələr öləziməkdə olan qara çıraq 
kimi titrəyib soğulurdu” (104). ”Dinşəmək” feli ”dinləmək”  feli ilə si-
nonim olsa da, bu sözdə obyektin dinşəmə prosesindən xəbərsizliyi 
çaları da vardır; ”dazımaq” sözü ”təzmək” (qaçmaq, tez getmək) feli 
ilə əlaqədardır; ”cılğı” (içərisinə pendir, ağartı və s. yığmaq üçün qo-
yun dərisindən hazırlanmış dəri qab), ”peşqurt” (ilk məhsuldan təcili 
üyüdülən azacıq taxıl) sözləri isə əksər şivələrimizdə işlənməkdədir.  
Təsvir edilən dövr, şərait,  hadisələrin cərəyan etdiyi ərazidə 
yaşayanların məişəti və dili, yazıçının fərdi üslubu və s. ilə bağlı 
işlənmiş bu sözlər ümumilikdə yazıçının öz fərdi üslubunu da 
səciyyələndirir. Tarixi keçmişimizin müəyyən səhifəsinin təsvirində 
bu sözlərin də rolu vardır.  
İ.Şıxlı bu romanda canlı, diri, Nizaminin dili ilə desək, ”nəfəs 
alan” ifadələr də işlətmişdir. Romanı bir dəfə oxuyanlar Cahandar 
ağanın Molla Sadığa dediyi ”dınqıra süzən qurumsaq” ifadəsini heç 
vaxt unutmazlar. Zərnigar xanımın ”Allah atan Cahandar ağanın 
əlifini yanıltsın, ay bala!” - cümləsindəki ”əlifi yanılmaq” (əlif kimi 
düz qəddi əyilmək, beli bükülmək) ifadəsi dövrlə, obrazın 
                                                          
1 Â.Â.Ðàäëîâ. Îïûò… I, 2, ñ.1657. 
2 Àçÿðáàéúàí äèëèíèí ãÿðá ãðóïó äèàëåêò âÿ øèâÿëÿðè, ñ.286. 
 
 46
dünyagörüşü ilə bağlıdır, buna görə də son dərəcə təbii səsələnir. 
”Tanrının gözü tökülsün”, ”korun-korun yanan”, ”başı əlhəd daşına 
dəyib geri qayıdır”, ”zayıllıq elədi”, ”xoşqeyrət olub”, ”üstünə 
şeşələnmək” kimi rəngarəng ifadələr obrazların dilini bəzəyir, 
rəngləyir, daha elastik şəklə salır; ”sümükləri şırt-şırt şırtlayır”, 
”yeriyəndə yırın-yırın yırğalanır” kimi ifadələr təsvir obyektini göz 
önündə canlandırır və əyaniləşdirir.  
 
İ.Şıxlı öz əsərlərinin dili üzərində çox işləməyi, diqqətlə 
işləməyi sevən və yaradıcılığın bu prinsipinə praktik şəkildə əməl 
edən yazıçılarımızdandır.  
 
1970  
 
 
 
 
 
 47
BİRLƏŞƏN ÜRƏKLƏR* 
 
Birinin mövzusu Torpaq, o birininki ana torpaq üzərində 
əsrlərlə qol-qanad atmış, kökləri yerin dərin qatlarına işləmiş Dədə 
palıddır. Dədə palıd da, Torpaq da rəmzdir, elə obrazlardır ki, 
insanların inkişaf və xarakteri, mənəvi aləmi, fiziki keyfiyyətləri 
bunlara münasibətdə açılır. İnsanları bunların vasitəsilə ələkdən 
keçirmək olur. Torpaq da, palıd da qədimdir, minilliklər şahididir, hər 
ikisi zəhmətkeş insanın dostu, həmdəmi, munisidir. Torpaq daha 
qədimdir. Lakin Dədə palıd da daşıdığı rəmzi mənada Torpaq qədər 
qədimdir, uludur.  
Povestlərin məzmununa qısaca nəzər salaq.  
İsi Məlikzadənin ”Dədə palıd” povesti. Bağır kişi 20 ildən 
artıqdır ki, Kürün sahil meşələrindən birində gözətçidir. Meşədəki ən 
uca, ən qoca palıdın 30-40 addımlığında bir koma düzəldib, həmin 
komada yaşayır və hər gün qoca palıdla görüşür, hər dəqiqə onun 
hənirini duyur. Ona elə gəlir ki, meşədə bircə bu ağacdır, bircə bu 
ağaca qulluq edir. Günlərin birində qəflətən ağacın başında quru bir 
budaq görüb sarsılır. Çox keçmir, meşəçilik idarəsinin müdiri İdrisov 
”xəstədir”, - deyə, Dədə palıdı elektrik mişarına verir. Hər şey Bağırın 
gözlərində öz mənasını itirir və o, kənddəki yeganə evini də Piti 
Hamaza satıb heç kimlə ünsiyyət saxlamadan meşənin dərinliyində 
tənha yaşamaq qərarına gəlir...  
Tahir Hüseynovun ”Torpaq” povesti. Nemət müəllim öz 
ailəsi ilə şəhərdə yaşayır. Tez-tez kənd, evləri, ata-anası yadına düşür. 
Valideynlərinin övladlıq borcundan lazımınca çıxa bilmədiyi üçün hər 
dəfə onları xatırladıqca kədərlənir. Bir neçə il əvvəl qoca atası vəfat 
etmiş, anasının isə hələ qırxı çıxmamışdır. Buna baxmayaraq, ailəsi və 
qohumları onu ata yurdunu dərhal satmağa məcbur edirlər. Bu fikir 
onu daha da kədərləndirir və sarsıdır. Kəndə - bacısı oğlunun toyuna 
gedərkən bir daha evlərini və həyətlərini nəzərdən keçirir. Hər bir 
əşyada, gördüyü hər şeydə anasının, atasının varlığını duyur. Necə 
eləmək olar ki, atasının çırağı sönməsin?! Bu ağır və üzüntülü 
duyğular içərisində ona daha artıq təzyiq göstərirlər. Qiymətini arvadı 
danışır və evi Fərman adlı köhnə bir qohumlarına satıb şəhərə 
qayıdırlar...  
                                                          
* Èñè Ìÿëèêçàäÿíèí «Äÿäÿ  ïàëûä» («Àçÿðáàéúàí» æóðí., ¹ 5, 1980) âÿ Òàùèð 
Ùöñåéíîâóí  «Òîðïàã» («Àçÿðáàéúàí» æóðí., ¹ 10, 1980) ïîâåñòëÿðè ùàããûí-
äà. 
 48
Hər iki mövzu düşündürücü olmaqla yanaşı, yazıçı ideyası, 
müəllif qənaəti bir-birinə olduqca yaxındır. Bu əsərlər sinonim sözlər 
kimidir, bir ağacın qoşa budağına bənzəyirlər, həqiqi yazıçı 
duyğusunun orijinal təzahürləridir. Hiss olunur ki, İsi və Tahir və 
ümumən bu nəslin nümayəndələri dövrün problemlərini yaxşı bilir, 
yaxşılığa çağıran insanların tələbləri onları daha çox maraqlandırır.  
Şübhəsiz, bir ağacın - Dədə palıdın məhvi bir meşənin məhvi 
deyildi. Lakin bu, üzüyün ən parlaq qaşını itirmək, bədəni başdan 
eləmək kimidir. Dədə palıdın meşədəki həqiqi və rəmzi qiyməti bala 
palıdın sözləri ilə belə ifadə olunur: ”Niyə bizi başsız qoyub 
gedirsən?.. Bilmirsənmi küləklər saçımızı yolacaq, yağışlar donumuzu 
əynimizdən çıxaracaq, tufanlar qəddimizi əyəcək?” Bağır kimilər dün-
yanın qədimliyinə, əbədiliyinə Dədə palıdın sayəsində inanırlar. Lakin 
İdrisov Dədə palıdı elə soyuqqanlılıqla öldürür ki, onun azacıq 
təəssüfü belə hiss olunmur. Əksinə, hiss olunur ki, əgər kiçik mənfəət 
yolu olsa, belə palıdların çoxunu bir göz qırpımında güdaza verər...  
Eyni zamanda, şübhəsiz, Nemətin unudulmaz dədə yurdu ona 
qalmayacaqdı. Torpaq üzərində əsrlərlə müxtəlif nəsillər olub. Lakin 
hər bir əşyasında ata-anasının nəfəsi duyulan bu evi niyə bu qədər tez 
başqasına verməlidir? Niyə ürəyi istəmədiyi natəmiz adamlar onun ata 
yurdunda addımlamalıdır? Bu suallar Nemətlə yanaşı, oxucunu da 
narahat edir, burada İdrisov qanısoyuqluğuna bənzər bir soyuq əl hiss 
olunur.  
Bəlkə İdrisovun dediyi kimi, Dədə palıd həqiqətən xəstə idi? 
Bəlkə onun xəstəliyi başqa palıdlara da sirayət edə bilərdi? Bəlkə onu 
elektrik mişarına verməkdə İdrisov haqlı idi? 
Dədə palıd xəstə deyildi. Biz onun dərdini Bağırın gözətçi 
yoldaşı Nurcabbarın şirin ”nağıllar”ından öyrənirik. Dədə palıdın 
şikayətləri bu nağıllarda çox təsirli ifadə olunmuşdur. Dədə palıd 
üzünü bala palıda tutaraq deyir: ”Biləcəklər ki, mən susuzluğun 
ucbatından getdim, sizə su verəcəklər.” Heç olmasa, insanlar bunu 
başa düşüb əməl edəydilər... Ana Kürün həsrətli şikayətləri də Dədə 
palıdın əsil dərdini üzə çıxarır: ”Ayaqlarım çidarlı, qollarım bağlı. 
Dodaqlarım Dədə palıdın kökünə çatmır. Dədə palıdın yanğısını 
söndürə bilmirəm. Quruyacaq Dədə palıd, ayaq üstə can verəcək...” 
Bəlkə Nemət müəllim də ata yurdunu labüd olaraq tez satmalı 
və rədd etməli idi? Onsuz da evin bir çox yerlərində suvaq uçub 
tökülmüş, həyət-bacaya insan əli dəymədiyindən hər tərəfi kol-kos 
basmışdı. Lakin, şübhəsiz, bunlar Nemət müəllimi çıxılmaz vəziyyət-
də qoyan səbəblər deyildi. Özünün dediyi kimi, bunları yeznəsi 
 49
briqadir Pirəli asanlıqla həll edə bilərdi. Həyət-bacaya hərdən əl 
gəzdirməklə onu qaydaya salmaq çətin deyildi. Bu evin çırağını 
Nemətin və Pirəlinin ürək qızdırdığı adamlardan biri yandıra bilərdi.  
Nə üçün ana Kürün dodaqları Dədə palıdın köklərinə çatmır? 
Doğrudur, Kürün keçmiş hay-harayı, ”özbaşınalıqları” qalmayıb. İndi 
o, bəndləri yarıb sahilləri basa bilmir. Kür suları nizamla paylanır və 
bu sularda Dədə palıdın da payı var; lakin İdrisov meşədəki böyük 
talada dirrik düzəltdirdikdən sonra Dədə palıdın payı özünə çatmır. 
Məlum olur ki, Dədə palıdı öldürən sərvət ehtirası, pula hərislikdir. 
Burada Piti Namaz obrazı təsadüfən meydana çıxmır. Piti Namazla 
İdrisovun arasında gizli müqavilə var və o bu dirriyin pomidor-xiya-
rını öz furqonu ilə öz kababxanasına daşıyır; bu hesabdan gələn gəlir 
İdrisovun cibinə dolur. Dirriyi əkib-becərən, müftə yerə qabıqdan 
çıxan Bağır bu şeylərin mahiyyətini başa düşməsə də, bunları sadəcə 
olaraq İdrisovun ”təsərrüfatçılığı” kimi qiymətləndirsə də, Nurcabbar 
bu dirriyin və Piti Namazın bu dirriyə möhkəm ayaq açmasının 
nəticələrini aydın görür, Dədə palıdı öldürən səbəbləri incəliklərinə 
qədər dərk edir: ”Sən burada dirrik əkməsəydin, Namaz qoduq bu 
meşəyə dadanmazdı. Namazın ayağı dəyən yer qurumalıdı, küllü-küf 
olmalıdı...” Burada məsələ geniş qoyulur - Piti Namazların ticarəti 
olan yerdə Dədə palıdlar yaşaya bilməz! 
İdrisov yalnız bu dirrikdən gələn gəlirlə kifayətlənmir və belə 
nəfsin sahibi bununla kifayətlənə bilməzdi. İdrisov meşənin məsul 
cavabdehi yox, indiki halda ağasıdır, sahibidir: ”...meşənin pisinə də, 
yaxşısına da cavabdeh İdrisovdur. İdrisov istəsə burada bostan əkdirər, 
istəsə ağac kəsdirər, istəsə Kürün ağzını bura döndərər, istəsə Bağırı 
da, Nurcabbarı da bir günün içində işdən çıxardar.   Yəni Nur cabbar 
bilmir bunu? Lap yaxşı bilir. Bilir ki, bu meşədə səhərdən axşamadək 
gövşək vuran on səkkiz qoyunun dördü Bağırındı, on dördü İdrisovun. 
Üç inəyin biri Bağırındı, ikisi İdrisovun. Bu meşədə bir camış var, o 
da İdrisovundu, Bağırın camışı  yoxdu.  On iki bal yeşiyinin ikisi 
Bağırındı, onu İdrisovun. Dirrik də onundu, a kişilər.” Bağır belə 
düşünür, belə deyir və gördüklərini, başa düşdüklərini deyir. Buradakı 
”istəsə Kürün ağzını bura döndərər” sözlərində dərin məna 
gizlənmişdir. Demək, İdrisov Kürdən də istədiyi kimi istifadə etmək 
iqtidarına malikdir və deməli, istəsə, dirriklə yanaşı, Dədə palıdı da su 
ilə təmin edə bilər. Lakin bu onu əsla maraqlandırmır, qətiyyən dü-
şündürmür. Bu öz mənafeyinin qulu olan ”məsul” şəxsin ictimai 
mənafeyə dəhşətli laqeydliyidir. Dədə palıdın ölümündən bir tükü də 
tərpənməyən İdrisov meşədə saxladığı heyvanların üstündə zağ-zağ 
 50
əsir, doğmaqda olan düyəni Bağıra dəfələrlə tapşırır: ”Gözdə-qulaqda 
ol ha, birinci doğuşudu, tələf olar.” 
Deməli, Dədə palıdı öldürən şəxsi mənafe, təmahkarlıq və 
dövlət işinə İdrisov kimilərin tükürpədən münasibətidir.  
Bəs Nemət müəllimi, hələ anasının qırxı çıxmamış, evlərini, 
ata yurdunu satmağa məcbur edən nədir? - o evi ki, həyətə girən kimi, 
ona elə gəlir ki, indicə göy qapı açılacaq, anası sinəsinə döyə-döyə 
özünü oğlunun üstünə atacaq; o həyəti ki, atası dərhal kərkisini yerə 
qoyub qalxacaq, üst-başını çırpa-çırpa talvarın altından oğluna 
yaxınlaşacaq...  
O, doğrudur ki, torpağın üstündə insan gəzməlidir; o, 
doğrudur ki, torpağa insan təri qarışmalıdır. Lakin bir müddət səbr 
etmək olmazdımı? Bu torpağı yaxşı əllərə tapşırmaq olmazdımı? 
Bu ev, bu torpaq Nemətin ailəsini - arvadını və uşaqlarını niyə 
bu qədər narahat edir? Onlar niyə səbirsizlik edirlər? 
Kənddən birbaş şəhərə - Nemətgilə gəlib evin ”yarıpulunu” 
gətirmiş Mehmanın - Nemətə ”əmi” deyən bu şəxsin təklifi arvad-uşa-
ğı qızışdırır. Burada da, göründüyü üzrə, maddi cəhət həlledicidir. 
Nemət müəllimdir və ailəsini öz qazancı ilə saxlayır, təmiz dolandırır. 
Lakin onun arvadı Şəfiqənin arzuları var: o da bəzi qonşuları kimi 
yaxşı geyinmək, uşaqlarını geyindirib-kecindirmək, onlar üçün cehiz 
hazırlamaq, maşında gəzmək, daha firavan yaşamaq arzusundadır. 
Şəfiqəni bu cür şeylər maraqlandırır və o, Nemətin öz ata-anası, doğ-
ma yurdları barədə kədərli duyğularını qətiyyət anlamır və anlamaq 
istəmir. Şəfiqə fürsəti əldən vermədən, müştəri var ikən bu işi sürətlə 
həll etməyi lazım bilir; bəzən  ərini o dərəcə təhrik edir ki, Nemət - 
həmişə öz həyat yoldaşına ehtiramla yanaşan Nemət labüd olaraq ”yad 
qızıdır” deyə düşünür. Əgər bu təhrik, ailə danlaqları olmasa idi, bəlkə 
Nemət müəllim heç o evi satmazdı, pulsuz-pənəsiz,  kasıb  Əkbərin  
uşaqlarına bağışlardı. Bu, birinci və az əhəmiyyəti olmayan amildir. 
İkinci amil, əslində, birinci üçün əsas olmuş və onu qüvvətləndirmiş, 
qızışdırmışdır. Kənddə Nemətin bacısının əri Pirəlini dinc qoymurlar, 
hələ qoca arvad rəhmətə getməmiş, yüz yerdən bu evin sevdası 
başlanır. Kimlər bu yurda sahib olmaq istəyirlər? Pirəli bir-bir sayır: 
Səmədin oğlu Mehman, topal Cəfərqulu, Kərimoğlulardan bığlı 
Məmməd, kosa Qələndər, Allahverdi kişi, bankasatan Zeynal və s. 
Lakin Nemət əlacsız qalıb evi satmalı olsa da, bunların heç birinə bu 
yurdu vermək istəmir, razı olmur ki, oğurluqla dolanan topal 
Cəfərqulu, heç kəsin yaxşı gününü görmək istəməyən bığlı Məmməd, 
imzasız məktubları ilə yaxşı adamların ürəyini partladıb öldürən və 
 51
bundan bir qazanc mənbəyi kimi istifadə edən kosa Qələndər, sələmçi 
Allahverdi kişi, bankasatan Zeynal onun ata yurduna ayaq bassınlar. 
O, bu yurdu qardaş kimi sevdiyi qonşusu Əkbərə vermək istəyir. 
Lakin arvadının dediyi qiyməti Əkbər ödəyə bilmir. Torpağın əsl 
sahibi onu ala bilmir. Müqəddəs saydığı ata yurduna əyri yollarla 
sərvət qazananlar, natəmiz adamlar  sahib olurlar. Bəlkə də salam 
vermədiyi bu adamlara ata yurdunu niyə verməlidir? 
Artıq bildiyimiz kimi, Nemətin valideynləri yoxdur, ona görə 
də bu evin satılması barədə söz-söhbət, vaxtından çox tez olsa da, bir 
qədər təbiidir. Lakin ”Dədə palıd”da Piti Namaz hələ Bağırın axırını 
gözləmədən onun evini, həyətini ələ keçirmək istəyir.  
Piti Namaz elə bir şəxsdir ki, puldan ötrü ”anasının əmcəyini 
kəsər”. Özünün dediyi kimi, ”vojunu buraxsan, samalyot alar.” 
Təzə meşənin girəcəyində kababxana tikdirəndən sonra 
əvvəlki kasıb Namazdan əsər-əlamət qalmır. Kababxananın ağ tüstüsü 
kabab iyini uzaqlara aparır, ”camaatı boğazlayıb” kababxanaya dartır. 
Tədricən bu tüstü geniş eyvanlı, üstü şiferli, ikimərtəbəli ev olur, daş 
qaraj olur, təptəzə maşın olur. Bu tüstü Piti Namazı qucağına alıb 
qaldırır göyün yeddinci qatına.  
Bağırın səliqəli evi, həyəti ilə Piti Namazın evini kiçik bir barı 
ayırır. Bağırı qorxudan budur ki, bir gün Namaz öz enli sinəsi ilə bu 
barını uçurub, onun yurdunu öz yurduna qatar. Ona görə də evi ona 
satmaq barədə Piti Namazın təklifini eşitdikdə iflic vurmuş kimi olur.  
Bağırın  ailəsində də Nemətin ailəsindəki  amillər  güclüdür.  
Bağırın yeganə qızı Nazlı Bakıda ərdədir.  Əri  Müzəffər və qızı Tün-
zalə  ilə  kiçik bir otaqda kirayədə yaşayırlar. Elə bir otaqda  ki,  
meşədə,  dəhşətli  ağcaqanadların  qulaqbatırıcı  səsi və  dəhşətli  
neştəri altında şirin-şirin yatan Bağır  bu otaqda bir  gecə yata  bilmir. 
Piti Namaz  kəndə gəlmiş Nazlının bu vəziyyətini bildiyi üçün onu 
şirnikdirir, bu evi ikiqat qiymətə almağa hazır olduğunu bildirir.  
Nazlı da evi satmaq təklifini müdafiə edir. Həm də bu iş baş 
tutmasa, bu evi satıb bir qədər pul əldə edərək kooperativə yazıla 
bilməsə, ailələrinin dağılacağını, Müzəffərdən ayrılacağını, 
Tünzalənin yetim qalacağını söylədikdə, doğma övladın necə amansız 
olduğunu düşünən Bağıra elə gəlir ki, qarşısındakı öz qızı deyil, Piti 
Namazdır, cildini dəyişib durub onun gözlərinin qabağında.  
Göründüyü kimi, dərdlər eynidir. Nemətin ailəsi yaşayış 
imkanlarını Nemətin sahibsiz ata yurdu hesabına genişləndirmək 
istədiyi kimi, Piti Namazın pullarına ağzı sulanan Nazlı da öz atasını 
diri-diri çölə atmaq, yurdunu haram pullara dəyişmək istəyir və hər iki 
 52
ailə buna nail olur.  
Şəfiqə ilə Nazlı bir qütbdə birləşdiyi kimi, Piti Namazla Meh-
man da bu qütbün ətrafında fırlanır, ona qol-qanad verir.  
Namazı tanıdıq. Bəs Mehman kimdir? 
Düzdür, ”Mehman yaxşı oğlandır”, lakin Nemətin nəzərində o 
hələ ”kəsilməmiş qarpız”dır. Mehmanın ”cavanlıqda çox oyunlardan 
çıxmış, fürsətinə düşəni fövtə verməmiş” atası Səmədi həmişə sıxıntı 
ilə xatırlayan Nemət, irsiyyəti nəzərə alsaq, ata yurdunda belə bir 
adamın övladının yaşamasına razı olmur.  
Nemət  niyə ata yurdunu satmaq istəmir? Bağır niyə öz 
yurdunu satıb kooperativ ev tikdirmək istəyən qızına kömək etmək 
istəmir? 
Biri keçmişi düşünür, o biri gələcəyi.  
Nemətin atası Hüseyn kişi kolxozun ilk üzvlərindən olmuş, bu 
”bir dilim torpağı”, həyət-bacanı düzəldincə böyük çətinliklərlə 
üzləşmişdir. Kolxozun briqadiri Qara Mehdi Hüseyn kişiyə gün-dirrik 
verməmiş, aşnası dələmə Fatmanın əri bic Vəlinin işini də həmişə 
onun belinə yükləmiş, iki adamın işini gördürüb bir adamın əmək 
haqqını vermişdir. Kolxoz təsərrüfatında, əmək prosesində iş 
qabiliyyətini itirdikdə Qara Mehdi, Yanıq Abdulla kimi adamlar - 
müharibəyə getməyən, xüsusi ”bronu” olan bu cür harınlar, Veysəl 
kimi çuğullar onu göz açmağa qoymamış, onun bu kiçik torpağını 
sudan, mal-qarasını örüşdən məhrum etməyə çalışmışlar. İndi Hüseyn 
kişinin oğlu Nemət bu evi, bu yurdu bu tezlikdə satmalıdır, həm də 
istəmədiyi adamlara, bu yurda layiq olmayanlara. Nemət atasının 
əzablarını xatırladıqca qovrulur, için-için yanıb-yaxılsa da, bir çarə 
tapa bilmir.  
Bağır kişi  də bir insan  kimi ömür sürmüşdür, əsl vətəndaş, 
namuslu insan kimi  yaşamışdır.  Bir  insan  kimi də öz ömrünü başa 
vurmalı və son mənzilə öz ev-eşiyindən yola salınmalıdır. Bəs bu evi 
də Piti Namaza satdıqdan sonra Bağırın sonu necə olmalıdır? Bağırı 
düşündürən də ən çox budur: ”Bəs mən harada öləcəm, bala?” 
Lakin hər ikisi - Bağır da, Nmət də ev-eşiyi satmalı olurlar. 
Piti Namaz Bağırı hər cəhətdən öldürür. Tək Bağırı yox, Dədə palıdı 
da Piti Namaz öldürür.  
Piti Namaz olmasa idi, Dədə palıd ölməzdi, İdrisov Dədə 
palıdı bu tezlikdə doğratmazdı. Bunu çox ”ötəri”, ”kiçik”, lakin çox 
aydın və uğurla tapılmış bir detaldan görürük: Piti Namaz pomidor-xi-
yarı qan-tər içərisində öz furqonuna yükləyə-yükləyə Dədə palıda 
ötəri bir nəzər salır, onun yarpaqları saralmış kiçik budağına işarə 
 53
edərək deyir: ”- Quruyur ha. Nə kömürü çıxar bunun! Düz bir il bəs 
eləyər mənə.” Bağırın ürəyini qoparıb ayaqlarının altına salan bu 
sözlər tezliklə həqiqətə çevrilir. Piti Namazı pomidor-xiyarla təmin 
edən İdrisov onun bu arzusunu da yerinə yetirir, Dədə palıdı kömürə 
döndərmək üçün heç bir vicdan əzabı çəkmir. Qanun qorxusu 
bilməyən bu adamın vicdan səsini də eşitmirik. Bundan sonra hər şey 
Bağırın gözlərində heçə enir. Bağır özü də bir heçə çevrilir, daha onun 
üçün Piti Namazın və ya başqasının fərqi qalmır. Yalnız bundan sonra 
Nurcabbar qalın ”nağıl” dəftərlərini gülümsəyə-gülümsəyə od vurub 
yandırır. Bu gülümsəmə, belə bir məqamda bu cür gülüş dəhşətli gü-
lüşdür. İnsan son dərəcə qəzəbli olduqda, qovrulduqda belə gülə bilər. 
Bağır və Nurcabbar faktik olaraq diriliyin mənasızlığı qənaətinə gə-
lirlər...  
Nemət müəllim də belə çıxılmaz vəziyyətdə qalır və 
istəmədiyini etməli olur. Həm də hiss olunur ki, vicdanının səsi, ağır 
vicdan əzabı onun daimi yol yoldaşı olacaqdır...  
”Dədə palıd” və ”Torpaq” satirik əsərlər olmasa da, kəskin və 
qəzəbli satira gücünə malik əsərlərdir.  
 
 
Şübhəsiz, insanın işıqlı arzuları qalib gələcəkdir. Lakin bunun 
üçün işıqlı duyğularla daha artıq tərbiyə olunmaq lazımdır. Povestlər 
insanı insan xisləti üçün yaramayan duyğulardan əl çəkməyə səsləyir. 
Mənfiliklərin ifşası ilə hər iki povestdə parlaq ideal, Sokrat duyğuları 
təqdir edilir.  
 
1981 
 
 
 
 
 
 
 
 54
ŞEİR QANADLI  HEKAYƏLƏR 
 
Doğma Azərbaycan torpağının şah damarı sayılan Kür 
çayının, sahil torpaqlarını ana məhəbbəti ilə yalayan mavi Xəzərin 
vurğunudur. Elə bir sözü-söhbəti yoxdur ki, Kürdən və Xəzərdən 
danışmasın, Suqovuşanın gözəl mənzərəsini ürək dolusu xatırlamasın:  
”Çayın tən ortasındayam... Göygöz Xəzəri də, Kürün bu 
maviliyə ox kimi necə sancıldığını da aydınca görürdüm. başımın üs-
tündə əlçatmaz, ünyetməz ənginlikdə yol yorğunu olmuş lopa-lopa 
buludlar axırdı... Mən bu tükənməzliyin bir parçasına dönmüşdüm. 
Əbədiyyətə qovuşmuşdum. Keçmişlə, indi ilə, gələcəklə birgə 
axırdım.” ”Dünyaya dənizin gözü ilə baxırdım. Dağdan söz düşəndə 
gözqamaşdıran, ürək uçunduran dalğaların beli dikəlirdi gözümün 
qabağında. Bulaq adı çəkiləndə ləpələrin xışıltısı qulağımda səslənirdi. 
Günəş də, ay da dənizdən doğurdu bizim yerdə.” 
Kür çayının Qarayazıdan Xəzərə qədərki 900 kilometrlik 
yolunu qarış-qarış gəzmiş, onun böyük iqtisadi-mədəni misilsizliyini, 
milyon illər əvvəlki ulu babalarımıza xidmətini, hazırki əvəzsiz təbii 
imkanlarını tarixi və müasir faktların dili ilə qeyd etmişdir. Elə bil, 
ürəyinin bir parçası mavi Xəzərin cənub-qərb sahillərində - ana Kürün 
bir ox kimi doğma Xəzərə sancıldığı sahədədir. Xəzərlə Kürün 
timsalında zəngin Azərbaycan təbiətinin vurğunudur bu adam.  
Onu siz tanıyırsınız. Mərkəzi qəzet və jurnallarda imzasına 
tez-tez rast gəlirsiniz: Əlisəfa Məmmədov! 
O, əsasən jurnalistdir. Uğurlu məqalə və oçerkləri ilə hələ 50-
ci illərdən öz imzasını tanıtmışdır. Əmək bahadırlarından, vətənin 
təbii sərvətlərindən və gözəl təbiətindən bəhs edən saysız yazıları otuz 
ilə yaxındır ki, gənclərin tərbiyəsinə xidmət edir. 
Bu illər ərzində Əlisəfanın yaradıcılığında sənədli oçerklər 
tədricən sənədli hekayələrə çevrilmiş, bu sahədəki qələm təcrübələri 
onu kiçik hekayələr yazmağa sövq etmişdir.  
İndi kiçik hekayələr az yazılır, lakin çox oxunur. Buna görə də 
Əlisəfanın meyli, istəyi bu sahəyədir. Bir neçə səhifəlik, yığcam və 
bitkin lirik hekayələr onun bədii nəsrində  əsas  yeri  tutur. Bu  ya-
xınlarda  ”Gənclik”  nəşriyyatının buraxdığı ”Ürəyim səni istəyir” ki-
tabı onun üçüncü belə hekayələr kitabıdır.  
Kitaba otuzdan artıq hekayə daxil edilmişdir. Hekayələrin 
mövzu dairəsi çox genişdir. Bu hekayələrdə nədən danışılmır: kəndin 
gözəl təbiətinə məhəbbət, ana Kürün əzəməti, qəzəb atına minmiş 
Kürün və fırtınalı Xəzərin təsviri... Kiçiklərin böyüklərə məhəbbət və 
 55
ehtiramı, övlad arzusu, övlad həsrəti, insanlar arasında dostluq, ata 
məhəbbəti... Zəhmətkeş insanın öz işinə son nəfəsə qədər sədaqəti, 
insanlara mayak olub yol göstərmək arzusu, dar ayaqda insana kömək, 
özgə mənafeyini üstün tutmaq... İnsanın sarsılmaz iradəsi, insan 
dözümü, insan kədəri, ağır kədərin insan qəlbində tədricən qay-
saqlanması, kişi mərdliyi... Həqiqi zəhmətkeşin paxılı, antipodlar və 
imzasız məktub yazanlar, əməyə nankor münasibət, xainlərin xofu, tü-
feylilərin dəhşətli iştahı, dövlət əmlakına mənfi və müsbət qütblərdən 
iki cür münasibət, tüfeyli azarkeşlər, diktator idarə müdirlərinin 
aqibəti...  
Hər mövzuda neçə-neçə mövzu şaxələnir, müəllifin xəyalı 
doğma vətənimizin kainatını dolaşır: gənclərin saf və təmiz 
məhəbbəti, məhəbbət yanılmaları, həqiqi məhəbbətin önündə 
zorakılığın gücsüzlüyü, süni valideyn istəyinin özünü doğrultmaması, 
qu quşunun timsalında həqiqi eşqin gücü... Xalqlar dostluğu, 
müharibəyə nifrət, qəhrəmanlıqla həlak olanlara xatirə-abidələr... 
Mövzular tükənməzdir.  
Nədən yazırsa-yazsın, gənclərin tərbiyəsi, onların əsil həyat 
adamı kimi yetişməsi onun birinci arzusudur. Buna görə də 
hekayələrində müşahidə edilən mühüm bir cəhət gənclərin tərbiyəsi 
üçün arzu etdiklərini ön planda təsvir etməsidir. Bu cəhət özünün inam 
və əqidəsindən irəli gəlir, Əlisəfanın özünün yüksək mənəvi 
aləmindən xəbər verir.  
Kitabda hər hekayənin konkret mövzusu, hər mövzunun mü-
əllif üslubuna məxsus konkret həlli vardır. Duz-çörəyə nankor 
münasibət, hər cür çətinliyə sinə gərən doğma qardaşın əməyini heçə 
endirmək kimi mənfi hallar Əlisəfanı qəlbən ağrıtmış və narahat et-
mişdir. Fərhad (”Barışmadı”) atalıq edib böyütdüyü, oxutduğu kiçik 
qardaşı Kərimdən xoş sözlər gözlədiyi halda, qardaşı onu qonaqlara 
”nökər”, ”sadiq bir kişi” kimi təqdim edir. Ona görə də Fərhad haqlı 
olaraq belə bir qardaşdan imtina edir, ölüm ayağında onunla barışmır.  
Əliəyriləri, rüşvətxorları, elin malını mənimsəyən tüfeyliləri 
Əlisəfanın görməyə gözü yoxdur.  ”Çağırış”  hekayəsinin  qəhrəmanı  
Sarı Verdiyev idman işlərinə rəhbərlik edir, hər il müxtəlif bəhanələrlə 
kolxozun külli miqdarda pulunu mənimsəyir. Qəflətən milis rəisi onu 
yanına çağırtdırır. Sarı yol boyu öz işləklərini yada salır, həbs ol-
unacağını yəqin edir. Başqa iş üçün çağırıldığını bildikdə huşunu itirir 
və rəisin kabinetində yerə sərilir, ölməsə də, ölümcül olur.  
Müəllifin xalq malını mənimsəmək istəyənlərə qəzəbi 
güclüdür. Gənc Aydınla Heydərin atdığı tora nəhəng bir balıq düşür. 
 56
Balığı çətinliklə sahilə çıxarırlar. Heydər balığı xəlvəti satıb pul 
qazanmaq istəyir, ona mane olmağa çalışan Aydının qol-qabırğasını 
əzir. Aydın yalnız kələk və aldatma yolu ilə balığı dövlətə təhvil verə 
bilir. Bu işdə ona Heydərin oğlu Cəlal da kömək edir.  
Əlisəfa təsvir obyektlərinə yaxşı bələddir: Kür çayı, onun bu-
rula-burula axan, bəzən kükrəyən suları, Xəzərin mavilikləri, 
ləpədöyən, balıqçı və kolazçıların həyatı, çay və dəniz sahillərinin 
əlvan təbiəti...  
Elə bir hekayəsi yoxdur ki, Xəzəri və ya Kürü xatırlamasın. 
Müqayisələri də bənzətmə obyektini dənizlə çaydan alır: ”Özləri də 
dənizlə çay kimi fərqli adamlar idilər”. Bu çayda, bu dənizdə insanın, 
öz xalqının diriliyini görür. Kür çayı kimi əzəmətli təbii bir nemətin 
olduğu yerdə təsərrüfatsızlıq onu narahat edir, narazı salır: ”Kür çay-
ının qırağında yurdun ola, həyətində krandan su bulaq kimi gecə-
gündüz axa, özün də gün çırtlayandan qapasan zənbili, utanmadan, 
xəcalət çəkmədən bazara göy-göyərti dalınca yollanasan. Sinsiyəsən 
tində, bir uşağın və ya dul qadının şey gətirməsini gözləyəsən. ”  
Kür çayının min nemət yetirən sahil torpaqları ”ot-ələf altında 
mürgü döyür.” Ətalət və xüsusi mülkiyyətçilik qorxusu bu yerin 
sakinlərinin gözlərini bağlayıb, xüsusi təsərrüfat adı ilə çəpərlənmiş 
sahələrdən istifadə edilmir, adi gündəlik azuqə üçün uzaqlara ayaq dö-
yürlər: ”Almanı, armudu gəmi ilə, Qubadan dəvə ilə, heyvanı Lən-
kərandan, üzümü Xalacdan, soğan-sarımsağı Talışdan gətiriblər. Aya-
ğımızın altında bərəkətli torpaq, böyrümüzdə Kür çayı, özümüz isə ələ 
baxan olmuşuq.” Əlisəfanın xoş təbiətindən xoş arzular doğur; bu tor-
paqları əkib-becərmək lazımdır ki, səhərlər yuxudan ayılarkən insanın 
gözü gül-çiçəyə, barlı-bərəkətli ağaclara baxsın, ürəyi fərəhlə döyün-
sün.  
Hekayələrində publisist  təsvir  üstünlük təşkil  edir. Bu  onun  
jurnalistlik  vərdişlərindən  irəli  gəlir. Bədii nəsrin klassik  ənənələrini  
də  yaxşı mənimsəmişdir.  Hekayələrində yumorlu  epizodlardan  is-
tifadə  etdiyi  kimi,  bütöv yumorlu hekayələri də vardır. İdarə mü-
dirlərinin nalayiq ”be-be”sinə qarşı, müəllif ustalıqla hazırcavab ”de-
de”lər yaradır: ”Müdir... ara vermədən hey ”be-be”,  deyə bağırırdı. 
Katibə onun nitqini belə izah edir: - Kişi söz işlətmir, vaxta qənaət 
edir. İşarə ilə deyir ki, ... ”bas bayıra”.  
”Günlərin birində Minbudaqla üzləşdik. O, nazirlikdən qayıd-
ırdı. Təhər-töhüründən bildim ki, Minbudağın budaqlarını qırıblar... 
Soruşdum: -Minbudaq Gülbudaqoviç, deyəsən, ”de-de”?” - dağıtdılar 
dəsgahını?” (”Minbudaq Gülbudaqoviç”) 
 57
Hekayələrdə lirizm güclüdür. Fikrin qısa, yığcam, təsirli bir 
dil ilə ifadəsinə çalışır, buna görə də yazılarında tək-tək artıq söz və 
ifadələr özünü dərhal hiss etdirir; oxucu hiss edir ki, əksər hekayələrdə 
işlədilən ”nöşün” sözü artıqdır, tipikləşdirmə vəzifəsini yerinə yetirə 
bilmir, yersiz işlənməklə şivə sözünü tüfeyli sözə çevrilmə imkanı 
qarşısında qoyur. Hekayələrinin dilində ahəngdarlıq, şeriyyət vardır. 
Bu cəhətə meyil onun əksər yazılarında duyulur. Lakin hekayələrindən 
biri, ”Kürüm mənim” hekayəsi bir poema təsiri bağışlayır. Elə bil, 
müəllifin Kür çayına məhəbbəti bu hekayədə nəğməyə çevrilmişdir. 
Prof.T.Hacıyevin Ə. Əylisli nəsrində gördüyü şeriyyət bu hekayədə 
son dərəcə qabarıq müşahidə olunur; hekayəni asanlıqla ritmik misra-
lara düzmək mümkündür:  
 
Hər təzə il astananda dayananda,  
Hovruzgülü narın-seyrək ot-ələfin arasından boylananda 
Qız-gəlinlər gizli titrək niyyət ilə  
Səfər etdi sahilinə.  
Dədə-baba adətilə 
Sularında yaxalanıb pak oldular.  
O gözəllər,  
O sənəmlər 
Qucaq-qucaq gül-çiçəyi çələng hörüb 
Leysan kimi səpələdi sinən üstə -  
Baxt  sınadı bu minvalla, Kürüm, səndə.  
 
Ustalıqla işlədilmiş bədii  təkrirlər  lirizmi,  şeriyyəti  güclən-
dirir.  ”Oğul toyu” hekayəsində ”Bu gün də bir  gün oldu günlər için-
də” sözlərinin təkriri hissi-psixoloji təsiri artırır. Hekayələrin çoxu  bi-
rinci  şəxsin -”mən”in  dilindəndir.  Bəzi   hekayələr  (”Ana laylası” və 
s.) məktub  şəklində  qurulmuşdur.  Heyvanların,  quşların  təsviri  
yolu  ilə  müəllif  istəyinin rəmzi  ifadəsi  hallarına  xüsusi  fikir  ver-
ilmişdir. Bəzi hekayələrdə  obrazların nitqi Dədə Qorqud öyüdlərini 
andırır. Azərbaycanlı gəncin öz dostu gürcü Otara yazdığı məktubda 
deyilir:  
”Hə yaxşı ki, bu dünyada sən də yaşayırsan, Otarican. Eşq ol-
sun sənə, canım-ciyərim. Dost-yoldaş üzünə qapısı səhər-axşam açıq 
qalan evin daim səadətlə dolu olsun. Xörəyi isti-hazır saxlayan ocağın 
gur atəşlə yansın. Üstü bol nemətli süfrənin bərəkəti aşsın-daşsın. 
”Mərcani” inəyinizin balası özü yekəlikdə boya-başa çatsın. 
Həyətinizdə tənəklərin hər qolundan bir dolu salxım asılsın. Abxaziya 
 58
gülünün ətri Kaxetiyanı bürüsün. Öz Tamaranla oğul-qız toyunda 
süzən görüm sizi. Ata-anan yurdunuzda nəvə-nəticə gəzdirsin...” 
Burada xeyirxah arzuların ümumi xoş ahəngi ilə yanaşı, söz 
sırasının, qoşa sözlərin (canım-ciyərim, dost-yoldaş, səhər-axşam, isti-
hazır, aşsın-daşsın, boya-başa, oğul-qız, ata-ana, nəvə-nəticə)  də 
”Dədə Qorqud” anımlarında rolu çoxdur. Hər günün, hər anın yaradıcı 
əməklə, xoş təəssüratla beyinlərdə və qəlblərdə məskunlaşması 
Əlisəfanın ən xoş niyyətlərindəndir. Doğru düşünür: ən dəhşətli şey 
unudulmaqdır, izsiz yox olmaqdır. Bu, təkcə insanın özünə, onun 
bütöv ömrünə deyil, həyatının hər anına, hər gününə aiddir: ”Xatirəsi 
yaşamayan günlər ömürdən deyil.” 
Atalar sözləri və məsəllər yazıçı fikrinin bədii təsdiqi, obraz 
nitqinin səciyyələndirilməsi üçün tutarlı vasitələrdir: ”Açılacaqdı ar-
vadının gül ağzı. Bundan sonra, Canalı, ərşin gətir - bezini apar, tərəzi 
gətir - qozunu”. Bir çox frazeoloji vahidlər və obrazlı müqayisələr 
emosional münasibəti yumor çaları ilə gücləndirir: ”Sözün gerisi bərk 
oldu. Canalını elə bil qaynar qazana basdılar.” ”Kişi elə pörtmüşdü, 
deyirdin indicə hamamdan çıxıb”. ”Cumdu yeməyə. Leş üstə atılan ac 
qurd kimi. Diri-diri udurdu. Elə bil, çuvala saman təpirdi.” ”Kabinetin 
döşəməsini sökdürdü, parket düzdürdü. Üstündən lak çəkdirdi. Elədi 
buz üstə baletin meydançası kimi” və s.”Kədər sarvanlıq edirdi” kimi 
ifadələr onun əsərlərinə xalq dilindən gəlir.  
Hekayələrdə emosional-lirik müqayisələrin obrazlılıq vasitəsi 
kimi rolu daha böyükdür: ”... mənə elə gəldi ki, gözəlsən - mələk kimi. 
İncəsən - nəğmə kimi. Safsan - bulaq kimi. Ətirlisən - gül kimi. Mehr-
lisən - insan kimi.” Belə hallarda ”safsan” tipli tək-tək sözlər 
ahəngdarlığı, ritmi, şeriyyəti pozsa da, təsirlilik kifayət qədərdir. 
Hekayələrdə balıqçılıqla əlaqədar terminlər və  bəzi  terminoloji  
sözlər,  şivə sözləri, arxaizmlər  əksərən  yerinə  düşür.  Müəllif  
dilində ”sözün güdəsi” kimi areal modal sözlər azdır. Təzadlar və qar-
şılaşdırmalar bədiilik vasitələri sırasında xüsusi yer tutur.  
Ədib bəzən leksik parodiyalardan istifadə edir. Dəqiqədə bir 
”Mən humanistəm” deyən, əslində, insanların qatili olan və guya ürəyi 
yumşaqlıqdan iki toyuğu kəsə bilməyən Canalı Canalıyeviçi ob-
razlardan biri ”Sən humanist” yox, ”heyvanistsən” deyə söyür.  
Əlisəfa poetik parselyasiyalardan çox istifadə edir: ”Əlim yan-
dı. Odun hərarətindən. Gözlərim yaşardı. Canımdakı ağrıdan... Döz-
düm. İçimdəki ağrıları boğa-boğa.” Bunlar da lirik təəssüratı 
gücləndirir, lakin bəzən artıq görünür, yüngül təsir bağışlayır. Bəzən 
sadə cümlədə söz sırası, hətta mürəkkəb cümlədə tərkib hissələrin yeri 
 59
də emosionallıq və lirizm xatirinə dəyişdirilmişdir: ”İnanmaq, hamı 
ürəkdən inanmaq istəyirdi bu təsəlli verən sözlərə. Əgər igidləri 
aparan o qatar olmasaydı.”  
Yaxud: ”Səksəkəli hisslər təzədən qəlbimə dolsun. Ağrı versə 
də. Ümidlərim bir də baş qaldırsın. Qorxulu olsa da... ” və s.  
Hekayələrini oxuduqca ana torpaq, onun gözəl təbiəti, bu tor-
pağın timsalında Yer kürrəsinin əzəməti bir daha insanı valeh edir. 
Arzu və xəyalları şairin poetik deyimini yada salır:  
 
Qəhrəman deyilmi bu yer kürəsi,  
Qanında dəryalar, çaylar çağlayır! 
Min ildir, bəlkə də milyard ildi o,  
Bəşəriyyət boyda külfət saxlayır! (X.R.Ulutürk) 
 
Yaxşılığa, zəhmətə, xeyirxah əməllərə çağırış onun 
hekayələrinin əsas motivləridir. Əlisəfa zəhmət adamıdır, vətənin vur-
ğunudur. İstedad və əməyi birləşdirməyi bacarır. Bunu onun məqalə 
və oçerkləri ilə yanaşı, şeir qanadlı hekayələri də təsdiq edir.  
 
1981 
 
 
 60
ROMAN-SARKAZM 
 
Son illərin nəsri keyfiyyət, bədii forma və sənətkarlıq axtarış-
ları baxımından tədqiqat üçün zəngin material verir. Çoxu ənənəvi 
nəsr üslubunda olsa da, bu əsərlərdə fərdi-üslubi yenilik meyilləri 
güclüdür. Dünya romanında olduğu kimi, ilkin müşahidələr göstərir 
ki, yeni Azərbaycan nəsrində də vahid forma, vahid ”üslub” yoxdur və 
əslində, bu, mümkün də deyil. Hər bir həcmli nəsr əsərində - o nəsrdə 
ki, o, ədəbi hadisə sayılır - ənənəvi olmayan bir quruluş-forma, süjet 
yeniliyi ilə qarşılaşırıq. Bu, yaradıcılığın ümumi prinsipindən irəli 
gəlir: yazıçının fərdi özünəməxsusluğu onun sənətkar taleyinin əsası, 
ilkin şərtidir. Bədii əsərdə keçmişin və indinin, indinin və gələcəyin 
dialektik vəhdəti müasir dünyamızda yazıçının mövqeyini müəyyən 
edən əsas cəhətdir.  
Ədəbiyyatımızda 60-70-ci illərin nəsri ”yeni nəsr” adlandırılır. 
Onun əsas əlamətləri ”geniş miqyaslı, çoxplanlı təsvirləri qəbul 
etməməsində, həyatı, insan varlığını məhdud bir ölçü daxilində təsvir 
etmək meylində ”görülür: ”Bu nəsr hər şeyi bir rəngdə - çəhrayı və ya 
qara rəngdə görmək istəmir, insanları müsbət və ya mənfi, təqlidə və 
ya inkara layiq deyə iki qismə bölmür”, ”ucdantutma hər şeyi izah 
etməyə deyil, bu dünyanı dərk edib anlamağa can atır”, ”mənfi 
qəhrəmanda da insanı görə bilir”, ”igidlik, namus, ləyaqət, vicdan 
kimi yüksək keyfiyyətlərin müstəsnalığını deyil, ümumiliyini 
təsdiqləmək” yolu ilə irəliləyir və s.1  
Problemin zəruriliyi, cəmiyyəti daha çox düşündürən 
məsələlərə canatma meyli, həm də bunun yüksək poetik tələblər 
səviyyəsində, orijinal milli qəlibdə, yüksək bədii-estetik keyfiyyətdə 
ifadəsi cəhdi nəsrimizin hazırkı uğurlarını şərtləndirən əsas 
amillərdəndir. Nəsr ustaları mövzu və forma axtarışları yolunda 
dəfələrlə götür-qoy etməklə, fikrin emosional-estetik ifadəsinə, üslub 
və forma yeniliyinə, kəmiyyət və keyfiyyət əlaqələrinin vəhdəti 
prinsipinə ciddi fikir verirlər. Son illərin bədii salnaməsinə daxil olan 
bir sıra roman  və  povestlər cəmiyyətin sosial-mədəni uğurlarını, 
irəliləyişə, yüksəlişə mane olan fərdi və ictimai əngəlləri, keçmişin 
faciəli səhnələrini əks etdirmə gücü, fikir yeniliyi, yazıçı cəsarəti ilə 
insanın inkişaf və mübarizəsinə, əxlaqi-mənəvi keyfiyyətlərinin 
zənginləşməsinə təsir edir, hafizələrdə dərin izlər buraxır. Bu əsərlərin 
bir çoxu köklü əngəlləri mühakimə meydanına çəkməklə, həmin 
                                                          
1 Àíàð. Íÿñðèí ôÿçàñû. «Àçÿðáàéúàí» æóðí.,1984, ¹7,8. 
 61
əngəllərə qarşı ictimai mübarizə əzmini gücləndirmək ehtirası ilə 
yanaşı, ictimai bəlaların bir çoxunun ömürlülüyünü, insanın mənəvi 
tərbiyəsi - humanizm və vicdan məsələləri ilə bağlı olduğunu təsdiq 
edir, nəhəng sosial problemlərin bədii tədqiqi ilə özünün tarixi yaşar-
lıq taleyini də şərtləndirmiş olur.  
60-70-ci illərin nəsri informasiya vermə imkanları, daxili 
çeviklik və dinamizmi ilə müasir oxucunun tələb və istəklərini 
ödəmək baxımından hazırkı yüzilliyin inkişaf sürəti ilə daha çox 
ayaqlaşır. Bu cəhətdən Sabir Əhmədovun dalbadal nəşr etdirdiyi ro-
manları yada salmaq kifayətdir.  
S.Əhmədov uzun-uzadı və mənasız dialoqlarla mətləbi uzat-
mağı xoşlamır. Çox zaman dialoqları da şirin təhkiyə dilinə uyğunlaş-
dırır. Bu cəhət gözlənilməz replikaların aktuallaşdırma, düşündürmə 
imkanlarını daha da artırır. ”Yasamal gölündə qayıqlar üzürdü” (1979-
1980) romanı da eyni keyfiyyətlə yazılmış maraqlı bir əsərdir: ”Uşaq 
uman yerdə allah da tərsləşməz. Uşaq allahdan böyükdü. Dedi maşın 
alacam. Böyük oğlan güldü. Qız da, ana da güldülər. Balaca soruşdu: 
Nə vaxt alacaqsan? Sən onuncu sinfə çatanda. Onda sən olma-
yacaqsan, - dedi balaca oğlu”. Öz strukturu və fikir intensivliyi baxı-
mından bu nəsri 20-30-cu illərin nəsri ilə eyniləşdirmək olmaz. S.Əh-
mədovun və indiki bir çox yazıçılarımızın bədii nəsri oxucudan hazır-
lıq, yüksək səviyyə, güclü duyum tələb edir, cümlə-cümlə, sətir-sətir 
hər şeyi açıb söyləməyə, təfərrüata varmağa, ”kim dedi”, ”necə dedi” 
təfərrüatı ilə əylənməyə ehtiyac duymur. Gərək kiçik bir işarədən 
anlaya biləsən ki, bu sözü kim deyib, hansı obraz nəzərdə tutulur, 
kimə işarə edilir. Həm də bütün bunlar sürətli oxu prosesində əsas fik-
rin daşıyıcılarına obyektiv münasibətin formalaşmasına səbəb ol-
malıdır. Uşaq haqqında söhbət getdiyi halda, birdən-birə ”dedi maşın 
alacam” fikri meydana çıxır. Bu sözləri uşaq da deyə bilərdi. Lakin 
balacanın soruşduğu ”Nə vaxt alacaqsan?” sözləri, sonrakı ifadədə bu 
vədin gələcəyə atılması, uşağın qəflətən dediyi ”Onda sən olmaya-
caqsan” sözləri dialoqların qovuşuğundan qurulmuş bu təhkiyənin 
düzgün  başa  düşülməsinə, hadisələrin intensiv qavranılmasına imkan 
verir. Təhkiyə çox zaman bu cür intensiv - incə əlaqələndirmələrlə 
davam etdirilir.  
S.Əhmədov emosionallıqdan və sosial məzmundan məhrum 
boş söz və ifadələrlə oxucunu küyə basmaq üsuluna yabançıdır, aydın, 
sərrast söz və ifadələrlə fikrin bədii ifadəsinə nail olur, buna görə də 
replikaları adətən yığcam olur. Əsərin qəhrəmanı Hikmət yüksək 
mükafat aldıqda istedadı olanlara yol açmaq, onların da yüksəlişinə 
 62
çalışmaq barədə uzun-uzadı məruzə qurmur, ”Biri qalxdıqdan sonra 
nərdivan qırağa atılmamalıdır” sözləri ilə həmkarlarına qol-qanad 
verir. Yazıçı heç vaxt obyektiv həqiqəti saxtalaşdırmağa, təhrifə çal-
ışmır, onun əsərlərində təbiət də, insanların əhval-ruhiyyəsi, düşüncə 
və davranışları, inam və əqidəsi də təbii, real və inandırıcı təsvir edilir. 
Hikmət müəllim çox təmkinlidir, ona dünya şöhrəti qazandıran 
mükafatın sədasını eşitdikdə ilk anlar tərəddüdlər, inamsızlıq baş 
qaldırır, güclü iradə sahibi olan bu adam sevincini boğa bilir. Layiq 
olduğunu bilə-bilə, zəhmət və istedadına belə yüksək qiymət verildiy-
ini eşitdiyi gecənin bir aləmində bu xəbərə inanmamağa, bu xəbəri 
yalana çıxarmağa, təmkinini pozmamağa çalışır, bilə-bilə ki, gecənin 
bu vaxtında heç vaxt onlara su gəlməyib, L.N.Tolstoyun bəzi 
qəhrəmanları kimi fal açır, lakin açdığı fal şad xəbərin yalan olduğunu 
sübut edə bilmir: ”Möcüzə, doğrudan da, mümkünsə, qoy onda 
gecənin bu vaxtı, bu saatda su da gəlsin. Köhnəlmiş, şiri tökülmüş 
burmanca əl uzatdı, açdı. Ağ metal lüləyin ağzından axır nəfəs təki 
öksüz bir hənir çıxdı və susdu. Bax belə!”  
Obrazların xarakterini səciyyələndirmək üçün də yazıçıya çox 
söz lazım olmur. Kiçik bir işarə, bir detalla obrazın əsas cizgilərini 
oxucuya çatdıra bilir. Gecəyarısı, müəllifin özünün dediyi kimi, ”bir 
qəfəsə sığa bilməyən bu xəbəri bölüşmək, öz sevinci ilə tək əlbəyaxa 
qalmamaq üçün” Hikmət müəllim arvadını oyatmaq, ona xəbər 
vermək, onu sevindirmək istəyir, lakin yaxşı bilir ki, ”bir adamın yox, 
bəşərin ömründə baş vermiş nadir hadisəni də çatdırsan, ”Mağazada 
”bərf” satırdılar” sorağından artıq fərq qoymayacaq.” Və həqiqətən də 
Hikmət onu oyadaraq: ”Mənəm... bizim bəxt ulduzumuz doğub” de-
dikdə arvadı dəhşətli bir istehza ilə ”Yeri yat!” deyib yorğanını başına 
çəkir.  
Yazıçı insan təbiətindəki ziddiyyətləri dərindən duyur, onların 
etik-psixoloji köklərini, müasir vəziyyətini qabarıq əks  etdirir. 
Hikmət  düz  düşünür: cəmiyyətin mühüm bəlalarından biri  insanların  
bir-birini  düzgün  qiymətləndirmək  istəməməsidir, - ”Biz  bir-bi-
rimizin  nəyə qadir  olduğumuzu anlamaq istəmirik.” S. Əhmədovun 
roman üslubunda daxili-psixoloji keçidlər, gözlənilməz fikirlərin 
assosiativ düzümü bizi son dərəcə mürəkkəb insan həyatının 
rəngarəng sirləri ilə tanış edir.  
Onun əsərlərini üzdən oxuduqda gözəgörünməz bir pərdə kimi 
dərin qatda yerləşən istehza o qədər də hiss olunmur. Əslində isə bir 
çox hallarda obrazlara yazıçı münasibətinin ilk hüceyrələrini yumor və 
ya istehza təşkil edir.  Bu istehza hadisə və obrazlara gizli komik 
 63
münasibətdən, nikbin  əhval-ruhiyyədən doğur. ”Yasamal gölündə 
qayıqlar üzürdü” romanında məsxərə və istehza daha güclüdür. Savad-
sızlığına görə direktoru çoban və ona tabe  olub mütiliklə gün 
keçirənləri qoyun hesab edən  Səməndər münasibətini bircə kəlmə ilə 
ifadə edir, hamı da onu başa düşür: ”Gəlin görüşün! Mə-ə-ə!...”  Onun 
fikrincə,  ”Çoban olub çobanlıqda qalmaq alim olub çoban qalmaqdan 
min pay şərəflidir.”  ”Qoyunları” tanıtmaq üçün, onların gəldiyini 
bildirmək üçün bircə kəlməsi kifayət edir: ”Kadrlar şöbəsi! Mə-ə-ə!” 
Səməndər  direktorun çobanlığını üzünə deyir.  O  elə bir mühit 
yaratmışdır ki, çobanlar çoban kimi hərəkət etdikdə, Səməndər 
deməsə də, onlar öz çobanlıqlarını hiss edirlər: ”Təkcə direktora yox,  
Hikmətə də elə gəldi ki, Səməndər sözünü deyib qurtarandan sonra bir 
ağız qoyun kimi mələdi.  Bundan sonra direktor deməyə  söz  tap-
madı.” Rəmzlərin, məcazların, istehza və məsxərənin kəskinliyini 
duymaq üçün romanın adına və bu adın mahiyyətinə  diqqət yetirmək 
kifayətdir: Yasamal gölündə qayıqlar üzürdü. Göl var - bu, ”Qanlı 
göl”dür. Bəs qayıqlar? Müəllif bu göldə hansı qayıqlardan  söz  açır?  
Romanda bu göl epizodik şəkildə  cəmi iki-üç dəfə xatırlanır.  Həqiqi 
mənada qayıqlardan söhbət getsə idi, göldə qayıqlar təsvir olunmalı,  
həzin, lirik səhnələr yaradılmalı  və  bəlkə baş qəhrəman  özü  də bu 
qayıqlarla seyrə  çıxmalı və ya onları - seyrə çıxanları müşahidə etməli 
idi. Lakin  Sabirin fəlsəfəsi bu cür  üzdə deyil, çox dərindədir. Bu  
müqayisə və qarşılaşdırmalar o qədər aralı, ağlagəlməz və incədir ki, 
əsərlə bilavasitə tanış olmadan ”qayıq”ların  mahiyyətini  anlamaq 
olmaz.  Budur,  Sabirin  qayıqları bunlardır: ”Göl  qəbiristan yama-
cının  ayağını döyürdü. Oranın torpağını altdan-altdan  oyur,  bıçaq 
təki  kəsir,  tez-tez  uçqun baş  verir,  təzə,  köhnə  tabutlar  gölə 
tökülür,  qayıq təki  üzürdü. ”Qanlı göl” qəbiristanı  yeyirdi.  Xə-
zəlləşmiş qovaq  yarpaqlarının  acı  tamı duyulan  payız gecəsinin  ya-
rıdan ötdüyü vaxtda oralardan bir  göyşək  həniri  sezilirdi.”  ”Göyşək 
həniri sezilirdi”, ”qəbiristanı yeyirdi” kimi ifadələr bizdən asılı olma-
yan qüvvənin işini real, kədərli bir dil ilə əks etdirir. Və yenə: ”Gölün 
həniriydi, yamacın ayağını oyur, didirdi. Oradan, alçaqdan eşidilən bir 
şappıltı qopdu. Bu səslə bərabər daha nə baş verdiyi ağlına gəldi; tor-
pağın böyük bir parçası yarıldı, ayrıldı, gölə aşdı. Arasından kolaz, 
qayıq təki uzun qutu düşüb suyun üzündə dolaylandı. Qutu da 
parçalanıb iki bölündü. İçindəki olan-olmaz dağılıb, selləyib qıraqları 
çığnayan gölün köpüyünə qarışdı...” Göl də, qayıq da budur. Amma 
romanın üzərində qayıq və qayıqda gənc sevgililər çəkilib. Bu, 
sarkazmdır, kinayənin, istehzanın ən yüksək formasıdır. Əsərə belə 
 64
yüksək bir məharətlə ad verilib. Bu, həyatın o biri üzüdür. Bütün 
bunları insan görür, dərk edir, lakin dərs ala bilmir. Gəncliyində 
Hikməti dəlicəsinə sevən, lakin onun ”kəndçiliyini” bəyənməyən Bil-
lur tədricən ondan soyuyur, istehzaya keçir: ”Kənddə qırmızıyanaq 
qızlar var, Manqa başçısı!” və varlı, vəzifəli birisinin evinə köçür, 
”şlyapalı ledi” kimi yaşayır, qızlarını ”kiçik ledi”, ”bir cüt qrafinya” 
kimi böyüdür, lakin bir neçə il keçməmiş, ürəyindəki dəhşətli boşluğu 
görüb, var-dövlət, cah-cəlal, brilyantlar içərisində son dərəcə yoxsul 
bir həyat keçirdiyini anlayır, ömrünü puç etdiyini dərk edir. Hikmət 
onunla görüşərkən başa düşür ki, ”bütün o dəbdəbə, təntənə, hərdən 
qəşşə çəkmək, dilavərlik onun bağrından qopub gələn ahın” o biri 
üzüdür. Romanda bir dəfə də olsun bilavasitə işarə edilməsə də, hiss 
olunur ki, mədəaltı vəzdəki şiş bu gözəl ”ledi”ni vaxtından əvvəl 
Yasamal gölündəki qayıqlara tərəf aparır.  
Sən eyş-işrət içərisində dolanasan, balaca qızlarının barma-
ğındakı üzüyün qiymətinə ”əlli gəlini bəzəmək” mümkün ola, sənin 
qarşındakı adam - bir vaxt bəyənmədiyin, öz sevimli övladına bir 
velosiped ala bilməyən şəxs insanları və dünyanı yaşatmaq üçün dün-
yanın möcüzəsini yarada, - həyatın təəssüf dolu ziddiyyətləridir.  
S.Əhmədovun bu cür ümumiləşdirmə qabiliyyəti başqa ro-
manlarında da özünü göstərir. Yazıçının belə geniş qarşılaşdırma və 
müqayisələri ilə yanaşı, konkret müqayisələri də təbii və sərrastdır; 
həm komik, həm də ciddi müqayisələrində obrazlı təfəkkür çox uğur-
ludur: ”Şubanı dağının ətəyindən yenə qatar keçirdi, uğultu dərəyə 
düşürdü, elə bil, çay daşmışdı.” Yaxud, rəğbət bəsləmədiyi direktorun 
başının təsviri: ”O idi, direktor, Səlim Xəliloviç, başı açıqdı, yumur-
tanın içinə oxşayırdı: saralan daz, dövrəsi ağ.” ” ... onun laboratoriyası 
Ema, direktoru Rozadı, filtri Zəminədi, sintezi də təzəcə gətirdiyi 
Zərifə.” Oxucu artıq sözə ehtiyac duymadan direktorun ”şəxsi” 
keyfiyyətləri ilə ətraflı tanış olur.  
 
 
Sabir Əhmədov həyatın hər üzünü, həm keçmişini, həm indis-
ini, həm də gələcəyini, həm səbəbi, həm də nəticəni özünəməxsus bir 
üslubda ümumiləşdirməyi bacaran usta yazıçıdır. Onun əsərlərindən 
oxucular müasirlərimizin mənəvi-psixoloji aləmi barədə ensiklopedik 
məlumat ala bilərlər.  
1984 
 
 
 65
 
 66
TARİXİ  POVESTDƏ  TARİXİN 
TƏHRİFİ 
 
”Cəlaliyyə”1 tarixi mövzuda yazılmış bir povestdir. Əsər 
Atabəy Məhəmməd Cahan Pəhləvanın Zahidə xatundan olan qızı Nax-
çıvan hakimi Cəlaliyyənin həyatından və mübarizəsindən bəhs edir.  
Azərbaycanın qadın qəhrəmanlarını, görkəmli dövlət və 
mədəniyyət xadimlərini üzə çıxarmaq, onları xalqa daha yaxşı tanıt-
maq və sevdirmək sahəsində yazıçı Ə.Cəfərzadənin xidmətləri böyük-
dür. Yazıçının belə tarixi qadın qəhrəmanlarından biri də Cəlaliyyədir.  
Müəllif Cəlaliyyəni hərtərəfli təsvir etməyə çalışmışdır: o, 
atası Cahan Pəhləvanın və əmisi Qızıl Arslanın sevimlisidir; Naxçıva-
nın gözəlliklərini, Əlincənin əzəmətini, şeri-sənəti sevən qızdır; Ni-
zaminin ”Xəmsə”sini ətrafındakı qızlara oxumaqdan doymur; Nizami 
ilə görüşünü, bu görüşün həyəcanlı anlarını unuda bilmir.  
Cəlaliyyə eyni zamanda dövlət xadimidir, bir vaxt ona iqta 
verilmiş Naxçıvanın ədalətlə idarəsinə çalışır. Hakim olduğu ərazidə 
vaxtaşırı insanların arzu və şikayətlərini dinləyir. Müəllifin fikrincə, 
sevgisində də möhkəmdir, ilk əri pəhləvan oğlu Cəlallı Cəmşidi unuda 
bilmir, onun yadigarı Cəlalı böyüdüb əsl vəliəhd kimi yetişdirmək 
istəyir. Sarayındakı bütün xidmətçilər qadınlardan ibarətdir. O, öz 
ətrafına Canfəda xanım, Mahim ana, Zeynəb, Olcay kimi saf, mehri-
ban, zərif qadınları, qızları toplamışdır. Saraydakı bütün işləri qadınlar 
idarə edir.  
Lakin bir gün Naxçıvan hakiminin şeirlə, sənətlə, nəğmə ilə 
keçən gözəl və rahat günlərini atasının məmluku Aydoğmuş pozur. 
Aydoğmuşun ona - mələkəyə məhəbbəti və Hilat hakimi Hacib Əlinin 
Naxçıvana basqını onların sakit həyatına son qoyur.  
Cəlaliyyəni sevən, onunla evlənməklə Naxçıvana sahib olmaq 
istəyən sərkərdə Aydoğmuş qızın onun arzularını qəbul etməyəcəyini 
gördükdə Haciblə birləşir, vəliəhdi oğurlayır və mələkənin özünü də 
oğurlamağa çalışır. Vəliəhd məhv olur. Hacib Aydoğmuşun iştirakı və 
köməyi ilə Naxçıvanı mühasirəyə alır. Lakin bu zaman Xarəzmşah 
Cəlaləddin Manqburnı köməyə gəlir, Hacibin adamları Aydoğmuşu 
məhv edərək geri çəkilir. Cəlaliyyə böyük məmnuniyyətlə Cəlaləddin 
ilə evlənir.  
Qeyd etməliyik ki, Atabəylər dövrü Azərbaycan xalqının 
vəziyyəti maraq doğurur, bu dövrün tarixi-bədii tədqiqi 
                                                          
1ß.Úÿôÿðçàäÿ. Úÿëàëèééÿ, Áàêû, 1983. 
 67
yazıçılarımızın qarşısında böyük vəzifələr qoyur. Azərbaycan feodal 
dövlətinin yaranmasında, inkişafında, xalqın dirçəlişində Şəmsəddin 
Eldəgizin və onun övladlarının böyük rolu olmuşdur. Tarixi 
vərəqlədikdə aydın olur ki, bu dövrün hər bir kiçik səhifəsi qüdrətli 
sənət əsərləri üçün zəngin material verir. Ən mühüm məsələ tarixi 
tarixə uyğun şəkildə, həqiqətləri təhrif etmədən təsvir etmək, bu böyük 
dövr haqqında düzgün təsəvvür yaratmaqdır. Tarixi hadisələri obyek-
tiv əks etdirmək, xalqı onun keçmişi ilə düzgün tanış etmək yazıçının 
əsas vəzifəsidir. Süni, saxta, uydurma, qeyri-tarixi hadisələrin qələmə 
alınması oxucunu çaşdırır, keçmişə münasibəti korlayır, tarixi du-
yumla yaranmış təsəvvürləri heç edir. Ədəbiyyat da tarix kimi tarixi 
düzgün əks etdirməlidir. Bədii ədəbiyyat tarixdən çox oxunur, buna 
görə də onun düzgün və obyektiv mövqeyi daha vacibdir. Bu tələblərə 
cavab verməyən əsərlər sadəcə olaraq mövzunu korlamaqla qalmır, 
dövrə yanlış münasibət yaratmaqla zərərli bir şey kimi ortaya çıxır.  
Bu cür prinsipləri nəzərə aldıqda, Ə.Cəfərzadənin ”Cəlaliyyə” 
povesti rəğbət doğurmur. Əsərdə süni və qeyri-məntiqi nöqtələr 
çoxdur. Bunlardan əlavə, tarixin təhrifi daha zərərli görünür.  
Şeir, sənət aşiqi olan Cəlaliyyə Nizami ilə görüşür, lakin bu 
görüşdən yadda qalacaq bir detala təsadüf edilmir. Oxucu bu görüşdən 
çox şey gözləyir, lakin görüşün mənasızlığına təəssüf edir. Nizami 
əsərlərinin oxunuşundan, Nizaminin qadına ”mənfi” 
münasibətlərindən ibarət bölmələr oxucuya heç nə öyrətmir. Bunlar və 
bir çox səhifələrdəki folklor materialları povesti qəzet məqaləsinə ox-
şadır. Cəlaliyyənin şəxsi təşəbbüsləri, ağıl və iradəsi, cəsarəti görün-
mür. Düzdür, Aydoğmuş kölədir və sonralar həqiqətən Atabəyin 
kölələrindən bəziləri xain çıxmışlar, lakin Cəlaliyyəni sonsuz bir 
məhəbbətlə sevən bir adamın birdən-birə Cəlaliyyəyə qarşı amansız 
bir cəllada çevrilməsi oxucunu inandırmır. Hətta Hacib Əli onun 
hərəkətlərinə nifrət edir.  
Povestdə bəzi  döyüş  səhnələri də  çox  qəribədir. Naxçıvan 
yaxınlığında döyüşdə vaxtilə Aydoğmuşu dəlicəsinə sevən Olcay  im-
kan tapıb Aydoğmuşu  ”ölümcül  yaralayır”.  Lakin bu cür ağır  zərbə  
(”qəflətən  qılıncını  Aydoğmuşun  sağ  çiyninə endirir”) elə bir zərbə 
sayılmır, ”Aydoğmuş kimi sərkərdə və sağlam kişi üçün qız sığalı” 
hesab edilir. Bunun ardınca onun müttəfiqi Hacibin yavəri Həsən 
”arxadan dəşmənini satqının enli kürəklərinin tam ortasına saplayır.” 
Elə bu anda Hacibin öz qılıncı da parlayır və ”düz Aydoğmuşun 
qaşları arasından başını bölür”. Belə bir halda Aydoğmuş ”mürəssə 
qəməyə əl atır” və elə bu vaxt boynunun ardından ”üçüncü qılınc 
 68
zərbəsi” də yeyib yerə sərilir. Bütün bunlarla kifayətlənməyən Hacib:    
-En yoxla, canı qalmasın, yoxsa sonra əngəli çıxar”, - deyir.  
Bu zərbələrin hamısı bir yana, qılınc ilə başı iki yerə bölünən 
bir adamın hansı başla ”mürəssə qəməyə” əl atdığını təsəvvür etmək 
çox çətindir.  
Bunlar yazıçı ”fantaziyası” ilə bağlıdır və bu cür hallar 
təsvirin süniliyini göstərən faktlardır. Lakin povestdə elə məsələlər də 
var ki, onlar tarixin təhrifindən ibarət olduğu üçün həm də zərərlidir. 
Belə məsələlər sırasında müəllifin Xarəzmşah Cəlaləddinə və Hilat 
hakimi Hacib  Əliyə münasibətini xüsusi qeyd etməliyik.  
Povestdə Hacib nifrətlə, Cəlaləddin məhəbbətlə təsvir 
edilmişdir. Hacib basqınçı, soyğunçu, talançı, Naxçıvanın və 
naxçıvanlıların düşməni kimi, Cəlaləddin isə xilaskar kimi verilmişdir. 
Hacibin Naxçıvan ətrafında yaratdığı mühasirə, Azərbaycandakı 
əməlləri nifrətlə, Cəlaləddinin Naxçıvanı və Cəlaliyyəni ”xilas etməsi” 
riqqətlə qələmə alınmışdır. Cəlaliyyədə Cəlaləddinə böyük rəğbət, 
məhəbbət vardır. O, qardaşı Özbəyin - son Atabəyin təkidi ilə bir vaxt 
Cəlallı Cəmşidin ölümünün hələ ili tamam olmamış, Cəlaləddinin 
qardaşı Pirşaha ərə getməli olmuş, az sonra Pirşah da sıradan çıxdıqda, 
mələkə ölkəni qorumaq, qüdrətli bir qüvvəyə arxalanmaq üçün 
Cəlaləddindən adını onun adının üstünə qoymasını xahiş etmişdir: 
”Hökmdarım, məzur tut məni. Çarəm yoxdur. Mən sənin sarayını 
bəzəyən mələkə ola bilmərəm. Mən sənə balınc yoldaşı olmaq 
xəyalında da deyiləm. Təkcə dinimizin, şəriətimizin qanunlarını 
bilirsən. Müslimə övrət sahibsiz ölə də bilməz, namazını da qılmazlar. 
O yandan da Hacib! Hacib Əli! Məni onlar rahat buraxmayacaqlar, 
hökmdar! Mənə təkcə sənin adın lazımdı. Adın üstümdə olsun. Adını 
üstümə at! Vəssəlam!” 
Qadın zəifliyi bir yana, adamın əti tökülür. 
Kəbin kəsilir, Cəlaləddin ”adını Cəlaliyyənin üstünə qoyur”, 
lakin gəncliyini çoxdan keçirmiş bu iki nəfəri, çox çəkmir, başqa 
şeylər də düşündürür: ”Onlar üz-üzə dayanmışdılar. Artıq gəlinlik 
yaşını çoxdan keçmiş mələkə Cəlaliyyə xatun. Coşqun  gənclik  
illərini  arxada  buraxsa  da, hələ qamətinə, ərlik, kişilik qüdrətinə 
sədəmə toxunmamış Cəlaləddin. Hər ikisinin də könlündən bu anda 
bəlkə də bir təəssüf hissi keçirdi: ”Kaş bu görüş bir 30 il əvvəl baş 
verəydi.” ”Ərlik, kişilik qüdrətinə sədəmə toxunmamış” Cəlaləddin bu 
hadisədən iki il sonra Cəlaliyyəni Hacibin mühasirəsindən xilas edir. 
Cəlaliyyə onu çox yüksək idrak sahibi, ləyaqətli, ağıllı bir adam kimi 
qiymətləndirir: ”Ləyaqətlidi, müdrikdi, nəcibdi. Nanəcib hərəkət, iş 
 69
tutub qadın qəlbini sındırmaz. Ona namərd deyən olmayıb.” 
”Xarəzmşah Cəlaləddin Mənqburnı bu anda əsl səhralar qartalı idi. Bu 
üzdən, dolğun ehtiraslı, qalın, azca çevrik dodaqlarından ciddi duranda 
fərman, gülümsəyəndə öpüşlər yağırdı.” ”... üzü qəlbinin hiss, beyn-
inin fikir aynasıydı. Kədər də oxunurdu, sevinc də. Hifrəti də, 
məhəbbəti də oxunurdu. Bu kişi gözlərində bir qətrə hiylə yox idi, ər 
mərdliyi tökülürdü bu gözlərdən... O sərt, o hökmdar üzünə mehriban 
bir oğul ifadəsi çökürdü. Elə günəşli, elə fərəhli, elə qığılcımlı olurdu 
ki, bu oğul gözləri” və s. Yüksək pafosla, gurultu və dəbdəbə ilə təsvir 
edilən bu daxili və zahiri ”gözəlliklər” bir az əvvəl yalnız ”adını 
üstünə atması”nı istəyən Cəlaliyyəni əsir edir, tamamilə çaşdırır: 
”Yandırıb-yaxırdı baxdıqca adamı bu gözlər”. ”Bu gözlərdən, bu şəfəq 
saçan gözlərdən, bu busə yağan dodaqlardan öpə bilsəydim. Bu güclü 
qollar arasında sümüklərim şaqqıldayanacan sıxılsaydım.” Cəlaləddin 
də eyni hissləri keçirir: ”Min gözəl içindən seçilirsən. Min məlahətli 
içində seçərəm səni. Adı mənim gözəl. Yatağına yatmadığım, nəfəsini 
duymadığım, hərarətinə isinmədiyim, halalım mənim!” Cəlaliyyə son 
məqamda da bütün yaxşı sifətləri Mənqburnıda görür: ”Məhəbbət,  
nəvaziş, mehribanlıq, minnətdarlıq bir-birinə qarışıb qəlbini çul-
ğalamışdı. Özünü bu igid, yenilməz ər qarşısında, bu tikəsiz dost qar-
şısında suçlu hesab edirdi”.(?) ”Bilmədim, qədrini bilmədim. mənə 
doğma qardaşdan, bacıdan, ərdən əzəl, hamıdan yovuq cəngavər! Xə-
calətliyəm səndən. Səni sərt qarşılamışam. Səni incitmişəm. Bəlkə də 
qəlbinə dəymişəm. Amma sən... Amma sən... Amma sən... Harayımı 
təkcə sən eşitdin, harayıma təkcə sən qoşdun. Qurtardın məni Hacib 
bəlasından. Əzizim, mehribanım, pənahım, halalım mənim!” 
Daha nə demək olar? Heç Şəmsəddin Eldəgiz, heç Atabəy 
Məhəmməd, heç Qızıl Arslan bu sözlərlə təsvir edilməyib, hələ 
ədəbiyyatımızda bir vətən övladı onlara müraciətlə bu sözləri 
deməyib. Amma   Cəlaləddin belədir, söz tapılsa, bəlkə daha tutarlı 
sözlərə ”layiqdir”. Amma başa düşmək olmur ki, tarixi təhrif etməkdə 
müəllifin məqsədi nədir. Bəlkə müasirlik naminə müəllif belə yol tut-
muşdur? 
Əslində, Cəlaləddin kimdir? Deyildiyi qədər nəcib və ədalətli, 
gözəl və hiyləsiz olmuşdurmu? 
Bütün tarixi tədqiqatlar, tarixi sənədlər bunun - bu fikrin 
ziddinədir; daha doğrusu, povestdə Hacibin və Cəlaləddinin təsviri 
tarixi faktları təhrif istiqamətindədir. Monqolların hücumu ilə dar-
madağın edilən Xarəzmşah dövlətinin başçısı Əlaəddin Məhəmmədin 
oğlanları - Pirşah və Cəlaləddin atasının ordusunun qalıqları ilə 
 70
müxtəlif istiqamətlərdə hərəkət edirlər. 1224-cü ildə Pirşah, bir il 
sonra Cəlaləddin Azərbaycana hücum edir, Kirman, İraqi-Əcəm, 
Azərbaycan və Arranı istila edib beş il öz hakimiyyəti altında saxlayır.  
Cəlaləddin Təbrizdə özünü xalqa qayğıkeş kimi göstərməyə 
çalışsa da, əslində, bir iş görmür, faktik olaraq, Azərbaycanda 
Atabəylər dövlətinin axırına çıxır. Hökmranlıq etdiyi müddətdə 
Azərbaycanda Atabəylər dövlətinin bərpasına çalışan neçə-neçə 
hərəkatı amansızcasına yatırır. Gəncədə Bəndərin başçılığı ilə ba-
şlanan üsyana amansız divan tutur, 30 nəfər üsyan başçısının boynunu 
vurdurur və Bəndərin özünü tikə-tikə doğratdırır. Cəlaləddin özünü bu 
ətrafda çox pis aparır və heç bir qonşu ilə yola getmir. İbn Vasil bu 
barədə yazır: ”... esli bı on vel porədoçnıy obraz jizni, bıl bı spravedliv 
i ne prolil bı stolğko krovi, to on sbilsə bı s monqolami, tak kak eqo 
voysko bılo preqradoy mejdu nami i monqolami. Ho on vel poroçnıy 
obraz jizni, qreşil, çinil nespravedlivosti, vrajdoval s sosedəmi, vel 
sebə predatelğski i vızıval nedovolğstvo.”1. Başqa bir tarixçi - İbn əl-
Əsir də onun haqqında eyni fikir söyləmişdir: ”Djalalad-Din bıl 
çelovekom durnoqo povedeniə, ploxo upravləl svoim qosudarstvom. 
He bılo ni odnoqo iz sosedskix praviteley, s kotorım bı on ne vra-
jdoval, ne posəqal bı na eqo vladeniə i ne bıl bı dlə neqo nejelatelğnım 
sosedom. Po gtomu vse oni pokinuli eqo i ne protənuli emu ruku po-
mohi.”2  
Bizim misilsiz qəhrəmanlarımız, gözəl dövlət başçılarımız, 
tarixi şəxsiyyətlərimiz dura-dura, tarixi mənbələrin bu cür qiymətlən-
dirdiyi  bir istilaçını  göylərə qaldırmaq cəhdi, hansı niyyətlə  olur-ol-
sun, poeziya tələblərinə  ziddir. Belə yaramaz olduğu,  heç  bir  qonşu  
ilə yola getmədiyi  və ölkə daxilində ədalətsizliyi ucundan Cəlaləddin 
1231-ci ildə monqolların hücumuna davam gətirmir, heç kəsdən 
kömək görmür və asanlıqla məhv olur*. Cəlaləddin heç vaxt iki xalqın 
qəhrəmanı səviyyəsinə yüksələ bilməmişdir və onu zorla belə bir 
mövqeyə qaldırmaq mənasızdır. İndi tarixi hamı oxuyur, lakin doğru 
bədii əsər hafizələrdə daha dərin iz buraxır.  
Cəlaləddin təkcə dövləti idarə işlərində qüsurlu deyildi, hiss 
olunur ki, o, əxlaqca da naqis bir şəxsiyyət olmuşdur. İstila etdiyi 
vilayətlərin hakimlərinin arvadını özünə siğə etməsi, həm də bunu 
                                                          
1 Áàõ: Ç.Ì.Áóíÿòîâ.Ãîñóäàðñòâî Àòàáåêîâ Àçåðáàéäæàíà (1136-1225). 
Èçä., Ýëì,Áàêó, 1978, ñ.136. 
2 Éåíÿ îðàäà.. 
* Òöðêèéÿ ÿðàçèñèíäÿêè êÿíäëÿðäÿí áèðèíäÿ äþéÿ-äþéÿ þëäöðìöøëÿð. 
 71
ustalıqla qurmağa, qadının öz təşəbbüsü ilə bağlamağa çalışması onun 
təbiətində riyakarlıq olduğunu sübut edir. Təbrizi işğal edərkən 
Atabəylərin son hökmdarı  Müzəffərəddin Özbək Əlincə qalasına qa-
çır. Mələkə - Özbəyin arvadı Təbrizdə qalır. Guya mələkənin xahişi 
ilə Cəlaləddin şəriət qaydalarını pozaraq (Özbək mələkəni 
boşamamışdı, ona görə də şəhər qazısı Qəvaməddin əl-Cidari etiraz 
edir) onunla evlənir. Tarixçilərin məlumatına görə, Özbək bunu 
eşitdikdə bu izdivacın mələkənin razılığı ilə və ya zorla edildiyini 
soruşmuş, ona cavab vermişlər ki, mələkə öz arzusu ilə ərə getmişdir. 
Əl-Həsəvi yazır ki, bunu eşitdikdə ”Özbək başını qoydu yastığın 
üstünə; o dəqiqə istiliyi artdı və bir neçə gündən sonra öldü».1 1225-ci 
ildə bu hadisələrdən sonra Atabəylər hakimiyyətinə son qoyulmuş 
oldu. Bir il keçməmiş, Cəlaləddinin vəziri mələkənin Atabəy 
tərəfdarlarını üsyana hazırladığını, onlara hakimiyyət vəd etdiyini 
bildirir. Mələkə Xoy şəhərinə qaçır, Tala qalasında gizlənir. Lakin 
vəzir Şərəf əl-Mülk Xoy şəhərinə gəlib mələkənin bütün var-dövlətini 
müsadirə edir. Bu zaman mələkə kömək üçün Hilat hakimi Hacib 
Hüsaməddin Əliyə müraciət edir. Hacib ordusu ilə Xoy şəhərini və 
mələkəyə aid olan qalaları geri alır.  
Hilat  vilayəti hələ Şəmsəddin Eldəgizin vaxtında Atabəylərin 
vassalı olmuş və Atabəylərə sədaqətlə xidmət etmişdir.  Hələ 
Eldəgizin  vaxtında Hacib öz ordusu ilə Atabəylər dövlətini  
basqınlardan qorumaq üçün dəfələrlə döyüşlərdə iştirak etmişdir.  Ca-
han Pəhləvanın bir qızı Hilat hakiminin arvadı olmuşdur. 1227-ci ildə 
Mərənd  və Naxçıvan sakinlərinin xahişi ilə Hacib Əli bu yerləri də 
azad  edir və  Hilata  qayıdır, bu zaman  mələkə də onunla  gedir.  
Cəlaləddinin  vəziri Şərəf əl-Mülkün ordusu Arrana, oradan Şirvan-
şahlar üzərinə hərəkət edir və sonra yenidən Azərbaycana qayıdaraq 
Naxçıvana yürüş etmək qərarına gəlir. Şəhər hakimi Cəlaliyyənin or-
dusu onları də’f edir, vəzirin ordusu Şamiran qalasına çəkilir; Hacib 
Əli ona hücum edir. Şərəf əl-Mülk öz şəxsi şeylərini də qoyub qaçır. 
Hacib Əli yenidən Naxçıvana gəlir və Naxçıvan özü onu döyüşsüz 
qəbul edir. Hacib Mərəndə, oradan Təbrizə hərəkət edir və yalnız bu 
zaman İraqdan qayıdan Cəlaləddin Hacibin ordusunu dağıdır (1228).  
Göründüyü kimi, Hacib Əli Atabəylərin dostu və sədaqətli 
vassalı olmuşdur. Cəlaləddin isə bu dövlətin düşmənidir. Tarixi faktlar 
povestdəkini tamamilə təkzib edir. Cəlaliyyə povestdə qəddar düşmən 
hesab etdiyi adamları öz adları ilə deyil, guya tipikləşdirilmiş ”Hacib” 
                                                          
1 Ç.Ì.Áóíÿòîâ.Ãîñóäàðñòâî Àòàáåêîâ Àçåðáàéäæàíà, ñ.127. 
 72
sözü ilə ifadə edir: ”Hacib imiş... Hacib imiş...” Lakin müəllif 
Cəlaləddindən: ”İki Cəlal. Cəlaləddin və Cəlaliyyə, Cəlaliyyə və 
Cəlaləddin” deyə riqqətlə danışır. Cəlaləddinin Hacibə son qələbəsi 
istisna olmaqla, povestdə əksər tarixi şəxsiyyət, hadisə və 
münasibətlər təhrif edilmişdir. Cahan Pəhləvanın qızı Atabəy 
tərəfdarlarını qoyub, könüllü və məhəbbətlə Cəlaləddin ordusunu 
qəbul etməzdi. Bu ”məhəbbət” olsa-olsa, Özbəyin qadınının aldadıl-
masına bənzər bir şey olardı.  
Əsərin dilində, müəllif təhkiyəsində səmimiyyətdən çox, gu-
rultu var. Bu gurultu, süni pafos çox vaxt sözlərin yerli-yersiz təkrarı 
ilə yaradılır; müəllif oxucunu bir növ dilə basır, sözə basır; bu dil 
yazıçı dilindən çox, publisist dilidir, oçerk dilidir; qəhrəmanın hərəkət 
və davranışı, xeyirxah əməlləri ilə deyil, müəllif çox vaxt zəminsiz 
müqayisə və bənzətmələrlə rəğbət yaratmağa çalışır. ”Birdən mənə elə 
gəldi ki, bu mavi ənginliklərdə qanad çalan heç də qartallar deyil. Bir 
cüt igidin ruhudur. Bir cüt igidimin ruhudur. Atı tutaş, qanı tutaş, dili, 
dini tutaş bir cüt yer övladının ruhudur. Cəlaləddinlə Cəlaliyyə! Bir 
cüt Cəlal gəlmişdi bu gözəl dünyamıza! Bu gözəl Əlincəmizə! İki qar-
daşın - Özbəklə Azərin övladları idi o bir cüt Cəlal - Cəlaləddinlə 
Cəlaliyyə, Cəlaliyyə ilə Cəlaləddin. Onları Əlincə məhəbbəti 
birləşdirmişdi, Əlincə məhəbbəti!” 
 
 
”Dostluğun” Cəlaliyyə və Cəlaləddin simasında bu cür 
tərənnümünə görə müəllifi alqışlayanlar da ola bilər. Lakin tarixi 
şəxsiyyətlərin gördükləri xeyirxah işlərin üzərinə qələm çəkmək, 
dostu düşmən, düşməni dost kimi təsvir etmək heç bir xeyirxah 
məqsədə qulluq edə bilməz.  
 
1983 
 
 
 
 
 
 73
XALİSİN  MÜQƏDDƏS ARZUSU  
VƏ QƏFİL SEVGİSİ 
 
Vidadi Babanlının ”Müqəddəs ocaq”1 romanında insanın 
yaşamaq arzuları, ağır və dəhşətli xəstəliklərə qarşı mübarizə meyli, 
kəndin, kəndlinin təsərrüfatçılıq ənənələrinin yaxşı cəhətlərini 
qoruyub saxlamaq istəkləri ifadə olunmuşdur. Əsərin qəhrəmanı Xalis 
son dərəcə xeyirxah bir işlə məşğuldur - xərçəng xəstəliyi ilə mübarizə 
aparmaq üçün təbii otlardan, çiçəklərdən dərman hazırlamaq və bu 
yolla həmin xəstəliyin kökünü kəsmək istəyir. Xalisdə bu keyfiyyət 
təsadüfi deyil, irsi köklərlə bağlıdır: babası Talıb Mövlamverdi 
həkimin, dava-dərmanın olmadığı çətin günlərdə kəndin camaatını 
xəstəliklərdən bu qəribə otlarla xilas  etmişdir. İndi Xalis dağlara gəlib 
ki, babasının həmin o unudulmuş otlarını yenidən, həm də elmi 
şəkildə təbabətə gətirsin, insanları dövrün bu dəhşətli bəlasından 
birdəfəlik xilas etsin. Bu işdə kəndin xeyirxah adamları, xüsusən 
babasının yaxın dostu qoca və xəstə Xeyri kişi ona yaxından kömək 
edir.  
Aspirant Xalis çox vacib bir problemin həlli ilə məşğuldur. 
Lakin əsərdə onun işi otlar və çiçəklər toplamaqdan irəli getmir. Lap 
qədimlərdən deyildiyi kimi, ”həkimin üç silahı var: söz, bitki və 
bıçaq.” Xalis bunlardan ikincisi ilə məşğuldur, lakin hələ işin ba-
şlanğıc mərhələsindədir: topladığı otlardan, çiçəklərdən nə alacağını, 
necə istifadə edəcəyini görmürük və bilmirik. Dərman bitkilərinə 
gəldikdə, bunlar ümumən ölkəmizdə və eyni zamanda Xalisin gəldiyi 
dağlarda çox zəngindir. Xalis bir dəfə də fikrindən keçirmir ki, Sovet 
İttifaqı ərazilərində bitən 20 min dərman bitkisinin 4 mindən çoxu 
Azərbaycandadır; Azərbaycanda 180-dən artıq yabanı dərman bitkisi 
bitir və bu bitkilərin altmış dördündən müasir təbabətdə, yüz 
əllisindən xalq təbabətində istifadə edilir. Biz müəllifdən belə elmi-
statistik məlumatlar istəmirik, lakin bu sahə ilə məşğul olan aspirant 
dünyadan xəbərsiz kimidir, elə bil, bu aləmdə heç bir şey oxumayıb. 
Hiss olunur ki, bu sahədə dərin biliyi və müşahidəsi də yoxdur. Özü 
kənddən ola-ola, çovğuna, doluya, yağışa təəccüblə baxmağı bir yana, 
dağların döşündə, çəmənlərdə yerimək belə onun üçün çox çətindir və 
bu adam elm, kitabların verdiyi məlumat barədə qətiyyən fikirləşmir, 
yalnız gözünü babasının bu əziz və xəstə dostunun - Xeyri kişinin 
köməyinə dikmişdir. Lakin burada da bir uyğunsuzluq var: Xeyri kişi 
                                                          
1 ”Азярбайъан” журн., 1983, № 2, 3. 
 74
onu yalnız dağlara aparır və bununla da öz işini başa çatdırmış olur, 
daha öz əli ilə Talıb Mövlam oğlunun vaxtilə istifadə etdiyi dərman 
otlarından, bitkilərdən birini də üzüb Xalisə vermir və ya göstərmir. 
Bilmək olmur ki, Xalis bu xəstə qocanı yağışda, çovğunda, soyuqda 
bu yerlərə nə üçün gətirmişdir; o bu yeri tuşutmaqla da işini qurtara 
bilərdi. Qoca Xeyri kişi Xalisə bu yerlərdə müvəqqəti yaşamaq imkan-
larını öyrədir, onu fermaya göndərir, oradan isti-ilıq gətirtdirir və 
onların köməyindən istifadə edirlər - bunu dərman bitkilərini və Möv-
lamoğlunu tanımayan başqa bir sağlam adam daha asan edə bilərdi və 
Xalis də itlə canavarı qarışdırıb qorxuya düşməzdi, dumanda-çiskində 
binəni qorxa-qorxa tapmaqda çətinlik çəkməzdi və onlar elə birbaşa 
yaxınlıqdakı ferma binəsinə də düşə bilərdilər. Xalis bir dəfə də olsun 
fikirləşmir ki, bu xərçəng xəstəliyini - bu mənfur və kəmfürsət azarı 
necə yox etmək olar, hansı bitkilər bu işdə köməyə gələcəkdir, hansı 
alimin nəzəriyyəsindən faydalanmaq olar və ya bəlkə babası vaxtilə 
yaman şişləri elə müalicə edirmiş ki, bunlar elə əslində xərçəngin 
müalicələri imiş və s. Xalis bir dəfə də olsun fikirləşmir ki, axı dost-
ları, qohumları, görkəmli adamları işinin, həyatının ən gözəl 
çağlarında bu mənfur xəstəlik yarı yolda qoyur. Xalis bu barədə heç 
nə fikirləşmir. Doğrudur, xeyli bitki toplayır, lakin hiss olunur ki, bu 
bitkilər nə müəllifi, nə də Xalisi maraqlandırır; hiss olunur ki, əslində, 
bunlar başqa bir məsələnin üstünə gəlmək üçün bəhanədir – müəllifi, 
əslində, dağlar, dağlarda fermalar, binələr, qoyunçuluqla məşğul 
olanlar, bu sahədə xalqın qədim ənənələri və bu ənənələrin unudul-
maqda olması, təsərrüfatsızlıq maraqlandarır. Xalis ilk günlərdən yax-
ınlıqdakı binədə çoban Xıdırın tibb institutunda oxuyan qızı ilə tanış 
olub sevişir və qızın şəhərə getdiyini bildikdə işlərini yarımçıq qoyub 
təcili şəhərə qayıdır.  
Müəllif qollu-qanadlı və zəngin bir dil ilə dağları, dağlarda 
alaçıqları, yağışı, dumanı, çiskini, halbahal olub açılıb-tutulan göyləri 
təsvir edir, bu yerlərin təravətli mənzərəsini yaradır, oxucu özünü bu 
yerlərdə hiss edir. Lakin yazıçının qaldırdığı ictimai problemlər 
təbiətin təsviri qədər güclü deyil. Qoyunların və qoyunçuluğun 
xüsusiyyətləri, çoban sənətinin sirləri və bütün bunların tədricən 
zəifləməsi, unudulması, əksəriyyətin yerindən qalxan kimi şəhərə - ali 
məktəbə cumması, gənclərin təsərrüfatı, heyvandarlığı və onun dədə-
baba qaydalarını öyrənməməsi yazıçının təəssüflə tənqid etdiyi 
mühüm məsələlərdir. Əsərin ən gərgin, ictimai məsələlərlə yüklü yeri 
bulaq başında olan söhbətdir. Bu söhbətdə əsas obrazların əksəriyyəti 
iştirak edir. Əsərdəki ”Zarafatla, lağ-lağı ilə başlanan söhbət heç 
 75
gözlənilmədən çox ciddi şəkil almışdı, mühüm ictimai məsələlərə 
toxunulmuşdu”- sözlərindən gözləmək olardı ki, indi həqiqətən 
cəmiyyəti düşündürən ”mühüm ictimai məsələlərə” toxunulacaqdır. 
Açıq hava, bulaq başı, kabab, bozartma və araq... Xeyri baba, çoban 
Xıdır, Xalis, sovet sədri Alpaşa və müstəntiq Mürsəlov. Uzun müddət 
kimin qonaqlıq verəcəyi barədə mübahisə gedir. Sonra Alpaşa Xeyri 
kişiyə öz xalasını necə sırıyacağı və şəhər restoranlarının dadsız-
duzsuz xörəkləri barədə danışır. Xeyri kişi bu ”dadsız-duzsuz 
xörəklər”in səbəbini kənd sovetinin sədrində görür: ”Özün 
hökümətsən, amba hökümətə lazım şeyləri hazırlayıf vaxtında 
verməyə barmaxarası baxırsan.” Əsas tənqid Xeyri kişinin dilindədir; 
o, ağsaqqal sözü deyir, tənqid edir: ”Hər şeydə yuxarıdan göstəriş göz-
lüyürsünüz. Özünüz tapşırıqsız-filansız əlinizi ağdan-qaraya vurmaq 
istəmirsiniz. Baş tapmıram, işin məsuliyyətindən qorxursunuz, ya 
təsərrüfatın gedişindən xavarınız yoxdu?! Qulağınızı şəkləyif oturur-
sunuz ki, görək yuxarıdan nə buyrux gəlir. Bu gün tutalım pambıx 
lazımdı, bütün işdəri unuduf pambığın dalınca qaçırsınız. Savax taxıl 
istənilir, genə bu biri işdəri başdı-başına qoyuf taxılın hayına 
qalırsınız.” Xeyri kişi Xıdırın timsalında nümunəvi çobanlardan söz 
salır, indiki gənclərin bu sənəti dərindən öyrənmək istəmədiklərini acı-
acı qeyd edir, çobanlara qayğının azlığından, heyvanlar üçün şərait 
yaradıldığı halda, ”heyvan saxlayanlara şərait yaratmağın heç yada da 
salınmadığından” danışır. Halbuki yazıçının öz təsviri Xeyri kişinin 
dediklərinin ziddinədir. Məsələn, əsərdə biz hələlik bir alaçıqla - ço-
ban Xıdırın alaçığı ilə tanış oluruq və buradakı şeyləri bütövlükdə 
təsəvvürə gətirdikdə, bu, alaçığa yox, zəngin və bəzəkli şəhər evlərinə 
oxşayır. Daha çobana nə lazımdır? Xeyri kişi nə üçün giley-güzar 
edir? Həm də məlum olur ki, Xeyri kişi Xalisə bitki toplamaqda 
kömək üçün yox, elə bir ağsaqqal kimi bu sözləri demək üçün 
gəlmişdir - gətirilmişdir. Bu alaçığa ilk dəfə düşüb yorğun halda bərk 
yuxuya gedən, sonra ayılıb başı altında tük yasdıq, üstündə adyal 
görən Xalis alaçığı seyr etməyə başlayır: ”... tavana - qalın keçələr 
altından faner taxtalar döşənmişdi. Torpağa bərkidilmiş ətəkləri 
boyunca iri kirəmidlər düzülmüşdü. Baş tərəfdə - hərəsi bir küncdən 
iki qatlama çarpayı qoyulmuşdu. Çarpayılara yorğan-döşək yığılıb 
üstünə örtük çəkilmişdi. Ortaya böyük xalı döşənmişdi. Dörün bir 
tərəfində yaraşıqlı, dördayaqlı radioqəbuledici, o biri tərəfində 
müxtəlif cür çamadanlar, sandıqçalar yerləşmişdi. Alt yanda, qapı 
tərəfdə səyyar qaz piltəsi (pilətəsi?) dururdu. Bir sözlə, bu, alaçıqdan 
çox, qurulu, səliqə-sahmanlı evə oxşayırdı.” Bu son cümlə elə 
 76
müəllifin öz cümləsidir.  
Lakin hiss olunur ki, müəllifi düşündürən, maraqlandıran əsas 
məsələ təbiətin saf qoynunda gənclərin məhəbbətidir - Xalis ilə 
Zərrinin sevgisidir. Xalis tibb elmləri üzrə aspirant,  Zərrin isə tibb 
institutunun tələbəsidir. Zərrin qoçaq və igid bir qızdır, çölçülükdə, 
çətinliklərlə mübarizədə atasından geri qalan deyil. Xalis onu ilk dəfə 
oğlan paltarında, çoban geyimində görür, çətin bir havada belə cəld 
hərəkət edən bu adamın qız uşağı olduğunu ağlına gətirmir. Bunu 
bildikdə çox təəccüb edir. Zərrinin böyütdüyü erkəc və qara qıllı 
köpək - Pələş sanki dil bilir, Zərrini hər bir təhlükədən qoruyurlar, 
qısqanırlar. Pələş iki dəfə Xalisi qəflətən aşırıb ayaqlarını sinəsinə 
qoyur. Bütün bunlar Zərrinlə Xalisin məhəbbətini bir qədər də çətin 
şəraitdə davam etdirmələrinə səbəb olur. Bulaq başında qonaqlıq 
zamanı qəflətən qara buludun gəlməsi, dolu, yağış Zərrinlə Xalisi 
istəklərinə qovuşdurur. 28 yaşı olduğu halda, qadından, qızdan qaçan, 
evlənmək barədə ata-anasının istəklərini cavabsız qoyan Xalis, axır ki, 
öz qismətini baba yurdunda tapır: ”Orası da indi mənə aydındır ki, 
buraya - baba yurduna məni çəkib gətirən gözəgörünməz qüvvə də 
taleyin işidir; əbədi xoşbəxtliyə çağırırmış”. Əsərin mərkəzində 
gənclərin saf məhəbbətinin durduğunu göstərən bir cəhət də Ni-
zaminin romana epiqraf kimi verilmiş məşhur sözləridir:  
 
 Mehrabı eşqdir uca göylərin,  
 Eşqsiz, ey dünya, nədir dəyərin?! 
 
Xalis işlərini bir növ yarımçıq qoyub məhəbbətinin ardınca 
Bakıya qayıdarkən də bu sözləri kiminsə oxuduğunu eşidir və roman 
bu sözlərlə bitir.  
Beləliklə, təbiətin gözəllikləri, bu gözəlliklər aləmində həqiqi 
məhəbbət, təbabətin təbii otlar və çiçəklərlə inkişafına dair qədim 
elmin dirçəldilməsi, heyvandarlığın, təsərrüfatın qayğı ilə inkişaf 
etdirilməsi və bu sahədə xalqın gözəl ənənələri, insan sədaqəti, ağ-
saqqal sözü, bir sıra geriliklərin tənqidi romanın müsbət axarını təmin 
edən məsələlərdir.  
V. Babanlının dili zəngindir. Fikrin sərrast və emosional 
ifadəsi nəzərə çarpan keyfiyyətlərdəndir. Müəllif gözəl təbiət 
mənzərələri yaratmaqda ustadır. Əsərdə təbiət detalları güclüdür. 
V.Babanlı elə incə detallar seçir ki, bunu təbiətə dərin bələd olmaqla 
qələmə almaq mümkündür. ”Sıx duman arasından ala-çula seçilən 
həmin qaraltını əvvəlcə yallı-yopallı, qurdbasar itə oxşatdı. İkinci anda 
 77
fikrini acı təəssüflə dəyişdi. Eşitmişdi ki, xəlvəti, şəppəxeyir gəliş ca-
navar adətidir. İt bu cür səssiz-səmirsiz  böyürdən çıxmır, uzaqdan 
hürə-hürə, mərdi-mərdanə hücum çəkir.” Bu cür etnoqrafik detallar 
romanda çoxdur. Xalisin qatı duman içərisində yerə uzanıb binələri 
görə bilməsi də bu cür incə detallardandır. Əsərdə etnoqrafik cəhət, 
xüsusən qoyunçuluqla bağlı ənənələrin, qoyunçuluq terminologiyası-
nın, çoban-binə qaydalarının ifadəsi təbii təsir bağışlayır. Xeyri kişinin 
çoban qızı Zərrin ilə sual-cavabı təsəvvür yaratmaq üçün kifayətdir:  
”- Hə, onda de görüm... - Xeyri kişi bığının altını baş barmağı 
ilə tumarlaya-tumarlaya xeyli fikirləşdi. - Çovan qoyunu hansı nişan 
gahlarıyla tanıyır? 
- Gözü, rəngi, qulağı və quyruğu ilə! 
- Rənginə görə qoyun neçə cürədi? 
- Yeddi.  
- Hansılardı? 
- Qumral, əbrəş, bənöyüş, qara, boz, gər, çal.  
- Bə qulağına görə? 
- Qulağına görə üç növdü: kərə, kürə və qulaqlı.  
- Buynuz necə?  Qoyunun buynuzlusu olmur heç? 
- Olur. Ona gəlin qoyun deyirlər.  
- Çox yaxşı!  Qoyunun yaşa görə adlarını saya bilərsənmi? 
- Quzu, toğlu, şişək, öyəc, qaradiş, azman, dızman...  
- Quyruğuna görə növü? 
- Bozaq, dımıq, balboz, malıx, metis, merinos...  
- Mərhəba! - Xeyri kişi ürəkdən şadlandı. O, alnını dörd-beş 
yerdən doğramış dərin qırışları barmaqlarının ucları ilə sığallaya-
sığallaya fikirləşdi:  
-Hə, yadıma düşdü... Sürünü yaylıma havax çıxardırlar? 
- Yazda. Ən çox da payızda. Ondan ötəri ki, payız gecələri 
çox uzun olur. Gündüz yediyi ot heyvana sabaha qədər bəs eləmir...  
- Qoyunun yeyilməyən yerlərini soruşmax istəyirdim...  
- Bu, yeddi tikədir, Xeyri baba! Yalağa düşən yer, acı bağır-
saq, kürəyin başı, qurd yeməz, öd, arpa sümük, qızıl özən.” 
Zərrin  hələ bunların hər birinin  dəqiq yerini  də söyləyir. 
Təsadüfi deyil  ki, Xeyri  kişi onun  haqqında:  ”Qız  döyül, qızıl  par-
çasıdı! Hansı oğlanın  qismətinə düşsə, çırağı haxdan yanacaq” – söz-
lərini  qürurla deyir. Və göründüyü  kimi, ixtisarla verdiyimiz  bu  dia-
loqdan aydın olur ki, müəllif  təkcə qoyun  əti  kababının  dadını  de-
yil,  qoyunçuluqla  bağlı bir  çox məsələləri dərindən bilir. Bu sözlər, 
bu dialoq bu sahənin əslində bədii tədqiqidir və bu cür təsvir bir etno-
 78
qrafik yadigar kimi də əhəmiyyətlidir.  
Bax bu cür dəqiqlik, dərinlik, zənginlik Xalisdə olmalı idi; o, 
bitkilər aləmi barədə belə dərin biliyə malik olmalı idi, bədii əsər ol-
masına baxmayaraq, oxucunu inandırmaq üçün bir sıra nümunə-
misallar verilə bilərdi. Əslində isə romanda bu cəhət solğundur, 
zəifdir, hərdən bu barədə müxtəlif obrazların dili ilə Xalisə sual 
verildikdə, o, az qala pərt olur, onu imtahana çəkmələrindən, yox-
lamaq istədiklərindən incik-incik danışır və s. Bədii əsər yeri gəldikdə 
elmi üsluba, rəsmi sənəd üslubuna, danışıq üslubuna və publisistik 
üsluba məxsus sənəd və materialllardan istifadə etmək imkanına 
malikdir; bədii əsərin dilini elmi terminologiya ilə doldurmaq olmaz, 
lakin obrazın qabiliyyətini, istedad və bacarığını, öz işinə münasibətini 
əks etdirmək üçün bir neçə tutarlı xarakterik detaldan istifadə etmək 
olar. Əsərdə isə bu sahənin tədqiqatçısı Xalis olduğu halda, bu barədə, 
demək olar ki, məlumat vermir, Xeyri kişini, Zərrini dinləyir, 
başqalarını danışdırır. Bir yerdə yalnız kəkotu və onun bir dərman bit-
kisi kimi əhəmiyyətindən söhbət açır ki, bunu, əslində,hamı bilir. 
Yaxud Mövlam Talıboğlunun istifadə etdiyi dərman bitkilərindən 
Xeyri kişinin yadında qalanlar: ”...qantəpər, gülxətmi, dəlibənd, qırx-
buğum, əvəlik, yarpız, cincilim, sırğagözü, dəvədabanı, oymadərən, 
çobanyasdığı, quşəppəyi, itotu”. Və bir qədər sonra ”xari-bülbül”ün 
adını çəkir. Bunlar dağ kəndlərinin, kənd camaatının indi də istifadə 
etdiyi otlardır. Xalis bitkiləri hər gün şələ-şələ yığıb gətirir, hətta 
onların bir çoxunun necə bitdiyi, haralarda olduğu, yarpaqlarının quru-
luşu və s. barədə qeydlər də edir, lakin çox zaman yığdığı bitkilərin 
nələrdən ibarət olduğunu və nəyə lazım olacağını da bilmir, ümidini 
laboratoriyaya, cihazlara  bağlayır. Ümumiyyətlə  desək, Xalis  bu 
sahədə yuxulu kimidir, bu sahənin adamı olmayan bir şəxs kimi özünü 
aparır və bir mütəxəssis kimi seçilmir. Onun bu sahədə mütəxəssis 
olduğunu təsdiq edən tutarlı detala rast gəlmirik.  Bu cəhəti romanda 
qüvvətləndirmək, Xalisin düşüncələrini vermək lazım idi. İctimai 
nöqsanların tənqidini  gücləndirmək və bir ziyalı  kimi  Xalisin  
sözlərini  eşitmək lazım idi; o, şəhərdə olsa da, kəndin dərdlərini 
bilməmiş  deyildir,  onu  bir  ziyalı kimi bu qədər məhdud təsvir 
etmək düzgün deyil. Əsər,  Xalisin məqsədinin təsvirindən  çox, 
təbiətin,  dağların,  çöllüyün, yemək-içməyin təsvirinə çevrilmişdir, bu 
prosesdən istifadə edib əsərin sosial-bədii dəyərini zənginləşdirmək 
vacib idi.  
V. Babanlının bədii dilinin leksik tərkibi zəngindir. Yazıçı 
fikirlərini obrazlı ifadə etməkdə, təbiətin, insan xarakterlərinin 
 79
emosional təsvirində çətinlik çəkmir. Şivə leksikası yazıçının daha çox 
köməyinə gəlir. Romanın dilində bir sıra qeyri-ədəbi dil vasitələri 
nəzərə çarpır. Bunların əksəriyyəti şivə sözlərindən ibarətdir. Bunlar 
onu göstərir ki, ümumxalq dili çox zəngindir, biz hələ ədəbi dilə az 
şey gətirmişik, şivələrimizdə çox qalın xam lay yatır, bunları 
tərpətmək, hərəkətə gətirmək lazımdır, onun sıradan çıxmasına, 
unudulmasına imkan vermək olmaz. Hətta ədəbi dildə işlənməsi lazım 
gəlməsə də, incə, spesifik məsələlərin, etnoqrafik cizgilərin təsvirində 
bunlar lazımdır; bunları ən azı dialektoloji lüğətlərə toplamalıyıq. 
Düzdür, belə sözlərdən V.Babanlı yeri gəldikdə öz təhkiyə dilində də 
istifadə edir, müəllifin təhkiyə dili o qədər də ”təmiz” deyil, lakin bu 
cür sözlər, təbii ki, daha çox obraz dilindədir. ”Aradan bir az keçmiş, 
dolu seyrəldi. Göylərin inilti-xırıltısı uzaqlaşdı. Çən-çərmə çəkildi. 
Tezliklə günəş də buludlardan sıyrılıb çıxdı. Göy qurşağı üfüqdən-
üfüqə kəmənd atdı, yeddi rəngli nəhəng bir çevrə cızdı. Üst-üstə 
qalanmış dolu dənələri al şəfəqlərdə şüşə muncuqlar kimi, əvvəlcə 
ulduz-ulduz parıldaşdı, sonra sürətlə əriyib kiçildi, suya dönüb 
çəhlimlərlə şırıl-şırıl dərəyə axdı...” Yazıçının təhkiyə dilindən olan bu 
parçada ”çən-çərmə” və ”çəhlim” sözləri müstəsna olmaqla, qalan 
material ədəbi dilə məxsusdur. Yazıçı ”çən-çərmə” sözünü işlətməyə 
bilərdi, sadəcə olaraq ”çən çəkildi” də deyə bilərdi, lakin ”çən-çərmə” 
sözündə anlayış daha genişdir, bu sözdə çənlə birlikdə mühiti çulğa-
mış başqa şeylər də düşünülür, nəticədə məzmun zənginləşmiş olur; 
”çəhlim” sözü isə yol, iz mənasındadır, lakin təsvir üçün - dolunun, 
buzun əri- yib axdığı yerləri dəqiq təsəvvür etmək üçün, həm də 
emosionallıq üçün bu söz yararlı bir leksik vahiddir. Obrazların 
dilində belə sözlər daha çoxdur. Bunların bir qismi maraqlı fellərdən 
ibarətdir: cırımlamaq (”curumlamaq” da deyilir, əti şişə taxmaq üçün 
doğramaq forması), anşırmaq (müəyyənləşdirə bilmək), mısmaq (sakit 
oturmaq; başqa şivələrdə basıb yemək mənasında), batqınlamaq (səsi 
batmaq), şeşmərlənmək (üstünə qalxmaq), qomarğalamaq (qomar-
lamaq), irdələmək (irisini seçmək),  qırcışmaq (itin ağız-burnunun 
aldığı  qəzəbli şəkil), hövüllənmək (qorxmaq),qısqanmaq (qorx-
maq),xırpıtmaq  (birdən, bir dəfəyə kəsmək), küməşdirmək (üyüşmək), 
bordamaq (kökəlmək), oyalanmaq (yanıb-yaxılmaq), tasalanmaq (na-
rahat olmaq, pis olmaq), dimriklənmək (dirçəlmək, dikəlmək, 
gözəgəlimli olmaq), üşürgələnmək (titrəmək), qovşurulmaq, umaxşı-
maq, evkəşmək (kallaşmaq), tüyünmək (vurnuxmaq) və s. Romanın 
dilində sus-pus düşmək (sakit olmaq), sayrı düşmək (xəstələnmək), 
təhnizini götürmək (sözünə dözmək), salıx vermək (nişan vermək), 
 80
həsbi-hal olmaq (halı dəyişmək) kimi səciyyəvi feli frazeoloji vahidlər 
də vardır. Bunlardan əlavə, asırğal (ot adı), arğaz (arıq, uzun), idim 
(təhər-töhür), şeşmər (dik), mayıf (şikəst), öyüncəklik (sevincəklik), 
ifallı (hallı, xasiyyətli), ödək (əvəz, ödəmək felindən), qax-qurut 
(əriyib-arıqlamış), sürüngəl (yavaş yeriş), zıvırdış (qanacaqsız), 
pələsəng (səpələnmiş), danbat (lovğa), şahraz (diri?), bələn (məsafə, 
ölçü), qüttəbər (özündən razı) və s. kimi saysız şivə sözləri müxtəlif 
obrazların, bəzən də müəllifin öz dilində işlənmişdir. Müəllif əsərdə 
Xeyri kişinin dilini xüsusi tipikləşdirməyə çalışıb. Xeyri kişi sözləri 
bu cür tələffüz edir: qoruxdu, qavağına, çovan, istəkan, yoxsam, 
qırılıf, isdansın, gözdərini, azarlasax, işdəri korlamışıx, onnar, uşax-
larınnan muğayat olmax, burunnarı, dərinnən, usdasıdı, imtağana 
çəkdi, tezdikcən və s. Görünür, müəllif bunların hamısını şivə 
xüsusiyyəti sayır və ona görə də Xeyri kişinin nitqini bu cür transkrip-
siya etmişdir. Həm də pis cəhət budur ki, Xeyri kişi əsas obrazlardan 
biri olduğu üçün çox danışır və həmişə də belə - bezdirici. Əslində, 
bunlardan ilk altı sözü spesifik şivə tələffüzünə əsasən tipikləşdirmə 
vasitəsi kimi götürmək olardı. Qalan sözlərin əksəriyyəti ədəbi 
tələffüzün transkripsiyasından ibarətdir. Əsər yenidən çap olunarkən 
bunların çoxu islah olunmalıdır.  
V.Babanlı bu romanda etnoqrafik məsələlərə geniş yer verdiyi 
kimi, obrazların nitqini fərdiləşdirmə prosesində şivə tələffüzünə və 
şivə leksikasına da geniş yer vermişdir. Roman kitab halında çap olu-
narkən məzmununu dərinləşdirmək, dilini səlisləşdirmək mümkündür. 
Bir çox cəhətdən faydalı olan bu əsər qoyunçuluq təsərrüfatı ilə bağlı 
bir sıra etnoqrafik xüsusiyyətləri mühafizə edib gələcək nəslə çatdır-
maq baxımından da faydalıdır.  
 
1983  
 
 
 
 
 
 
 
 
 81
DAŞ EVLƏRİN SAKİNLƏRİ 
 
Seyran Səxavətin ”Daş evlər” romanında varlığa komik mü-
nasibət ön plandadır. Əsərin pafosu komik yolla açılmasa da, romanda 
komizmdən bədiilik prinsipi kimi geniş istifadə edilmişdir.  
Roman bir məhəllədə, köhnə daş evlərdə yaşayan adamların 
sərgüzəştlərindən bəhs edir. Böyük, qollu-qanadlı bir tut ağacının 
ətrafına toplanmış bu alçaq evləri yeni doqquzmərtəbəli evlər hər 
tərəfdən sıxışdırmış, onların səmasını daraltmış, ulduzlarını azaltmış-
dır.  
Müəllif daş evlərin həyatını, güzəranını təsvir etməklə, bir mə-
həllədə məskən salmış müxtəlif insanların işi, əməli, xasiyyəti, dün-
yaya, varlığa, cəmiyyətə, insanlara münasibəti, dost və ya tanış ol-
duqları insanların səciyyəsi barədə məlumat verir, ovuc içi kimi balaca 
səmanın altında zahirən sakit, fağır, dinməz görünən bu adamların 
dərdlərini, daxili təlatümlərini, psixologiyasını açıb göstərir. Bunların 
içərisində haqqı, ədaləti, namusu, qeyrəti, insanlığı, zəhməti, yeninin 
və göhnənin yaxşı cəhətlərini sevən, qiymətləndirən Fərhad kişi, 
Əsgərzadə, Reyhan, Akif kimiləri də var, Çanko, Bariton kimi insana 
düşmən olanlar və Şükufə, Rufa, Salman, Gülağa kimi tora düşənlər, 
zəif iradəlilər də.  
Əsərin yarım səhifəlik yığcam girişində yazıçı bir neçə kəlmə 
ilə daş evlərdə yaşayanların xarakterinin əsas cizgilərini 
ümumiləşdirməyə çalışmışdır.  
Hadisələrdən aydın olur ki, Çanko-Çankayşi (Xankişi Xank-
işiyev), Bariton (Bəbəş), Bobbi (Mürsəl), Baro (Bəsirə), Xampoş və 
başqaları İttifaq miqyasında xüsusi əməliyyatla məşğuldurlar və mil-
yonlar götürürlər. Yapon səfirliyi ilə əlaqə yaradıb yapon malları alıb 
satırlar, soraqları gah Moskvadan, gah Odessadan, gah Tartudan, gah 
Bakıdan gəlir, daş evlərdə yaşayanların müsibət və bəlaları aşkar və ya 
gizli şəkildə bu dəstə ilə bağlıdır. Daş evlərin sakini Salmanın qulağını 
kəsmək istəyən həmin bu Çankodur. Çanko bandanın başçısıdır. O, 
pul gücünə Şükufəni də bandanın işinə cəlb etmişdir, ona Mərdəkanda 
cənnət kimi bağ düzəltmişdir. Daş evin sakinləri hiss edirlər ki, 
Şükufənin pulu çoxdur; hamı bilir ki, Şükufə maşın almaq istəyir, 
lakin bandanın gizli işlərini, bu cür pulların mənbəyini öyrənmək 
çətindir. Milis işçiləri gizli şəkildə Şükufənin izinə düşürlər. 
Müstəntiq  Tariel  Rufanın köməyi ilə bəzi şeylər öyrənir. Çanko 
şübhələnir və Şükufəni öldürtdürür. Çanko özünü də ölmüş elan edir, 
onu ”dəfn edirlər”. Milis işçiləri onun qəbrini açıb dəmir seyfdə xeyli 
 82
qızıl-gümüş tapırlar və Çankonun ifşa ediləcəyi an yaxınlaşır.  
Müəllif daş evlərin həyətlərini sıralayarkən birinci növbədə 
Zəkiyyə xalanın həyətini qeyd etməliydi. Çünki bu evlə, bu ailə ilə, bu 
ailənin üzvləri - Qadir, Əhməd, Afiq, Zəkiyyə xala, Bəyim, Xanım, 
Çöhrə, Səbirə ilə bağlı əhvalatlar daha çox yadda qalır və məzmun 
etibarilə də bu həyətdəkilərin fəaliyyəti aparıcıdır: bu obrazların hər 
biri yadda qalan detallarla təsvir edilmişdir.  
Bu evin, bu həyətin ən təhlükəli sakini Zəkiyyənin böyük qar-
daşı Qadir olmuşdur. Qadir bir vaxtlar günlərini sərxoşluq və əy-
yaşlıqla keçirmiş, bacısı Zəkiyyənin əlində olan pulları da qapıb içkiyə 
vermişdir. İçəndə də ”Ağa Nəzər”ə dönürmüş: ”İçəndən sonra dünya 
olur onunku, ürəyində Makedoniyalı İsgəndərə, Teymurləngə, Hitlerə 
gülür, sonra isə o, özünün ”dünyasında” xoruzlana-xoruzlana gəzir.” 
Sərxoşluğuna görə birinci arvadı onu atmışdır. İkinci arvadı ilə də yola 
getmir. İkinci arvadını baltalayıb öldürmək istəyərkən tutulur. İndi 
haradasa uzaqda dustaqdır və hərdən məktubu gəlir. Müəllif, Qadirin 
dustaqxana həyatını onun göndərdiyi məktublara əsasən şərh edir. Bu 
məktublarda, Qadirin göndərdiyi şəkillərdə müəllif elə detallar tapır 
ki, onlar onun bir uğursuz insan kimi bu dünyaya düşməsinə nifrət 
yaradır. Budur, Qadirin gözləri belə təsvir edilir:  ”Qadirin bircə 
gözləri dəyişməmişdi, xırdalaşmamışdı və əvvəlki kimi iri idi. Lakin 
onun gözləri yerini dəyişmişdi. Cavanlıqda bu gözlər irəli çıxmışdı, 
elə bil, həyata daha yaxından baxmaq istəyirdi. İndi isə bu gözlər geri 
çəkilmişdi və dünyaya əvvəlkinə nisbətən xeyli uzaqdan baxırdı. Bu 
gözlər, elə bil, quyunun dibində işıldayan bir cüt böcək idi. Adama elə 
gəlirdi ki, əgər belə getsə, gözləri nə zamansa, onun boynunun dalın-
dan çıxa bilər...” Onu bu günə salan əməlləridir, təbiətindəki yaramaz 
cəhətlərdir. Müəllif bu yaramazlıqların ictimai tərəfini deyil, məişətlə 
bağlı cəhətlərini izah etmişdir. Buna görə də onun təbiətindəki 
yaramazlığın köklü səbəbləri açılmır. Qadirin öz əməllərinin qurbanı 
olması onun geyimində də öz əksini tapmışdır: əynindəki mil-mil pal-
tarı, elə bil, adicə pambıq parçadan deyil, ”dustaqxana pəncərəsindən 
tikilmişdi. O, hər gün əynindəki paltarın millərindən yapışır, bu 
millərin arxasından saatlarla həyata tamaşa edirdi. Bəzən isə bu pal-
tarın millərini əyib oradan çıxmaq istəyirdi və buna gücü çatmırdı, 
oturub zır-zır ağlayırdı... hər ağladıqca gözləri boynunun dalına tərəf 
çəkilirdi.” Amma hiss olunur ki, o, bir qədər islah olub, insanlara 
münasibəti dəyişib: ”Qadirin bircə arzusu vardı: dustaqxanadan çıx-
maq, doğulduğu məhəlləyə qayıdıb daş evlərin sakinləri ilə bir-bir əl 
verib görüşmək, sonra isə ölmək və tabutdan başını qaldırıb onu 
 83
qəbiristanlığa aparan adamları saymaq.” Deməli, Qadir yumşalıb, o, 
”daş evdə”kilərə əl verib insan kimi görüşmək istəyir, onu insan sayıb-
saymadıqlarını bilmək istəyir. Bəs daş evlərin sakinləri Qadirin du-
staqxanadan qayıdıb gəlməsinə necə baxır? Hamı bunu istəyirmi? 
Bədii-psixoloji araşdırmalar göstərir ki, heç kəs Qadirin qayıt-
masını istəmir. ”Ürəyi Qadirin yanında” olan Zəkiyyə xala oğlunun 
toyunda başına həna qoymur ki, bunu daha ”əziz gün”də – Qadir qay-
ıdanda eləsin və elə o andaca Qadirin qayıdacağını düşünəndə ”qorxu-
dan” bədəni buza dönür, ürəyi gedir və daş pillələrdən yıxılır. Zəkiyyə 
xalanın qulaqları ağır eşidir və ona elə gəlir ki, ”Qadirin dustaqx-
anadan çıxması xəbərindən başqa” heç nə onun qulağını aça bilməz. 
Lakin bunun sevincdən deyil, dəhşətdən olduğunu da oxucu anlayır. 
Qadirdən məktub gəlir, hamı yalnız kədərlənir, amma Zəkiyyə xalanın 
təzə gəlini, Afiqin arvadı Xanım ağlayır, çünki bircə o, Qadiri tanımır, 
elə belə eşidib, dustaq olduğunu bilir. Afiq xəbər verəndə ki, ”amin-
istiya” olacaq, Xanımdan başqa, hamı təşvişə düşür. Heç kəs Qadirin 
bu həyətdə görünməsini istəmir. Zəkiyyə xalanın gözlərinə yuxu get-
mir: ”Görən, Qadir də qayıdacaq? Əgər Qadir gəlsə və Xanımın 
üstünə bıçaq çəksə, özümü öldürərəm... ” Zəkiyyə xala özü də Qadirin 
qayıtmağını istəmir: ”Zəkiyyə xala yalnız onu istəyir ki, Qadir 
ölməsin, elə həmişə beləcə məktubu gəlsin... Zəkiyyə xala öz canından 
qorxurdu və çox şeydən qorxurdu. Qorxurdu ki, Qadir qayıtsa, 
Çöhrəni alan olmayacaq... ” Qadir haqqında düşüncələr prosesində 
Zəkiyyə xalanın həyətində yaşayanların mənəvi-psixoloji aləmi ilə də 
müəyyən qədər tanış oluruq.  
Romanda əsas xətlərdən biri də Şükufə - Çanko xəttidir. Şü-
kufə gözəl-göyçək bir qadındır. Əri və on altı yaşlı oğlu var. Lakin 
Salman ona cəmi üç ay ərlik etmiş, sonra bandanın başçısı Çanko ”Bu 
gündən sən Şükufənin əri deyilsən. Onu incitsən, onu boşasan – özünü 
ölmüş bil”, - deyə onu döyüb qorxutmuşdur və o vaxtdan Salman Şü-
kufə ilə bir evdə yaşasa da, bu evdə kölgə kimi dolanır. Əslində, Sal-
man onu öldürmək, ən azı qulağını kəsmək istəyən adamın və  Şü-
kufənin yanında dustaqdır, son dərəcə aciz-avara bir adamdır.  Çanko 
bıçağı onun özünə  açdırır, sonra alır ki, onu qorxutsun.  Oğlu İlqar da 
atasına həqarətlə baxır. Bütün bu cəhətlərə görədir ki, Zəkiyyə xala 
Qadirin son şəkillərindən birinə baxıb, ”Qadir bu şəkildə Salmana ox-
şayır”, - deyə onların vəziyyətindəki yaxınlığı qeyd edir. Salman aşkar 
dustaq olmasa da, bu həyatda elə Qadir kimi dustaqdır. Bu cür 
assosasiya yazıçının uğurlu əlaqələndirmə imkanlarından xəbər verir.  
Çanko ictimai əməyə nifrət edir; zəhmətə, əməyə nifrət etdiyi 
 84
kimi, yaşadığı ölkəyə, belə demək olarsa, vətənə də nifrət edir və 
özünə söz verir, əhd edir ki, Arazı o taya keçəndə ”dönüb geriyə bax-
masın” və hətta cəlladlıqda ondan geri qalmayan Bariton da onun fik-
rini, bu nifrətini anlaya bilmir: ”Geriyə baxanda nə olar ki?” 
Şükufənin də, Gülağanın da məhvinə səbəb Çankodur, onun 
puludur. Yazıçı, Şükufənin acı taleyini nəzərə çarpdıraraq tamahkar-
lığın dəhşətli nəticələrini göstərir; bu dünya ilə gözüaçıq vidalaşan 
Şükufə nə üçün öldürüldüyünün səbəbini belə bilmir. Gülağa 30 min 
manata qardaşının qanını batırdığı üçün qonşuların gözlərində nifrət 
oxuyur.  
”Daş evlər”in sakinlərindən biri də şərqşünaslıq fakültəsinin 
tələbəsi Akifdir. Akif bu məhəlləyə sevgilisi Reyhanla, onun 
valideynləri ilə, tələbə yoldaşı Ziya ilə bağlanır. Reyhanın Rufa ilə 
oxşarlığı bir müddət onların münasibətlərini gərginləşdirsə də, 
məsələlər açıldıqda münasibətlər də düzəlir. Akifin də, Reyhanın da 
valideynləri mehriban və səmimi insanlardır. Akif istedadlı gəncdir, 
şairdir, hiss olunur ki, həqiqi vətənpərvər bir gənc kimi böyüyür.  
Səması daralmış bu fağır, bu sakit daş evlərdə alim də var, 
zəhmət adamı da, quldur da, əyyaş da. S. Səxavət daş evlərin 
məişətinin təsviri fonunda onların mənəvi-psixoloji aləmi barədə ay-
dın təəssürat yarada bilmişdir.  
Romanda əksər obrazlar yadda qalan detallarla təsvir edilmiş-
dir. ”Qadir” deyən kimi, boynunun ardına çəkilən gözlər və mil-mil 
paltar yada düşür; Zəkiyyə xala - pilləkənin on üçüncü pilləsi. ”Afiq 
gəlirdi və pilləkənin on üçüncü daş pilləsi gedib yatağına girirdi.” Şü-
kufənin əri Salman: ”Mən - həkiməm”, ”Mən - həkiməm. ”Fərhad kişi 
- daimi peşəsi məhəllənin uşaqlarına faşistlərin əclaflığından danış-
maqdır; Şahinağa - daimi peşəsi pişik balalarını qucağına yığıb mə-
həlləyə gətirməkdir; Rufi hər dəfə Bəhramgurun heykəlinin qabağında 
fikirləşir: ”Görəsən, indi niyə belə kişilər yoxdur?” Əhmədin 
səciyyəvi əlaməti dodağındadır; alt dodağı aşağı sallanır və papiros 
çəkəndən-çəkənə üst dodağına dəyir və s.  
Müəllif ”pis iş” qəhrəmanlarını müxtəlif yollarla islah etməyə 
çalışır, onlara tale dərsi verir. Qadirin, Əhmədin, Şükufənin, Gü-
lağanın, Rufanın, Zəminənin taleyi ”daş evlər”in digər sakinlərinə 
ciddi təsir edir. Qadir ”mil-mil paltar”dan baxa-baxa bu həyatı başa 
düşməyə başlayır; Əhmədə Qadirin məktub və şəkilləri təsir edir; kim-
səsizlikdən pis yola düşmüş Rufanı milis müstəntiqi Tariyel oxumağa 
göndərir; Gülağa da Qadir kimi ”mil-mil pijama” geyməli olur; 
Şükufə öldürülür; alverçi Zəminə öz əcəli ilə ölür. Və hər dəfə də bu 
 85
hadisələri gördükcə, eşitdikcə ”daş evlər”in sakinləri bir anlıq ”lampa 
şüşəsi kimi” silinib təmizlənir, hamı öz günahlarını yada salır, bu 
günahlardan təmizlənməyə çalışır. Zəminənin tabutu arxasınca gedən 
bu adamların ”içi görünür”, 45 yaşlarında təbii anormallığa malik olan 
Şahinağa müstəsna olmaqla, bu adamların hamısı bəd əməl 
sahibləridir və heç biri ”mələk deyil”. Ona görə də hər birinin ”içi peş-
mançılıqla dolu”dur. Hər kəsin öz günahı var və bu günahlar müxtəlif 
dərəcədə - bəzilərində güclü, bəzilərində bir damla olsa da, tabut arxa-
sınca gedərkən yada düşür və bu adamların gözlərini göynədir. 
Onların tabut arxasınca qısa düşüncələri: ”Şükufə fikirləşirdi ki, gərək 
Salmanı Çankoya döydürməyəydim...” ”Çanko burada olsaydı və 
Çanko Çanko olsaydı, ömrünün axırına kimi günahlarını fikirləşərdi 
və bu ömür ona ancaq günahlarının yarısını fikirləşməyə çatardı...” 
İlqar atasını təhqir etdiyi üçün fikirləşir ki, ”qəbiristanlıqdan qayıdan 
kimi atasının boynunu qucaqlayıb üzündən, əlindən, ayağından öpəcək 
və Şükufəni evdən qovacaq. ”Salman fikirləşir: ”Mən həkiməm. Mən 
həkiməm.” ”Əhməd özünə söz verdi ki, qumarı da, içkini də tərgitsin.” 
”Zəkiyyə xala fikirləşdi ki, alverçi Zəminənin qırxı çıxan kimi 
Əhmədi də götürüb mütləq Qadirin yanına gedəcək.” ”Qadir burada 
olsaydı fikirləşərdi ki, qəbiristanlıqdan qayıdan kimi, Salman işləyən 
zavodda işə girəcək, pul yığıb Çöhrəyə cehiz alacaq.” ”Akif bu qərara 
gəlmişdi ki, sabah universitetə gedən kimi professordan üzr istəyəcək. 
”Dünya görmüş Fərhad kişi, əgər indi o iyirmi beş yaşlı alman zabiti 
ilə rastlaşsaydı, ona deyərdi ki, gəl dava eləməyək və süngünü onun 
sinəsinə soxmazdı” və s. Lakin bu cür ”təmizlənmə” çox çəkmir, 
tezliklə hər şey unudulur. Zəminəni dəfn edib qəbiristanlıq darvazas-
ından çıxan kimi hamının fikri dəyişir: ”Salman da kişidir? Kişi 
Çanko kimi olar.” ”Salman mənə nə atalıq eləyib ki? Fərsiz oğlu 
fərsiz.” ”Hamı içir, mən də içirəm, hamı oynayır, mən də oynayıram.” 
”Gərək, sağlıq olsun, bəlkə Əhmədi də götürüb Qadirin yanına get-
dim...” ”Professor olanda nə olar, onun vicdanı olsaydı, mənə ”dörd” 
verməzdi.” ”Müharibənin qanunu beləydi, ya gərək sən öldürəsən, ya 
da ki səni öldürəcəklər. Mən neyləyə bilərdim ki?” və s. Yalnız baş-
ında müstəqil bir fikir olmayan Salman öz fikrini dəyişmir: ”Mən 
həkiməm. Mən həkiməm.” İnsan təbiəti daim bu cür ikiliyə malikdir. 
Hansı tərəfin üstünlük qazanacağı isə insanın tərbiyəsi, ümumi dün-
yagörüşü ilə, şəraitlə bağlıdır və keçmişdən bəri daim qəbiristanlığı 
babalar bir də ona görə hündür yerdə salıblar ki, insanlara görk olsun. 
Lakin daş evlərin sakinlərini tərbiyə etmək üçün, görünür, onların 
çoxunu qəbiristanlıqda saxlamaq lazım imiş.  
 86
Romanın süjetində bir ”dağınıqlıq” nəzərə çarpsa da, müəllif 
hadisələri məntiqi şəkildə əlaqələndirməyə çalışmışdır. Müxtəlif xətlər 
tədricən bir-biri ilə kəsişir və bağlanır. Hətta yuxarıdakı nümunələrdən 
göründüyü kimi, müəllif müəyyən bir dairə açarkən, ümumiləşdirmə 
apararkən əksər obrazları bir yerə toplayır və həmin dairəni eyni 
məntiqlə qapaya bilir.  
S. Səxavətin bu əsəri komik-psixoloji bir romandır. Komizm 
müəllifin təhkiyə dilində daha güclüdür və əksərən gözlənilməzlik 
maneri əsasında yaradılmışdır.  
Əlaqəsiz hadisələrin gözlənilməz əlaqələndirilməsi halları 
maraqlı tapıntı- detallarla müşaiyət olunur: ”... quş olub kəndlərinə 
uçmaq istədi və quş olmağın qeyri-mümkünlüyünü dərk edən kimi 
siqaret yandırdı.” ” Hərənin fikri bir tərəfdə idi və bu fikirlərin hamısı 
o zaman bir tərəfə yönəldi ki, külək qapını açdı. ”Hadisələrin 
gözlənilməz əlaqələndirilməsi yolu ilə komizm yaratma texnikası mü-
əllifin çox sevdiyi üsullardandır: ”Əsgərzadə istədi ki, arvadını ça-
ğırsın və birdən yadına düşdü ki, o çimir.” ”Onun yumruq boyda baş-
ına bir baş boyda yumruq da endi və Salman bu canavarın əlindən 
salamat çıxmaq ümidini huşu ilə bərabər tamam itirdi ” Bəzi hallarda 
komizm hazırcavablıq maneri ilə bağlıdır: ”Onlar çıxanda qapıçı 
onlara yaxınlaşıb salonun girəcəyinə yazılmış sözləri tərsinə dedi: 
”Xoş getdiniz.” Ümumi komik fonun yaradılmasında müqayisələrin 
də rolu vardır: ”Akif sarışın, dolu oğlan idi və tələbə yoldaşlarının 
hamısını ”beşlik taxta” hesab eləyirdi.” ”İndi Ziyanın ürəyindən, elə 
bil, daş asılmışdı və bu daş yelləndikcə Akifin başına dəyirdi”.  
Son dövrün bir sıra nəsr əsərlərində olduğu kimi, bu romanda 
da ”yazığı gəldi” ifadəsi bir üslub nümunəsi kimi özünü göstərir: ”Bu 
məhəllədə hamının Şahinağaya yazığı gəlirdi. Şahinağanın da 
pişiklərə”. ”Ziyanın Akifə yazığı gəldi”. ”Adamın bu daş evlərə yazığı 
gəlirdi”.  ”Akifin tut ağacına möhkəm yazığı gəldi” və s.  
Yazıçının lirik təsvir prosesində istifadə etdiyi məcaz və 
müqayisələrdə də yumor çaları duyulmaqdadır: ”Uzaqdakı dağın 
döşünə sıxılmış kəndin işıqları sayrışırdı, elə bil, göyün bir parçasını 
xəncərlə kəsib dağın döşünə atmışdılar.” ”Əliş kişinin ikimərtəbəli daş 
evindən on-on beş addım aralı qaranlıq idi. Bu qaranlıq o qədər qatı 
idi ki, onu bıçaqla da kəsmək olmazdı və onun qənimi işıq idi” və s.  
 
Roman Cəyran Səxavətin orijinal fərdi üslubunun daha uğurlu 
gələcəyindən xəbər verir. 
1983 
 87
YAZIÇI DİLİ VƏ  ƏDƏBİ DİL 
(B. Bayramovun ”Tək palıdın kölgəsi” romanı üzrə) 
 
Bədii ədəbiyyatın dili uzun müddət ədəbi dil ilə 
eyniləşdirilmiş, yazıçı üslubuna məxsus fərdi xüsusiyyətlər ədəbi dil 
norması kimi izah edilmişdir. Dil tarixinə dair dərslik, dərs vəsaiti və 
monoqrafiyalarda bu cəhət indi də güclü mühafizə olunmaqdadır. 
Vaxt olub ki, bədii əsərin dili sırf estetik kateqoriya, fərdi söz sənəti 
kimi öyrənilib, bədii dil məsələləri ədəbi dil problemlərindən təcrid 
edilib. Şübhəsiz, hər iki halda bədii əsərin dilinin spesifik hadisə - 
ədəbi dilin spesifik üslub forması olduğu unudulur. Bədii dil dövrün, 
epoxanın ədəbi dilinin tam və geniş ifadəsinə xidmət etmək imkanları 
ilə yanaşı, yazıçının çox sevdiyi, çox işlətdiyi, yalnız onun öz yaradı-
cılığı üçün tipik olan fərdi-üslubi vasitələrin də daşıyıcısıdır. Buna 
görə də yazıçı dili ədəbi dilin normalarına əsaslanmaqla, həm də ciddi 
spesifik keyfiyyətlərə malik olur. Baxmayaraq ki fərdi üslubun daşıy-
ıcıları obraz nitqində daha çox cəmləşir, lakin dilin qeyri-ədəbi 
ifadəlilik vasitələrindən, fərdi çalardan məhrum olan ”təmiz” yazıçı 
təhkiyəsi qeyri-mümkündür. Həqiqi sənət əsəri, ilk növbədə, ifadəlilik 
vasitələrinin zənginliyi ilə diqqəti cəlb edir və belə əsərlərdə yazıçı 
qələmi dilin bütün leksik və frazeoloji qatlarına nüfuz edir. Buna görə 
də həqiqi istedad ümumxalq dilinin zənginliklərini üzə çıxarmaq 
qüdrətinə malik olur, ədəbi dil hüdudları ilə məhdudlaşmayaraq, 
ümumxalq dili okeanına baş vurur. Şübhəsiz, belə bir yaradıcılıq 
prosesində bədii əsər sənətkarın fərdi yaradıcılıq axtarışlarının 
nəticələrini də əhatə edir.  
Həm tarixi, həm də müasir mövzularda, həm keçmişdə, həm 
də bu günlərdə yazılmış dram, nəsr və poeziya nümunələrinin dili bu 
fikrin təsdiqi üçün zəngin material verir. Biz konkret bir əsərin - xalq 
yazıçısı B.Bayramovun ”Tək palıdın kölgəsi”1 romanının dil 
faktlarına nəzər yetirməklə kifayətlənəcəyik.  
Romanda təsvir edilən hadisələr Sovet hakimiyyətinin ilk illəri 
ilə hazırkı dövrü birləşdirir. Şəhər həyatı, sadə adamların, tibb 
işçilərinin, vəzifəli şəxslərin fəaliyyəti, bu fəaliyyətin ümumi görü-
nüşü və nəticələri bizi 60 illik bir dövrün bir sıra hadisələri ilə tanış 
edir.  
Əsərdəki hadisələr Bacıxanım xətti və Kifayət - İnayət xətləri 
üzrə qurulmuşdur. Birinci xəttin təhkiyəçi obrazı ”Üçkünc” bağın 
                                                          
1 Á.Áàéðàìîâ. Øÿùÿðäÿí ýÿëÿí ãûç, Áàêû, «Éàçû÷û», 1984. 
 88
xidmətçisi Bacıxanım, ikinci xəttin təhkiyəçi obrazı müəllifdir. Birinci 
xətt 20-ci illərin sonlarında baş verən hadisələri, ikinci xətt hazırkı 
dövrlə bağlı məsələləri əhatə edir. Birincisinin Məmmədbəy, Mayax-
anım, Zülalov, Əlniyaz, Bacıxanım kimi, ikincisinin Kifayət, İnayət, 
Lələ, Mahnur kimi obrazları vardır. Əslində, bu iki dövrü birləşdirən 
Bacıxanım və Lələ (Lətif Zülalov) obrazlarıdır. Bir-birini dərin 
məhəbbətlə sevən İnayət və Kifayətlə, həkim Məmmədbəylə, onun 
arvadı Mayaxanımın istək və arzuları, sosial-ictimai və fərdi-psixoloji 
münasibətləri, xalqa xidməti, insanpərvərliyi ilə, Zülalov kimi ”bazbu-
rutlu”, ”pensneli”, ”peyğəmbər cildinə girmiş”, ”faytonlu” bir iblisin, 
bir canavarın bu ailəyə müdaxiləsi ilə bizi tanış edən də Bacıxanımdır.  
Təbii ki, Bacıxanımın və digər obrazların nitqi ilə müəllif 
təhkiyəsi fərqlidir. Doğrudur, Bacıxanım bir təhkiyəçi kimi ardıcıl 
deyildir, müəyyən hissədən sonra onun təhkiyəsini də müəllif 
təhkiyəsi əvəz edir, lakin əksər hadisələri yazıçı onun dilindən ver-
mişdir. Bacıxanımın nitqini müəllif obrazı səviyyəsində düşünmək 
olmaz. Çünki Bacıxanım özü də bir obrazdır və əsərdə müəllif obrazı 
səviyyəsinə qaldırılmamışdır. Müəllif haqlı olaraq buna cəhd etmir. 
Bacıxanım Məmmədbəyin, Mayaxanımın yanında tibbi xidmətlə bağlı 
bir çox sirləri öyrənmiş olsa da, şəhərdə məşhur mama-həkim kimi 
tanınsa da, özünü Əlniyazın yadigarı tək palıdın yerləşdiyi Üçkünc 
bağa həsr etmişdir və uzun müddətdir, bu bağın xidmətçisi vəzifəsində 
işləyir. Beləliklə, onun nitqi də realist yazıçı qələmi ilə yalnız bağ 
xidmətçisinin nitqi səviyyəsində tipikləşdirilə bilərdi və B.Bayramov 
bu cəhəti diqqətlə nəzərə almışdır. Elə buna görə də əsərdə qeyri-ədəbi 
nitq vasitələrinin - şivə çalarlı, loru, vulqar söz və ifadələrin ək-
səriyyəti onun təhkiyə dilindədir. Lap ilk cümlələrində bu cəhət aydın 
nəzərə çarpır: ”Boyuna-buxununa, geyiminə-geciminə baxırsan, 
deyirsən bəs un vursan yapışmaz, di gəl ki, almanı at kimi gəmirməyi 
özünə qalsın, cecəyini qolazlayır hara gəldi... Amma sallana-sallana 
havalanmağa gələndə gözlərinə bir tullantı dəydimi, der-der 
deyinirlər...” Göründüyü kimi, atmaq, tullamaq mənasında şivə çalarlı 
”qolazlamaq” sözü, kinayə və etiraz çalarlı ”özünə qalsın”, ”der-der 
deyinmək” ifadələri ilə yanaşı, Bacıxanımın müqayisələri də vulqar və 
qeyri-ədəbi xarakterdədir: ”boyuna-buxununa un vursan yapışmaz”, 
”almanı at kimi gəmirməyi”. B.Bayramov sözün məcazilik im-
kanlarından, ümumxalq dili ifadələrinin semantik tutumundan yaradı-
cılıqla, ustalıqla istifadə edən bir sənətkar kimi, buradakı ”havalan-
maq” sözünü də Bacıxanımın nitqində lazımi istiqamətdə mənalandıra 
bilmişdir: xalq dilində ”dəli olmaq”, ”başına hava gəlmək” mənasında 
 89
işlədilən bu söz verdiyimiz parçada Bacıxanımın sənətinə uyğun 
səciyyələndirilmiş - ”hava almağa, istirahətə gələndə” mənasında 
işlədilmiş, lakin kinayə çalarını da mühafizə etmişdir. Romanın dilinə 
qeyri-ədəbi normaları əks etdirən söz və ifadələr, müqayisə və 
məcazlar bu yolla daxil olur, obraz nitqi bu şəkildə tipikləşdirilir. Bu 
cəhətdən müəllif təhkiyəsi təmiz və ədəbi normalara daha uyğundur: 
”Günəş göyün ortasına millənəndə, sanki üfüqlər öz köynəyinin yax-
asını başdan-başa açdı. Yer üzünə xəfə, bürkü çökdürən buludların əli, 
ətəyi bir-birindən üzüldü. Mehin yolundan qalın-qalın pərdələr çəkildi, 
nəfəslər genişlənməyə, pörtmüş sifətlər alınıb-açılmağa üz qoydu... Bu 
mehdən, palıdın yarpaqlarını qımıldadan küləkdən, elə bil, İnayətin 
səmtinə heç nə əsmirdi...” 
Buradakı ”alınıb-açılmağa”, ”qımıldadan” sözləri canlı dan-
ışıq dili vasitələridir və ədəbi norma sayılmır. Lakin hadisə və 
obrazları xarakterizə etmək, bədii dili rəngləmək, zənginləşdirmək 
məqsədi ilə yazıçı bu cür vasitələrdən istifadə etmək imkanına malik-
dir, çünki yazıçı təhkiyəsi də bədii dildir və ədəbi normalarla tam 
eyniləşdirilmir.  
Danışıq dili sözlərindən yazıda düzgün istifadə etmədikdə 
sünilik dərhal hiss olunur. Ona görə də yazıçı, adətən, canlı danışıq 
dili sözlərini, şivə leksikasını, arxaizmləri, alınmaları, terminoloji söz 
və birləşmələri diqqətlə araşdırmalı olur və daha çox obraz nitqində 
işlədir. B. Bayramovun nəsrində də belədir: ”Tək palıdın kölgəsi” ro-
manının dilində ümumxalq dilinə məxsus çox rəngarəng söz və ifa-
dələrə rast gəlirik. Lakin yazıçı xalq dilindən götürdüyü söz və 
ifadələri olduğu kimi işlətməmiş, dilin potensial imkanları hesabına 
onları semantik cəhətdən gücləndirməyə çalışmışdır. Məsələn, xalq 
dilindən gələn ”pulunu balta kəsmir” ifadə-mübaliğəsini müəllif obraz 
nitqində ”Mənim kürəkənimin pulunu ovxarlı qəssab baltası da kəsə 
bilməz” şəklində kəskinləşdirmişdir ki, burada müəllif əlavəsinin - 
”ovxarlı qəssab baltası”nın mühüm rolu vardır. Metaforaların canlı 
dilə əsaslanan güclü formaları xalq ifadə tərzini saxlamaqla, olduqca 
xoş təsir bağışlayır. Kifayəti kəndə aparan sürücünün çayın kənarında 
çılpaq İnayətə dediyi ”Əynini gey, yekə kişisən” sözləri oxucuya 
ləzzət verir, keçmişin ədəb-ərkan ənənələrini yada salır.  
B.Bayramov obrazları xarakterizə etmək üçün müqayisələrin 
gücündən daha çox istifadə edir. ”Cavanlıq sənə çox yaraşır, Bacı, 
xənçələ gümüş yaraşan kimi” sözləri Lələnin - Zülalovun keçmişini, 
Bacıxanımın həyatını necə zəhərlədiyini yada salır; Kifayət Üçkünc 
bağı ”Bermud üçbucağı” adlandırır, ona görə ki məhəbbətin gizli duy-
 90
ğularını burada yaşamağa başlamış, məhəbbət tilsiminə burada düş-
müşdür. Bir çox müqayisələrdə şən yumor bənzəyənlə bənzədilənin 
gözlənilməz oxşarlığından doğur: ”Əlniyaz Bacıxanımın aləmində 
yenicə düvələk bağlamış balqabaq idi”. ”Elə bil, boğazı məxmərlə 
astarlanmışdı, səsi bişmiş barama ipəyi kimi yumyumşaq idi”, ”İnd-
inin qızlarının bir qismi baxırsan ki, şümaldı, tərdi-təravətlidi, nə təhər 
ki parnik xiyarı” (sonuncu müqayisə uğurlu olsa da, sintaktik quruluş 
alınmadır) və s. Ümumən B. Bayramov fikri müqayisələrlə ifadə 
etməyi xoşlayır (bu cəhət həm obraz nitqinə, həm də müəllif 
təhkiyəsinə aiddir): sucuq yerin qamışı təkin boy verib, ada dovşanı 
kimi yağlı-sığallı, ürəyim quru yer qurbağasına döndü, Mayaxanım öz 
dünyasında qır qazanı kimi qaynayırdı və s. Bəzi bədii təyinlər də bu 
müqayisələrə yaxındır: üst dodağı çərmək kişi, ”yunquşturm” geyimli 
arvad, uşaq-doğum loğmanı Məmmədbəy, əfibaşlı sual işarələri və s.  
Məhəlli və arxaik sözlər, alınmalar, terminoloji söz və birləş-
mələr romanın leksik tərkibinin mühüm bir hissəsini təşkil edir. 
Faktlar göstərir ki, canlı danışıq dilində işlənib, bədii dildə nisbətən az 
təsadüf edilən sözləri yerində işlətdikdə fikrin tutumu artır, emosional-
lıq güclənir. Əsərdə ”asfaltları oyalayıb” birləşməsi də, ”söhbətləri 
oyalananda” birləşməsi də vardır; birincisi fikrin adi, cari ifadə 
tərzidir, ikincisi metaforikdir, bədii və tutarlıdır. Eləcə də ”qayğılanır” 
sözü uğurla seçilmişdir. Bacıxanımın təhkiyəsində və dialoqlarda: bu 
qız azardardır, azaylanırdı, kirimişlik oldu, kürük, gürrahı, sürhay-
layıb gedib, bikeflənmisən, ölüşkümüşdü, yasalamışdılar, heylə, xıjmı-
nan, çöndü, düvələk, day (daha),qabqardı,dəbərtmək, sovlaya-sov-
laya, sovlu tiyə, dər-dəyişək, müxəllifat, səvərmək, sətnimək kimi 
sözlər romanın dilində fərdi-üslubi nitq vasitələridir və bunlardan bir 
Qismi, xüsusən fellərdən ibarət olanlar dilin zəruri elementləridir, ti-
pikləşdirmə prosesində istifadəsi mümkün olan leksik vahidlərdir. Ya-
zıqlaşdı, allandım (qızardım), hoqquldayıb güldü, milləndi (başı üstə 
yerə gəldi), quylamaq kimi məhəlli və ya arxaik çalarlı fellər, xozeyin, 
ağa, ləbbadəsilist, sicim kimi tarixizmlər də bu qəbildəndir; sorğu-
sualın altı - uğurlu metaforadır; qulaqlarına, elə bil, qızmar yeridi, üz-
gözünü şum eləmək, qılçalarının iliyinə deyirdin bəs dağlov yeriyir, 
cəng-cidala çıxmaq kimi ifadələr də xəlqidir.  
Romanın dilində profil, anfas, podmalçişka, duel, podruqa, 
mitinq, yunquşturm, pensne, ekspertiza, şankir, silist, ekzema, şpris, 
ampula, preparat, pnevmaniya, revmatizm, miokard, portmanat, dok-
tor, direktor, piramidon, profilaktik, ştamp, flakon, akuşerka, sani-
tarka, bnikarlo, furajka, filtr, konsilium kimi rus və Avropa; mürəxxəs 
 91
(olmaq), ləbbadə, qıfılbənd, müxəllifat və s. kimi ərəb-fars mənşəli 
alınmalar vardır. Bu cür sözlər hadisələrdən doğur və indiki nəslin 
başa düşməsi üçün çətinlik törətmir. Düyünlü müddəalar, mama 
həkimləri, tibb bacıları, tibb qardaşları, beşdəqiqəlik, tərifnamə, 
təşəkkürnamə, arayış kimi terminoloji sözlər və birləşmələr də əsərin 
mövzusu ilə bağlıdır.  
B.Bayramov yazıçı təhkiyəsini obrazlı məcazlarla rəngləyir, 
fikri emosional mübaliğə və kiçiltmələrlə, troplarla bədiiləşdirir. 
Bəzən hadisələri maraqlı metaforlaşdırmalarla nəql edir: ”Bacıxanım 
hansı kitabınsa yuxusunu pozurdu.” Sineqdoxalar obrazı 
səciyyələndirmə və ümumiləşdirmə gücü ilə nəzəri cəlb edir: ”Əli 
təsbehlilər, yarmapapaqlılar bu bağda seyrə çıxmasaydılar, yataqları 
daşa dönərdi”. ”Pensneli hər şeyə zənlə baxa-baxa çıxdı eyvana.” 
S.Rəhimov kimi, Bayram Bayramov da fikri qoşa sözlərlə, 
həmcins və ya sinonim söz və ifadələrlə qollu-qanadlı ifadə etməyi se-
vir və bu cəhət onun nəsr dilində bir üslubi keyfiyyət kimi özünü gös-
tərir: ”Əyninə yapışan-yaraşan xalatda tən-dürüst görünürdü”, ”silinib-
sığallanıb xalatı çıxarardı”, ”dalaşıb-cırmaqlaşmışdılar”, ”ağır-yüngül 
günləri, kamlı-nakam çağları”, ”kəndin-kəsəyin dərdini araşdırmaq”, 
”enli-uzun eyvanın tərcümeyi-halı” və s. cümlə və birləşmələr 
tərkibindəki qoşa sözlərə hələ əsərin ilk səhifələrində təsadüf edilir. 
Sonrakı səhifələrdə həm obraz nitqində, həm də müəllif təhkiyəsində 
bu cür: mülayim-sakit dolanır, məlul-müşkül baxıb, vaxtı-vədəsi 
qalmamışdı, boyuma-sinəmə tuturdu, qartal-çalağan, sel-su sənin 
taleyinə əl uzada bilməz kimi qoşa sözlər yüzlərcədir. Romanın 
dilində məfhumun incə çalarlarını əhatə edən zəngin sinonim 
cərgələrə tez-tez təsadüf edilir; məs.: ”Yaxşının yaxşısını deyib, 
nümunə elədiyin kimi, pisin də pisliyini, məkrini, yalanını, riyasını, 
xəyanətini, cinayətini de. ” 
B.Bayramov ayrı-ayrı söz və ifadələrdən, atalar sözləri və mə-
səllərdən obrazları səciyyələndirmə vasitəsi kimi geniş istifadə edir. 
”Ya lələ şələni basar, ya şələ lələni” məsəlinin ilk hissəsini 
xatırlatmaqla (”Lələ şələni basır, yəni Lələ qocalığa məhəl qoymur”) 
Lələnin - Lətif Zülalovun bütün dəhşətli keçmişini yada salır. Bu 
həmin Zülalovdur ki, ”şəhərdə faytonlu, sözü ötən bir idarənin 
başçısı” olmuş, cinayətlərinin çoxunu da vəzifəsinin köməyi ilə 
pərdələmiş, xeyirxah insanları ləkələmiş, Məmmədbəy kimi əsl xalq 
həkimini hər cəhətdən məhv etməyə çalışmışdır. Zülalovun 
əməllərinin nəticəsidir ki, Məmmədbəy evsiz-eşiksiz qalmış, 
xəstəxana küncündə yaşamalı olmuş, ağır xəstələri qoyub böyüklərin 
 92
arvadlarına baxmağa getmədiyi üçün dəfələrlə təhqir edilmiş, özünün 
dediyi kimi, az qala küçədə itin hürməyini də ondan görmüşlər. 
Zülalov bunlarla kifayətlənməyərək, Məmmədbəyin ictimai 
mənşəyinə əl atır, bu yoxsul balasının adındakı ”bəy” sözündən 
yapışır, müdir olmaq üçün doldurduğu anketə ”əfibaşlı sual işarəsi” 
qoyur və hamının ”allah” dediyi, ”mələk” hesab etdiyi Məmmədbəyi 
xalqa xidmətdən, yaşayışdan, dirilikdən məhrum etməyə çalışır. Hətta 
kinayə ilə onun bığını da ”bəy bığı” adlandırırlar. Məmmədbəy öz 
xalqının sağlamlığı, artması, inkişafı uğrunda hər şeyi qurban verməyə 
hazır olduğu halda, Zülalov xalq üçün yanan hər bir işığı əzazilliklə 
söndürmək, məhv etməklə məşğuldur. Zülalovun simasında şərin, 
xəyanətin ”gizli, qapqara, qıllı əli” xeyirxah insanların həyatına 
uzanır, həm də canavar hərisliyi, canavar cəsarəti ilə uzanır. Zülalov 
kimilərin təbiətindəki yırtıcılığı başa düşə bilməyən Bacıxanım 
suallar, müəmmalar qarşısında qalır, anlaya bilmir ki, nə üçün mələk 
kimi bir adam - Məmmədbəy birdən-birə öz vəzifəsindən, ev-
eşiyindən, hələ üstəlik öz arvadından da əl çəkməli oldu. Bacıxanım 
görə bilmir ki, Zülalov çox dəhşətli bir iblisdir və bu iblisin devizi çox 
murdardır: ”Sənədsiz-sübutsuz vicdan havadır, əzizim, küləkli hava... 
Möhürlə, ştampla, qolla vicdanın qapısını elə qıfıllayırlar ki, nəfəsi 
birdəfəlik batır.” Zülalov özündən, öz xidmətlərindən çox razıdır, 
hiylə və saxtakarlıq yolu ilə yüz dəfələrlə ”filtrdən keçdiyini” 
riyakarlıqla yada salır: ”Burada neçə-neçə tərifnamə, təşəkkürnamə 
var mənim barəmdə. Elə arayışlarım, xasiyyətnamələrim var ki, dağa 
vursan, dağı yarar. Mən can qoymuşam, mən mənəm...” Bütün bu 
misallardakı səciyyəvi sözlər və birləşmələr hər iki qütbü yaxşı 
xarakterizə edir, Zülalov kimiləri qoruyub saxlayan, filtrdən keçirən, 
onu arayış, tərifnamə, təşəkkürnamələrlə mühafizə edənlərin özlərini 
də nifrət obyektinə çevirir.  
Lətif Zülalov - Lələ belə adamdır və qəribədir ki, ”Qətl 
günü”ndəki Salahov kimi, tale onun da uzun müddət cəmiyyətdə öz 
yaramaz əməllərini davam etdirməsinə imkan verir, hələ bir fərdi 
pensiya da alır, hələ bir onun heykəlini də qoymağı təklif edən ağzı 
göyçəklər tapılır. Zülalovun bəd əməlləri 40-45 il sonra da öz 
”bəhrəsini” verir, Kifayət və İnayət kimi gənclərin sağlam ailə 
qurmasına mane olur. Məhz yazıçını da düşündürən bu cəhətdir və o, 
buna tipik söz və ifadələrlə, uğurla tapılmış incə detallarla nail 
olmuşdur. Bir nəfər yaramazın yüksək bir vəzifəni ələ keçirməsi uzun 
müddət cəmiyyətdə öz mənfi təsirini saxlayır, ictimai inkişaf və əxlaq 
məsələlərində mənfi izlər qoyur.  
 93
Romanın bədii sintaksisi ədəbi dil normalarına əksərən uyğun 
olsa da, obraz və müəllif dilində cümlə üzvlərinin inversiyası mühüm 
yer tutur. Lakin bu inversiya süni emosionallıq vasitəsi olmayıb, canlı 
dilin xüsusiyyətləri və məntiqi vurğu ilə bağlıdır. B. Bayramov müasir 
nəsrdə geniş işlənən, lakin kökü qədimlərlə bağlı olan sintaktik 
parselyasiyalardan da müvafiq şəkildə istifadə etmişdir. 
Parselyasiyalar - qoşulma və ya əlavə cümlələr əsas cümlədən sonra 
gəlməklə (nöqtə və ya vergüllə ayrılaraq), sanki əsas cümlədə 
söylənməli olan, lakin sonradan yada düşən və ya əvvəlki fikri 
dolğunlaşdırmaq, izah etmək, konkret nümunələrlə isbat etmək 
xarakteri daşıyan yarımçıq cümlələrdən ibarətdir və çox zaman lirik 
bədii dil üçün faydalı vasitələr olduğundan B.Bayramov da yeri 
gəldikcə belə cümlə quruluşlarına müraciət etmişdir: ”Bacıxanım... 
bütün sahəni silib ayna kimi təmizə çıxarana qədər dinclik tapmazdı. 
İstər alaçalpov qar töksün, istər külək tüğyan eləsin, istər ilk 
baharın alagöz səhəri, rayihəli mehi onun qırışlar cığır salmış əlini 
oxşasın.” Bu cür cümlə quruluşları arabir obraz nitqində də müşahidə 
olunur: ”Maya, mehribanım, elə yavaş-yavaş, xırda-xırda baxıram ki, 
mütəxəssis kadrlarımız əmələ gəlməkdədir. Mama həkimləri, 
akuşerkalar, tibb bacıları, tibb qardaşları. ” 
 
 
B.Bayramovun ”Tək palıdın kölgəsi” romanı ideya-estetik 
keyfiyyətlərinə, aşılamaq istədiyi arzu və amallara, bədii fikrin 
əhəmiyyətinə görə xeyirxah məqsədlər daşıyır, millət və xalq 
fədailərinin qarşısına çıxan pensneli iblisləri bədii və obrazlı dil ilə 
ifşa edir, insan üçün daxildən gələn səs - vicdan səsi arzulayır, insanı 
mənəvi kamilliyə səsləyir.  
 
1984 
 
 
 94
 
AĞ DƏRƏNİN RƏNGLƏR ALƏMİ 
 
Dünya ədəbiyyatının təcrübəsi göstərir ki, yazıçı sadəcə olaraq 
bir mövzudan başqa bir mövzuya keçmir, yalnız hadisələrin məntiqini, 
inkişaf yolunu izləməklə qalmır, eyni zamanda özünün inkişaf yolunu 
əsərlərində mühafizə edir, öz obrazlar dünyasının, mövzularının 
arasıkəsilməz hərəkətini əks etdirir. Yazıçının müxtəlif kitabları onun 
ömür boyu yazdığı bir kitabda birləşir və hər bir kitab bu ümuminin 
bir səhifəsidir.  
Əkrəm Əylislinin ”Ağ dərə” romanı1 onun ”ömür boyu 
yazdığı” kitabın yeni bir səhifəsidir, yazıçının ilk romanıdır. 
Doğrudur, roman hələ bitməyib, biz onun hələlik yalnız birinci kitabı 
ilə tanış ola bilmişik, lakin elə bu hissədən aydın olur ki, bu əsər 
sosial-bədii keyfiyyətləri ilə oxucuların marağına səbəb olacaqdır. 
Ə.Əylisli yenə də özünəməxsus şairanə bir dil ilə, poeziya dili ilə, 
lirik, həzin bir intonasiya ilə danışır, dünyaya həm böyüklərin, həm də 
uşaqların gözü ilə, uşaq saflığı ilə baxmağa çalışır, uşaq saflığını 
təbiətin saflığı ilə, rənglərin şəfəqləri ilə birləşdirir. Yazıçı bu əsərdə 
üslubunu daha da inkişaf etdirmiş, nəsrin şeriyyətini yaratmaqda 
xüsusi məharət göstərmişdir.  
Ə. Əylisli bizim bu qalmaqallı dünyamıza, bizim bu acılı-
şirinli dünyamıza bu dəfə balaca Mehdinin gözləri ilə baxır, daha çox 
Mehdinin nəzərlərini bu aləmə toplayır. 13 yaşlı bu uşaq təbiətin min 
bir rəngini fərqləndirmək qüdrətinə malikdir. Onun seçdiyi və 
mənalandırdığı bu rənglərə torpağın, suyun, ağacların, dağların, 
dərələrin, günəşin, ulduzların rəngləri ilə yanaşı, atası Həbib 
müəllimin, anası Pakizənin, şəhərdən gəlmiş əmisi Ramazanın, bibisi 
Səidənin, qonşu qadın Dosta arvadın, kənd camaatının rəngləri də 
qarışır. Bu rənglər - şüalar içərisində yaşıdları Şəmsiyyə və Leylinin 
rəngləri də parlaq görünür. Bu rənglər - şüalar içərisində Validin qara 
kölgəsi daha aydın seçilir.  
Uşaq dünyası Əkrəmin poeziyasında bütün incə, elastik, işıqlı 
cəhətləri ilə, tarixi mərhələnin mənəvi-texniki inkişafına uyğun 
səviyyədə, yüksək sənət dilində əbədiləşir. Şair duyğusu ilə yazılmış 
bu romanda Mehdi öz hərəkətləri, düşüncə və təfəkkürü, sevgisi - 
rəngli, işıqlı məhəbbəti ilə insan ülviliyinin insan övladında 
mühafizəsidir. Bu, oxucunu riqqətə gətirir. Mehdinin həyatda seçdiyi 
                                                          
1 ”Азярбайъан” журн., 1984, № 6. 
 95
rənglər, gördüyü yuxular onun arzu və istəklərini, insana, cəmiyyətə, 
təbiətə məhəbbət və münasibətini əfsunlu bir dil ilə açıb göstərir.  
Lakin romanda ”bu dünya”ya yalnız uşaq gözü ilə baxılmır. 
Orta nəslin Ramazan, Hilal, Pakizə kimi nümayəndələri bu həyatı 
daha gözəl görmək istəyir. Buzbulaq torpağını - ana vətənin bu kiçik 
parçasını və bu parçanın timsalında bütün vətəni insan zəhmətilə daha 
işıqlı bir dünyaya çevirmək istəyirlər.  
Uzun ayrılıqdan sonra müvəqqəti kəndə gələn Ramazan bu 
yerlərdə uşaq vaxtı gördüklərini görə bilmir, qəlbində narazılıq və 
narahat çırpıntılar baş qaldırır. Bəlkə Ramazan uşaqlıq illərinin 
Buzbulaq dünyasını olduğu kimi görə bilmədiyi üçün narahat olur? 
Bəlkə o, bu müddət ərzində baş vermiş dəyişiklikləri qəbul edə bilmir?  
Ramazanın qəlbi xoş duyğularla döyünür; o, kəndi, onun mey-
və bağlarını, bostanlarını, taxıl zəmilərini gəzmək, söyüdlərin köl-
gəsində dincəlmək, sinə dolusu nəfəs almaq istəyir. Lakin 
arzuladıqlarını kənddə görə bilmir. Məlum olur ki, bu torpaqlar 
insanların istəyincə becərilmir, torpaqların sevdiyi bitkilər əkilmir. 
Hələ ağaclar... Ramazanın bir-bir xatırladığı ağaclardan bir nişanə 
qalmayıb: ”...hər ağac yoxa çıxdıqca, bir ağac kölgəsi də otu, çəməni 
ilə birgə yer üzündən həmişəlik yoxa çıxmışdı. Və hər ağac kölgəsi 
yoxa çıxdıqca, bir dəstə quşun səsi o bağlardan həmişəlik kəsilmişdi.” 
Romanda lirik və həzin bir intonasiya ilə kəndlə bağlı bir sıra 
ciddi problemlərə toxunulmuşdur. Ramazanı daha çox kədərləndirən 
Buzbulaq torpaqlarını bu torpaqların sevmədiyi, iki-üç ildən bir şaxta 
vurub saraldan, yenidən əkilməli olan və beləliklə də bir çoxlarının 
havayı gəlir mənbəyinə çevrilən üzümlüklərdir. Torpağı öyrənmədən, 
onun nəyi sevdiyini, nəyi yetirdiyini nəzərə almadan birdən-birə onun 
taxıl zəmilərini, səsli-küylü, nəğməli ağaclarını məhv edib, yerində 
”çaxır üzümü bağları” salmaq kəndi və onun gələcəyini düşünən 
adamları narazı salır: ”... hər birinin böyrünə az qala bir ton ağırlı-
ğında beton dirək basdırılmış (zəhərindən, dava-dərmanından allahın 
qarğası da bezar gəzən) xaçpərəst qəbiristanlığına oxşayan o çaxır 
üzümü bağlarından da Buzbulağa heç vaxt bağ olmayacaqdı. 
Buzbulağın müəllimi də, çobanı da bunu gözəl bilirdi.” 
Kəndlinin işə, əməyə münasibəti, əmək tərbiyəsi mühüm 
məsələdir. Ramazan görür və acı təəssüflə hiss edir ki, bu kənddə ucda 
yeyib, ortada gəzən, işləməyə-işləməyə böyük sərvət toplayan Valid 
kimilər, ”ömründə bir ağac böyütməyən” adamlar vardır: ”Bir var ki, 
göz açıb ağac əkildiyini görəsən, bir də var - göz açıb, ağacın 
kəsildiyini görəsən. Ömründə bir ağac böyütməyənin kənd üçün övlad 
 96
böyütməyi də mümkün deyildi.” ”Kəndlinin hələ torpaqdan əli 
üzülməyən son nəslinin nümayəndələrini təbiətin ”Qırmızı kitab”ına 
salmaq lazımdır” deyən Ramazanın fikirləri ilə razılaşmamaq olmur. 
Kəndlinin təsərrüfatsızlığı, torpağa maraq və məhəbbətinin azalması 
onu narahat edir.  
Ramazanı təəccübləndirən, narazı salan başqa bir məsələ də 
planların kağız üzərində icrasıdır. Təsərrüfat başçıları ”aldım - satdım” 
oyunu oynayırlar və arada heç bir şey yoxdur: ”Guya mən əkmişəm, 
satmışam, sən də alıb yemisən. Sübut elə ki, yeməmisən. ”Yazıçı 
əliəyriliyi, rüşvətxorluğu, dolayı yollarla sərvət toplama hallarını yaşlı 
Şahsuvar kişinin dili ilə, həm də real və köklü mülahizələrlə ifşa edir: 
”İndi o vaxtkından varlıdı camaat, pulludu... Ancaq dolanışıq, 
bacoğlu, pulnan, paltarnan deyil. O vaxtın dolanışığı bu mənada 
yaxşıydı ki, hər kəs öz çörəyini yeyirdi. Özü də iştahnan, ləzzətnən. 
Buna görə də insanlarda insanlıq vardı.” Şahsuvar ”o vaxtlar” 
deyərkən Ramazanın kənddə olduğu 25-30 il əvvəli -40-50-ci illəri 
nəzərdə tutur.  
Romanın bölmələrindən biri ”Yağış” adlanır və bu fəsil - həm 
həqiqi, həm də məcazi mənada - belə bir fəlsəfi qənaət yaradır ki, 
təbiət qüvvələri ilə, imkan və şəraitlə hesablaşmaq, çətin ayaqda xalqı, 
onun güzəranını nəzərdə tutmaq lazımdır. Kolxoz sədri Şahsuvar da 
belə edir. Ara verməyən yağışlarda məhsulun - taxılın, noxudun, otun 
batdığını görüb, yeganə düzgün yolu camaatı həvəsləndirməkdə, hər 
kəsi öz mənafeyi və beləliklə, ictimai mənafe naminə taxılı, noxudu, 
təsərrüfat məhsullarını toplamaqda görür; başqa cür heç nə ələ 
gəlməzdi, hər şey batardı; buna görə də hamını bir yerə yığıb, ”hər kəs 
özünə biçəcək” deyə camaatı sahələrə yönəldir. Həm də sədr bilir ki, 
bunu qanunla yox, vicdanla edir: ”Və lap axırda sədr birdən tutulub, 
doluxsunub, az qala ağlaya-ağlaya əlavə elədi: - Əgər göydə allah 
varsa, görür ki, mən xalq düşməni deyiləm. ”Az vaxt ərzində camaat 
taxılı, noxudu, yoncanı, otu biçib evinə daşıyır, məhsulu batmağa 
qoymurlar: ”... yayın ortasında evlərdə sobalar qurdular, o taxılı 
buzbulaqlılar nəfəsləri ilə isidib, canlarının hərarəti ilə qurutdular, - 
döyüb, sovurub, şədərədən, xəlbirdən keçirib, çuvallara, kisələrə 
yığdılar, - özü də sevinə-sevinə, deyib gülə-gülə, gecə-gündüz sədrin 
atasına rəhmət oxuya-oxuya. ”Lakin budur, avqustun ortalarında - 
yağışlar kəsən kimi dalbadal komissiyalar gəlir, üç günlük 
məhkəmədən sonra kolxoz sədri Şahsuvara altı il iş kəsilir, hesabdar, 
anbardar və bağ briqadiri də həbs edilir.  
Eyni analoji hadisəyə Vaqif Nəsibin ”Omaroğlunun 
 97
qayıtması” hekayəsində də rast gəlirik: xalq üçün yanan, xalqı 
düşünən Omaroğlunu, camaatı yaxşı dolandırmaq üçün əkin sahələrini 
genişləndirdiyinə görə, rayon prokuroru Ağamalıyevin göstərişi ilə 
”maşına basıb”, evini, əmlakını müsadirə edirlər.  
Tənqidçi V.Yusifli bu barədə yazır: ”Heç şübhəsiz, Omaroğlu 
bu cəzaya layiq deyildi. Bir kəndin yaşaması naminə o belə hərəkət 
etməyə məcbur idi. Lakin məhkəmədə - Müsəllim kişi başda olmaqla 
hamı onun üzünə durur. Halbuki el təəssübünü çəkən bir adama məhz 
el ağsaqqalları dayaq olmalıydılar”1. Bu sözləri eynilə Şahsuvar 
haqqında da söyləmək olar. Buzbulaq camaatı onu müdafiə etmək 
əvəzinə, dolayır, ələ salır, sədrin: ”Məni tutdursaz, elə siz 
tutduracaqsız” sözlərinə: ”Hi-hi... biz niyə, sədr? Səni tutan tutacaq” 
cavabını verirlər, ona ayama qoyurlar.  
Ramazan da bu yağışların qurbanıdır. Ramazanın ailə 
narazılıqları, Səidənin, Cəvahirin kədərli həyatı da bu yağışlarla 
bağlıdır. Bu yağışlar olmasa idi, Ramazan tutulmaq təhlükəsindən 
qurtarmaq üçün sevgilisi Cəvahiri qoyub şəhərə getməzdi, xaraktercə 
tamam başqa adam olan yəhudi qızı Rozaya rast gəlməzdi, yaşı qırxı 
keçəndən sonra uşaqları olmazdı, Ramazan on iki-on üç il əvvəl kəndə 
gedib bacısı Səidəni uşağa qulluqçu aparmazdı, nəticədə indi 30 
yaşlarında olan Səidə ərsiz qalmazdı. Səidə ilə əlaqədar epizodlar son 
dərəcə hüznlü və kədərlidir.  
İndi Ramazan Səidəni kəndə gətirib ki, ərə versin. Lakin tale 
amansızdır: Səidənin uğuruna çıxan adam əyyaş və fırıldaqçı, öz 
arvadının qatilidir; balaca Mehdinin işıqlı ürəyi də, atası Həbibin dü-
şüncəli beyni də bilir ki, Vahid bu ailəyə münasib adam deyil.  
Ə.Əylislinin Kramersdən verdiyi ”...mən - elə mənəm, amma 
dünya daha genişdir” sözlərini çox şeyə aid etmək olar. Sənətkar dilin 
imkanlarından bacardıqca istifadəyə çalışır, lakin dil elə dildir, 
tükənməzdir. Hər bir görkəmli yazıçı onun yeni keyfiyyətlərini üzə 
çıxara bilir. Əkrəmdə poetik, ornamental nəsrdən, şairanəlikdən çox 
danışılıb. Ornamental və ya poetik nəsrin fərqləndirici əlaməti onun 
şeirə yaxınlığıdır. Ornamental nəsrin dili ”ifadə etməyin neytral 
vasitəsi və ya sistemi” olmayıb, ”qarşılıqlı əlaqənin bədii, mənalı 
elementidir”2. Ornamental nəsrin şerə yaxınlığı sözün ümumi 
səciyyəsi ilə yaradılır ki, bu halda söz ”nəsrlik” keyfiyyətini, 
hərəkətsizliyini, bölünməzliyini, əşyaya bilavasitə aidiyyətini itirmiş 
                                                          
1 «Àçÿðáàéúàí» æóðí., 1984, ¹ 6, ñ.177. 
2 Â.Ì.Æèðìóíñêèé. Âîïðîñû òåîðèè ëèòåðàòóðû. Ë., 1928, ñ.173. 
 98
olur. Sözün predmetliliyi, obyektiv reallıqla əlaqəsi çox vaxt zəifləyir. 
Bəzən hətta sözlər arasında məntiqi əlaqələr də zəifləyir. Bunların 
hesabına sözlərin assosiativliyi inkişaf edir, assosiativ əlaqə genişlənir. 
”Şeirdə olduğu kimi, söz öz ”ayrıcalığını” itirir, mətndəki digər 
sözlərlə gah analoji cəhətə görə, gah da kontrast təşkil edərək 
yaxınlaşır və ya uzaqlaşır. Beləliklə, söz müstəqil estetik qiymətə 
malik olub, ”praktik” sözə qarşı durur. Spesifik bədii dil axtarışları, 
təbii dildən uzaqlaşma müxtəlif istiqamətlər alır və fikir mətnin ritmik 
qurulmasına, xüsusi sintaktik qurulmaya - rəngarəng inversiyalara 
əsaslanır, ornamental söz işlətmə üsullarına müraciət edilir”1.  
Bu keyfiyyətlər Əkrəmin bütün nəsr əsərlərinə aiddir. ”Ağ 
dərə” romanında isə şairanəlik Mehdinin düşüncə və təfəkküründə, 
təbiətə, insanlara, səslərə, rənglərə münasibətində, yazıçının öz 
təhkiyə dilində, təsvir, ifadə vasitə və üsullarında özünü göstərir.  
Əkrəmin şeriyyət yaradan qəribə dil vasitələri içərisində 
başlıca olaraq onun nəsr dilinə məxsus olan fərdi-üslubi birləşmələr 
mühüm yer tutur: gilas iyi, ulduzların rəngi, gilas ağaclarının həzin 
ah-naləsi, o kövrəkliyin, həzinliyin iyi, Buzbulağın ayı, qorxunun iyi, 
saflığın, sərinliyin tamı, hərflərin rəngi, ”s” ilə ”i”-nin yasəməni rən-
gi, rənglərin nağılı, yasəməni işıq, yaşıl-yaşıl yaşayan ot, (Mehdinin) 
o yaşıl aləmi və s. Bunların çoxu metaforlaşdırma yolu ilə yaradılmış-
dır; insana, başqa canlı və cansız varlıqlara, müxtəlif əşya və predmet-
lərə aid olan xüsusiyyətlər zərif, mücərrəd anlayışlara köçürülmüş, 
nəzərdə tutulan əlamətlər görülməsi, duyulması çətin olan varlıqlarda 
axtarılmış və ya ağaclar, insanlar onlara aidiyyəti olmayan əlamətlərlə 
əlamətləndirilmişdir. Bəzən də metafora mücərrəd əlamətin mücərrəd 
varlığa aid edilməsi ilə yaradılmışdır.  
Lirik, ornamental, poetik nəsr təsvir edilənin təsvirindən çox, 
dünyanın emosional qavranılmasının adekvat təsvirinə cəhd edir. Bu 
təsvirdə dünyanın ”obyektiv” görünüşünün bütün nisbəti pozulur, ha-
disə və əlamətlər assosiasiyalarla, emosiyalarla əlaqələndirilir. Adət-
olunmuş əlaqələrin dağıdılması, çox uzaq ideyaların əlaqələndirilməsi 
təsvirin əsas prinsipinə, söz sənətinin əsas metoduna çevrilir2. 
Əkrəm ”dünya” sözünü müxtəlif məqamlarda təkrar-təkrar 
işlətməklə maddi və mənəvi dünyamızla bağlı rənglərin neçə cür 
çalarını yaradır. Onun bədii dilinin poetik imkanlarını artıran 
                                                          
1 Âîïðîñû ÿçûêà ñîâðåìåííîé ðóññêîé ëèòåðàòóðû. Èçä. «Íàóêà», Ì., 
1971, ñ.97-98. 
2 Éåíÿ îðàäà, ñ.98. 
 99
vasitələrdən biri də bu sözün işləndiyi birləşmələrdir: ”dünyanın 
Buzbulaq deyilən yerində”, ”dünyanın ən sehrli üzərliyini bitirən”, 
”dünyanın ən qiymətli şəxsi əmlakı”, ”dünyanın ən dəhşətli xarabası”, 
”dünyanın ən yaşıl otu”, ”dünya-aləm həmişə adamla dolu idi”, ”bu 
dünyanın suyu sudan dadlı idi”, ”dünyanın qarlı dağları”, ”dünyanın 
yasəməni işığı”, ”dünyanın otu, suyu, daşı, torpağı”, ”bu dünyanın 
insanı, heyvanı, quşu, ağacı”, ”dünyanın bircə qırğısı”, ”dünyanın ən 
yaxşı baltası” və s. Əkrəm hər dəfə dünyanı bu cür Buzbulağın yeri, 
göyü, ulduzu, insanı, heyvanı, ağacı, quşu, suyu, otu ilə 
əlaqələndirməklə dünyanın uzaq-uzaq guşələri ilə balaca Buzbulaq 
arasında gözəgörünməz əlaqələr yaradır, bütövlükdə Yer kürəsinin 
səadətini balaca Buzbulağın səadəti ilə ölçməyi təlqin edir.  
Təbiət və insan, ağaclar və adamlar Əkrəmin nəsrində daim 
vəhdətdə təsvir edilir. Onun əsərlərində təbiətə sevgi insana sevgidən, 
insanın bu aləmə, bu işıqlı dünyaya, quşlara, ağaclara məhəbbətindən 
irəli gəlir. Təbiət duyğusu Əkrəmdə çox güclüdür: ”Görünür, həyat 
deyilən şey də elə bu idi: otun necə qalxdığını, körpəcə bostan tağının 
necə boy atdığını, günəşin istiliyini, ayın sərinliyini, suyun dadını, 
yuxunun ləzzətini, hətta quşun hansı həvəsdən oxuduğunu və 
qarışqanın hansı ehtiyacdan dən daşıdığını da hər an görəsən, duyasan, 
biləsən...” Fikirlərin munisliyi, həzinliyi ifadə tərzinin zərifliyi ilə 
birləşir, ritm, intonasiya ilə yanaşı, şerə məxsus assonans və 
alliterasiyalar romanın dilini poetikləşdirir: ”bu dünyanın suyu sudan 
duru idi”, ”günəşin işığı işıqdan işıqlıydı” və s.  
Obraz nitqi ilə müəllif təhkiyəsinin birləşməsi Əkrəmin 
yaradıcılığı üçün də səciyyəvidir. Bu prosesdə yazıçı mühakiməsi ilə 
obraz düşüncəsi ustalıqla birləşdirilir. Lakin çox nadir hallarda ifadə 
tərzi obrazın səciyyəsinə uyğun gəlmir. Təhkiyə prosesində verilən və 
Mehdinin düşüncəsinin məhsulu kimi nəzərdə tutulan ”İtin-pişiyin 
olum, ay allah, o pişik niyə elə gözəl idi?” cümləsində ”itin-pişiyin 
olum” ifadəsini rənglərin səsini, səslərin rəngini duyan bir uşağa 
yapışdırmaq olmur.  
Əkrəm hazır xalq ifadələrinə az müraciət edir. Bunlar sanki 
onun üslubunun özünəməxsusluğunu pozarmış. Ona görə də romanın 
dilində ”xiyar puluynan alınan eşşək suda boğular” tipli məsəllər çox 
azdır, romanın üslubu üçün aparıcı əlamət deyildir.  
Elçinin ”Mahmud və Məryəm” romanında olduğu kimi, bu 
romanda da fikrin dəlillər və sübutlarla təsviri, təsdiqi mühüm yer tu-
tur. Əsərdə ”çünki” bağlayıcılı səbəb budaq cümlələrinin çoxluğu az 
qala müəllif üslubunu tanıdan bir əlamət kimi çıxış edir. Romanan dili 
 100
üçün cümlənin əvvəlində işlənən ”və” bağlayıcısı da üslubi əlamətdir. 
Bu cür cümlələrdə ”və” təkcə müxtəlif cümlələr və abzaslar arasındakı 
fikirləri bağlamağa deyil, emosionnallığa da xidmət edir.  
”Ağ dərə” zövqlə, istedadla yazılmış bir əsərdir. Ağ dərənin 
rənglər aləmi ilə əsər tamamlandıqdan sonra daha ətraflı tanış olaca-
ğıq.  
1984 
 101
TƏBİƏT VƏ GÖZƏLLİK ŞAİRİ 
 
40 ilə yaxın yaradıcılıq yolu keçmiş Hüseyn Arifin gözəl 
poeziyası klassik ədəbiyyatımızın nəhəng simalarının, şifahi xalq 
ədəbiyyatı yaradıcılarının ədəbi-bədii irsi zəminində formalaşmışdır. 
Burada rus və dünya ədəbiyyatının da payı vardır. Lakin Hüseyn Arif 
poeziyası daha çox M.P.Vaqif - Aşıq Ələsgər - S.Vurğun poeziyası 
qəlibində mayalanmışdır. Bu xəttə, xüsusən Ələsgər şerinə vurğunlu-
ğunu şair: ”O (Ələsgər - Q.K.), Vaqifdən sonra, Vurğundan əvvəl, Elə 
bil, saz tutub, söz deməliydi” misralarında gözəl ifadə etmişdir. Səməd 
Vurğun poeziyasının xəlqi ruhu sonrakı ədəbiyyatımızda Hüseyn Arif 
yaradıcılığı ilə xeyli zənginləşmişdir. Xalq şerinin min il əvvəldən 
süzülüb gələn ən yaxşı keyfiyyətlərinə onun şeir dünyasında rast 
gəlmək mümkündür.  
Hüseyn Arifin poeziyasının xüsusi bir rəngi, boyası var. Bu 
boyanı onun şerindən ayırmaq olmaz. Ayırmaq mümkün olsa, şeir bü-
tün ifadəlilik vasitələrindən məhrum olar, bu poeziyanın canına 
hopmuş hikmətlər, aforizmlər, ifadələr, ümumiləşmiş fikir-obrazlar, 
babaların deyim tərzinə uyğun deyimlər, təzadlar, obrazlı müqayisələr, 
bütün emosional məcazlar yox olar. Onun şeirlərini oxuduqda dil iliş-
mir, oxucu kəkələmir, misralar ana südü kimi, bulaq suyu kimi içilir. 
Bu şeirləri oxuduqda baş yorulmur, beyin sancmır, əksinə, nəfəs 
genişlənir, bədən sanki şəkərlə, şərbətlə qidalanır. Hüseynin ifadə tərzi 
gözəl və təbiidir, fikirləri yeni və səmimidir. O, bizim yüz dəfələrlə 
gördüyümüz əşyalarda, müşahidə etdiyimiz hadisələrdə yeni 
keyfiyyətlər görmək, onu yeni şəkildə mənalandırmaq qüdrətinə 
malikdir. Buna görə də Hüseyn Arif oxunur və sevilir.  
Günü vətənin ucsuz-bucaqsız düzlərində, başı göyləri dələn 
dağlarında, dibi gün görməyən meşələrində, yaşıl zəmi və tarlalarında, 
əzəmətli quruculuq meydanlarında keçir. Lilparlı buz bulaqlardan, elin 
yetirdiyi min cür nemətlərdən söz açır. Xınalı qayalar, naxışlı daşlar, 
Koroğlu nişanəli, Cavanşir izli dağlar, laləli, nərgizli, yarpızlı 
çəmənlər dilinin əzbəridir. Təbiət dostu, insan dostu, ana torpağın əzi-
zi, sevimlisidir. Bəxtinə gözəllik düşüb, ruhu həqiqi şair duyğuları ilə 
mayalanıb. El üçün saz çalıb söz qoşmaqdan yorulmur. Elinin 
unudulmaz şairidir:  
 Getməz qulaqlardan Hüseyn Arif,  
 Son aşıq sazını çalana kimi.  
 
Adi yoncanı, yovşanı, yarpızı vətənin bir zərrəsi kimi sevir, 
 102
əzizləyir. ”Zirvələrdən zirvələrə gedən yolu məndən soruş”, ”Ceyranı 
da, cüyürü də nəsil-nəsil tanıyıram” deyən şair adi yovşan kolunun 
qoynunda sənətkar şair duyğusu ilə kəşf edilə bilən neçə-neçə sirlər 
gizləndiyini qeyd edir: ”A Yonca, a Yovşan, bircə gün sizi Unutsam, 
bilin ki, unudulmuşam.” 
”Bir ovuc torpaqdan dönən deyiləm, Bir ovuc torpağa dönənə 
kimi” misralarında torpağa, ana yurda bağlılıq çox güclüdür. Təbiət və 
təbiətin insanlara bəxş etdiyi nemətlər Hüseynin qəlbini qürurla 
doldurur, onu riqqətə gətirir, daim özünə çəkir:  
 
 Gəl çıxaq seyrinə uca dağların,  
 Çəmən olan yerdə xalça nə lazım.  
 Gözündən su içək buz bulaqların,  
 Lilpar olan yerdə dolça nə lazım.  
 Nə kaman götürək, nə tar, nə qaval,  
 Orda nəğmə də var, nəğməkar da var...  
 
Şair təbiətin qoynunda təbiətlə təkbətək dolanmaq, təbii 
davranmaq, təbiətlə bilavasitə təmasda olmaq eşqilə bütün sünilikləri 
rədd edir: ”Qoy əlimi suya vurum, Əlcək, məndən nə istərsən?” 
Təbiətə vurğunluğunun nəticəsidir ki, şair ad günündə sevimli 
obrazlarını - dağ kəlini, ceyranı, cüyürü unutmur: ”Deyirəm: - 
Görəsən, bu ad günümdə Dağ kəli yadına məni salarmı?” 
Babaların, nənələrin zəhməti nəvələri yaşatdığı kimi, 
nəvələrin əkib-becərdikləri də nənələrin dərdinin dərmanıdır. Arifin 
əlləri ilə əkilmiş, nənənin əlləri ilə su içmiş bir ağac nənə və nəvə me-
hrinin, nənə və nəvə xatirələrinin, nənə və nəvə həsrətinin, Hüseyn 
Arif həsrətinin timsalıdır:  
 
 Ana hərarətli, bala ətirli 
 Ağaclar içində bir ağacım var...  
 
Şair təbiətin ahənginin pozulmasına dözmür, onun 
zədələnməsinə etiraz edir: ”İnsanıq, nə olur, qoy bizə olsun” deyə 
bəlaların onlardan uzaq olmasını arzulayır. Təbiətin, təbiət 
qüvvələrinin, ağacların, yaşıllığın, heyvan və quşların insan üçün təbii 
zövq, həyat və dirilik mənbəyi olduğu onun şeirlərində füsunkar bir dil 
ilə ifadə olunur. Meşədə azarkən ona yol göstərmiş xoruzun az sonra 
”qonaqpərvərliklə” qazanda qaynadıldığını görən şairin qəlbi kədərlə 
inləyir:  
 103
  
Ömrümdə ilk dəfə dost süfrəsində 
Mənim boğazımdan çörək ötmədi.  
 
Bu sözləri o Hüseyn deyir ki, daim dost süfrəsini öz süfrəsi 
sayıb. Təbiətin qoynunda ocaq çatmaqdan, təbiət qoynunda süfrə 
açmaqdan, insanların halal zəhmətlə qazandıqlarından və ürək açıqlığı 
ilə, böyük sevinclə təqdim etdiklərindən söz açmaqdan doymayıb.  
Hüseyn təbiəti sevdiyi kimi, onun yağışını, qarını, buzunu, 
şaxtasını, tufanını, bir sözlə, istisini, soyuğunu, qəfil baş verən hay-
harayını da sevir və onlara dözməyi bacarır. O, təkcə təbiətin deyil, 
istehsalatın, zəhmətin, ucsuz-bucaqsız tarlaların mehini, ətrini şerə 
gətirir, insan zəhmətinə yüksək qiymət verir, qurub-yaradan insanları, 
böyük sənət və yarış dostlarını sənətin dili ilə alqışlayır:  
 
 Neçə yarış meydanında saz tutub, 
 Neçə zəfər müjdələri gətirdim.  
 Nəfəsimlə Azərbaycan elindən 
 Tarla mehi, zavod ətri gətirdim.  
”Səyahət nə qədər şirin olsa da, nəhayət, yadıma ev-eşik dü-
şür” sözlərində yumor da var, həqiqət də: şair təbiətin qoynunda, bu-
laq başında, kabab tüstüsü altında, yaşıl meşədə də yazır, evdə - yazı 
masası arxasında da. Hüseyni bir yerdə tapmaq çətindir. Daim gəzir, 
axtarır, görür, duyur, daim yoldadır. O, S.Vurğunu da beləcə duymuş, 
beləcə mənalandırmış, ”Yolda” poemasını da bu duyğu ilə yaratmış-
dır.  
Onun poeziyasının estetik prinsipləri şair qarşısında, söz 
sənəti qarşısında yüksək vəzifələr qoyur. Şeir asan yaranmır, şair qəlbi 
ümman kimi çağlamalıdır:  
 
 Dünyaya bir şeir gəlməzdən əvvəl 
 Könüldə ümmanlar çağlasın gərək.  
 
Hüseyn Arif şairi, şair qəlbini dərdlilərin ümid yeri, sirdaşı, 
müalici, təbibi, bütün canlı və cansız varlıqların tapındığı dayaq bilir, 
onu insan yaralarının məlhəm qoyanı sayır. Sinəsindən güllə yarası 
alan maral da, tülkü əlilə kəməndə salınan pələng də, öküz ayaqları 
altında tapdanan yaşıllıq da öz dərdlərini şairlə bölüşür. Poeziyası elə 
bir poeziyadır ki, inzibati yolla deyil, möhür və şallaq gücü ilə deyil, 
insanı sənətin qüdrəti ilə, bulaq suyu kimi şəffaf və duru şeirlərlə tər-
 104
biyə etməyi təlqin edir, insanı bu yolla qanadlandırmağı lazım bilir: 
 
 Hüseyn Arifəm, sənət aşiqi,  
 Məndən şeir istə, möhür istəmə.  
”Tez bulanan, tez durulan” şairin təb’i də təbiətin özü kimi 
anbaan dəyişir, lakin bu dəyişmələr xeyirxahlıq naminədir, insan 
naminədir. O, şairi bir vətəndaş kimi, vətən, el, bəşəriyyət uğrunda, 
yaxşılıq, kamillik uğrunda daim mübarizə aparan güclü bir qüvvə he-
sab edir:  
 Bir xalqın dilidir bir şerin dili,  
 Dövrdür, əsrdir, əyyamdır şair...  
 Ağac alışsa, bir ocaq,  
 Şair yansa, bir el yanar...  
 Bir şair ordusu qalxsa ayağa,  
 Ağ evin üstünə min zülmət çökər.  
 
Həqiqi şair doğulanlar dünyanın dərdini öz kövrək sinəsində 
gəzdirir, onun çəkdiyini dağ da çəkə bilməz:  
 
 Dağların gözünün yaşına baxma,  
 Şairlər çəkəni dağlar çəkməyib.  
 
Şairin qəlbində əzələ, ilkinə, ululara, insan və təbiət ulularına 
hörmət, məhəbbət çox güclüdür. Elə buna görə də şair qəlbində el sev-
gisi, el məhəbbəti elin şairə məhəbbəti ilə tən gəlir. Şair öz poe-
ziyasının gücü ilə yeniliyə mane olanlara, ictimai bəlalara, tüfeylilərə, 
satqın və alverçilərə, zəhmətdən qaçanlara odlu, kəskin və tutarlı zər-
bələr endirir: yenini, böyüməkdə olanı, gələcəyi olanları qorumağa, 
qanadlandırmağa səsləyir, mühafizəkar, bürokrat idarə başçılarını yeri 
gəldikcə ibrətli faktlarla sarsıdır, tənbeh edir. Onun fikrincə, yaşıl bu-
daq torpaqdan və günəşdən pay alıb qol-qanad atdığı kimi, cəmiyyətdə 
də böyüməkdə olan nəslin qarşısını almaq olmaz:  
 
 Ağac tək böyümək istəyənləri 
 Payatək çəpərdə saxlamaq olmaz.  
 
Hüseyn Arif yüksək poetik bir dil ilə bu günün sürət əzmini, 
insan əməyinin inkişaf, irəliləmə potensialını, kosmik əsrin 
mənzərəsini yaradır. Şair saniyəyə, dəqiqəyə, günə, aya, ilə, hər bir 
mənfi və müsbət hadisəyə mənalı gözlə baxır, onların etik-psixoloji, 
 105
sosial-ictimai əhəmiyyətini nəzərə alır, onları sadəcə mədh etmir, 
zamanın ictimai-zəruri aktuallaşdırma imkanlarını ön plana çəkir:  
 
 Gün var, mənimlə yaşar,  
 İl var, yadımdan çıxıb.  
 Tikan var, fikrimdədir,  
 Gül var, yadımdan çıxıb.  
 
İnsan arzularının hüdudsuzluğu onun poeziyasında zirvəyə 
can atan insanların real arzusu kimi tüğyan edir.  
Hüseyn Arifdə sözü ulu babalarımıza məxsus mənalandırma 
qüdrəti, ümumiləşdirmə və ümumiləşə bilən tutarlı müqayisələr yarat-
ma istedadı vardır:  
 
 Dərinlikdə dəniz, genişlikdə göy,  
 Hərarətdə günəş, dözümdə torpaq.  
 
Bu cür ifadə tərzi sadə olduğu qədər də duyumlu və poetikdir. 
Hikmətdən söz düşəndə Hüseyn babaları tez-tez xatırlayır: ”Duz-
çörəyi düz kəsibdi babalar, Haram qatma çörəyinə, çörəkçi!” 
”Bir dənizin sinəsində min bulağın sirri yatır”, ”Dağların 
yükünü dərələr çəkir”, ”Yüz dağdan ağırdır bir kiçik kədər”, ”Yer gö-
yə sığmayıb, göy yerə sığmaz”, ”Bir xalqın söhbəti bir ömrə sığmaz”, 
”Neçə yol qayanı yel ayaqlayıb, Qaya yerindədir, yeldən xəbər yox”,  
”Getmə” söyləməklə gedən dayanmaz”, ”Bayquşun gözündə gül də 
tikandır” və s. kimi Hüseyn hikmətləri ulu babaların yadigarlarından 
seçilmir.  
Onun poetikasının mühüm bir sirri də fikri eyni sistemli mə-
cazlarla müşaiyət etmə qabiliyyətinin gücündədir. Şair ya eyni bir 
təsvir obyektini müxtəlif cəhətdən, yaxud müxtəlif təsvir obyektlərini 
eyni sistemli, lakin obyektin xarakterinə müvafiq ifadələrlə səciyyə-
ləndirir. Məsələn, ”Mən sənə nə deyim” şerində Mingəçevir hər bir 
bəndin son misrasında yeni bənzətmə obyektləri ilə müqayisə edilir: 
”Kiçik bir kənd idin, bir şəhər oldun”, ”Kiçik bir damlaydın, bir dəniz 
oldun”, ”Kiçik bir zərrəydin, bir günəş oldun”, ”Kiçik bir nəğməydin, 
bir dastan oldun”. Burada obyekt birdir, müqayisə vasitələri müxtəlif. 
”Özbək dostuma” şerində də iki dostun ürəyi ”dostu-qonağı bir olan”, 
”yolu-yolağı bir olan”, ”kökü, budağı bir olan”, ”səsi-sorağı bir 
olan” tipli ifadələrlə səciyyələndirilir. Müxtəlif obyektlərin öz 
xarakterinə uyğun cizgilərlə, əlamətin ümumiləşmiş obrazlarla təsviri 
 106
Hüseyn Arifin şeir dilinin xəlqiliyini, ifadəliliyini, ümumxalq ifadə 
tərzinə yaxınlığını, şeir dilinin bədii ümumiləşdirmə keyfiyyətini 
göstərən ən mühüm amillərdəndir. Eyni şeirdə: ”İzlər iz götürdü izlərə 
doğru” tipli ifadələr onun şeir dili üçün çox xarakterikdir. Yaxud: 
”Pələnglər dizindən yaralanırlar”, ”Ceyranlar izindən yaralanırlar”, 
”Yarpaqlar üzündən yaralanırlar”, ”Ocaqlar gözündən yaralanır-
lar”, ”Şairlər sözündən yaralanırlar” (”Qoşma”) kimi sadalamalar 
prosesində poetik tapıntı getdikcə gücləndirilir. Belə şeirlərdə bənd-
lərin son misraları çox vaxt hikmətli söz səciyyəsi daşıyır: ”Qara bir 
boyadır, ağ bir boyadır”, ”Yenə çeşmə çeşmə, dərya dəryadır”, 
”Həqiqət həqiqət, xülya xülyadır”, ”Mən oldum-olmadım, dünya dün-
yadır”(”Dünya dünyadır”).  
Hüseyn Arif ilhamının mayası Dədə Qorqud, Qurbani, Kərəm, 
Tufarqanlı Abbas, Dilqəm, Şəmkirli Hüseyn, Aşıq Alı, Ələsgər və 
Vurğundan gəlir. Onun əsərlərində klassik saz-söz ustalarının yanğısı 
vardır:  
 
 Saz dedim, söz dedim,  
  Dədə Qurbani 
 Əsrdən əsrə səslədi məni.  
 Bir elə ah çəkdi, ahım qurudu,  
 Saçımı göynətdi saçımın dəni.  
 
Şair ”Saz” müxəmməsində və bir çox başqa şeirlərində belə 
sənətkarlar yetişdirən bir xalqla öyündüyünü qeyd edir: ”Kərəmlər, 
Dilqəmlər kimdə var desin, Əlimin dalını yerə qoyum mən”. Dastan 
qəhrəmanları Kərəm, Qərib, Koroğlu, Nəbi, xalq qəhrəmanları Cavan-
şir, Babək Hüseynin sevimli müqayisə obrazlarıdır. ”Dili Dilqəm 
diləkli, Qəmdə Füzuli qəmli”, ”Kərəm yoxdur, ”Kərəmi” var” kimi 
saysız misralarla daim onları yad edir. Saz, saz mahnıları, aşıq, aşıq 
sənəti şairin dirilik aləminə daxildir. Klassik aşıq sənətinin, böyük sə-
nətkarların təbliğində, tapılıb üzə çıxarılmasında xidmətləri misilsiz-
dir:  
 Nə qədər canında can var, Hüseyn,  
 Sənətə borcunu qaytar, Hüseyn! 
 Axtar babaları, axtar, Hüseyn! 
 Bir gün nəvələr də səni axtarar.  
 
Şair ustadlara məhəbbətini əməli işi və yeni bədii tapıntıları ilə 
davam etdirir. Onun yaradıcılığında poetik forma öz kökünü el 
 107
ədəbiyyatından alır. Lakin Hüseyn keçmişi təkrar etmir, şair duyğu-
larının təzə və təsirli ifadə vasitələrini tapır:  
  
”Bir şəkil çəkdirək, qalsın yadigar” -  
 Belə bir söz dedin, qəlbim göynədi.  
 Yeridi üstümə həsrət, intizar,  
 Bilmədim yerdə yer, göydə göy nədi.  
 
İnsan ömrünün vəfasızlığından doğan kədər cinasların köməyi 
ilə təsirli ifadə edilmişdir. Həyat, gənclik, uşaqlıq çağları bu misra-
larda əlçatmaz illərin həsrətli uzaqlığı ilə qovuşmuşdur. ”Ömür deyir: 
”Qocalmışam”, Könül deyir: ”Yaşa hələ” - misraları dillər əzbəridir, 
mahnı qanadlarında gəzir. Şair, həyatın ziddiyyətlərini varlığın hər bir 
elementində görür:  
 
 Ağladır, güldürür çiçək hər kəsi,  
 Çiçək həm sevincdir, həm də kədərdir.  
 
Hətta satira boyalı, yumorlu şeirlərində də şair əksərən şifahi 
xalq ədəbiyyatı ənənələrinə sadiq qalır:  
 
 Bir otaqda üç münəqqid əyləşib,  
 Biri kordu, biri kardı, biri lal.  
 Biri uzun, biri arıq, biri kök,  
 Biri qoca, biri cavan, biri çal.  
 
Lirik şerin gəraylı növünü də bu istiqamətə ustalıqla yönəldə 
bilmişdir:  
 Bir münəqqid dostum da var,  
 Sağa cumar, sola cumar.  
 Axşam başqasını tapar,  
 Sabah biz ilə, biz ilə.  
 
Şair bu cür şeirlərində ”qağasına” imzasız məktub yazmaqdan 
”dərs deyənləri”, qurd ilə köpəyi, saman ilə kəpəyi, bez ilə ipəyi seçə 
bilməyənləri, ”Özü orta, bəxti əla şairlər”i, qırx il gözünü yumub 
”Poçt qutusu”nun içində yatanları, sol əli Salman Mümtazın, sağ əli 
Hümmətin ”cibindən çıxan” elm oğrularını tənqid obyektinə çevirmiş-
dir.  
 
 
 108
Hüseyn Arif daha çox təbiət və gözəllik şairidir, təbiət və 
gözəllik poeziyası yolunun yolçusudur. O, bu yolla hələ çox irəliləyə-
cək, məhəbbəti, nurlu fikirləri neçə-neçə gözəl şerə çevriləcək.  
 
1984 
 109
AĞLIN, POETİK DÜŞÜNCƏNİN, QƏHRƏMANLIĞIN 
VƏHDƏTİ  HAQQINDA ROMAN  
 
Əziz oxucu! 
Yəqin ki, xalqımızın minilliklər yola salmış keşməkeşli 
tarixinə bələdsən. Yəqin ki, bizim tarixin on altıncı yüzilliyində yur-
dumuzun sənət üfüqlərində parlayan böyük şair, dövlət və mədəniyyət 
xadimi Şah İsmayıl Xətai barədə fərəhli düşüncələrin var...  
Hər bir xalqın tarixində unudulmaz səhifələr olur. Bu cür 
səhifələr adətən ictimai şüurun yetkinliyi, milli dirçəliş və qurtuluş, 
böyük ideallar uğrunda mübarizənin yüksəkliyi, kəskinliyi, əməli nəti-
cələri ilə şərtlənir. XVI yüzilliyin sübh çağında Şah İsmayılı yetirən 
qüvvələr, Şah İsmayılın başçılığı ilə görülən işlər xalqımızın, torpa-
ğımızın, dilimizin sonrakı müqəddəratı üçün güclü özülə çevrildi. Şah 
İsmayılı yüz illərlə kamala çatdıran, qoluna qüvvət, ağlına itilik verən 
bu cür qüvvələr, bütün varlığı ilə incəsənətlə nəfəs alıb onun hamisinə 
çevrilən Şah İsmayıl kimi tarixi şəxsiyyətlər heç vaxt unudulmur, 
incəsənətin, ədəbiyyatın gücü ilə yenidən doğulur. ”Qarlı aşırım” ro-
manı ilə oxucuların rəğbətini qazanmış Fərman Kərimzadənin bu 
duyğu ilə qələmə aldığı ”Xudafərin körpüsü1”  dilogiyası xalqımızın 
tarixinə, 500 il əvvəlki babalarımızın rəşadətinə məhəbbət və hörmətin 
ifadəsidir. Oxucunu orta əsr Azərbaycan həyatının həyəcanlı səhnələri 
ilə qarşılaşdıran bu roman Ağqoyunlularla Səfəvilər hakimiyyətinin 
qovuşduğu, birincinin ikinci ilə əvəzləndiyi dövrün, Azərbaycan tor-
paqlarının birlik, Azərbaycan mədəniyyətinin yüksəliş dövrünün gözəl 
bədii salnaməsidir. Ağqoyunlu hökmdarı Uzun Həsənin 
hakimiyyətindən İsmayılın ilk uğurlarına qədərki dövrü və İsmayılın 
fəaliyyətinin ən gərgin illərini (1501-1514) əhatə edən, XV əsrin 
sonları, XVI əsrin ilk illərinə məxsus mütərəqqi meyilləri yalnız tarixi 
fakt kimi deyil, yüksək bədii səviyyədə əks etdirən bu əsər 
Azərbaycan xalqının taleyi, onun inkişafının müəyyən mərhələsi 
barədə bədii tədqiqatdır. Şah İsmayılın ictimai-siyasi fəaliyyətinin 
sürətli inkişafı, genişlənməsi faktoru, hadisələrin cərəyan etdiyi yerlər, 
toxunulan sosial-mənəvi amillər, vahid dövlət, hakimiyyət və dil 
uğrunda mübarizə, poeziya və sənət düşüncələri, insanların məişəti və 
əxlaqi münasibətləri, dövrün təsərrüfatı, böyük bir xalqın taleyi, 
Səfəvilərin dostları, düşmənləri və s. kimi çox rəngarəng və mürəkkəb 
                                                          
1 «Õóäàôÿðèí êþðïöñö» - äèëîýèéàíûí öìóìè àäû, «×àëäûðàí äþéöøö» îíóí 
èêèíúè êèòàáûäûð. 
 110
məsələlər yazıçının bəhs etdiyi ictimai-siyasi həyatın canlı 
mənzərəsini yaradır.  
Şübhəsiz, əsərdə əsas obraz Şah İsmayıldır. Onun düşüncələri, 
istək və arzuları Azərbaycan xalqının düşüncələri, istək və arzularıdır. 
Təsadüfi deyil ki, İsmayılın mübarizəsinə bütün xalq qoşulur. O, 
dəhşətli təhlükələr qarşısında titrəmir, büdrəmir, haqq işi uğrunda, 
ölkənin birliyi və gələcəyi uğrunda böyük inam və cəsarətlə 
mübarizəyə başlayır, ağır müharibələr aparmalı olur.  
İsmayıl kimi yüksək əqidə sahibləri, İsmayıl kimi qəhrəmanlar 
birdən-birə yaranmır. Tarix yüksək bəşəri məsələləri, nəhəng şəx-
siyyətləri böyük təkamül yolu ilə, yüz illərlə yetişdirir, çətin sınaqlar-
dan, ağır imtahanlardan keçirir, polad kimi bərkidib dəhşətli döyüşlərə 
dözə biləcək, azğın qara qüvvələrə duruş gətirə biləcək şəkildə hazır-
layır. XV yüzilliyin sonlarında tarix İsmayılı yetirsə də, İsmayıla 
qədər bu yolun Şeyx Səfiyəddin, Şeyx Əli, Şeyx Sədrəddin, Şeyx 
Cüneyd, Şeyx Heydər kimi və adını bilmədiyimiz neçə-neçə tədbirli 
qəhrəman fədailəri olub. Onların çoxu öz canlarını bu inam, bu əqidə 
yolunda qoyublar. İsmayıl bu kökü görür, bu əqidənin başlanğıcını, 
onun əzəmətini duyur, inamlı bir kök üzərində boy atması ilə 
fərəhlənir.  
İsmayılın özü körpə bir aslan kimi çox ağır qasırğalardan 
keçib. Dar ayaqda həmişə vətənin köklü-köməcli meşəlikləri, əlçatmaz 
dağları onu qoruyur. Tarixdən məlumdur ki, İsmayılın hakimiyyət 
başına gəlişi son dərəcə məşəqqətli olub. F. Kərimzadə yeni faktlar 
əsasında bu məşəqqət və çətinliklərin təsəvvür etdiyimizdən qat-qat 
artıq olduğunu göstərir. Həm də aydın olur ki, hədsiz maneə və qur-
banlara baxmayaraq, Zaman özü İsmayılı qoruyub saxlamış, hazır-
ladığı, yetişdirdiyi böyük ideyanı həyata keçirmək səlahiyyətini ona 
tapşırmışdır. Buna görə də onun ”zamanın sahibi” adlandırılması dini-
məcazi mənada başa düşüldüyü kimi, həqiqi mənada da anlaşılmalıdır. 
O, bir təriqət başçısı, bir ”mürşidi-kamil” hesab olunduğu kimi, bir 
dövlət başçısı, ərazi, mədəniyyət və dil birliyi uğrunda canından 
keçməyə hazır olan bir fədai kimi də zamanın sahibidir və zamanın 
sahibi olmaqla ləyaqətlə yaşayır, ləyaqətlə vuruşur, zamanın qarşıya 
qoyduğu tələbləri qəhrəmanlıqla yerinə yetirir. 
Səfəvilərin batin istəyi nədən ibarət idi?  Bu istəyin müasirlik 
ruhu nədədir? 
F.Kərimzadə məhz bu cür mühüm tarixi məsələlərin bədii həl-
linə, İsmayılın şiə-qızılbaş bayrağı altında tarixi mübarizəsinin 
məqsədini, qədim köklərini və güclü müasirlik ruhunu təqdim etməyə 
 111
çalışmışdır.  
Babək vətənin müstəqilliyi uğrunda ərəblərlə 20 ildən artıq 
qanlı müharibələr apardı. İnsanın mənəvi kamilliyi uğrunda 
mübarizədə Nəsiminin dərisi soyuldu. ”Nahamvar” Azərbaycan şeir 
dilini şam kimi əriyərək Füzuli zirvəyə qaldırdı...  
Şah İsmayılda bunların hamısı vardı. O, insanın mənəvi 
kamilliyi, vahid ölkə - vahid hakimiyyət işini, Azərbaycan dilinin 
hüdudsuz imkanlarını üzə çıxarmaq, ona rəvac vermək ideyasını 
vəhdətdə götürürdü. Səfəvilərin kamil ”batin” əqidəsi, ideya və inamı 
vahid Azərbaycan idi - Azərbaycan torpaqlarını, Azərbaycan 
mədəniyyətini birləşdirmək, vahid şəklə salmaq, bütöv görmək arzusu 
idi. Birləşməli olan Azərbaycan torpaqlarını ayıran sərhədlər Arazın 
üzərindəki Xudafərinin sağ və sol sahillərində nəfəs-nəfəsə dayan-
mışdı. Bu sərhədləri yox etmək, körpünü vətən övladlarının üzünə 
açmaq, onu işlək yola çevirmək tarixin qarşıya qoyduğu ən mühüm 
vəzifə idi və İsmayıl bunu çox yaxşı başa düşürdü. Elə buna görə də 
”Xudafərin körpüsü”ndə Xudafərin həm müstəqim, həm də məcazi 
mənada - Səfəvilərin ”batin” əqidəsinin məna özəyini təşkil edən bir 
vasitə kimi verilmişdir.  
Əsər boyu Səfəvilərin ”batin” əqidəsi, bu əqidə uğrunda 
mübarizənin gedişi ilə tanış oluruq. Səfəvilərin tarixi məqsədini, hə- 
yata keçirmək istədikləri ideyanı müəllif qırx ilə qədər hakimiyyətdə 
olmuş Şirvanşah Fərrux Yasarla gənc İsmayılın eyni məsələ barədə 
fikirlərini qarşılaşdırmaqla daha obrazlı ifadə etmişdir. Fərrux Yasar 
Gödək Əhmədin öldürülməsindən istifadə edərək Azərbaycan tor-
paqlarını parçalamaq, dağıtmaq, Şirvan torpaqlarını Qarabağ hesabına 
genişləndirmək istəyir: ”Mənə Qarabağ lazımdı, cəhənnəm olsun 
Qaradağ, cəhənnəm olsun Təbriz, cəhənnəm olsun Ərdəbil, Əhər, Mi-
şkin, Marağa, Xoy, Mərənd.” Bunlar ”qoca siyasətçi”nin daxili 
düşüncələridir. Vətənə xain olan əksər feodal hakimlər əsrlər boyu bu 
cür düşünmüşlər. Bir ölkəni, bir məmləkəti, bir xalqı birləşdirmək 
yox, parçalamaq, qarət etmək, qardaş qırğınları hesabına öz sərvətini 
artırmaq, torpaqlarını genişləndirmək!. .  
On üç yaşlı İsmayılın niyyəti tamamilə başqadır. İlk yürüş 
zamanı körpünün tağlarını sayaraq, Xudafərin üzərində müqəddəs 
düşüncələrə dalır: ”Bu tağlar mənim yaşım qədərdi. Görünür, bu, 
yaxşı əlamətdi. İlk dəfədir ki, Xudafərindən keçirəm. Bu yol həmişə 
açıq olsun. Qaradağ Qarabağa, Qarabağ Şirvana qarışsın. Mən bütün 
qapıları açmağı özümə məqsəd seçmişəmsə, Xudafərin körpüsü də 
açıq olar inşallah.” Fərrux Yasarın fikirlərinin əksinə olaraq, 
 112
Xudafərini uçurub-dağıtmaq yox, işlək yola çevirmək, Təbrizdən 
Dərbəndə qədərki Azərbaycan torpaqlarını birləşdirmək İsmayılın əsas 
arzusudur. O, bu arzunu həyata keçirmək üçün qızılbaş bayrağı altında 
on beş il gecə-gündüz qılınc çalır, Şirvanı, Dərbəndi, Bakını, Qarabağı 
Azərbaycanın cənub vilayətləri ilə birləşdirərək qüdrətli bir dövlət 
yaradır.  
Şirvandan başlamaq, Şirvanı Azərbaycanın cənub vilayətləri 
ilə birləşdirmək Səfəvilərin daim ümdə məqsədi olmuşdur. İsmayılın 
babası Cüneyd də, atası Şeyx Heydər də öz canlarını bu yolda qurban 
vermişlər. Azərbaycanın birliyini Şirvansız təsəvvür etmək qeyri-
mümkün olduğu üçün İsmayılın da ilk yürüşü bu torpaqlara olur. 
Qüdrətli və tədbirli gənc sərkərdə bilirdi ki, Şirvanşahlar dövlətini 
təslim etdikdən sonra digər əraziləri birləşdirmək nisbətən asan ola-
caqdır.  
İsmayıl tarixin qarşıya qoyduğu vəzifəni - ulu babalarının mü-
qəddəs arzusunu həyata keçirmək üçün fanatik müridlərin köməyinə 
arxalanmalı olur. Dinin, fanatizmin ağılları əsir etdiyi bir dövrdə yal-
nız güclü bir inanc əsasında qüvvə toplamaq mümkün idi. Bu inanc 
hələ ata-babalarının vaxtından beyinlərdə yer eləmiş qızılbaş-şiə 
təriqəti oldu. İsmayıl şəraiti, insanların düşüncəsini, əqidə məsələlərini 
real qiymətləndirərək, şiəlikdə Azərbaycanın müstəqilliyini görürdü: 
”Sünni olmağa mən heç vaxt razılaşa bilmərəm. Günbatanda Bəyazid 
bizi öz içində əridər.” Elə buna görə də hakimiyyəti ələ alan kimi, 
”evin içi”ndən başlayır, ilk növbədə Təbriz camaatını şiəliyə dəvət 
edir. Sonralar ölkəyə bədbəxtliklər gətirmiş sünni-şiə məsələlərindən 
İsmayıl ciddi addım zamanı ordusunu, tərəfdarlarını çoxaltmaq üçün 
istifadə edir, mövcud şəraitdə belə bir vasitəyə arxalanmadan iş 
görməyin mümkün olmadığını yaxşı dərk edir.  
İsmayılın qələbəsində şeyx nəslinin - ulu babalarının nüfuzu 
az iş görməmişdir. Müridlərin düşüncə və inamını nəzərə aldığı 
üçündür ki, onları Şirvan üzərinə yeridərkən özünün əsl böyük 
niyyətini deyil, Şirvan hakimlərinin şeyx nəslinə düşmən 
münasibətini, təriqət uğrunda mübarizəni ön plana çəkir: ”Mən babam 
Şeyx Səfiyəddinin batin əqidəsini açsam, bu özünü ölümə verənlər 
məni daşqalaq eləyər, hamısı üz döndərər. Baxmayaraq o əqidə daha 
gözəl, insanlar üçün daha vacibdi. Bu qədər tayfaların fikrini bir 
eləmək naminə gərək onları bir təriqətdə birləşdirək.” İsmayıl düz 
fikirləşir: tarixin irəli sürdüyü vəzifəni yerinə yetirmək üçün o, 
müəyyən bir inanca arxalanmalı idi, əks təqdirdə, müridlərin hər biri 
tarixin gedişini onun qədər dərk etməli idi ki, bu da mümkün deyildi.  
 113
Elə bu əqidə ilə də İsmayılın məsləkdaşları güclü və sarsılmaz 
bir ordu yarada bilirlər. Bu ordunu təşkil edən müridlər İsmayılın yol-
unda duran güclü maneələrə qarşı on iki qırmızı dilim papaq ba-
şlarında, bir əllərində sufi-qızılbaş bayrağı, bir əllərində sivri qılınc 
ölüm-dirim mübarizəsinə atılırlar.  
İsmayıl tarixdə olduğu kimi, romanda da ağıllı və istedadlıdır. 
Yaşının az olmasına baxmayaraq, o, müdrik qoca müridləri mat qoya-
caq bir zəka sahibidir. Düzdür, Hüseyn bəy Lələ, Dədə bəy, Qara Piri 
bəy, Bayram bəy, İlyas bəy, Əbdi bəy, Xadim bəy, Nəcməddin Gilani, 
Zəkəriyyə Keçəçi kimi dostlar, sərkərdələr, vəzirlər ona məsləhətlər 
verir, onu istiqamətləndirməyə çalışırlar, lakin o yalnız məsləhətlərin 
əsiri deyildir: onun öz mühakiməsi, hadisələrdən nəticə çıxarmaq, həm 
də düzgün nəticə çıxarmaq qabiliyyəti vardır. O böyük yolun ba-
şlanğıcında - ilk yürüşlərindən birində Şirvanı təslim edib, Gülüstan 
qalasını xeyli müddət ala bilmədikdə, bu onun tarixi Sözüdür ki, ro-
mana da daxil edilmişdir: ”İndi mən sizdən soruşuram: bizə hara 
lazımdı? Gülüstan, ya Azərbaycan?” Bu sözlər Hüseyn bəy Lələnin 
də, qoşun başçılarının da ağlını işıqlandırır. Müridləri hərəkətə gətirən 
də onun bu qabiliyyəti, qorxmazlığı, igidliyi, uzaqgörənliyidir. Oxucu 
görür ki, qılınc çalıb ad çıxaran sərkərdələr Kür çayını keçməyə cürət 
etmədikdə, birinci o özü atını çaya salıb o taya keçir və ordunu 
cəsarətləndirib ardınca aparır.  
F.Kərimzadə Şah İsmayılın fəaliyyətinin hər anını 
mənalandırmağa çalışmışdır. İsmayıl şahlıq taxtına çıxsa da, qızıl tax-
tın üstündə çox oturmur. Bu cəhəti yazıçı yaxşı işləmiş və İsmayılın 
düşüncələrinin məntiqini ustalıqla əsaslandırmışdır. Şirvanşah Fərrux 
Yasarı məğlub edib qayıtdıqdan sonra İsmayıl hər tərəfdə güclü 
düşmənlər görür. Günbatanda Sultan Bəyazid kimi qüdrətli hökmdar, 
Diyarbəkrdə Əlvənd Mirzə məqam gözləyir; Şirazı, İsfahanı, Bağdadı 
Murad Mirzə əldə  saxlayır. Heç Şirvanda da işlər tam qaydasında 
deyil. Ətraf dövlətlərin hakimləri siyasət xatirinə onunla hesablaşmalı 
olsalar da, onu ”uşaq”, ”dərviş” adlandırır, hələ möhkəmlənməmiş 
qızılbaş hakimiyyətini beşikdə ikən məhv etmək üçün tədbirlər hazır-
layırlar. Hələlik təkcə Azərbaycan* Səfəvilərin hökmranlığı altındadır. 
Şah İsmayıl yaxşı başa düşür ki, azərbaycanlıların yayıldığı, yaşadığı 
əraziləri birləşdirməsə, ölkə bir olmasa, onun qüdrətindən, gücündən 
danışmağa dəyməz. Bu tarixi vəzifəni yaxşı dərk etdiyi üçün İsmayıl 
                                                          
* «Àçÿðáàéúàí» äåäèêäÿ òàðèõÿí Úÿíóáè Àçÿðáàéúàí ÿðàçèëÿðè íÿçÿðäÿ òóòó-
ëóð. 
 114
taxtda oturmaqdan çəkinir. Çəkinir ki, taxtda oturmaqla arxayınlaşar, 
ata-babaların ona tapşırdıqlarını yerinə yetirə bilməz, vətəndə yadlar, 
yağılar at oynadar. İsmayıl yaxşı başa düşür ki, babalarının istəyini, öz 
arzularını, tarixin istəklərini həyata keçirmək üçün o, heç vaxt rahat 
olmamalıdır və olmayacaqdır: ”Onun yeri anadan olandan bəri nə 
qədər narahat idisə, indi də elə narahat olmalıdır. Bir ana bətnində ra-
hat olmuşdu, bir də bu fani, vəfasız dünyadan köçəndən sonra rahat 
olar.” İsmayıl bilir ki, o, günlərini döyüşlərdə, at belində keçirməli, 
böyük əqidə yolunda daim qılınc çalmalı və hər dəqiqə pərvanə kimi 
özünü oda atmağa hazır olmalıdır. Az müddət ərzində babası Uzun 
Həsənin hakimiyyəti altında olmuş torpaqları qılınc gücünə geri alır. 
Gənc və qüdrətli şah özünü fiziki cəhətdən hazırlamaqdan çəkinmir - 
pələnglə döyüşmək qüdrətinə malik olduğunu nümayiş etdirir. Mənəvi 
cəhətdən də son dərəcə saf və təmizdir - bu cəhətdən bütün feodal 
hakimlərindən fərqlənir. ”Əxlaq pozulubsa, o səltənəti heç nə qurtara 
bilməz” deyə, Sultan Bayqaranın timsalında əxlaqsız hakimlərin 
ölkəyə necə böyük ziyan vurduğunu söyləyir.  
İsmayıl həm də şairdir, ”Xətai” təxəllüsü ilə Azərbaycan 
dilində gözəl şeirlər yazır, öz eşqini, istəyini, vətən məhəbbətini incə, 
lirik şeirlərlə dilə gətirir, təriqət ideyalarını şeir dili ilə təbliğ edir.  
Əsərdə tarixi şəxsiyyət və hadisələrdən, qədim toponim və 
etnonimlərdən bəhs edilərkən bəzən onların bədii-etimoloji təhlili də 
verilmişdir. Bunların bir qismini elmi baxımdan da ağlabatan saymaq 
olar. Bəzən ”Xəta” tayfa adı ilə bağlı izah edilən Xətai təxəllüsü İs-
mayılın öz dilində müəllif tərəfindən belə mənalandırılmışdır: ”Mirzə 
Əli, mən anadan olanda dünyaya yox, xətalar içinə düşmüşəm. Bunu 
hamı bilir. Amma həmişə mənə bir hikmətli səs deyir ki, bu xətaların 
hamısından çıxacaqsan. O xəta sözü taleyimdə yox, gələcək 
ləqəbimdə qalacaq.” Xətainin sözləri onun öz taleyini həqiqətə uyğun 
səciyyələndirir.  
F. Kərimzadə Şah İsmayılın bir sıra mənəvi keyfiyyətlərini 
(elə keyfiyyətlər ki, onların yoxluğu bəşəriyyətə indi də bəlalar gətirir) 
yüksək səviyyədə əks etdirə bilmişdir.  
İsmayıl rüşvətin, rüşvətxorluğun, əliəyriliyin, əqidəsizliyin, 
vətənsizliyin düşmənidir. O, ölkənin qazısı və sədri Məhəmməd 
Kaşini, ”biz rüşvəti dara çəkməliyik”, - deyə, aldığı rüşvətlə - qızıl 
pullarla birlikdə asdırır, bu murdar pulları yoxsulların zəhmətilə 
qazanılmış xəzinə pullarına qarışdırmağı rəva bilmir. Məhəmməd 
Kaşinin xəyanətini aşkar edən kimi, ayıq olmadıqları üçün dərhal son 
dərəcə sədaqətli olan Hüseyn bəy Lələni əmiri-üməra, Dədə bəyi 
 115
qorçubaşı vəzifəsindən azad edir. Ölkənin müxtəlif yerlərindən, 
müxtəlif tayfalardan - Qacarlar, Bayandurlar, Bəydillilər, Zülqədərlər, 
Şamlılar, Təkəlilər, Bayatlar, Ustaclılar arasından gəlib qızılbaşlara 
qoşulan Dədə bəy, Qara Piri bəy Qacar, Şeyx Nəcməddin Gilani, 
Zəkəriyyə Keçəçi, Əbdi bəy, Dəli Dovraq kimi ağıllı, igid, tədbirli 
adamlara arxalanır, onlarla məsləhətləşir, lakin onların heç bir yanlış 
hərəkətinə, səhvinə güzəşt etmir, göz yummur. Ən yaxın 
məsləkdaşlarını ölkənin ən təhlükəli mövqelərində yerləşdirib, o 
yerlərin hakimi təyin edir, qalalar tikdirir, ölkənin müdafiə qüdrətini 
daim artırır. Əqidəsizliyi, gündə bir padşaha qulluq göstərdiyi üçün 
Xorasanın məşhur qazısını dar ağacından asdırır.  
İsmayıl eyni zamanda mehriban və qayğıkeşdir. Murada qay-
ğısı, Taclıbəyimə, Bəhruzəyə məhəbbəti, Bağdadda tapdığı kənizləri 
Səkinəyə mehribanlığı, necə olur-olsun onu sağaltmaq cəhdi şahın xa-
rakterinin insani cizgilərini əks etdirir. Lələni vəzifədən götürsə də, 
unutmur, halını-vəziyyətini soruşur, qəlbinə dəyib-dəymədiyini bil-
mək istəyir; ümumi əqidə uğrunda mübarizədə öz sərtliyinə bəraət 
qazandırsa da, heç kəsin əməyini itirmir. ”Vətəni qoruyarlar, vətən 
olar”, - deyən İsmayıl özü bu müdrik kəlamının ardıcıl icraçısı kimi 
fəaliyyət göstərir.  
Romanın ikinci kitabında çox ibrətamiz bir əhvalat təsvir 
edilmişdir. Bəyazid elində üsyan edən şiələrə divan tutulur və onların 
doqquz nəfəri güclə qaçıb Təbrizə - uğrunda canlarını fəda etdikləri 
şaha pənah gətirirlər. Ənam gözlədikləri halda, şah dərhal onların əl-
qolunu bağladır və dara çəkilmələrini əmr edir. Heç kəs onu bu 
fikirdən daşındıra bilmir. Qərarının düzgünlüyünü yalnız o özü başa 
düşür: ”Axı bu fərarilərə, doğma torpaqlarını qoyub qaçanlara bundan 
əskik cəza versə, onda Xorasandan da, Bağdaddan da onun dili bir, 
qanı bir qardaşları qaçıb gələr. Yurd, torpaq özgələrə qismət olar. Nə 
vaxta qədər bu millət öz canının qorxusundan vətənini, torpağını atıb 
qaçacaq... Mən hələ fərman verməliydim ki, onların meyitlərini də 
aparıb gəldikləri torpağa basdırsınlar.” Vətən və millət, doğma torpaq 
naminə ən ədalətli hökmdür və tarix boyu unudulmamalıdır. Bu gün 
daha müasirdir.  
Şah İsmayıl müdrik, hazırcavab və tədbirlidir. Şeybani xanın 
yüsür təsbeh və dərviş köşkülü göndərməklə onu təhqir etmək 
istədiyini başa düşən kimi, Bəyaziddə şahzadələrin çəkişməsini, Bağ-
dadın və  Şirazın yenidən alınmasını əsas tutaraq, dərhal onunla qəti 
döyüşün yetişdiyini qərarlaşdırır. Şeybani xanla döyüşdə incəsənətin 
gücündən istifadə edir. Özünü peyğəmbərin xəlifəsi hesab edən bu 
 116
qoca və qəddar hökmdarı son dərəcə məharətlə düşünülmüş bir taktika 
ilə məhv edir. O, sakit və ağıllı qonşulara hörmət edir, onu vadar 
etməyincə qardaş qanı tökmək istəmir.  
Son döyüşdə şahın igidliyi, düşmənin güclü sərkərdələrini qıl-
ıncla doğraması, ağır toplar və tüfənglər qarşısında, qeyri-bərabər dö-
yüşdə cəsarəti, hiylə əl atmadan böyük rəşadətlə, mərdliklə açıq dö-
yüşə girməsi onun qüdrətli bir dövlət başçısı, gözəl bir şair olmaqdan 
əlavə, həm də həqiqi bir qəhrəman olduğunu göstərir.  
Şah İsmayılın mühüm keyfiyyətlərindən biri də yüksək sənət 
adamlarını qiymətləndirməsi, himayə etməsi, onlar üçün şərait yarat-
masıdır. O, Sultan Məhəmməd, Behzad, Fransisko kimi rəssam və 
nəqqaşları, Həbibi, Qurbani kimi söz, saz ustalarını ətrafına toplayır, 
onlara qayğı göstərir, bərk ayaqda onların düşmən əlinə keçməməsi 
üçün tədbirlər görür. Şairlər məclisində şəxsən iştirak edir, Həbibi, 
Kişvəri, Süruri, Şahi, Tüfeyli, Matəmi, Nəqqaş kimi sənətkarları 
dinləyir, öz şirin bayatıları, Qurbaninin xalq ruhundan süzülüb gələn 
qoşmaları ilə onlara istiqamət verməyə çalışır, Qurbanini nümunə 
gətirməklə, daha sadə, daha xəlqi bir dildə yazmağa çağırır. Onu da 
qeyd edək ki, romanın ”Çaldıran döyüşü” hissəsində ədəbiyyatımızda 
ilk dəfə olaraq Qurbaninin bədii obrazı yaradılmışdır. Müəllif Qurbani 
yanğısını, Qurbani sözünün qüdrətini, Qurbani sazının təsirini çox 
gözəl əks etdirə bilmişdir.  
M.Arif vaxtilə yazırdı: ”Oxucular bizdən xalqımızın tarixini və 
müasir həyatını bütün ictimai, milli, psixoloji keyfiyyətləri ilə əks 
etdirən real, canlı, tipik xarakterlər tələb edirlər; xalqımızın mədəni ink-
işafını özündə əks etdirən məharətlə ümumiləşdirilmiş cazibədar 
surətlər tələb edirlər.” Bizə elə gəlir ki, F.Kərimzadə yazıçıların qarşıs-
ında duran bu cür tələblərə diqqət və məsuliyyətlə yanaşmış, tipik 
xarakterlər, cazibədar obrazlar yaratmış, İsmayılın mühitini göstərmək 
üçün dövrün bir sıra hakimlərinin - Sultan Yaqub, Bəysunqur, Rüstəm 
Mirzə, Gödək Əhməd, Fərrux Yasar və başqalarının ictimai-siyasi 
mövqeyini əks etdirən tarixi-bədii icmallar verməli olmuşdur.  
Romanda Uzun Həsənin tarixi xidmətlərinin təsviri və 
görkəmli Ağqoyunlu sərkərdəsinə müəllif münasibəti rəğbət doğurur. 
Bu nəhəng adam öz ağlı, bacarığı, hakimlik və sərkərdəlik qabiliyyəti 
ilə yaddan çıxmır. O, öz qılıncının qüdrəti ilə ”Dərbənddən başlamış 
Bağdada, Diyarbəkrdən tutmuş Xorasana qədər” böyük bir ərazidə 
Azərbaycan torpaqlarını birləşdirmiş, güclü Ağqoyunlu sultanlığı 
yaratmaqla Səfəvilərin böyük arzusu üçün zəmin hazırlamışdır. Uzun 
Həsənin uğurlarında anası Sara xatunun - azərbaycanlı ilk diplomat 
 117
qadının böyük rolu vardır. Sara xatun əsl el anası kimi, ağıllı 
məsləhətləri ilə oğluna və bütün Ağqoyunlulara yol göstərir. Əmir 
Teymurun nəvəsi Əbu Səidlə görüşü, diplomatik söhbətləri onun si-
yasi işlərdən yaxşı baş açdığını sübut edir.  
Uzun Həsənin Trabzon hakiminin qızı Dəspinə xatundan (Fe-
odaradan) olan qızı Aləmşahbəyim - Şeyx Heydərin arvadı, İsmayılın 
anası ağıl və gözəllik, mənəvi saflıq timsalıdır. Aləmşahbəyim büllur 
kimi saf, bənövşə kimi kövrək, qızılgül kimi pak və lətifdir. ”Çaldıran 
döyüşü”ndə bu cür xüsusiyyətlər Taclı bəyimin, Bəhruzə xanımın si-
masında davam etdirilmişdir. Taclının cəsarəti, at çapma, qılınc vurma 
qabiliyyəti Şah İsmayıl ordusunda döyüşən qadınların nümunəsi kimi 
unudulmazdır.  
Romanda ən çox yadda qalan obrazlardan biri Hüseyn bəy Lə-
lədir. Tarixi şəxsiyyət olan Lələ tədbirli hərəkətləri, uzaqgörənliyi, 
Şeyx Heydər nəslinə sədaqəti ilə oxucunun yaddaşından silinmir. O, 
İsmayılı bir an gözündən qoymur, onu axıradək qoruyur. İsmayıla 
kimdən, haradan xətər toxuna bilər, onu nə gözləyir - onları əvvəlcə-
dən müəyyənləşdirir. Rüstəm Mirzənin qoşunu şəhərləri, qalaları da-
ğıdıb, kütləvi qırğınlar təşkil edərək İsmayılı axtardıqları vaxt o, İs-
mayılı daha etibarlı yerlərdə gizləyir. Lələ İsmayılı qorumaq üçün 
onun oxşarını tapır, Xızırı eyni cür geyindirib qabağa salır, bu İsmayıl 
əvəzini gözlənilməz yerlərdə ani nümayiş etdirməklə həm fanatik 
müridlərin mübarizə ruhunu gücləndirir, həm də gözlənilən 
təhlükələrin sovuşmasına nail olur. O, kütləni öz ardınca aparmaq 
üçün İsmayıl haqqında ağlabatan əfsanələr uydurur, hətta onun min-
diyi ağ atın belə göylərdən nazil olduğunu söyləyir. Həm də bunları 
elə ustalıqla edir ki, az qala İsmayıl özü də inanmalı olur. Hürrün 
qəbrini açdırarkən Lələnin uydurduğu əhvalat - yuxu qoşuna güclü 
təsir göstərir. Bütün bunlar Lələnin nə qədər hazırlıqlı, böyük əqidə 
yolunda necə fədakar olduğunu sübut edir.  
Romanın mühüm keyfiyyətlərindən biri də İsmayıla, Səfəvilər 
hərəkatına qarşı duran qüvvələrin, tarixi həqiqətə müvafiq şəkildə, çox 
güclü olduğunu əks etdirə bilməsidir. Uzun Həsəndən sonra bütün 
Ağqoyunlu hakimləri, Səfəvilərin gələcəyindən qorxaraq, ona düşmən 
kəsilir, onun ən kiçik pöhrəsini belə məhv etməyə çalışırlar. Fərrux 
Yasar, Rüstəm Mirzə, Sultan Yaqub kimi hakimlər, Əbih Sultan, 
Süleyman Bicanoğlu kimi sərkərdələr son pöhrəni - İsmayılı məhv 
etmək üçün açıq və ya gizli şəkildə dəhşətli tədbirlərə əl atırlar. 
Yenicə taxta çıxmış İsmayıl qərbdə Bəyazid, şərqdə Şeybani xan kimi 
güclü düşmənlərlə üz-üzə gəlir. Onun başqa torpaqlarda gözü olmasa 
 118
da, ətraf hakimlər qızılbaş süvarilərinin qılıncından ehtiyat edirlər. 
İsmayıl onların dəfələrlə göndərdiyi məktub və hədələrdən, təhqiramiz 
yazılardan sonra onlarla döyüşə girməli olur.  
Hakim feodal təbəqəsinin tipik nümayəndəsi kimi təsvir 
edilmiş Əbih Sultan (Əbih İbrahim) hiylə və qəddarlıq 
mücəssəməsidir. Bu adamda heç kimə, hətta öz yaxınlarına, öz sin-
finin nümayəndələrinə belə insani münasibət, hörmət və ehtiram 
yoxdur. Qəddarlıq və simasızlıqda müqayisəyə gəlməz bir tipdir. 
Başını gödək Əhmədə aparacağı Rüstəm Mirzənin yaraşıqlı boynuna 
baxıb həzz alır. Şeyx Heydərin ödldürülməsinin səbəbkarı odur. 
Şeyxin böyük oğlu Sultan Əlini o öldürtdürür, ortancıl oğlu İbrahimi 
özü qılınclayır, arvadının məhvinə bais olur. Rüstəm Mirzənin, Gödək 
Əhmədin həyatına qəsd edir. Bu adamın cinayətlərini saymaqla 
tükənməz. Əbih Sultan insan cəlladıdır, onun üçün müqəddəs heç nə 
yoxdur. Əsas metodu müxtəlif hakimləri toqquşdurub, kim 
güclüdürsə, onun tərəfində durmaqla özünə yol açmaqdır.  
Sufilikdə deyilir ki, hər şey zərrədən, nurdan yaranmışdır. İn-
san da belədir. Deməli, insan nurdan yaranmışsa, kamil olmalıdır. 
Dəhşətli bir şəxs olan Əbih Sultan isə rəzil işlərdə kamildir - 
zülmətdən yaranmışdır. Doğrudur, romanda Əbih Sultan 
cinayətlərinin cəzasını alır, lakin, elə bil, bu cəza bir qədər gecikdirilir 
və ya oxucu qəzəbinin bir qədər soyuduğu vaxt icra edilir. Əbih Sultan 
tarixən 1497-ci ildə bir döyüşdə öldürüldüyü halda, müəllif onu 1501-
ci ilədək yaşadır. Ölümqabağı ona dəhşətli cinayətlərini yeni detallarla 
daha nifrətamiz xatırlatmaq olardı.  
Onu da qeyd edək ki, Əbih Sultanla bağlı bəzi təsvirlərdə 
müəyyən qədər bayağılıq hiss olunur. Xüsusən onun Gödək Əhmədlə 
görüşdən əvvəl xacənin gətirdiyi qıza heyvani münasibəti dəfələrlə 
eşitdiyimiz, oxuduğumuz hadisələri xatırladır. Bu xüsusiyyətləri 
”Çaldıran döyüşü”ndə Sultan Səlim davam etdirir. Son dərəcə əyyaş 
bir həyat keçirən Sultan Səlim hakimiyyəti ələ alan kimi, atasını 
zəhərləyir, qardaşını və onun övladlarını boğdurur, ölkə daxilində 
taxt-taca göz dikə bilən qüvvələri məhv edir, Şah İsmayılın dostluq 
təkliflərini qəbul etmədən böyük və misilsiz qırğın törədir.  
”Xudafərin körpüsü” istər öz yazı manerası, istərsə də təhkiyə 
və dialoqlarının fərdi-üslubi incəlikləri ilə fərqlənən bir romandır. Hər 
iki kitab yüksək ideya-estetik keyfiyyətləri, güclü ictimai-siyasi 
məziyyətləri ilə yanaşı, forma, quruluş, dil xüsusiyyətləri ilə də diqqəti 
cəlb edir. Obrazların dünyagörüşü, hadisələri dərketmə və 
mənalandırma bacarığı, sənətin şirin dili ilə təzələnən tarixi hadisə və 
 119
faktlar, zəngin bədiilik vasitələri oxucunu ruhən və mənən keçmişə - 
500 il əvvələ aparır, təsvir edilən dövrün təbii mühitinə, havasına daxil 
edir. Bu hava romanın dilində bütün detallara çökmüşdür. Romanda 
rəssam fırçası ilə çəkilmiş mənzərələr saysızdır. İsmayılla, anası 
Aləmşahbəyim ilə, Azərbaycan sərkərdələri ilə, qüdrətli Ağqoyunlu 
padşahı Uzun Həsənlə, Sara xatunla, Şeyx Heydərlə, şairlər, aşıqlar, 
rəssamlarla bağlı epizodlar böyük ustalıq və məharətlə yaradılmışdır. 
Yumor, simvollar, toponim və etnonimlər, andlar, alqışlar, qarğış və 
söyüşlər, sərrast dialoqlar, zərb-məsəllər, aforizmlər, lətifə və 
əhvalatlar tarixi keçmişin təsvirində müəllifə dayaq-dil vasitələri kimi 
kömək etmişdir. Bunlar keçmişin özündən qaynaq alır, zamanın 
səciyyəsinə, nəbzinə, nəfəsinə uyğun şəkildə romana daxil edilir. ”Ey 
bu axşamın sahibi, oğlumu sənə tapşırıram. Sən onun ağlını qılıncı, 
qılıncını ağlı kimi iti, baxtını atı kimi yüyrək, taleyini göylər çırağı 
kimi işıqlı elə.”  ”Bu dostluğa dönük çıxsam, qılıncıma doğranım, 
oxuma sancılım” - tipli cümlələrin çoxunda Dədə Qorqud ifadə tərzi, 
kökü daha qədimlərlə bağlı ifadə formaları ululuq, qədimlik koloriti 
yaradır. Mövzu ilə, hadisələrin baş verdiyi yüzilliklərlə əlaqədar 
tarixizmlərə, tayfa adlarına, toponimlərə tez-tez müraciət edilmişdir. 
İctimai-siyasi və dini terminoloji sözlər, toponim və etnonimlər Uzun 
Həsən və Şah İsmayıl dövrünün canlı mənzərəsini yaratmaq üçün 
əməli keyfiyyətə malikdir. Romandan aydın olur ki, müəllif XV əsrin 
sonlarına, XVI əsrin əvvəllərinə məxsus döyüşən tayfalar, ordular, 
qalalar, şəhərlər, ölkələr haqqında, döyüş ləvazimatı, geyim və bəzək 
şeyləri, adət və ənənələr, qanunlar, qaydalar barədə tarixin pərakəndə 
şəkildə qoyub getdiyi mənbə və materialları diqqətlə araşdırıb 
öyrənməli olmuş və onları əksərən obyektiv şəkildə saxlamağa, dəqiq 
və obyektiv qiymətləndirməyə nail olmuşdur. Hadisələrin baş verdiyi 
yerlər, qədim abidə və qalalar elə real və inandırıcı təsvir edilir ki, elə 
bil, müəllif dəfələrlə o yerlərdə olmuşdur. Keçmişin çox rəngarəng 
ictimai-siyasi hadisələrinin, məişət məsələlərinin, adət və qaydaların, 
tarixi şəxsiyyətlərin, sənət abidələrinin yaxşılığa çağıran, humanist 
yazıçı gözü ilə real təsviri oxucuda yüksək hisslər doğurur. Elə buna 
görə də əsas mövzudan bəzən uzaqlaşma halları (Sultan Bayqara ilə 
bağlı təfərrüat-təsvirlər, Qurbani ilə bağlı dastançılıq epizodları və s.) 
oxucunu bir qədər darıxdırır. Oxucu bu üslubda Şah İsmayıl əzəmətini 
daha kamil görmək istəyir.  
Romanın dili müasir oxucunun estetik tələblərinə uyğundur. 
İki kitab birlikdə çap olunarkən müəllif izafət tərkiblərinin, terminoloji 
söz və birləşmələrin, xüsusi adların işlənməsi ilə bağlı bəzi Qüsurları 
 120
aradan qaldıra bilər. Hər bir obraz yaşına, ictimai və fərdi mövqeyinə, 
sosial və dini hadisələrə münasibətinə görə danışdırılmışdır. Müəllif 
tarixi hadisə və obrazları bədii ədəbiyyata gətirərkən dilin leksik-
frazeoloji, struktur-semantik imkanlarından öz yazı manerasının 
hüdud və tələblərinə uyğun şəkildə faydalanmışdır.  
 
Bütün bunlar zəmanət verir deyək ki, ”Xudafərin körpüsü”, 
anadan olmasının 500 illiyi günlərində, gözəl şair, qüdrətli dövlət 
başçısı Şah İsmayıl Xətainin xatirəsinə, 500 il əvvəlki babalarımıza, 
500 il əvvəlki mədəniyyət və tariximizə qiymətli hədiyyədir.  
 
1985 
 121
SİZİNLƏ  BİRGƏ 
 
Şair qəlbi nurlu olur. Həqiqi şair dünyanı işıq selində, işıq 
içində görür. Sevimli şairlərimiz Rəsul Rzanın və Nigar Rəfibəylinin 
qəlbi və həyata baxışı da daim nurlu olmuş, onların hər biri öz 
mənəvi-insani keyfiyyətləri, yüksək yaradıcılığı ilə qəlbimizdə əbədi 
məskən salmış, hər biri könüllərə işıq saçan əbədi xatirəyə çevrilmiş-
dir. Anarın yaxın vaxtlarda oxuculara təqdim etdiyi ”Sizsiz” povesti 
bu iki işıqlı sənətkarın xatirələri ilə bağlı bir çox sirlərin qiymətli 
açarıdır.  
Xalq şairi Rəsul Rza yaşadı və bir şair kimi, bir vətəndaş kimi, 
bir ictimai xadim kimi cəmiyyətdə əbədi iz qoydu. Onu tanıyanlar 
tanıdılar, tanımayanlar, şəxsən görməyənlər əsərlərindən və ”Sizsiz” 
povestindən tanıdılar. Anar gözəl bir üslubda yazdığı bu əsərlə 30 il, 
60 il əvvələ, hətta bəzən sənədlərin dili ilə daha uzaqlara getsə də, 
xatirə-povest daha çox R.Rza və N.Rəfibəyli ömrünün son 20 ilini, 
illərin üzərinə gəlib tarixə çevrilmiş son 20 pilləni əhatə edir.  
R.Rza və N.Rəfibəylinin yüz gün ərzində bir-birindən xəbərsiz 
”öz çöl dünyalarına” göz yummaları nə qədər kədərlidirsə, ”Sizsiz”in 
yaranması bu kədəri dəf etmək yolunda bir təsəlli kimi o qədər vacib 
idi. Biz onlardan ayrılan kimi, yenidən onlara qovuşduq; o qədər də 
uzaqlaşmamış, yenidən onlarla görüşdük, şair ömrünün fərdi və bəşəri 
keyfiyyətləri ilə daha yaxından tanış olduq.  
”Sizsiz” təsirli bir dil ilə yazılıb; vətənini məhəbbətlə sevən, 
varlığı, onun yaxşısını, pisini dərin-dərin duyub düşünən, öz içəri 
dünyasından keçirən bir vətəndaş duyğusu ilə, daxili yanğı ilə, olub-
keçənləri, bütün ağrılarına dözərək, dərin qatlardan qaldırmaq yolu ilə 
yaradılıb. Adi vaxtlarda ailə yazışmaları, bədii sitatlar, epistolyar üs-
lub nümunələri yorucu ola bilərdi, lakin povestdə hadisələr düzümü 
elə əlaqələndirilmiş, hər iki şairin həyatı ilə bağlı detallar elə hərəkətə 
gətirilmişdir ki, elə bil, acılı-şirinli əziz xatirələrini oxuyursan. Üzdən 
nəzər salmaqla nə məqsədlə, hansı şəraitdə yazıldığı elə bir maraq 
doğurmayan Rəsul və Nigar şeirlərinin təsir mənbəyi, mayası ay-
dınlaşır, şair duyğusu, şair istəyi, şairin məhəbbəti, qəzəb və nifrəti, 
şair qəlbinin iztirab və həyəcanları oxucunu riqqətə gətirir. ”Sizsiz” 
bir daha təsdiq edir ki, böyük adamların dərdi də böyük olur. R. Rza 
və Nigar xanım hamar yolla getməmiş, kəskin mübarizələrlə dolu 
həyat yolu keçmişlər. R. Rza dəfələrlə təmkinli və qüdrətli şair qələmi 
ilə ədalətsiz hücumları dəf etmişdir. ”Rənglər” silsiləsindən olan 
şeirlərinə qarşı bu cür hücumlara məntiqi poetik cavabları hələ o 
 122
vaxtlar biz gənclərdə dərin təsir oyatmışdı. İlk Azərbaycan ensik-
lopediyasının yaranması uğrunda böyük cəsarət, əmək və coşqunluqla 
iş aparırdı. Rəsul Rza həmişə yeni fikir, düşündürən söz söyləməyə 
çalışmış və buna görə də oxucu təfəkkürünün qapalı qapılarının açıl-
masında xüsusi xidmət göstərmişdir.  
Anar xatirə-povesti qələmə alarkən həqiqətə sadiq qalacağını 
bildirmiş, buna ciddi əməl etməklə, fakt və hadisələrin real məntiqi 
təsviri ilə oxucunu hadisələr axarına sala bilmişdir. Əsərdə kədər də, 
sevinc də, göz yaşı da, gülüş də, nifrət də, hörmət də, əsəbilik də, mü-
layimlik də, qəzəb də, məhəbbət də, səbirsizlik də, təmkin də, böyük 
ata, qayğılı ana, sevgili övlad münasibətlərinin əks qütblü kom-
ponentləri kimi hər biri öz yerindədir. Lakin bu da bir həqiqətdir ki, 
insan öz içəri dünyasından keçənlərin hamısını olduğu kimi əhatə edə 
bilmir. İçəri dünyanın bir günlük həyatı cild-cild kitablara sığmazdı. 
Buna görə də povestin müəllifi, təbii olaraq, əsas xəttin, əsas cizgilərin 
obyektiv ifadəsinə çalışmış və buna nail olmuşdur.  
Povest Anarın özünün də bir insan, bir şəxsiyyət, bir yazıçı 
kimi ”içəri dünyası”nı əks etdirir, onun cəmiyyətə, varlığa, insan 
hisslərinə, ətraf mühitə münasibətini aşkara çıxarır: ”... çöl dünyamız-
dan içəri dünyamıza gəlmək istəyən hər yeni insanı, ideyanı, təəssüratı 
sərhəddə çək-çevirə salırıq, yüz ölçüb-bir biçirik - bu gələn kimə 
bənzər, bu gələn nəyə bənzər?” Rəsuldan və Nigar xanımdan yaza-
yaza, nadanlığı, riyakarlığı, yaltaqlığı, əyriliyi - R.Rzanın daim döyüş-
düyü qeyri-kamillik əlamətlərini yazıçının içəri dünyası qəzəblə qarşı-
layır, nifrətlə qırmanclayır. İnsan təbiəti, insanın mənəvi-psixoloji 
aləmi təsəvvür etdiyimizdən qat-qat dərindir, mürəkkəb və 
ziddiyyətlidir; bu dərinliyə, bu mürəkkəbliyə enə bilmək, bu ziddiy-
yətlərin kökünü göstərmək, onu, onun naqis cəhətlərini hərtərəfli dilə 
gətirmək olduqca çətindir, insan ömrünə ”balta çalan” bu ”dibi 
görünməz uçurumlar”ın dibinə çatmaq qeyri-mümkündür: ”İçərimizdə 
dibi görünməz uçurumlarımız, yarğanlarımız, quyularımız da var. Elə 
dərinliklərimiz var ki, onların dibinə bəlkə də insan heç zaman çata 
bilməyəcək; içərimizdə çala-çuxurlarımız var, keçilməz 
cəngəlliklərimiz var, göz-gözü görməyən zülmətlərimiz var. Və elə 
insan ömrünə balta çalan da bu çala-çuxurlar, bu cəngəlliklər, bu 
zülmətlərdir.” Bu sözlər insanın cəhalətini, bu cəhalətin dərinliklərini 
elmi, fəlsəfi və psixoloji baxımdan çox dürüst ifadə edir.  
”Sizsiz”də toplanmış xatirələr oxucunu ”Heç bir qüvvə, heç 
bir möcüzə ilə geri dönməyəcək” baxışlar, gülüşlər, sevinclər, 
mübarizələr, sözlər, fikirlər dünyasına aparır, fərəhlilər fərəh gətirir, 
 123
acı və ağrılı olanlar, R. Rzanın öz dediyi kimi, ”qəlbimizi göynədir”: 
”Ömrünün son 20 ili bir-birindən ağır xəstəliklər, əsəbilik, yorğunluq, 
bir növ biganəlik onun binədən çox möhkəm olan səhhətini, 
həyatsevər nikbin təbiətini, illah da bütün məsələlərə mətanətlə dözən 
ürəyini qəlpə-qəlpə parçalayır, əridir, söndürürdü.” Lakin bütün bunlar 
onun yaşamaq, yaratmaq, həqiqətlə - həqiqətin gücü ilə insanlara təsir 
etmək inamını bir an belə qıra bilməmişdir. Bilsə də ki:  
 
  Günlər gedir  
  Çoxluqdan azlığa, - 
ümid dolu, inam dolu bir həyat keçirmişdir.  
Övlad nə qədər mehriban, qayğıkeş, həssas, etibarlı olsa da, 
valideynlərini nə qədər əziz tutsa, nə qədər əzizləsə də, ata-ananın 
yuxusuz gecələrinin, iztirab və həyəcanlarının, qayğılarının onda birini 
ödəyə bilməz - valideynlərinin elədiklərini onlara tam qaytarmaq 
mümkün deyil. Valideynin bəxş etdiyi məhəbbəti yaxşı övlad yalnız 
yeni övladlar böyütmək, gözəl övladlar tərbiyə etmək yolu ilə ödəyə 
bilər. Bütün bunlarla bərabər, ləyaqətli övlad öz ömrünün yetkin çağ-
larını ata-ana ilə birgə nəfəs alır, onların nəfəsi ilişəndə, təngiyəndə 
onun da nəfəsi tutulur, sinəsində görünməmiş ağrılar duyur, 
valideynlərini itirmək dəhşəti onun həyatını dözülməz səksəkə ilə 
doldurur, onu sarsıdır. Anar bu dəhşətləri bütün varlığı ilə duymuş, 
uzun müddət qəlbində yaşatmışdır: ”1981-ci ildə yüz gün ərzində 
dünyada ən əziz iki adamımı itirdim; aprelin 1-də - dünyanın yalan 
günündə, şux zarafatlar günündə - atam vəfat etdi və indiyəcən bu 
həqiqətin gerçəkliyinə inandıra bilmirəm özümü. İyulun 10-da anam 
öldü.  
İkisi də mənim gözlərimin qabağında can verdilər...  
Atam anamın nicatsız xəstəliyindən xəbərsiz getdi.  
Anam atamın vəfatını bilmədi, düz yüz gün bu xəbəri ondan 
gizlətdik.” 
İki bənzərsiz həyat haqqında povesti yazarkən müəllif keçən 
20 il, xüsusən son 100 gün ərzində keçirdiyi sarsıntılı həyatını 
dəfələrlə xatırlamalı, yenidən yaşamalı olmuşdur. Müəllif öz nikbin 
təbiəti ilə düzgün qənaətə gəlmişdir: insan öz əzizlərini göz yaddaş-
ında, qulaq yaddaşında, beyin yaddaşında yaşatmaq üçün, sonrakıları 
yaşatmaq üçün yaşamalıdır. Ata-ananın dözümü, səbri, iradəsi övlad 
üçün mühüm tərbiyə mənbəyidir. Dözüm - Nigar xanımın xarakterinin 
ən mühüm keyfiyyətlərindən biri olmuşdur. ”Dözüm” - R.Rzanın ki-
tabının adıdır. Son dövrün hadisələri, dostların bir-bir sıradan çıxması, 
 124
dünyanın min cür dərd-bəlası, aramsız xəstəliklər şair atanın təmkinini 
pozsa da, səbrini azaltsa da, onu ”əsəbi, darmacal, hövsələsiz” eləsə 
də, son anlarına qədər onun təmkininə toxuna bilməmişdir. Şairin 
televizor qarşısında gözlərini yumub xəyala dalması və bu anlarda 
vaxt anlayışını itirməsi - keçmişlə indini birləşdirməsi, yaxın dostları 
arasında ”deyib-gülməsi”, onların ”səslərini eşitməsi” çox gözəl 
mənalandırılmışdır: ”Gözlərini yumub içəri dünyasına dalardı... o 
dünyaya ki, orada vaxt anlayışı yoxdu. Keçmiş də İndi kimi realdır, 
əyanidir, görümlüdür, insanların da hamısı diridirlər, budur, buradadır-
lar, danışırlar, gülürlər, ağlayırlar, əl eləyirlər...  
 
 Mən kölgəsiz bağ görmədim,  
 El dərdi tək dağ görmədim.  
 Gözlərimi yumub açdım,  
 Neçə dostu sağ görmədim.” 
 
Bəlkə şair burada həyatın aniliyini də qeyd etmək istəmişdir...  
Məktublar, qeydlər, bir sıra detallar və replikalar R.Rzanın, 
Nigar xanımın, Anarın təbiətindəki yumoru, hazırcavablığı da üzə çı-
xarır. Çətin anlarda belə özünü göstərən bu yumor R.Rzanın poeziyası 
ilə yanaşı, adi məktublarında da mühafizə olunmuşdur: ”Məktubunu 
almamışam, yəqin ona görə ki, sən bu məktubu hələ yazmamısan.” 
Yaxud Nigar xanımın nəvələri barədə zarafatını yada salaq: ”Mənim 
də beş nəvəm var, - dedi, - onlar bizə gələndə çox sevinirik, amma 
çıxıb gedəndə də sevinirik.”  Başqaları da R.Rzanın yumor, zarafat və 
yerli sancmalarını tez-tez xatırlayır. Cəfər Cəfərov: ”Əşi, tez gəlsin 
çıxsın, yenə bizi dalayıb didsin.” Abbas Zamanov müxbir üzv 
seçilərkən: ”Kaş Rəsul sağ olaydı, Birinci məni o təbrik edəcəkdi. 
Deyəcəkdi: Abbas Zamanov, yəni bir fərli adam tapılmadı orada, səni 
seçdilər? (Amma hamıdan çox sevinən də özü olacaqdı!)” Son dərəcə 
ağır, hüznlü və kədərli dəqiqələrdə Qabilin qəflətən meyitin yanında 
papiros çəkməyin mümkün olub-olmadığını soruşması və s. də belə 
xatirə-detallardandır.  
”Mən ömrümün çoxunu öz içimdə yaşamışam”, - deyən mü-
əllif, R.Rza və N.Rəfibəylinin mənəvi dünyasının cizgilərini çəkərkən 
”öz içində yaşadıqları”nın bir çoxunu olduğu kimi, səmimiyyətlə, 
məhəbbətlə, ustalıqla üzə çıxara bilmişdir. İki görkəmli sənətkarın 
həyat salnaməsi ilə tanış olduğumuz bu əsərdə unudulmaz təsir 
bağışlayan müşahidələr, detal-tapıntılar çoxdur. ”Nu, prohaytesğ, vı ee 
bolğşe ne uvidete”, - deyən tibb işçisinin dəhşətli qeyri-insani 
 125
laqeydliyi; R. Rzanın ”Mən xoşbəxt olardım tabutumu özüm apara 
bilsəm” sözləri; Turalın ”həyatında ilk və qəfil sarsıntıdan quruyub 
qalmış sifəti”; şairin ömrünün son dəqiqələrində başının işarəsi və 
gözlərilə dediyi ”yaxşıyam”; Zen fəlsəfəsinin ən dürüst müddəası – 
həqiqətin qəfil, birdən-birə aşkar olması; uzaq Daşkənddə şairə 
Zülfiyyənin R.Rzanın vəfatından xəbər tutması, bu yaxınlıqda həyat 
yoldaşı Nigarın ”Rəsul bu səbrin yiyəsi deyildi”, - deyə xəbərsiz 
keçirdiyi 100 gün; şairin yuxularda ”Necə olacağam? Sənsizəm də...” 
giley-güzarı; Nigar xanımın dəfnindən bir neçə gün sonra otaqlardan 
birində qəfil işıq yanması və ya ekranda səsi eşidilərkən bağlı qapının 
öz-özünə taybatay açılması və s. insan həyatının inamla, ümidlə, kəşf 
edilməmiş, hələ öyrənilməmiş sirlərlə dolu aləmi barədə kədərli 
təəssürat yaradır, eyni zamanda hələ bu həyatda öyrənilməli, dərk 
edilməli çox şeylər olduğunu təsdiq edir.  
İki istəkli sənət adamının - vəfalı ərin, mehriban ananın - xalq 
şairləri R.Rza və Nigar Rəfibəylinin daxili-mənəvi aləmi, yüksək bə-
şəri keyfiyyətləri, xarakter və xasiyyətlərinin incə cəhətləri - 
prinsipiallıq, dözüm, iradə, xeyirxahlıq oxucuda gözəl duyğular, 
keçmiş, indi və gələcək barədə təsirli düşüncələr oyadır, onun 
mübarizə əzmini, ictimai fəallığını artırır. Povest insan hisslərinin 
zərif və dərin qatlarını ehtizaza gətirir. Təsvir və mühakimələrdə usta 
yazıçı məntiqi güclüdür. Anar öz mühakimələri ilə insana onun daxili 
və xarici dünyasını tanıtmaqda çox iş görür, boş söz işlətmədən hər 
kəlməsində, hər sözündə Rəsul və Nigar ömrünün yeni səhifələrini 
açır, bizi mənən onlara daha yox yaxınlaşdırır...  
 
1985 
 
 
 126
GÖLÜN, BUYNUZUN, LEYLƏYİN NAĞILI 
VƏ YA ÜÇ POVEST 
 
Hər üçü insan ləyaqətini üstün tutur, insanı mənəvi kamilliyə 
səsləyir, humanizm, vətənə, ana torpağa məhəbbət, vətəndaşlıq qü-
ruru, vicdan və məsuliyyət hissi təbliğ edir, ictimai inkişafa, irəliləyişə 
mane olan əngəllərin kökünü kəsmək, harın yaşayışa, tüfeyli həyata, 
ədalətsizlik və haqsızlıq təzahürlərinə amansız olmağı insanın birinci 
vəzifəsi sayır, mühafizəkarlığı, xudpəsəndliyi, mənəvi təkamül 
yolunda baş qaldıran hər cür yaramaz halları kəskin və sərrast yazıçı 
qələmi ilə ifşa edir. Hər üçü müasir mövzuludur, bəzən yaxın və uzaq 
keçmişə müraciət etsə də, bizim günlərin hadisə və insanlarını qələmə 
alır, müasirlərimizin həyatından bəhs edir. Hər üçü eyni janrdadır və 
hər üçünün rəmzi obrazları vardır: insanların günahlarını ölçən mizan-
tərəzi Gümüşgöl, harın yaşayışa işarə edən kərgədan buynuzu, xoşbəxt 
yaşayışa haqqı olanlar üçün ümid çırağı ağ leylək...  
 
 
”GÜMÜŞGÖL ƏFSANƏSİ” 
 
”Əfsanələrin mürgü gətirən nənnisində ömür sürən bir qız” - 
Bənövşə və onun mənəvi saflığı barədə təsəvvür əldə etmək üçün İsi 
Məlikzadənin bu povestini oxumaq, Gümüşgölü tanımaq, onun 
əfsanəvi qəhrəmanı Hüsnübəyimlə tanış olmaq lazımdır. Bənövşənin 
yaşadığı binə ilə Çapıqqaya arasında yerləşən bu gölün 
müqəddəsliyini ilk dəfə günahsız çoban qızı Hüsnübəyim sübut edib. 
Xan qızları onu ləkələmək istədikdə, əri Dağlarxan onu bu göldə 
batırmaq istədikdə Hüsnübəyim güzgü üzərində yeriyən kimi yeriyib 
gölün o tayına keçib və o vaxtdan bu göl insanların günahlarını ölçən 
mizan-tərəziyə dönüb. Bu əfsanənin qəhrəmanı Hüsnübəyim isə o 
vaxtdan yaddaşlarda saflıq, günahsızlıq, təmizlik mücəssəməsi kimi 
qalıb. Hüsnübəyim saflığı geniş mənadadır, mənəvi kamillikdir. Ən 
böyük xoşbəxtlik budur ki, Hüsnübəyim saflığı yalnız əfsanələrdə 
yaşamır, Bənövşə kimi el qızlarında da qorunmaqdadır. Orxan buna 
sevinir. Xalçaçılıq üzrə mütəxəssis olmağa hazırlaşan və buna görə də 
bu uzaq dağ binəsinə - məşhur xalçaçı Ağbəyimin görüşünə, onun əl 
işləri ilə tanış olmağa gəlmiş gənc Orxan Bənövşə ilə sanki öz 
səadətini də tapır. Bənövşə də öz qismətini - Orxanı hələ Orxan bu 
yerlərə gəlməmişdən yuxularında sevməyə başlayıb. Lakin yazıçı 
Gümüşgölün şahidliyilə baş verən Orxan - Bənövşə macərasını son 
 127
dərəcə obyektiv həll edir, Hüsnübəyim saflığının canlı nümunəsi olan 
Bənövşə ilə Orxanı süni qovuşdurmaq fikrinə düşmür. Bənövşə öz 
qismətini bütün varlığı ilə sevsə də, ona qovuşa bilməzdi. Çünki 
Orxan - yaşıdları Səfa və Yavərlə müqayisədə yüksək mənəvi 
keyfiyyətlərə malik olan Orxan Bənövşə saflığına layiq deyil. Orxan 
düşünür ki, Bənövşə ilə qovuşsa, ”Bənövşənin büllurluğu, təmizliyi 
Orxanı da saflaşdıracaq”. Lakin Orxan bunu da düşünür ki, ”Bənövşə 
qəflətən onun əlindən uçan bir quşdur, o quşun qanad çaldığı 
yüksəkliyə qalxmağa heç vaxt Orxanın gücü çatmayacaq.” Hətta son 
məqamda Dəmirin Bənövşəni ləkələdiyi bilindikdə də Bənövşə öz 
Bənövşə saflığını, günahsızlığını qorumuş olur. ”Ayı kimi” Dəmirin 
vəhşiliyi daha onun iradəsindən asılı deyildir. Bu, cəmiyyətin öz 
günahıdır. Elə buna görə də Bənövşə əfsanəvi Hüsnübəyim hərəkətini 
cəsarətlə təkrar edə bilir, Orxanın ikicə addım ata bilmədiyi gölü bir 
daha mizan-tərəziyə çevirir: ”Qız... gölə girdi. Orxan gördü ki, 
Bənövşə batmır, Bənövşə suyun üzü ilə narın-narın yeriyir. Orxanın 
boğazı qurudu, ürəyi az qaldı sinəsini partladıb çıxsın.  
Orxan nəfəsinin batacağından qorxurmuş kimi, bütün gücü ilə 
qışqırdı:  
- Bənövşəəə! - Gölə girdi, ikicə addım atmışdı ki, su dizlərinə 
qalxdı. Tez sahilə çıxıb bir də qışqırdı: - Bənövşəəə!!!!” 
Əsərdə göl əhvalatı müstəsna olmaqla, bütün hadisə və 
obrazlar -”Azərbaycan” mehmanxanasının on ikinci mərtəbəsindəki 
restoranda çalğıçıların qopardığı ”haray-həşir” də, Yavərin qız sifətinə 
oxşar riyakar sifəti də, ”alagöz, ağbəniz, şabalıdı saçlı” Səfanın 
üzünün ”süd rəngi” də, özünü Alen Delona oxşadan gənc müğənninin 
yayın cırhacırında geydiyi ”ağ kostyum” da, Ağbəyimin daxmasının 
”hisli tirləri” də, Çapıqqayanın, binənin və gölün real mənzərəsi də, 
Ağazəkinin, Batonun, Dəmirin xarakteri ilə bağlı detallar da son 
dərəcə real və təbiidir. Lakin göl əsas mətləbdir və insan saflığının 
məhək daşıdır, əslində, yazıçının arzusudur, bəşəri istəklərinin 
nəticəsidir: ”Birdən Orxanın ürəyindən keçdi ki, kaş doğrudan da elə 
bir göl olaydı, adamların günahlarını ölçəydilər orda: təkcə xəyanəti 
yox, irili-xırdalı bütün günahları... Kaş elə bir göl olaydı, fələk. 
Oğrular, əyrilər, rüşvətxorlar, qeyrətsizlər, insafsızlar, namərdlər 
özlərini yığışdırardılar... Qoluzorlular gücsüzlərin başından 
basmazdılar. Haqqı nahaqqın ayağına verməzdilər. Hamı ürəyinin 
xıltını təmizləyərdi, ürəklərdə ancaq işıq, məhəbbət olardı... 
Dostbazlığın, qohumbazlığın, yerlibazlığın kökü kəsilərdi. Dərrakəli, 
namuslu, işgüzar adamların üstündə başıboşlar, nadanlar ağalıq 
 128
eləməzdilər, həə, günahları ölçən elə bir mizan-tərəzi göl olsaydı, 
kişilər kişi kimi yaşayıb, kişi kimi ölərdilər. ” 
İnsan bu cür saf arzularla doğulur. Bu arzu müqəddəs arzudur, 
əsil humanist arzudur. Əsərin qiyməti də bu arzunun müqəddəsliyində, 
böyüklüyündədir, insanı insan kimi yaşamaq ruhunda tərbiyə etmək 
istəyindədir.  
Doğrudan, belə bir göl olsa, nə olardı? Bəlkə işlər asanlaşar, 
hüquq və cəza orqanlarına ehtiyac qalmazdı? 
Lakin məsələnin əks qütbü də var. Bu gölün böyük bənzəri 
Y.Səmədoğlunun ”Qətl günü” romanında ədalət uğrunda buz parçaları 
püskürən Baba kahadır ki, son məqamda Muxtar Kərimli, Salahov 
kimilər bu ədalət yuvasını birdəfəlik məhv etmək üçün partlatmaq 
istəyirlər. Qəlbi şeytanət yuvası və riyakarlıq mədəni olan bir çoxlarını 
düşündükdə İ.Məlikzadə də eyni qənaətə gəlir: ”Lap belə bir göl olsa 
da, adamlar özləri batırarlar onu. Başına min oyun açarlar gölün... 
Onda bəzzadlar, bicəltəklər peyda olarlar, gölün işçilərini yoldan 
çıxararlar. Onlara adam taparlar, rüşvətlə ələ alarlar onları. Vallah, 
gecənin birində qurudarlar o gölü, pulun gücünə adamlara qurtum-
qurtum içirdərlər, ya da gölün altında elə əngəl eləyərlər ki, göl 
günahları ölçə bilməz. Bir də görərsən ki, təpədən dırnağa qədər 
günah içində olan adam, budu ha, gölün üstü ilə qaşqaldaq kimi 
dazıyır… Yox, yox, can-ciyər, lazım deyil belə göl, günahsız adamları 
qərq eləyərlər orda.” 
Əsərin sonuna yaxın müəllif öz obrazlarını Gümüşgöl ətrafına 
toplamaqla onların fərdi və ictimai cizgilərini ustalıqla ümumiləşdirir. 
Xəyalən təsvir edilən bu səhnədə Bənövşə Hüsnübəyimlə yanaşı gölün 
ortasında addımlayır və bu, Bənövşənin saflıq, mənəvi yüksəklik 
etibarilə əfsanəvi Hüsnübəyimlə bir səviyyədə durduğunu bir daha 
təsdiq edir. Mirzə Muxtar əlində silah əsgərlərin önündə hazır 
dayanmışdır, çünki həyatda da həmişə əsgər kimi ön cəbhədə 
olmuşdur. Ağazəki zərərsiz adamdır, allaha yalvarır ki, Hüsnübəyim 
batmasın. Baton ağlasa da, məsələnin mahiyyətini anlayıb ağlamır, 
anasının ağladığını görüb ağlayır. Yavər - başında əmmamə, əynində 
əba, uzun saqqallıdır, deməli, Mirzə Cəlil demişkən, ”əmmaməli 
şarlatan”ların varisidir. Səfa da Hüsnübəyim günahsızlığına malik 
olmaq istərdi, amma gecdir, ona görə də Hüsnübəyimə qibtə edir...  
Bütün bunlar obrazların xarakterini ustalıqla ümumiləşdirir və 
yekunlaşdırır.  
İsinin süjet qurma, əsərin quruluşunu hazırlamaq sahəsində 
ustalığı bu povestdə daha çox nəzəri cəlb edir. Hadisələr ümumən 
 129
müəllif təhkiyəsi ilə davam edir, lakin portret cizgiləri çox zaman 
münasibətdə olan obrazların müşahidələri ilə açılır və hadisələrin təbii 
axarına imkan yaradır. İyirmi yeddi, iyirmi səkkiz yaşlarında olan üç 
gəncin - Orxan, Səfa və Yavərin uca binanın on dördüncü 
mərtəbəsində caz cingiltiləri altında təsviri ilə başlayan povest 
Gümüşgöl üzərində Bənövşənin narın ayaq şappıltıları ilə başa çatır.  
İsi Məlikzadənin bədii dilinin sintaksisində nəzəri cəlb edən 
bir sıra xüsusiyyətlər var ki, bunlar emosional çaları, lirizmi 
gücləndirir. Bir çox hallarda məntiqi vurğu və emosional çalar 
sözlərin normal sırasını dəyişməyə səbəb olur və bu hal İsinin təhkiyə 
dilində qətiyyən süni təsir bağışlamır: «Dodaqlarından təbəssüm əskik 
olmur bunun. Sən demə, ürəyi doluymuş bu sarıbəniz oğlanın». İfadə 
tərzinin emosionallığında qoşulma konstruksiyaların, elliptik 
cümlələrin rolu xüsusi nəzərə çarpır: «Professor, səni pivəyə qonaq 
eləyirəm... noxudnan...» Həmcins xəbərlərdə təkrar olunan 
komponentin ixtisarı əvəzinə, təkidli təkrarı təsvirin bədiilik 
keyfiyyətinə xüsusi təsir göstərir: «Orxanın yadına dağ düşdü, çəmən 
düşdü, suyu diş göynədən bulaq düşdü». Bu cəhət qrammatik 
ünsürlərin təkrarında da müşahidə olunur: «Sən demə, Yavərin üzü 
körpə qız üzü kimi totuq imiş, dodaqları sallaq, işıltılı imiş, yumşaq 
saçı yağlı, parıltılı imiş». Yazıçı bilir ki, bu cür təsvir üsulu təsvir 
obyektinin xarakterinə uyğun olmalıdır: «Dolçanı qaytarıb, islanmış 
bığını əlinin dalıyla sildi, sonra tüklü üzünü qaşıya-qaşıya Rzaya 
baxdı, Ağbəyimə baxdı, Bənövşəyə baxdı, təzədən gözlərini zillədi 
Orxanın üzünə». «Zərb alətindən gah top gurultusu qopurdu, gah 
zindan cingiltisi». Birinci cümlənin məzmunu elədir ki, hadisələr 
azacıq da olsa, ləngiyə bilər, lakin ikinci cümlədə bu cür imkan 
yoxdur, ona görə də xəbərin təkrarı hadisənin mahiyyəti ilə uyğun 
gəlməyən ləngimə aktını gücləndirərdi ki, yazıçı duyumu düzgün 
olaraq buna imkan vermir. Baş cümlələrin təkrarı, şeir dili üçün daha 
xarakterik olan rədd-ül əcüz və s.-dən istifadə halları da emosional 
keyfiyyətə malikdir.  
İsi komik detallardan, komik dialoqlardan ustalıqla istifadə 
edir. Onun yazılarında komik epizod və detallar daim ehtiyatdadır. Bu 
əsərdə komizm ünsürləri daha çox Batonla, Ağazəki ilə bağlıdır. Ağa-
zəki Orxanın məhəllə qonşusudur, ”yaxşı adamdır”, ”qəribə-qəribə 
suallar” verməsi, zarafatları ilə İçərişəhərdə məşhurdur. Budur, mə-
həllə adamlarını görən kimi Ağazəkinin verdiyi suallar: ”Xaloğlu, de 
görüm, Napalyon rəhmətə gedəndə temperaturası neçə qradus idi?” 
”Teymurləngin topal ayağı sağlam ayağından nə qədər qısa idi?” 
 130
”Adama əmi yaxındı, yoxsa dayı? Nöşün?” ”Mirzə Muxtarın evinin 
tininə”, ya da ”balaca ərzaq mağazasının örtülü qapısına” söykənib, 
gəlib-gedənə bu cür ”sveji”, ”xoruz səsi eşitməmiş”, ”qatı açılmamış” 
suallar verir və bəzən də öz sualına özü cavab verir: ”Adə, mən ölüm, 
mənim yaşadığım küçənin adına bax: Duxovski pereulok... Saymışam, 
uzunluğu qırx səkkiz addımdır. Bu nə küçədi, adə, bu nə addı.” 
Ağazəkinin mühüm keyfiyyətlərindən biri də ləqəb qoymaqdan 
xoşlanmasıdır. Orxana ”Professor” ləqəbini o qoyub. Orxanın qardaşı 
Batonun da əsl adı Baton deyil: ”Uşağın gül kimi adı vardı: Qorxmaz. 
Bir gün Ağazəki Qorxmaza baxıb-baxıb gülmüşdü, demişdi, ”Adə, 
mən ölüm, bunun başı baton çörəyə oxşayır.” O gündən Qorxmazın 
adı qaldı Baton... Axırda Fatma həkim də özü qoyduğu adı unudub, öz 
oğlunu ”Baton” çağırdı. ” 
Ağazəki kimi, Batonun da povestdə əsl mətləbə dəxli yoxdur. 
Baton və Ağazəki kimiləri təsvir etməklə müəllif ümumən bu həyatın 
rəngarəngliyini göstərmək istəmişdir. Baton yalnız hərdən Orxanın 
məktubunu Səfaya çatdırmaqla hadisələrlə əlaqələnir, lakin onsuz da 
bu hadisələrin mahiyyətini anlamır, çünki anormaldır, faciəvi bir 
insandır. Batonun işi - vərdişi də qəribədir: ”Baton dadanmışdı 
metroya, səhər tezdən girirdi ora, bir də axşam düşəndə çıxırdı. 
Hamıdan qabaq vaqonda yer tuturdu və nəzərlərilə ağsaqqal axtarırdı 
ki, yerini ona versin. Yerini bir qoca, sinli adama verməyincə ürəyi 
sakit olmurdu”. Və Baton bu metro xidmətini, yer tutub yaşlılara 
vermək vərdişini ciddi bir iş hesab edir, bazar günlərindən başqa, hər 
gün ”vicdanla” on saat işləyir:  
”Vərəqəni iki qatlayıb Batona verdi:  
- Bunu çatdırarsan Səfaya... Anaya da de ki, məndən nigaran 
qalmasın.  
- Axı mən işdəyəm, qardaş.  
- Heç zad olmaz. Naçalnikdən icazə almışam səninçün, - de 
yib Orxan əlini Batonun kürəyinə vurdu.” 
Əgər mətnə, situasiyaya, obrazların, xüsusən də Batonun 
xarakterinə bələd olmasa idik, bu sözləri ciddi anlaya bilərdik və 
buradakı komizm öz əhəmiyyətini itirərdi...  
  
 
”KƏRGƏDAN BUYNUZU” 
 
Povest Azərbaycan, rus və dünya ədəbiyyatının yüksək 
ənənələri əsasında yazılmış, şirin təhkiyə və dialoqları ilə diqqəti cəlb 
 131
edən bir əsərdir. İnsanın qeyri-kamilliyini, onun hələ öz ehtiraslarının 
əsiri olduğunu, yalnız özünü düşündüyünü, öz mənafeyini hər şeydən 
üstün tutduğunu göstərən M. İbrahimbəyov əsas qəhrəmanı Raufun 
simasında bu cür insanların tipik bir obrazını yaratmışdır. Müəllif onu 
da göstərir ki, xudpəsəndlik, harınlıq Rauf kimiləri gec-tez dərin 
girdablara salır, həyat özü onların bəd əməllərini redaktə edir, 
cəmiyyət xeyrinə dinc və rahat, işgüzar fəaliyyətdən uzaqlaşanları - 
normadan kənara çıxanları öz əməllərinin gözlənilməz nəticələri ilə 
islah edir.  
Raufun gözəl ailəsi, uşaqları, evi, yüksək vəzifəsi var. Lakin 
o, ailəsinə, uşaqlarına son dərəcə laqeyd və etinasızdır. 50 yaşlarında 
olan bu adam günlərini əyyaşlıqla keçirir, ailə-uşaq qayğısı, ictimai 
məsuliyyət əvəzinə, yalnız öz diriliyini, öz kefcil həyatını düşünür, 
özünü ”qadın ölüsü”, ”qadın sərrafı” kimi tanıdaraq, ona bir dəfə 
verilmiş bu ömrü necə başa vurmaq barədə belə düşünür: ”Əsl kişiyə 
hər cürəsi məqbuldur... Bircə dəfə yaşayırıq bu dünyada, gərək hər 
cürəsini dişinə vurub dadasan”. Öz çürük fəlsəfəsi ilə o, qiymətli 
hədiyyələrlə başqalarının qadınlarını yoldan çıxarmaqda misilsiz ”hü-
nər” göstərir. Eyni zamanda bu hədiyyələrin qurbanı olan ərli gənc as-
pirant qadının, Raufun dili ilə desək, ”Aida adında gözəl bir insan”ın 
hərəkətləri qadın tamahkarlığını, qadının öz ailəsinə xəyanəti hallarını 
ustalıqla ifşa edir. Rauf uşaqların tərbiyəsi kimi müqəddəs bir işi 
arvadının üzərinə atmışdır. Onun dosta, yaxın adamlara münasibəti də 
son dərəcə qeyri-səmimidir. Uşaqlıq dostu namuslu məhkəmə vəkili 
Arifi rişxəndlə, kinayə ilə danışdırır, daim öz yaşayış üstünlükləri ilə 
qürrələnir. Öz akademik qayınatasına, mehriban bir qadın olan 
qaynanasına həqarətlə baxır, o qədər də qoca olmayan bu adamların 
gec-tez öləcəyi qənaəti ilə öz evini tezliklə onların evi ilə dəyişmək 
qərarına gəlir və bunu utanmadan onlara bildirir. Mühüm bir təchizat 
idarəsinin müdiridir və saysız müəssisələrə xammalı müəssisə 
rəhbərlərinin yalvara-yalvara verdiyi ağır peşkəş - rüşvətlə paylayır. 
Müəssisələrin xammal götürmək üçün əməl etdiyi bu yazılmamış 
qayda onun yaşayış üstünlüklərini təmin edən, ağır hədiyyələri üçün 
imkan yaradan əsas gəlir mənbəyidir. Çox maraqlıdır ki, Rauf bu 
vərdişində pis bir şey görmür və bu işi təbii bir iş hesab edir.  
Yazıçı, Raufun xarakter cizgilərini incə detallarla açır və bu 
detallardan aydın olur ki, o, öz təbiətindəki naqis cəhətləri görür, lakin 
əhəmiyyət vermir, özünü islah etmək əvəzinə, hərəkətlərini təbii sayır: 
”Hətta bir balaca narahat olurdu ki, yaxşı, bunlar sağlam, cavan 
uşaqlardır, bəs niyə yaşlarına uyğun kef çəkmirlər, cavanlıq eləmirlər, 
 132
bütün günü dərs oxuyurlar.” ”Arvadının xətrini də çox istəyirdi, ən 
yaxın və ən mehriban qohumu kimi.” ”Kişinin görkəmi Raufun 
xoşuna gəlmədi, düşündü ki, evləri dəyişmək məsələsində tələsmək 
lazımdır.” ”... oturub öz-özünə fikirləşdi ki, qəribədir, Ağasəfanın 
xəstələnməyi onu niyə kədərləndirmir?” və s.  
O, lazımlı adamlarla dil tapmaqda özünü görkəmli bir 
”mütəxəssis” sayır, onun fikrincə, pul maddi nemətlərin və insan 
əməyinin simvolundan daha çox, faydalı bir ixtiradır. Elə buna görə də 
hər şeyə, hamıya öz arşını ilə yanaşır: ”Kişi kimi düzünü de, əlli 
yaşına çatmısan, bu vaxta kimi elə bir adama heç rast gəlmisənmi ki, 
o, düppədüz, qanun çərçivəsində yaşasın?” 
Rauf öz nöqsanlarını dərk edib aradan qaldırmaq, namuslu bir 
insan kimi yaşamaq əvəzinə, harın yaşayış tərzini gənclik qüvvəsilə 
davam etdirmək üçün yollar axtarır, hiss edir ki, əlli yaş öz işini görür; 
ağır kədər və təəssüf içərisində tez-tez səhhəti barədə düşünməyə 
başlayır, görkəminə əməlli-başlı, xüsusi bir səylə qulluq etməsinə 
baxmayaraq, illərin amansız möhürünü hiss edib darılır. Belə bir 
məqamda müəllif, Rauf kimilərin nəyə qadir olduğunu, onların öz 
həyatı naminə nələrə əl atdıqlarını göstərmək üçün onu ümidli bir 
sınaq meydanına atır: Rauf öz qayınatasının qədim kitablarından 
birində ”gənclik iksiri” deyilən bir iksirin resepti ilə tanış olur və belə 
bir iksir hazırlamaq üçün bütün çətinliklərə sinə gərərək gizli şəkildə 
lazım olan şeyləri toplamağa başlayır. Raufun bütün qeyri-insani 
keyfiyyətləri də, ailəyə, cəmiyyətə, ictimai mülkiyyətə münasibəti, 
zövq və düşüncə tərzi də ”gənclik iksiri” ilə bağlı açılır. Böyük 
çətinliklə, qorxu və həyəcan içərisində xoruzun ilk banı 
qəbiristanlıqdan zirə yığıb gətirir. Təmiz bal, tərxun, cövüz tapır. İndi 
onun qarşısında daha çətin bir məsələ durur: canlı, diri bir kərgədanın 
buynuzunu əldə etməlidir ki, iksir üçün hər şey hazır olsun. Ovçular 
cəmiyyətinə üzv yazılır. Tüfəng alır və zooparkda saxlanılan yeganə 
qoca kərgədanı yuxu gülləsi ilə yatırdıb, gecə yarısı buynuzunu 
mişarlayır. Lakin ”uğurla” qurtaran bu əməliyyatı kivi adlı ”sırtıq bir 
quş” korlayır. Gənclik qüvvəsini özünə qaytarmaq istərkən həbs 
olunur, az-çox sağlamlığını da ağır zərbə altına salır; valyuta ilə 
alınmış ”qiymətli quşu” ”məhv etdiyi üçün” iki il islah əmək 
düşərgəsinə məhkum edilir.  
Rauf həbs olunur və min əziyyətlə hazırladığı bu ətirli iksiri 
arvad-uşağı, qayınatasıgil mürəbbə adına həzmi-rabedən keçirirlər. 9 
ay sonra kivi tapılır və Rauf həbsdən azad edilir. Lakin, deyəsən, bu az 
müddətdə o, həyatın mənasını anlayır, iksirin təsirindən uşaqlara 
 133
qoşulub futbol oynayan qayınatasına ikrahla baxsa da, ilk dəfə 
arvadının gözəlliyini duyur, onu ehtirasla qucaqlayır (Əsər əsasında 
çəkilmiş filmdə sonluq başqa cür qurtarır).  
60-70-ci illər nəsrinin - yeni nəsrin mühüm bir keyfiyyəti ayrı-
ayrı obrazların birtərəfli deyil, bir insan kimi hərtərəfli, mənfi və 
müsbət cəhətləri ilə birgə təsviridir. Rauf mənfiliklər təcəssümü olsa 
da, zərərli meyil və münasibətlərin tənqidində müəllif onun 
məntiqindən istifadə edir. Onun bu cəhətdən məhkəmə prosesində 
çıxışı maraqlıdır. Ona beş il həbs cəzası verilməsini təklif edən gənc 
prokuroru ittiham edərək deyir: ”Soruşuram sizdən, nəyə görə? Hətta 
şəkildə də görünür ki, bu nə qartaldır, nə də tovuz quşu, çox murdar, 
iyrənc bir quşdur, amma ona bir ətək pul verib alıblar, özü də valyuta 
veriblər. Bəs bu cinayət deyil, dövlətin pulunu götürüb atasan çölə, nə 
var, nə var, qotur bir quş alıram, sonra da ona xaricdən yem gətirt-
dirəsən, onu da valyutaya?... Tutaq ki, elə mən yemişəm onu. Buna 
görə məni beş il qazamata salmaq lazımdır? Düzü, məəttəl qalmışam 
ki, belə bir cavan adamı prokuror qoyublar. Axı o nə görüb hələ?  Heç 
nə. Həyat nədir, xəbəri yoxdur... Hələ yoxlamaq lazımdır görək o bu 
işə necə düzəlib və kim düzəldib?” 
Bizcə, Raufun bu məntiqi ilə hesablaşmamaq olmaz. Lakin 
bunlar heç də onu təmizə çıxarmağa haq vermir. Əslində, onu cinayət 
etdiyi sahədə yox, başqa - əhəmiyyətsiz bir sahədə yaxalayırlar. Əsas 
cinayətləri qala-qala, mənasız iş üstündə dolaşdırıldığı üçün 
prokurorun ittihamlarına ciddi etiraz edir. Kərgədanın buynuzu üçün 
200 manat cərimə verib canını qurtarsa da, ”sırtıq quş” kiviyə görə 
cəzalandırılması ona ağır gəlsə də, vəkil Ariflə ”səmimi” söhbətindən 
aydın olur ki, ittihamda əsas tutulan onun əsil cinayətləri deyil, 
cinayətlərinin buynuzudur və buynuzun arxasında nələr durduğu 
mühakimə meydanına çəkilmir, müəssisə rəhbərlərinin xammal almaq 
üçün yalvara-yalvara onu ”dilə tutub” verdikləri rüşvət nəzərə alınmır: 
”Dediyim odur ki, mən indiyə kimi ömrümdə heç kimdən bir qəpik 
istəməmişəm, ya kimsəni məcbur eləməmişəm ki, gətirib mənə pul 
versin, - olmayıb belə şey.  
- Özləri gətirirlər? 
- Özləri, - deyə Rauf təsdiq elədi. - Bir həftə, ya görürsən, bir 
ay keçəndən sonra gətirirlər. Dilə tuturlar, qılığıma girirlər ki, 
götürüm. Çox xahiş-minnətdən sonra götürürəm.” 
M.İbrahimbəyov povest boyu sadə, ümumişlək xalq dili söz 
və ifadələrinə əsaslanır. Povestin dilində işlənən əlkimyagərlər, 
inqrediyent, əkstraqen, lisenziya,kerontologiya, manekençi, 
 134
okselerator, seyner, penuar kimi terminoloji sözlər, eyforiya vəziyyəti, 
öküz saatı kimi ifadələr mövzu ilə bağlı işlənmiş, mətn içərisində 
müxtəlif vasitə və üsullarla izah edilmişdir.  
Ənənəvi yumorlu dil, fikrin yığcam və obrazlı ifadəsi, artıq 
hadisə və epizodlara yol verməmək səyi povestin şirin oxunmasına 
səbəb olur. Müəllif bəzən ictimai eybəcərliklərin tənqidi üçün kəskin 
müqayisələrdən istifadə etsə də, müqayisələrə, atalar sözləri və 
məsəllərə o qədər də meyil etmədən sadə və şirin təhkiyə ilə, məntiqi 
və yığcam dialoqlarla fikrin bədii-emosional ifadəsinə nail olur.  
Povestin bədiilik keyfiyyəti müəllifin arabir uğurla istifadə 
etdiyi yumorla, rəmzlərlə də bağlıdır. İstintaq zamanı müstəntiqin: 
”Gecəyarısı, biletsiz, heyvanxanın ərazisinə girmisən və qəfəsdə 
saxlanılan nadir heyvanın bədəninin bir hissəsini icazəsiz 
mənimsəmisən” sözləri - hüquq qaydalarının pozulması hallarının 
rəsmi üslubda formulə edilməsi şablon üsulundan doğan güclü yumora 
malikdir. Məlumdur ki, gecə yarısı heyvanxanaya bilet almaq olmaz; 
məlumdur ki, oğru gecəyarısı oğurluğa gedərkən bilet almağa ehtiyac 
duymaz. ”Nadir heyvanın bədəninin bir hissəsini icazəsiz 
mənimsəmisən” – hökmündə daha güclü yumor vardır, - oğurluğu 
icazə ilə etməzlər; həm də ”heyvanın buynuzunu kəsmisən” əvəzinə, 
”bədəninin bir hissəsini mənimsəmisən.” Bəlkə də istintaq aparan şəxs 
bu sözlərdəki yumoru qətiyyən duymur. Belə hallar üçün deyirlər ki, 
yumor danışanın dilində yox, dinləyənin qulağındadır. ”Rauf yalnız 
indi Əsgərovun xırda, iti dişlərini gördü” cümləsində mülayim və 
mehriban başlayıb, tədricən ağır ittihamlar ortaya çıxaran müstəntiqin 
işinə və xarakterinə incə işarə vardır…  
 
”LEYLƏK KÖRFƏZİ” 
 
Povest bu dünyaya uşaq gözü ilə baxan, bu dünyanı təmiz və 
sağlam uşaq arzularına uyğun görmək istəyən, uşaq saflığına uyğun 
mənalandıran bir yazıçı qələminin məhsuludur.  
Qaraçayın qarşısındakı bənd çəkilib qurtardıqdan sonra çayın 
sağ və sol sahillərinə səpələnmiş kəndin camaatı yeni qəsəbəyə 
köçürülmüş, kəndin yeri, köhnə və təzə qəbiristanlıq suyun altında 
qalmışdır. İndi bu yerlərin sakinləri buradakı nasos stansiyasının 
işçilərindən - Qəşəmalı, onun ailəsi (arvadı Güllübəyim və körpə 
uşaqları), stansiyanın digər işçiləri - Qasım, Vasya (Vasili), bir də 
Qəşəmalının himayəyə götürdüyü iki yetim bacı-qardaş dan ibarətdir.  
Əsərdə əsas obraz 13 yaşlı yetim oğlandır. Əsərin əsas 
 135
təhkiyəçi obrazı da odur.  
Bu günə qədər əksər şifahi və yazılı ədəbiyyat nümunələrində 
olduğu kimi, Məmməd Orucun bu povestində Qəşəmalı da bu uzaq 
qohumlarına övlad gözü ilə, insan gözü ilə baxmır, onları nökər kimi 
işlədir: 13 yaşlı bu yetim oğlan onun qoyun sürüsünü otarır, mal-
heyvanına, qaz sürüsünə baxır, tövləni təmizləyir, ot biçib gətirir. 
Balaca bacısı isə Güllübəyimin körpələrini saxlayır, onları kürəyindən 
yerə qoymur.  
Y.Səmədoğlunun ”Qətl günü” romanında Baba kaha, 
İ.Məlikzadənin ”Gümüşgöl əfsanəsi” povestində Gümüşgöl, 
Ə.Əylislinin ”Ağ dərə” romanında təbiətin min bir rəngləri, şüaları 
haqqın, ədalətin keşiyindədir, ədalət uğrunda mübarizədə sarsılmaz 
qüvvədir. Bu povestdə isə həmin vəzifəni ağ leyləklər yerinə yetirir. 
Yeniyetmə yetim oğlan hər dəfə Qəşəmalının zülm və işgəncələri ilə 
qarşılaşdıqca, Qəşəmalının vurduğu təpiklərin ağrısından qıvrılıb-
açıldıqca leyləkləri yada salır, ümid işığını leyləklərdən alır. 13 yaşlı 
bu oğlanın nəzərində leyləklər haqq işığıdır və bu haqq işığını onun 
qəlbində hələ körpəlikdən anası yandırmışdır: ”... anam bu quşlarla 
mənim aramda nəsə sirli bir ünsiyyət yaratmışdı; o demişdi ki, 
leyləklər ”o dünyanın” quşlarıdır, leyləklər yuva quran ocaqda xeyir-
bərəkət əskilməz, leyləklər yuva quran ocaqda haqq-ədalət nazilməz, 
leyləklər yuva quran ocağa həmişə haqq işığı düşər.” Haqqa, həqiqətə, 
haqq işığına ananın köməyilə yaradılmış bu inam onun əzablı 
gündüzlərinin, narahat gecələrinin əsas təsəlli mənbəyidir. 
Yuxularında da ağrı və acılarını sevimli anası və sevimli leyləklər 
çıxarır: ”... anam da, leyləklər də yuxuma girəndə mən yuxuda 
ağlayırdım. Həmişə yuxuda ağlayanda səhər yataqdan rahat 
qalxırdım.” Qəşəmalı onun məktəbə getməsinə mane olmaq istədikdə 
təbiəti leylək ağlığı, leylək şəfəqləri ilə görmək istəyən bu uşağın qəlbi 
üsyan edir və Vasyanın motosikleti ilə məktəbə getdiyi ilk günlərdə 
başı üzərində leylək ədalətini, leylək nəzarətini görür. 13 yaşlı bu uşaq 
iki mərtəbəli evdə daim küsülü yaşayan bu bir neçə nəfərin 
barışmağını da, bir süfrə başına toplaşmağını da leylək ədalətində 
görür: ”Fikirləşirdim ki, heç nədən məni vururlarsa, heç nədən araya 
söz düşürsə, heç nədən bu yamacın beş-üç adamı bir-birinə dəyirsə, 
deməli, bizi leyləklərin ahı tutub, demək, bizim bu ocaqda haqq 
nazilib, demək, bizim bu ocağa haqq işığı düşmür.” Bütün bu cür 
ziddiyyətli düşüncələrə, çətinliklərə, üzüntülü hallara baxmayaraq, 
leyləklər onun arzularını, ümid və istəklərini daim qanadlandırır, o bu 
dünyaya gəlməyin, bu dünyada yaşamağın, bu dünyanın əzablarının 
 136
da qiymətini bilir, dünyanı düzgün qiymətləndirməyi də bacarır: ”Yox 
dedim öz-özümə, əgər bu dünya nahaqqa qılınc verəndə haqqı da 
qalxansız qoymursa, nahaqqı qaranlıq kimi üstünə göndərəndə səndən 
də işığını əsirgəmirsə, hələ bu dünyaya yenidən gəlməyə dəyər. Bu 
dünya yaşamalı dünyadı.” 
Oğlanın dilində ”qoy bizi tanıyan qurd yesin” məsəli son 
dərəcə təbii səslənir və bu sözlər, şübhəsiz, bu bacı-qardaş üçün 
mehriban himayəçi keyfiyyətlərindən çox uzaq olan Qəşəmalını 
hədəfə alır: ”Qəşəmalı, bacım demişkən, bizi tanıyan qurd idi.” Son 
dərəcə kobud bir şəxs olan Qəşəmalı arvadına - üç körpə uşağın anası 
Güllübəyimə də çox amansızdır. O axşam olmaz ki, bir bəhanə ilə onu 
ağzı köpüklənənə, huşunu itirənə qədər döyməsin. Kiçik bir narazılıq 
üstündə həftələrlə öz işçilərini - Vasyanı, Qasımı dindirib-danışdırmır, 
küsülü gəzir. Həm də dəhşətli var-dövlət hərisidir, qəbiristanlıq 
üzərində yaranmış dəryaçanın balığını min məşəqqətlə, oğurluqla 
tutub satmaq, pul qazanmaq istəyir. Canavar boğub öldürdüyü 
qoyunların leşini satır və s. Qəşəmalının xisləti, şübhəsiz, leyləklərlə 
də ziddiyyət təşkil etməlidir və həqiqətən də onun leyləkləri görməyə 
gözü yoxdur, ”qovmaq lazımdır, bu quş bizim ocağa düşmür”, - deyə 
ata leyləyə işarə edir. Amma bu quşların bu ocağa düşməməyinin 
səbəblərini balaca oğlan daha yaxşı dərk edir: ”Ona görə ki, sizin oca-
ğın mayasında haram var; ona görə ki, sizin ocaqda haqq nazilib.” Elə 
arvadı Güllübəyim də özlüyündə bu fikri təsdiq edir: ”... bunların evi 
də, tayası da (Qəşəmalını deyirdi) yanmalı idi; o evin də, o tayanın da 
mayasında haram vardı.” 
Qəşəmalı ziddiyyətli obrazdır. O, tam pozulmuş, insanlıq 
simasını itirmiş də deyil. Hərdən az qala (ona görə ki, bu da 
şübhəlidir) anasının səsini - haqq səsini, vicdan səsini eşidir. Hərdən 
kövrəlir və nökər kimi işlətdiyi ”uzaq qohumunu” bağrına basıb öpür, 
gözləri yaşarır. Oğlan onun işkəncələrinə dözməyib bu yerlərdən 
getmək istədiyini bildirdikdə, yumşalır, az qala adam olur: ”O bizi 
inandırdı ki, bu dünyada ona bizdən yaxın adam yoxdur. O bizi 
inandırdı ki, bizim buradan getməyimizə tablamaz, ölər.” Qəşəmalı işə 
də məsuliyyətlə yanaşır, xarab olmuş nasos stansiyasını təmir edib işə 
saldıqda Qasımı, Vasyanı qucaqlayıb öpür. Beləliklə, yazıçı, 
Qəşəmalının insani keyfiyyətlərini də unutmur, onu gözlənilməz əks 
xüsusiyyətlərə malik bir tip kimi təsvir edir. Qasım onun təbiətindəki 
ziddiyyətli cəhətləri görür və buna təbii baxır: ”bu da belə adamdı, bu 
da belə tipdi.” 
Qasım və Vasya xeyirxah, işgüzar adamlardır. Onlar gənc oğ-
 137
lanın nəzərində leylək xeyirxahlığının qoruyucularıdır. Bərk ayaqda 
Güllübəyimi də, yetimləri də Qəşəmalının əlindən onlar alır, onlar 
qoruyur, onlar təsəlli verirlər. Əsərin sonuna yaxın Bakıdan rəssamlıq 
texnikumunun son kursunda oxuyan ”su sonası kimi” bir qızın bu 
yerlərə gəlməsi Qasımın əhvalını dəyişir, rahatlığını pozur. Lakin 
Qasımın məhəbbəti əsərdə kifayət qədər öz ifadəsini tapa bilməmişdir; 
əksinə, bu qızın özündən xeyli kiçik yetim oğlana təsiri daha artıq 
duyulur, oğlan hər dəfə onu gördükcə çiçək kimi açılır, elə bil, bahara 
düşür, çiçək açmış ağaclar görür, adını bilmədiyimiz bu oğlan az qala 
öz adını belə unudur.  
Məmməd Orucun povestində təhkiyəçi obrazının təbiətindən 
doğan lirizm üstün yer tutur. Leyləklərin təsvirində lirizm və rəmzi 
fikirlər daha güclüdür. Hiss olunur ki, müəllif bu povesti yazmaq üçün 
xüsusi tədqiqat aparmış, leyləklərin həyatı, xasiyyət və xarakteri ilə 
bağlı elmi-nəzəri ədəbiyyatı diqqətlə öyrənmiş, bilavasitə müşahidələr 
aparmışdır. Leyləklərin məhəbbət və mübarizəsinin, yaşayış tərzinin 
təsviri povestdə təsirlidir. Leyləklərin bala çıxarma prosesini və bu 
zaman ana leyləyin necə gözəlləşdiyini, onların sağlam nəsil uğrunda 
mübarizəsini müəllif inandırıcı detallarla təsvir etmişdir. Qəşəmalı 
leyləklərin yuvasına da əl uzadır, yuvadakı leylək yumurtalarından 
birini qaz yumurtası ilə əvəz edir. Bu təhqirə dözməyən ana leylək 
özünü təndirə vurub yandırır, ata leylək isə qaz balasını göyə qaldırıb 
yerə çırpır. Qəşəmalının hiyləsi ilə düşmənə çevrilən sevgili 
leyləklərin bu cür təsvirində təsirli cizgilərlə yanaşı, rəmzi məna da 
var: burada dirilik və mübarizə üçün sağlam nəsil yetişdirmək ideyası 
təlqin edilir: ”... leyləklər bəzən özlərinin də xəstə, zəif balalarını 
yuvadan çıxarıb tullayırlar ki, soyları, kökləri korlanmasın, dünyaya 
xəstə, zəif leylək gəlməsin, leylək güclü, sağlam olmalıdır ki, uzaq 
uçuşlara tab gətirsin, uzaq uçuşlarda leylək səfini, leylək ordusunu 
pozmasın.” Bu ”uzaq uçuşlar” insan övladının da mənəvi və fiziki 
sağlamlığını qorumağı tələb edir. İ.Hüseynov, Ə.Əylisli və başqa-
larında olduğu kimi, Məmməd Orucun nəsrində də səciyyəvi detalların 
təkrarı lirizmi artırır: ”dibinin daşı, çınqılı, yosunu görünən sularda”, 
”Vasyanın oğlu və su sonası kimi Nadejda adlı arvadı” və s. kimi 
ifadə-detallar təkrar olunduqca xatirələr oyadır.  
Məmməd Oruc da yumorsuz keçinmir. Povestdə yumor və 
istehza daha çox Qəşəmalı ilə bağlıdır. Dəryaçadan tutulmuş balığın 
oğurluq olduğunu dedikdə ”çayı bizim, suyu bizim, balığı oğurluq 
olur” deyə mövcud qanunlara istehza ilə cavab verir. Küsüb heç kimi 
dindirmədikdə ”Qəşəmalı Dumandan başqa (itin adıdır - Q.K.) heç ki-
 138
mi dindirmirdi” deyilir və gənc oğlanın bu sözləri xeyli təsviri əvəz 
edir. Yaxud Güllübəyim axşam döyüləcəyini bildiyi üçün nə qədər 
köhnə, təzə paltar var, geyir, başına üç-dörd şal, yaylıq sarıyır ki, dö-
yüləndə dözə bilsin. Qəşəmalı arvaddan narazılığını bildirdikdə: ”Hələ 
bizim ocağa nə yaxşı arvad gəlib, nə yaxşı it” deyir və s.  
Povestdə eyni gündə baş verən hadisələrin ümumiləşmiş yığ-
cam icmalının verilməsi xüsusi üslubi keyfiyyət kimi nəzəri cəlb edir. 
Müəllif şifahi xalq ədəbiyyatından uğurla faydalana bilmiş, bayatı və 
oxşamalardan yerində istifadə etmişdir. 
  Sinəsi xallı keçim,  
  Məməsi ballı keçim.  
  Bu dünya belə gəlib,  
  Dur gedək, yallı keçim! -  
oxşaması, bu oxşamanın əsərdə təkrarı, povestin bu sözlərlə bitməsi və 
xüsusən üçüncü misradakı fikir yazıçı ideyası ilə bağlı olub, əsərin 
sosial-bədii dəyərini artırır.  
1985 
QAFARIN FACİƏLİ  HƏYATI 
VƏ XİLAS YOLU 
 
80-ci illərin birinci yarısı ədəbiyyatımızda roman janrının 
inkişafı ilə daim gələcəkdə xatırlanacaqdır. Anar, Elçin, Y.Səmədoğlu, 
İ.Məlikzadə, Ə.Əylisli ilə yanaşı, Sabir Azəri də bu yaxınlarda ilk ro-
manını çap etdirdi. ”Dalanda”1 romanına qədər yazıçı öz qələmini dil 
və üslub etibarilə getdikcə səlisləşən, mövzu etibarilə mürəkkəbləşən 
və daha ciddi ictimai problemləri əhatə edən hekayə və povestlərlə 
sınamış, bir sıra maraqlı nəsr əsərləri yaratmışdır. ”Dalanda” 
romanının quruluşu və məzmunu, baş qəhrəman Qafarın ziddiyyətli 
həyatı, qarşısına çıxan çətinlik və əngəllər göstərir ki, müəllif sosial-
etik, ictimai-əxlaqi münasibətlərin hərtərəfli ifadəsi üçün bilavasitə 
roman janrına keçməyə ciddi ehtiyac duymuşdur.  
Bu əsərdə yazıçını günün aktual problemləri düşündürmüşdür. 
Ailə-əxlaq məsələləri, ictimai işə, dövlət işinə münasibət, tüfeylilik, 
laqeydlik, ətalət, mala-dövlətə, pula hərislik, qadın tamahkarlığı, fərdi-
gizli alver, vəzifədən sui-istifadə, saxtakarlıq, riyakarlıq, harınlıq, 
elmin qarşısını kəsən əngəllər, ailə-övlad tərbiyəsi, torpaq sevgisi və 
s.-lə bağlı yazıçı mülahizələri Qafarın faciəli həyatının təsviri fonunda 
açılır, müasir həyatımızın canlı lövhəsi kimi tədricən çözələnir.  
                                                          
1 Áàêû, ”Éàçû÷û”, 1984. 
 139
Əsərin mərkəzində bütün xeyirxah niyyətlərinə, yüksək insani 
keyfiyyətlərinə, saf və təmiz arzularına baxmayaraq, daim taleyi uğur-
suzluqlarla üzləşən, daim gərdişin acılarını dadmalı olan əzabkeş sadə 
bir insan durur. Müəllifin ”Qafar” adlandırdığı bu gənc sadə, təmiz, 
yoxsul bir ailədə böyümüşdür.  
Qafar ağır və kəskin imtahanlardan keçirilir; yazıçı onu ailədə, 
müxtəlif əmək meydanlarında, müxtəlif əmək kollektivlərində yox-
layır; arxivdə işləyəndə, tikintidə, aspiranturada, şəhər mühitindən 
çıxıb kəndə qayıdanda müxtəlif peşə adamları ilə - oğurluğa, dövlət 
əmlakını dağıtmağa həris olanlarla, öz mənafeyi naminə başqalarını 
qul kimi işlətməyə adət edənlərlə, yalançı, saxtakar, riyakar iş 
icraçıları ilə, məsuliyyətsiz tibb işçiləri, milis müstəntiqləri və 
qarovulçularla, tamahı daş dələn qadınlar və zəhmətdən qaçan tüfeyli 
gənclərlə qarşılaşdırır, lakin kasıb bir ailədə böyümüş, zəhmətlə yoğ-
rulmuş, vətənə, insana, ana torpağa bağlı olan Qafarı heç kəs öz sağ-
lam əqidəsindən döndərə bilmir. Zəhməti sevdiyi, üzərinə düşən 
vəzifələri diqqət və ləyaqətlə yerinə yetirdiyi üçün arxivdəki iş 
yoldaşları - arxivin toz basmış eksponatlarını xatırladan Xanımana və 
Dursun kimilər onu lağa qoyur, tikinti materiallarını satmağa imkan 
vermədiyi üçün qarovulçu onu ”çörək baiskarı”, ”mərdüməzar” deyə 
söyüb təhqir edir. İş yerində təkcə qarovulçu, sürücü, fəhlə deyil, bö-
yüklər də saxtakarlığa razı olmadığı üçün onu danlayır, qorxudurlar; 
rəis onu ”dama basdırmaq”la hədələyir; raykom katibi - uşaqlıq dostu 
Fərəc Muradov onun söylədiyi həqiqətləri qulaqardına vurur, həqiqət 
naminə heç bir iş görmür, əksinə, Qafar danışdıqca, üz-gözünün 
ifadəsindən aydın olur ki, katib onun sadəlövhlüyünə acıyır. Beləliklə, 
bu mühitdə heç kəs Qafarla razılaşmır, onu XX əsrin Don-Kixotu 
hesab edirlər. İş o yerə çatır ki, ailəsi - uşaqlarının anası, Qafarın 
mənəvi ziddini təşkil edən Fəridə də onu zəhmətsiz vara, pula düşmən 
olduğu üçün Don-Kixotluqda təqsirləndirir, zəmanə ilə uyuşmadığına 
görə kişi saymır.  
Ali məktəbə daxil olduğu ilk gündən Fəridə kimi bir dul qadı-
na rast gələn, dalbadal çətin burulğanlara düşən, heç yerdə işi düz gə-
tirməyən Qafar olduqca nəcib, mülayim, təmkinli, həlim təbiətli, iş-
güzar bir adamdır. Hərdən o da istəyir ki, varı-dövləti, pulu olsun, ai-
ləsini ürəyincə dolandıra bilsin, heç olmasa, onların zəruri ehtiyacları-
nı ödəsin: ”... ömründə ilk dəfə Qafarın ürəyindən keçdi ki, ay allah, 
kaş çoxlu pulum olaydı. O qədər pulum olaydı ki, arvad-uşağım nə 
istəsələr, ala biləydim.” Lakin o heç vaxt başqasının ”haram pulları”na 
göz dikmir. Qafar, təbiət etibarilə son dərəcə tamahkar olan, bir 
 140
tərəfdən də Mürşüdovların xəzəl kimi pulunu gördükdə daha da 
pozulan, ”olanda da beləsinin arvadı olasan” deyə düşkün 
düşüncələrlə yaşayan Fəridəni islah etməyə, başa salmağa çalışır, 
”Mən haram mal yeməyə öyrənməmişəm” deyə zəhmətsiz pula, vara 
etirazını bildirir. Lakin başa düşmək, Qafarın dediyi həqiqətləri 
anlamaq əvəzinə, Fəridə ərinin ”əfəlliyi” qarşısında od tutub yanır, 
”bacarıqlı kişilər”lə müqayisədə onu bir heç sayır: ”Ay avam, indi 
halal mal yemək çətindir, haram malı yeməyə nə var! İndi bacarıqlı 
kişilər haram malın gözünə hərdən halal mal qatırlar ki, and içməyə 
yerləri qalsın.” 
Qafarın harın yaşayışa, zəhmətsiz qazanca, haram mala mü-
nasibətini yazıçı incə psixoloji detallarla təsvir etmişdir. Qafar gəzir, 
görür, qarşılaşır, toqquşur, ictimai zərbələrin altına düşsə, əzilsə də, 
büdrəmir, qürurunu itirmir. Elmi rəhbərinin - qıllı Köstəbəyin 
təhqiramiz buyruqlarından iyrənir və dissertasiya müdafiəsindən 
birdəfəlik əl çəkir, rəhbərliyi ilə yola getmədiyi tikintidən onu təbii 
fəlakət – maşın qəzası, ailəsindən, uşaqlarından Fəridənin son nalayiq 
hərəkəti ayırır və beləliklə, Qafar şəhər mühitindən ayrılıb birdəfəlik 
kəndə gəlir.  
Lakin Qafar kənddə də könül açan bir şey görmür. Kəndin 
təsərrüfatsızlığından son dərəcə narahat olur, vaxtilə bol-bol südü, 
qatığı, qarın-qarın yağı, motal-motal pendiri olan bir kəndin indi bir 
banka camış qatığına həsrət qaldığını görüb kədərlənir. Üstəlik, bu 
dünyada onu duyan anasını da dərhal itirir və uçuq daxmada tək qalır.  
Qafar bütün bu zərbələrə mərdliklə dözür, ailəsini, anasını 
itirməsinə baxmayaraq, bədbinləşmir, dünyaya lənət oxumur, intihar 
fikrinə düşmür; əksinə, xoşbəxtliyi zəhmətdə görür, yaşamaq üçün tə-
zədən işə girişir, ev-eşiyi sahmana salmaq, anasının arzularını həyata 
keçirmək üçün daş-qum gətirdir, bünövrə qoyub ev tikməyə başlayır.  
Müəllif əsərin quruluşunu yaxşı düşünmüşdür. Əksər hadisələr 
ayağı gipsdə olan Qafarın başına gələnlərin xatırlanması prosesində 
verilir və bu prosesdə Qafarla yanaşı, Fəridənin, Həsənağanın, Mür-
şüdovların, tikinti və arxiv işçilərinin, Gülsəfa arvadın, Sona qarının, 
Köstəbəyin və bütün başqa obrazların xarakteri açılır. Bəzən müəllif 
obrazların xarakterini gizli qarşılaşdırmalarla səciyyələndirir. Bu 
cəhətdən bir-birinin ziddini təşkil edən iki ana obrazı - Fəridə və 
Gülsəfa surətləri çox maraqlıdır.  
Fəridə son dərəcə tamahkar və mənliksiz bir qadındır, qonşu 
Mürşüdovların Qafarı şikəst etməsinə bir gəlir mənbəyi kimi baxır, 
onların qan bahası kimi verdiyi beş min manatı gizləyib, hələ başqa 
 141
təmənnalara da düşür: bu hesaba qızını ali məktəbə, oğlunu 
aspiranturaya qəbul etdirmək istəyir. Qızı Çimnaz ali məktəbə son 
imtahanı verib qurtarmayınca Qafarın cız-cız cızıldayan ayağının 
gipsini açmağa imkan vermir. Qafar şübhələnib onun bu yaramaz 
əməllərinə etirazını bildirdikdə dindiyinə peşman olur: ”Hə, de görüm 
kim idin mənə rast gələnəcən? Yamacda bir çuşka. Səni mən adam 
eləyib adamlar arasına çıxartdım... başıboş oğlu başıboş... Fərasətsiz 
oğlu fərasətsiz.” Fəridə Qafarı qətiyyən başa düşmür. Tamahkarlıq 
onu o yerə gətirir ki, köhnə əri - mağaza müdiri Cabbarın var-dövlətini 
ələ keçirmək üçün onun qəbri yanında özünə yer saxlatdırır. Sonralar 
Qafar bunu bildikdə dəli olmaq dərəcəsinə gəlir. Ögey oğlu - anası 
Fəridədən və atası Cabbardan da bir barmaq yuxarı olan Həsənağa bu 
əhvalatı intiqam hissi və hikkə ilə söylədikdə, anasının onu deyil, 
Cabbarı sevdiyini bildirdikdə, Qafar çox pis ruhda tərbiyə olunmuş bu 
uşağa ürək yanğısı və daxili qəzəblə cavab verməli olur: ”Eybi yoxdu, 
Həsənağa, - dedi, - ananın dirisi mənim olub, qoy ölüsü də sənin atana 
düşsün. Onsuz da bu dünyada sənin anandan elə bezmişəm ki, o 
dünyadasa aralı qalım, qulağım dincəlsin. Elə mən də sənin ananı 
sevmirəm, heç vaxt da sevməmişəm.” Fəridə öz səhvlərini başa düşə 
bilmir, hətta Qafarın boş yerini, sahibsiz qoltuq ağacını gördükdə, 
hönkürüb ağladıqda, bəxtindən şikayətləndikdə də öz günahlarını, 
insan ləyaqətini qiymətləndirə bilmədiyini anlamır, dərk etmir.  
Gülsəfa arvad - Qafarın anası bütün varlığı, mənəvi aləmi, ana 
və qadın həssaslığı, ailəsinə, övladlarına sədaqəti, mənliyi və yüksək 
insani keyfiyyətləri ilə Fəridəyə qarşı durur. Yazıçı bu ana obrazını 
böyük məhəbbətlə yaratmışdır. Gülsəfa sümükləri də çürümüş ərini 
unuda bilmir, daim onunla yuxularında danışır, övladlarını başına 
yığıb qara əncirin altında onunla məsləhətləşir. Gülsəfanın ərinə 
məhəbbəti qadın-kişi sədaqətinin timsalı, babalarımızın, nənələrimizin 
ənənə-yadigarıdır. Qafar kəndə gələn kimi Gülsəfanın qəfil ölümü də 
yazıçı tərəfindən bu sədaqətin nəticəsi, bu istəyin, arzunun sübutu 
kimi mənalandırılmışdır: ”... qadan ürəyimə, qağan da məni orada 
gözlüyür. Yazıq yaman darıxıb, hər gecə yuxuda giley-güzar eliyir ki, 
məni tək qoymusan.” Gülsəfanın Qafar gələnə qədər dözməsi ev-eşiyi, 
həyət-bacanı yiyəsiz qoymamaq hissi ilə bağlıdır. Gülsəfanı 
düşünəndə, sonra da Fəridəni yada salanda oxucu insanın qeyri-
kamilliyinə acımalı olur.  
Romanın dili S.Azərinin ümumxalq dilinə, onun müxtəlif 
laylarına, sözün məna incəliklərinə getdikcə daha çox bələd olduğunu, 
daha diqqətlə işlədiyini, daha keyfiyyətli seçmə əməliyyatı apardığını 
 142
göstərir. S.Azəri gurultulu ifadə və ibarələrə, müqayisə və epitetlərə o 
qədər də can atmır, hadisələri sadə və təbii təhkiyə və dialoqlarla nəql 
edir.  
Ümumi bədiilik ansamblında obrazların xarakterindəki nöqsan 
və çatışmazlıqlar bəzən bilavasitə deyil, dolayı yolla, kinayə və 
eyhamla tənqid edilir. ”Niyəsə, Qafarın ürəyindən keçdi ki, şöbə mü-
dirinin pillələri o cür tez-tez qalxmağının ayrı səbəbi var - zirzəmidəki 
havasızlığa dözmür” - köklüyünə baxmayaraq, sürətlə yeriyən və 
pillələri sürətlə qalxan şöbə müdirinin hərəkətini Qafar bu cür 
mənalandırır, çünki havasızlığına müdirin bir an dözmədiyi bu zirzəmi 
Qafarın 8 saatlıq iş yeridir. Yaxud Qafar tikintidəki saxtakarlıqlardan 
danışır və bunu da hiss edir ki, raykom katibi əllərini elə tutmuşdur ki, 
gözləri görünməsin. 15 yaşından 38 yaşınadək papiros çəkmiş Qafar 
raykom katibinin papirosunun ətrindən xoşlansa da, onun nə çəkdiyini 
müəyyənləşdirə bilmir; bir tərəfdən, düşünür ki, onun bu uşaqlıq dostu 
tikintidə saxtakarlığa yol verməz, digər tərəfdən də sövqi-təbii ilə 
fikirləşir ki, görəsən, katib ”anasının qəbri üstünə gedəcəkmi?” 
Sonralar Qafar raykom katibinin qəfil ölümünü eşitdikdə həm 
kədərlənir, həm də bu cür ölümə sevinir: o, saf uşaqlıq dostunun 
ölümünə acıyır, saxtakarlığa göz yuman, öz şöhrətini düşünən katibin 
ölməyinin daha yaxşı olduğunu düşünür. Bunlar zahirən ”xırda” 
görünsə də, surətlər və hadisələr bütövlükdə bu cür detallarla 
irəlilədikcə, ictimai ziddiyyətlərin axını yaranır, obrazların daxili 
dünyasının dərinliklərinə enmək olur.  
Romanda psixoloji anlar yadda qalan detallarla təsvir 
edilmişdir. Fəridə: ”Bu cür atası olan şükür eləsin ki, hələ çit donu da 
tapır” dedikdə, sanki Qafarın qoltuq ağacı əyilir, qatlanır; anası 
təbiətdə böyümüş, atasına çox etinasız olan, ”cəhənnəmə xəstə olsun” 
deyən və öz nankorluğu ilə həqiqətən oxucunun ürəyini ağrıdan 
Çimnaz qəflətən layka plaş istədikdə Qafarın qoltuq ağacı şappıltı ilə 
yerə düşür. Müəllif heç bir əlavə izahat vermir, çünki bunlar Qafarın 
vəziyyətini, onun nələr keçirdiyini yaxşı hiss etdirir. Qafar evləndiyini 
dörd il anasına bildirmir, ondan gizlədir, bu cür evlənməklə səhv 
etdiyini bilə-bilə, daxildən qovrula-qovrula, hər dəfə kəndə gedərkən 
özünü zorlayaraq deyib-gülür, zarafat etməyə çalışır. Lakin anası - 
onun gülüşlərinin altını da görən anası oğlunun vəziyyətini, onun 
dərdini, kədərini, daxili yanğısını başa düşür: ”... dul arvad almısan, 
uşaqlı arvad. Qız alan oğul belə əzgin, belə yazıq olmaz, dul arvad 
alan adamın üzü belə kədərli olar. Sənin gülüşün də dərdlidir.” 
S.Azərinin bu cür incə müşahidələri çoxdur. Başdaşında 
 143
atasının kədərlə baxan gözlərini gördükdə Qafar fikirləşir: ”Bəlkə... 
bizim öz gözlərimizin kədəri ölənlərin gözlərinə çökür?” Romanın 
bədii dəyərini, yazıçının bədii dilinin üslubi keyfiyyətlərini 
dolğunlaşdıran, zənginləşdirən də bu cür müşahidə-
mənalandırmalardır.  
Obrazların daxili monoloqları, mühakimə və düşüncələri 
onların istək və arzularını, sosial-ictimai münasibətləri ifadə edir. 
Mənfi keyfiyyətləri özündə birləşdirən obrazların dilində həyat 
həqiqətlərinin ifadəsi halları da təbiidir. Budur, Fəridə akademik 
Mürşüdovun arvadı Qəmər xanımın arxasınca öz ürəyini belə boşaldır: 
”Küçüyünü qudurğan böyüdəndə, qırmızı ”Jiquli”yə oturdub, yanında 
da özü kimi qudurğan bir qız küçələrə salanda bə bilmirdin ki, bir gün 
hoqqası çıxacaq! Ola qazlı cavan oğlan, ola yanında cavan, gözəl bir 
qız, altında da onlardan da qazlı ”Jiquli”, havalanmaz?” 
Dialoqların xarakteri müəllifin təhkiyə intonasiyasının gedişi 
ilə şərtlənir. Kəskin münaqişələri əks etdirən ciddi dialoqlarla yanaşı, 
müəllif maraqlı, komik dialoqlar da yaratmışdır.  
” - Adə, bəs o universitetdə sizə mərifətdən dərs vermirlər? 
Başa salmırlar ki, qadınla necə rəftar edərlər? 
- Yox, bizə belə şey keçmirlər.  
Fəridə əlini hirsli-hirsli yellədi:  
- Onda o məəllimlərin özlərinin elmi-savadı da bir qəpiyə 
dəyməz. Adə, bəs onlara demirsən ki, ay məəllimlər, mərifətsiz elmin 
kimə nə faydası? 
- Proqramda yoxdu axı belə şeylər, o yazıqlar neyləsinlər?  
- Adə, o proqramı tutanlar nə zırrama adamlardır! Yəni onlar 
başa düşmürlər ki, qadınla danışmağı bacarmayan tələbədən sabah 
zavmaq, yaxud qəssabxana müdiri deyirsən, heç...  
- Biz zavmaqlıq oxumuruq, biz müəllim, bəlkə də alim olduq.  
- Yox aaa? Elə bu qanacaqla?” 
Qafar ümumən sadəlövh, təmiz və ciddi adamdır. Lakin 
buradakı suallara cavabı onun az qala komik duyğudan məhrum 
olduğunu göstərir. Fəridə öz savadına, dünyagörüşünə görə təbii 
danışır, lakin Qafar əslində belə danışmamalıdır. Qafar bu cür suallara 
yumorla, lazım gəlsə, istehza ilə cavab verməlidir. Fəridənin ali təhsil 
haqqında təsəvvürlərini göstərən ”zavmaq”, ”qəssabxana müdiri” 
sözləri onun dünyagörüşünü düzgün əks etdirir, yerinə düşürsə, 
Qafarın ”proqram” söhbəti onun sadəlövhlüyünü daha da dərinləşdirir. 
Bəlkə Qafar burada alimlik eləmək, Fəridəni ”ciddi” başa salmaq, 
hirsləndirməmək istəyir? Sonradan göründüyü kimi, atasının dediyi 
 144
”insan yaradanına minnətdar olar, yaratdığına yox” sözlərini daim 
yadında saxlayan Qafar o qədər də müti və aciz adam deyil. Onsuz da 
onun sadəlövh cavabları komizm yaradır. Lakin o, məsələnin gözünə 
bir qədər yumor qatsa idi, bu dialoq daha real və təbii səslənərdi. 
Başqa epizodlar göstərir ki, o, yumordan məhrum deyil. Aspiranturanı 
buraxmağı qərara aldıqda müəllif iş yoldaşlarının nə düşünəcəyi 
barədə onun fikirlərini belə təsvir edir: ”İşdəkilər onu narahat etmirdi, 
əksinə, bəlkə də oradakılar sevinəcəkdilər ki, Qafar alim olmadı, 
onlardan seçilmədi.” Bu düşüncələrdə yumor var və həm də 
məzmunlu yumordur - ictimai münasibətləri əks etdirir.  
 
 
Sabir Azərinin ilk romanı uğurludur. Qafarın sarsılmaz iradəsi 
gənclər üçün nümunədir.  
 
24. 05. 85 
 
 145
TAHİR HÜSEYNOVUN POVEST  
VƏ  HEKAYƏLƏRİ 
 
”Yazıçı” və ”Gənclik” nəşriyyatları yaxın vaxtlarda yazıçı 
Tahir Hüseynovun ”Torpaq”, ”İmtahan”, ”Borçalı əhvalatları”, 
”Güləndam”, ”Təzə məhəllədə” povestlərini və onlarca hekayəsini 
əhatə edən ”Gecikmiş heykəl”, ”Borçalı əhvalatları” adlı iki kitabını 
çapdan buraxmışdır. Torpağa, insana, zəhmətə bağlılıq, saflıq, 
təmizlik, mənəvi kamillik ruhunda tərbiyə, əyriliyə, tüfeyli həyata, 
rüşvətxorluğa nifrət, barışmazlıq, halal zəhmət adamlarına, xalqın 
müdrikliyinə inam və etiqad povest və hekayələrin bədii-estetik 
keyfiyyətlərini şərtləndirən amillər kimi insanı yüksəkliyə, ictimai 
əngəllərə qarşı mübarizəyə qanadlandırır, xoş və xeyirxah duyğular 
yaradır. Bu cəhətdən ”Torpaq” və ”Güləndam” povestlərində Nemət, 
”İmtahan” povestində Teymur, ”Təzə məhəllədə” povestində İmran 
istedadlı yazıçı duyğusu ilə təsvir edilmiş rəğbət doğuran obrazlardır. 
Bu obrazların hər birində müəllif şəxsiyyətindən izlər vardır. Teymur 
və Nemət elmi işçi, müəllim, İmran rəssam olsa da, onların hər birində 
yazıçı humanizmini, müəllif istəklərini əks etdirən mühüm 
keyfiyyətlər toplanmışdır.  
”Torpaq” povestində xüsusi mülkiyyətçilik hissi, mala, pula, 
sərvətə hərislik, insani duyğu və düşüncələrdən, zərif hisslərdən 
məhrumluq bədii-psixoloji yolla tənqid edilmişdir. (Bax: ”Birləşən 
ürəklər”) 
”Güləndam” povestində də Nemətin zəhmət və çətinliklərlə 
dolu həyatı təsvir edilmişdir. Lakin burada biz Moskvaya simpoziuma 
gedən alim Nemətdən çox, uşaqlıq illərini yenicə başa çatdırmış 
yeniyetmə bir gənclə, onun bacısı Güləndamın həyatı və sevgisi, 
müharibənin arxa cəbhədə törətdiyi fəlakətlərlə tanış oluruq. Nemətin 
atası Hüseyn kişinin, anası Rüxsarə arvadın, Güləndamın, briqadir 
Pirəlinin müharibə illərindəki fədakarlığı, əllərindən gələni 
əsirgəməmələri, eyni zamanda müharibənin insan münasibətlərində 
əmələ gətirdiyi bir sıra mənəvi sarsıntılar o illərə məxsus kolxoz 
kəndinin zəhmət adamları barədə zəngin təəssürat yaradır. Lakin 
qəribədir ki, bu dövrdə Hüseyn kişinin Qara Mehdi, Yanıq Abdulla 
kimi ”bronlu” harınlar tərəfindən təhqir və işgəncələrə məhkum 
edilməsi barədə məhz burada - ”Güləndam” povestində deyil, xeyli 
sonrakı hadisələri əhatə edən ”Torpaq” povestində məlumat alırıq. 
Əksinə, buradakı briqadir Zaman kişi səmimi, mehriban və tədbirlidir.  
”İmtahan” povesti hazırkı dövrün səciyyəvi problemlərindən 
 146
birinə - cəmiyyəti düşündürən, onun bu gününü və gələcəyini 
şərtləndirən mühüm bir məsələyə həsr olunmuşdur. Savad və istedadı 
olanları sıxışdırıb pul gücünə tələbə vəsiqəsi almaq istəyən, cəmiy-
yətdə, istehsalatda öz yerini düzgün müəyyənləşdirə bilməyən, əsl ba-
carıq və qabiliyyətini hesaba almayan, sənət, peşə seçmək təşəb-
büslərini valideynlərinin üzərinə atan Zakir kimi düşüncəsiz gənclər, 
əyri yollarla necə olur-olsun övladına ali təhsil qazandırmaq istəyən 
Osman kimi məsuliyyətsiz valideynlər oxucunun qəlbini ağrıdır. 
Müəllifin qələmi valideyn-övlad, ailə-cəmiyyət münasibətləri fonunda 
cəmiyyətdə kök salmış yaramaz bir halın ifşasına yönəlmişdir. Zakir 
üçün girmək istədiyi institut və fakültənin heç bir əhəmiyyəti yoxdur. 
Nə yaxşı qiymət alanda sevinir, nə də aşağı qiymət alanda kədərlənir. 
Zakirin əqidəsinə görə, instituta girə bilməsə, özü yox, atası 
utanmalıdır, çünki ”kənddə deməyəcəklər ki, Zakir kəsildi, deyəcəklər 
ki, Osman öz oğlunu instituta qəbul elətdirə bilmədi.” Bu da bu 
dövrün bəlasıdır.  
”İmtahan” povestinin əsas obrazlarından Teymur xaraktercə 
Nemətə bənzəyir. Teymurun arvadı Nəzakət Nemətin arvadına, 
Osman isə Nemətin ata mülkünü ələ keçirməyə çalışan Mehmana 
bənzəyir. Bu oxşarlıq obrazların xarakterindəki ümumi cizgilərlə, 
onların dünyagörüşü, insana, təbiətə münasibətləri ilə bağlıdır. Oxşar, 
ümumi cəhətlərə baxmayaraq, hər bir obraz fərdi-səciyyəvi əlamətləri 
ilə seçilir və həmin əlamətlərlə də yadda qalır.  
Teymur da Nemət kimi sakit, təmkinli, təvazökar, öz əməyi ilə 
dolanan, zəhmətsiz qazanca düşmən münasibət bəsləyən ziyalıdır. Ara 
düzəldən dələduzlara qarşı qəlbən çox amansızdır. Lakin qardaşını 
belələri ilə əlaqədən çəkindirə bilmir. Təmiz geyinmək, istirahət, insan 
kimi yaşamaq nə olduğunu bilməyən Osmanın bağa çanağını 
xatırladan qabarlı əli, ”kərpic” pulları və ”İnsafdırmı, Burun Əhmədin 
kütbeyin oğlu oxusun, mənimkinin də pomidor yeşikləri belini yağır 
eləsin” sözləri barədə acı düşüncələrə dalır, Burun Əhməd və Osman 
kimilərin dəb halını almış istək və hərəkətlərini milli və tarixi cinayət 
kimi qiymətləndirir: ”Axı başa düşmürlərmi ki, bu, milli cinayətdir, 
tarixi cinayətdir. Hansı məhkəmənin gücü çatar bu boyda cinayəti 
mühakimə etməyə?” 
”Təzə məhəllədə” povesti də müasir mövzuludur. Müəllif 
qonşuluq münasibətləri fonunda tüfeylilik, mədəni gerilik, daş-qaş 
hərisliyi, qadın tamahkarlığı kimi mənfi keyfiyyətləri tənqid obyektinə 
çevirmiş, xeyirxahlıq, səbr, təmkin, dözüm kimi yüksək insani 
keyfiyyətləri, zəhmətin, ictimai əməyin qüdrətini xoş duyğu və 
 147
düşüncələrlə təqdir etmişdir. Rəssam İmranın ailə qayğıları, qonşuluq 
münasibətləri ilə bağlı dözüm və dəyanəti oxucuya xoş təsir 
bağışlayır. Güldərən müxtəlif bəlalardan və baş ağrılarından əməklə, 
zəhmət vasitəsilə xilas olur, öz sağlamlığını, rahatlığını ictimai 
əməkdə tapır.  
Qeyd etdiyimiz povestlərdən fərqli olaraq, ”Borçalı 
əhvalatları”nın mövzusu keçmişdən alınmışdır. Povest üç ibrətamiz 
əhvalatın əlaqəli təsviri əsasında qurulmuşdur. Hadisələri 
əlaqələndirən əsas obraz İstil İsmayıldır. Yoxsul kəndli nümayəndəsi, 
xalq müdrikliyinin timsalı kimi verilmiş İsmayıl öz ağlı, zəkası, 
mərdliyi, hazırcavablığı, müdrikliyi, namuslu əməyi ilə namərdləri, 
ağaları, tüfeyliləri diz çökdürür. Povestdə ”istil” sözü xalq müdrikliyi 
üslubu mənasında səciyyələndirilmişdir.  
T.Hüseynov povestlərində təbliğ etdiyi ideyaları bir sıra 
hekayələrində də oxucuya çatdırır. ”İmtahan” povestində ixtisas 
seçmə məsələsi ilə bağlı yaramaz bir hal kimi tənqid edilən yanlış 
valideyn-övlad münasibətləri ”Son reportaj” hekayəsinin də əsas 
mövzusudur. Gənc jurnalist Rövşən öz işindən və 
qabiliyyətsizliyindən çox narazıdır. Qəzet üçün material hazırlamağa 
könülsüz gedir, obyekti utana-utana gəzir. Jurnalist fakültəsini bitirib 
işlədiyi iki ildə bir dəfə də əməlli material hazırlaya bilmədiyi üçün 
şöbə müdiri də, redaktor da ondan narazıdır. Lakin məlum olur ki, 
Rövşən ümumən qabiliyyətsiz və istedadsız deyildir; o, texnikanı sevir 
və onun dilini yaxşı bilir. Meyli olmadığı halda, onu jurnalist kimi 
yetişdirmək istəmişlər. Elə buna görə də zavodu gəzərkən əsl 
duyğuları baş qaldırır, dəzgahlar onu özünə çəkir. Nəticədə, son 
reportajını yazıb təhvil verir və zavoda qayıdaraq işə girir, öz yerini 
düzgün tapdığı üçün sevinir və özündən razı qalır. Həyatını tamamilə 
yenidən qurur. ”Dünyanın işi” hekayəsində tərbiyə, əxlaq, böyüklərə 
hörmət, insan qayğılarını qiymətləndirə bilmə bacarığı, bu sahədə bir 
çox gənclərin dayazlığı və düşüncəsizliyi öz ifadəsini tapmışdır. 
”Gecikmiş heykəl” hekayəsində Səlim sevgilisi Gülyazın qəfil 
ölümündən sarsılsa da, onun illərlə ürəyində gəzdirdiyi, gizli saxladığı 
surətini axır ki daşa köçürə bilir.  
Tahir Hüseynov povest və hekayələrini təbii başlayır, 
hadisələri sakit və təmkinli bir intonasiya ilə davam etdirir. Bu 
əsərlərin dilində yüksək ritorikaya, rəngarəng və gözlənilməz 
manevrlərə təsadüf edilmir. Hadisələrin ”Şeyx Şəban” üslubuna 
məxsus təbii axın və inkişafı, xarakterlərin real və inandırıcı təsviri 
dəqiq yazıçı müşahidələri ilə bağlıdır. Müəllif hadisələri ustalıqla 
 148
əlaqələndirir, dialoqlarla aşkara çıxardığı fərdi və ictimai keyfiyyətləri 
təhkiyə dilində təcrübəli yazıçı qələmi ilə ümumiləşdirir. Povest və 
hekayələrin bədii dili təmiz və səliqəlidir. Müəllif daim bədii dilin 
mədəni səviyyəsini nəzarətdə saxlayır, şivəçilik elementlərinə, vulqar 
sözlərə, parnoqrafik təsvirlərə uymur. Bəzən söz sırasını emosional 
dəyişmə halları ilə yanaşı, bədii parselyasiyalara müraciət edir. 
İfadələr, atalar sözləri və məsəllər, incə və zərif yumor yazıçı dilinin 
emosional gücünü artırır.  
 
 
T.Hüseynovun öz mövzuları və orijinal təsvir üsulu vardır. 
Hadisələrə obyektiv yazıçı münasibəti, müasirlərimizin canlı həyatı, 
real, təsirli və təbii təsviri onun nəsrini sevdirir və daha uğurlu bədii 
yaradıcılıq üçün əsaslı zəmin yaradır.  
 
02. 09. 85 
 
 
 
 149
DURULUQ SORAĞINDA 
 
”Çinar kəhrizinin suyu” kitabında Sabir Süleymanovun dörd 
povesti toplanmışdır: ”Qarayel”, ”Şaqul”, ”Cərəyan” və ”Çinar 
kəhrizinin suyu”. Bunlar onun yazıçı istedadını üzə çıxaran ən yetkin 
povestləridir.  
Sabir o nəslin nümayəndəsidir ki, onların göz açdığı, həyatı 
dərk etməyə başladığı illər müharibənin körpələri yetim qoyan qara 
pərdəsinə bürünmüşdü. Dörd povestdən üçünün qəhrəmanı - Qiyas 
(”Qarayel”), Savalan (”Şaqul”), Fəttah (”Cərəyan”) körpə fidan kimi 
bu amansız illərin amansız qasırğaları ilə mübarizədə böyüyür, ağır 
mənəvi-cismani zədələr alsalar da, ayaqlarını torpağa bərk dayayır, 
qarayelin damları uçuran, evləri xaraba qoyan, ailələri dağıdan 
dəhşətli tufanına anaların, xeyirxah insanların qayğısı ilə duruş gətirə 
bilirlər. Sabir müharibənin qara əlinin ailələrə necə uzandığını, 
xoşbəxt ailələri necə dağıdıb məhv etdiyini, körpə uşaqları yetim 
qoyub çöllərə saldığını canlı, təbii cizgilərlə əks etdirə bilmişdir. Onun 
öz yaşıdları olan və yaş fərqləri az olan Qiyasın, Savalanın, Fəttahın 
atasından yeganə nişanə müharibənin iri ağızlı qara kabusunun 
göndərdiyi qara kağızlardır. Müharibə arxada da faciələr törədir: 
Savalan qəflətən anasını itirir, Qiyasın və Fəttahın anaları ağır 
böhtanlara, təhqirlərə məruz qalır. Povestləri oxuduqca müəllifin 
günahsız balaca qəhrəmanları ilə o illərə enirik, o günləri yaşayırıq. 
Sabir o günləri, o illəri kitablardan öyrənməmiş, bilavasitə özü 
görmüş, özü duymuş, özü yaşamışdır. Bu mənada elə Qiyas da, 
Savalan da, Fəttah da Sabir özüdür.  
Povestlərdə uşaq təfəkkürünə uyğun şəkildə iki müharibə 
təsvir edilir: biri kişilərin silah götürüb ”Şahvələd dağından o tərəfdə” 
vuruşduğu, qırmızı güllənin qurbanı olduğu od püskürən müharibə; 
biri də arxa cəbhədə namərd və yaramaz adamların - namuslu 
adamları ləkələyib özü namussuz hərəkətlərlə məşğul olan keçəl 
Xasay, tösmərək Veysəl, Seyid Nuru, briqadir Xanış kimi bronlu 
xainlərin törətdiyi rəzalət-müharibə. Qiyas, Savalan, Həmid və Fəttah 
ön cəbhə müharibəsini görmürlər, yalnız təsəvvür edirlər. Çünki 
müəllifin məqsədi bu müharibəni deyil, onun yerlərdə törətdiyi fəlakət 
və faciələri əks etdirməkdir.  
Guya yetimləri himayəyə götürən, əslində isə onları ayaqyalın, 
başıaçıq, qul tək işlədən, ac-susuz saxlayan, tövlədə yatırdan, onlara ot 
daşıdıb taya qurduran, varını, yoxunu mənimsəməklə kifayətlənməyib 
onların dam-daşını da sökdürüb öz qapısına daşıdan Seyid Nuru 
 150
uşaqların nəzərində müharibədən də qorxulu və dəhşətlidir. Uşaqlar 
onun haqqında düzgün mühakimə yürüdür, onu müharibənin yaxın 
qohumu, xalası oğlu hesab edirlər: ”Müharibə Tapdıq kişinin oğlunu 
yaralayıbsa, demək, pisdir, adamdöyəndir, insafsızdır, zalımdır. Səni 
necə başa salım, ay Savalan, hesab elə ki, bizim Seyid Nuru kimi bir 
şeydir. O da adamı döyür, ac qoyur, incidir! Özün gördün ki, məni 
necə döydü?!” Həmid müharibə bəradə təsəvvürünü bir qədər də 
konkretləşdirərək deyir: ”-Bəlkə, müharibə elə Seyid Nurunun xalası 
oğludur, hə, Savalan?” Uşaqların bu cür təsəvvürü konkret həqiqətdən 
uzaq olduğu qədər də geniş mənada doğrudur - müharibə elə Seyid 
Nuru deməkdir, o olmasa da, onun xalası oğludur, pis adamların bəd 
əməlləridir. Uşaqlar Seyid Nurunun müharibə ilə qohumluğunu başqa 
detallarla da əsaslandırırlar. Savalan onun hər gecə üzünü müharibə 
olan yerə - Şahvələd dağına tərəf tutub pıçıldamasını - dua oxumasını 
onun ”öz qohumu” müharibə ilə danışması kimi, gizli söhbəti kimi 
mənalandırır. Gətirdiyi qoyunun müqabilində Qəndil arvada öz seyid 
köynəyini bağışlayıb, bu köynəklə oğluna davada heç bir zədə 
toxunmayacağını vəd etdikdə, uşaqlar bunu da onun ”öz qohumu” 
müharibə ilə şərtləşməsi kimi başa düşürlər. Seyid Nurunun əmrilə hər 
səhər adamlar durmamış nəzir-niyaz toplamaq üçün qəbiristana 
getməyə məcbur olan Həmid qorxudan dəli olur. Qələbə günü 
”Müharibəni öldürdülər, Həmid” deyə Savalan onu sevindirmək 
istədikdə, ”Müharibənin ki xalası oğlunu öldürməyiblər, onu ki 
öldürməyiblər! Odur ha, dəhrə itiləyir. Başımızı kəsəcək, inan, 
kəsəcək!” - deyən Həmid həqiqətən Seyid Nurunun ovxarlı dəhrəsinin 
qurbanı olur.  
Sabir 60-70-ci illər nəsrinin, Anar, Elçin, İ.Məlikzadə, Ə. Əy-
lisli, S.Azəri, F.Kərimzadə və başqalarının mənsub olduğu nəslin nü-
mayəndəsi idi. Bu nəslin başqa nümayəndələri kimi, o da rəmzi-bədii 
ümumiləşdirmələrlə insanın əxlaq və inkişafına təsir etmək yollarını 
düşünürdü. Qarayel də, Şaqul da, Cərəyan da, Çinar kəhrizi də güclü 
rəmzlərdir. Qəfil qalxan qarayel Qiyasın ümidlərini puça çıxarır, ata 
yadigarı evlərini uçurur, atasının dönə-dönə tapşırdığı limon ağacını 
kökündən çıxarıb böyrü üstə yıxır. Qiyas bunları atasının məhvi kimi 
başa düşür: ”... nazik kökləri bayırda qalan limon ağacına baxarkən 
yenə də atamı gördüm, atamın limon ağacından yapışan əlini gördüm. 
Gördüm ki, atam da limon ağacının böyründə üzü üstə yerə yıxılıb. 
Atam donub, tərpənməz olub, uçurdulan bir daş heykələ dönüb.” 
Müəllif göstərir ki, ”dava deyilən müzürr bir varlığın ağzından çıxan 
son nəfəs” - qarayel yalnız vətən uğrunda çarpışan xeyirxah insanları 
 151
böyrü üstə yıxmır, bu qarayel daldada gizlənən, qorunan namərd 
adamlar üçün də var və həm də elə qəfil əsir ki, onlar ”murdar 
başlarına qoyduqları şapkalarını başlarında saxlaya bilmirlər.” Keçəl 
Xasayın ”başına yapışmış” meşin şapkasını da bu qarayel atır, lakin 
Qi- yasın təəssüfünə səbəb odur ki, keçəl Xasayın murdar şapkası 
diyirlənib Çinar kəhrizinə düşür və suyu murdarlayır. Bu rəmzin özü 
də duruluğu, saflığı murdarlamağa etirazdır, mənəvi yüksəkliyin 
etirazıdır.  
Müəllifin nəzərində şaqul tikintidə istifadə edilən sadə bir alət 
olmayıb, ümumən düzlük ölçüsüdür: ”Düşündüm ki, bütün yaxşı 
adamların - insaflı, mürvətli adamların hamısının əlində şaqul var... 
Düşündüm ki, bu dəmir parçasını, bu düzlük ölçən şeyi Seyid Nuru 
zorla, məcburən də olsa, əlinə almaz.” Cərəyan - müharibənin sona 
çatdığını xəbər verən sevinc parıltısıdır, işıqdır,  Surxay kimi 
xeyirxah, namuslu adamların həyatı bahasına yandırılan işıq! Çinar 
kəhrizinin suyundakı duruluq, saflıq müəllifin arzusudur, insana 
münasibəti, vətən sevgisidir. Lakin eyni zamanda qarayel də, şaqul da, 
cərəyan da, kəhriz də, çinar da maddi əsası olan real varlıqlardır.  
Sabirin təsvirləri real, təbii və inandırıcıdır. Yazıçı sözə qənaət 
prinsipinə yüksək dərəcədə əməl etmək ustalığı ilə diqqəti cəlb edir. 
Müqayisələri aydın və tendensiyalıdır. Arxa cəbhənin faşistlərini 
zahiri cəhətdən təsvir edərkən də eybəcərliklərini göstərməyə 
çalışmışdır: ”Xasayın gicgahında tük yox idi. Gicgahının tükü yayda-
yazda uşaqların yığışıb top-top oynadığı, tapdaladığı çəmənlik otu ki-
mi didilib-ağarmışdı, dərisi görünürdü.” Xasay kimilərin əksinə 
olaraq, çətin ayaqda insanlara əl uzadan, onların qeydinə qalan vətən 
övladlarını könül açıqlığı ilə təsvir edir: ”O da yoldaş Muradovdu. 
Deyirdi ki, Muradovun ürəyi çinarın dibindən axan kəhrizin suyu kimi 
safdı, təmizdi.” Ümumən az işlətsə də, yazıçı təbii mənzərə, aydın 
təsəvvür yaradan müqayisələrdən istifadə etmişdir: ”Hər ildırım 
çaxdıqca göy üzünü şaqqıltı bürüyürdü. Elə bil, minlərlə dəmir təknəli 
özüboşaldan maşından daş boşaldırdılar.” 
Yazıçının nəsrində mühüm bir xüsusiyyət, yeni nəsrin başqa 
nümayəndələrində olduğu kimi, tapdığı uğurlu detalları əsər boyu 
arabir təkrar etməklə, obraz və hadisələri tədricən dərinləşdirməsi və 
bu yolla əsərin emosional-estetik keyfiyyətini zənginləşdirməsidir. 
Qeyd etdiyimiz povestlərdə keçəl Xasayın ”meşin şapkası”, Fatma 
arvadın ”pilə kimi yumşaq barmaqları”, Əbdülün ”gözətçi qazdan ayıq 
olmalıdır” sözləri belə detal-təkrarlardandır. Bir çox yumorlu detalları 
hələ tələbə vaxtı şahidi olduğumuz hadisələrdən götürmüşdür. Lakin 
 152
Sabirin özünün də asta-asta söylədiyi şirin yumoru vardı. Bunlar, heç 
şübhəsiz, povestlərə də yol tapıb. ”Bunun burnunun uzunluğundan bir 
balaca kəsib boyuna calasan, zalım oğlu heç allah deyəndən deməz.” 
”Ürəyində fikirləşdi ki, Surxay kişi səs eləmək, ayıqlığını, sayıqlığını 
bildirmək işində təkmilləşdirmə aparır. Daha mütərəqqi üsula keçib.” 
Bu sözlər müvafiq sahə adamları haqqında deyilsə, gülüş doğurmazdı; 
ona görə gülüş doğurur ki, dəlləkxana gözətçisi haqqında söylənir. 
Burada gözətçilər qrupunun başçısı Əbdülün söylədiyi ”qazdan ayıq 
olun” sözlərinə istehza var. O dövrkü dəlləkxanadan nə 
oğurlanmalıydı ki: ”Bəlkə, fikrin dəlləkxanadan qırxılmamış baş 
oğurlamaqdır?” Hətta bəzən Sərxan məsxərə ilə Surxay kişinin 
bərkdən əsnəməsinə də etiraz edir: ”Gözətçinin belə bərkdən şirin-
şirin əsnəməsi olsa-olsa o deməkdir ki, ay eşidən, yaman yuxum 
gəlir.” 
Müəllif ifadələrin üslubi-semantik imkanlarına diqqətlə yanaş-
mış, bəzən məcazi mənanı bir daha məcaziləşdirmə, bəzən də əksinə, 
məcazilikdən hərfi mənaya istiqamət almaqla ifadənin bədii-estetik 
təsirini artırmışdır: ”Gördüyün, eşitdiyin maraqlı əhvalatlardan danış, 
gecənin üzünü ağardaq.” ”Sözə bax e - ağlımı oğurlayıblar. Başqa 
şeylər qalıb bir tərəfdə, adamın ağlını oğurlayırlar.” 
Sabir Cəbrayılın məşhur çinarını, bu çinarın altından çıxan 
kəhrizi, qəsəbənin baş küçəsini, ayrı-ayrı binaları, yolları sevə-sevə, 
dönə-dönə təsvir etmişdir: ”Mən poçt idarəsinin qabağından keçib 
əsas küçəyə düşdüm, səki ilə çinar ağacının yanına gəldim. Çinara 
baxdım, möhkəmliyinə, hündürlüyünə heyran oldum, təpəsində qanad 
çalıb qarıldaşan qarğalara maraqla, həsədlə nəzər saldım. Çinarın 
yanından da Döş məhəllədəki evimizə addımladım. Bir belə... Beş 
belə...” Balaca Qiyasın keçdiyi bu küçə, heyran olduğu çinar, qalxdığı 
bu yoxuş Sabirin özünün göz açıb böyüdüyü, doğma vətənin çinarına, 
suyuna, torpağına vurulduğu yerlərdir. Vətənin bu bir parçasını təsvir 
edərkən Sabir hətta bir çox obrazları öz prototiplərinin adları ilə 
saxlamışdır - şəkilçəkən Qrişa, bank işçisi Dadaş kişi, kinomexanik 
Abutalıb əmi, Fərhad müəllim və başqaları tanıdığım, gördüyüm 
adamlardır. Çox güman ki, Döş məhəllənin, eləcə də ümumən 
qəsəbənin sakinləri Muradov, Zümrüd, Fatma xala, Qumru, Surxay, 
Məti kişi, Zeynal və başqalarından ibarət zəhmət adamlarının, 
humanist və xeyirxah insanların, keçəl Xasay, Veysəl, Seyid Nuru, 
Xanış, Hafizə kimi mənfi obrazların prototiplərini də tanıyanlar var. 
Povestlərdə daha çox yadda qalan, daha çox kədər doğuran obrazlar 
gənc analardır - Qiyasın, Savalanın, Fəttahın anası. Yenicə xoşbəxt 
 153
ailə qurmuş bu günahsız insanların səadətini müharibə ölümlə, böhtan 
və təhqirlərlə əllərindən alır. Bu analarda analarımızın, Sabirin öz 
anasının payı var və həm də çoxdur.  
Sabir daim xeyirxah arzularla, işıqlı, saf və təmiz arzularla ya-
şayıb, zəhmətlə ömür sürüb, iddiasız, ləyaqətli bir vətəndaş olub. 
Povestlərə həzin bir müqəddimə yazmış yazıçı Elçin onun təbiət və 
yaradıcılığındakı səmimiyyəti düzgün qiymətləndirmişdir: ”Sabir bir 
yazıçı kimi də, bir insan kimi də iddiasız idi, özündən müştəbeh De-
yildi və onun şəxsiyyətinə də, yaradıcılığına da eyni bir səmimiyyət 
xas idi.” Çinar kəhrizinin suyundan içənlərin timsalında vətənini, 
elini-obasını sevən, hamıda duruluq, saflıq görmək istəyən Sabir 
obrazlarından birinin dili ilə ürək sözlərini belə ifadə edirdi:”- Sənə 
qurban olum, ay Çinar kəhrizinin suyu. Sizə qurban olum, ay bu Çinar 
kəhrizinin suyunu içən elimin-obamın adamları, camaatı... Siz də 
təmizsiniz, safsınız - Çinar kəhrizinin suyu kimi..” 
 
 
Günlər tez keçdi, heyf... Yaradıcılığının bahar çağında qara 
yel onu bizdən əbədi ayırdı. Unudulmaz xəyalı, anasının ”Oğlumun 
gözlərinə baxan gözlər...” fəryadı, bir də bu kitaba daxil olan və bura 
daxil olmayan hekayə və povestləri əbədi yadigar qaldı.  
 
28. 11. 85 
 
 
 
 154
ƏDƏBİ QƏHRƏMANLARIN YENİ TALEYİ 
 
XX əsr Azərbaycan və rus romanının təcrübəsi göstərir ki, 
roman janrı iqtisadi, siyasi, tarixi, ideoloji məsələlərlə getdikcə daha 
çox yüklənir, esse üçün xarakterik olan fəlsəfi və siyasi düşüncələri 
daha çox əhatə edir. Yeni dövrdə roman öz vəzifəsini sosial həyatın 
tədqiqində görür, buna görə də bizim dövrümüzdə onun fəallığı artır, 
dərketmə enerjisi güclənir. XX əsr romanı insan şəxsiyyətinə diqqəti 
daha çox artırmış, psixoloji analiz vasitə və üsullarını 
zənginləşdirmişdir.  
Bu cəhətdən İsa Hüseynovun ”İdeal” romanı oxucuları daha 
çox düşündürür.  
Əsərin meydana çıxma səbəbləri barədə müəllif yazır: ”Vətəni 
zəngin, firavan, həyatı şirin, insanı gözəl görmək istəyən, gözü tox, 
könlü tox adamların, hər cür saxtakarlıqdan uzaq, uca şəxsiyyətlərin 
yollarında sədd və maneələrin səbəbləri haqqında düşündüm. 
Axtardığımın bir qismini öz əsərim ”Yanar ürək”də, qalanını o 
romanın qəhrəmanlarının sonrakı talelərində tapdım, nəticədə isə 
”Yanar ürək”dən bəzi bioqrafik faktları saxlayıb, 40-80-ci illər 
arasında baş vermiş mənəvi-psixoloji dəyişikliklər haqqında yeni 
roman yazdım.” 
Qeyd etməliyik ki, yazıçı romanın ”Eşq dəlisi”1 adı ilə çap 
etdirdiyi ilk variantını ”İdeal”a çevirərkən qələmini yeni, daha maraqlı 
istiqamətə yönəltmiş və bununla kifayətlənməyərək ”İdeal”ın ikinci 
çapında xeyli dəyişikliklər etmişdir2.  
”Yanar ürək” özlüyündə yüksək bədii-estetik məziyyətləri ilə 
seçilən, sevilən, çox oxunan, oxucunun zövq və tələblərini ödəyən bir 
əsər kimi ədəbiyyatımızda xüsusi qiymətə malikdir. Lakin yazıçı 
faktik olaraq həmin əsəri söküb-dağıtmış və onun əsasında tamamilə 
yeni bir roman yaratmışdır. ”Yanar ürək” ictimai həyatdakı 
nöqsanları, təsvir edilən dövrün bəlalarını pərdələyən, saxtalaşdıran, 
ört-basdır edən, nöqsanları malalayan, tərif yolu ilə gedən bir əsər 
olmasa da, həmin əsərdə ictimai inkişafa mane olan əngəllər bir çox 
başqa əsərlərə nisbətən daha kəskin tənqid edilsə də, bütün bunlar 
müəllifi qane etməmiş, o, 40-cı illərdə və sonrakı dövrlərdə yaranmış 
mənəvi- psixoloji dəyişikliklərə daha ciddi, daha dərin nəzər salmağı 
lazım bilmişdir.  
                                                          
1 «Àçÿðáàéúàí» æóðí., 1984, ¹ 1, 3. 
2 «Èäåàë», Áàêû, 1986, 1988. 
 155
Elə buna görə də ”İdeal”ın ictimai məzmunu daha zəngindir, 
burada problemin qoyuluşu daha mürəkkəb və əhatəlidir.  
Yazıçı qeyd etdiyi ”mənəvi-psixoloji təbəddülatı”, ”uca 
şəxsiyyətlərin yollarında sədd və maneələrin səbəbləri”ni dərindən və 
köklü surətdə açıb göstərməyə çalışmışdır. Buna görə də əsərdə 
”Yanar ürək”dəki Səməd, Sultan Əmirli, Gülgəz, Gülbəniz, Əlləzoğlu, 
Təftiş Abbas surətləri daha ətraflı işlənməklə, daha dərindən səciy-
yələndirilməklə yanaşı, Çax-çux Xalıq, Qılınc Qurban, Dudiyev, Mir-
qəzəb və b. yeni və ya yenidən işlənmiş, yeniləşdirilmiş, 
dərinləşdirilmiş obrazlar vardır. Bunlar hadisələrin dairəsini 
genişləndirməklə bərabər, yazıçı qələminin sosial həyatın dərin 
qatlarına nüfuz edə bilmə imkanları ilə də fərqlənir.  
”Yanar ürək”də olduğu kimi, bu romanda da Səməd partiya 
məktəbində təhsil alıb rayona qayıdır. Bu əsərdə də Səməd kəndə qa-
yıdarkən sevgilisi Gülgəzi əmisi evində görür. Kənd həmin kənd, 
hadisələr həmin hadisələr, Əlləzoğlu həmin Əlləzoğludur. Rayon 
mərkəzində Sultan Əmirlinin yaşadığı ev də tanış evdir, Səmədgilin 
kənddəki evi də. Lakin bunlar zahirən belədir. Müəllif sanki uzaqdan 
adi gözlə gördüyü hadisələri bu əsərdə iri obyektivlə qat-qat böyütmüş 
və gücləndirmişdir: indi həmin əşya və hadisələrin, obrazların əksər 
kiçik cizgiləri belə son dərəcə qabarıq görünür. ”İdeal”da Səməd, 
Gülgəz və Gülbənizin uşaqlıq və dostluğu, məhəbbətlə çırpınan ürək-
ləri daha canlıdır. Çax-çux Xalıqın Cənubi Azərbaycana gedib-
gəlməsi və bu fürsətdən istifadə edərək xüsusi alverlə məşğul olması, 
arvadı Badsəba Qaradonlunun vasitəsilə öz gizli alverini, ticarətini 
genişləndirməsi, Mədəd Əmirlinin və Səmədin Cənubi 
Azərbaycandakı seyid əmilərinin inqilabi fəaliyyəti, Sultan Əmirlinin 
daxili-mənəvi aləmi, ictimai fəaliyyəti, Qılınc Qurbanın və kəndin 
xeyirxah adamlarının ədalət uğrunda mübarizəsi, əks cəbhənin - başda 
Xəlvət Rəhim olmaqla Qudalılar tayfasının azğınlaşan varlanmaq 
ehtirası, riyakar əməlləri, Mirqəzəb, Dudiyev və başqalarının düşmən 
mövqeyi, Əlləzoğlunun qat-qat çılğınlaşan həyasızlığı və bir çox 
başqa epizodlar tamamilə təzə olub, əsərin yeni sosial bir roman kimi 
formalaşmasında həlledici rol oynamışdır.  
İsa Hüseynov hadisələrə elmi-fəlsəfi baxımdan yanaşmış, bir 
yazıçı olmaqdan çox, bir sosioloq, bir filosof-tarixçi kimi, ictimai-
siyasi dəyişikliklərin, mənəvi-psixoloji amillərin köklərini 
araşdırmışdır. ”Məhşər” romanı öz elmi-fəlsəfi dərinliyi ilə daha uzaq 
tarixə baş vurmaq üçün onun görücülük qabiliyyətini gücləndirmişdir.  
”İdeal”da ictimai konflikt çox güclüdür. Həqiqi kommunist 
 156
tərbiyəsi ilə böyümüş gənc Səmədin qarşısında çox böyük maneələr 
durur. Kəndə gəlib işə başladığı ilk gündən elə böyük çətinliklərlə, hər 
gün, hər saat, hər dəqiqə elə ağır və bəd xəbərlərlə, dəhşətli və 
anlaşılmaz müəmmalarla, el malına həris düşmən qüvvələrlə qarşılaşır 
ki, onun bu çətinliklərə necə dözəcəyini, bunlara necə tablaşacağını, 
bunlarla necə mübarizə aparacağını, öz ürəyinin, vicdanının tələbləri 
əsasında necə işləyəcəyini, məsələləri necə həll edəcəyini fikirləşdikdə 
az qala oxucunun nəfəsi təngiyir. Rayona çatan kimi, sevgilisini əmisi 
evində gəlin görməsi, ata yadigarı köhnə evlərini gözləri önündə 
Əlləzoğlunun yandırması, əmisi ilə barışmaq üzrə ikən gözünün 
qabağında Sultanın Gülgəzi zorlaması hələ bir yana, Səməd əmisinin 
idarəçilik işlərində geriyə doğru dəhşətli dönüş görür: illərlə 
Qudalılara qarşı mübarizə aparan əmisi indi Qudalıları iş başına gətir-
miş, kolxoza rəhbərliyi onlara tapşırmışdır. Qudalı Rəhim kolxoz sədri 
olan kimi, əsas vəzifələri - mühasibliyi də, fermanı da qudalılara 
tapşırmışdır. Rəhim kişi sədr olan kimi, vaxtilə xalq düşməni 
çıxarılmış qardaşı Məhəmmədin intiqamını almağa başlayıb, 
kolxozçuların əmək haqqını ləngidir, onları dövlətdən narazı salır, 
gizli yolla kolxozu dağıtmağa çalışır. Təbiətən əyriliyə, soyğunçuluğa, 
el malına həris olan, faktik olaraq Sovet hökumətinə düşmən mövqe 
tutan Qudalıları Sultan niyə birdən-birə iş başına gətirmiş, kolxozun 
ixtiyarını onlara vermişdir? 
Məlum olur ki, bütün bunlar Mirqəzəb - Dudiyev xətti ilə bağ-
lıdır və Sultan artıq əvvəlki Sultan deyildir.  
Səməd rayona qayıtdığı günə qədər əmisini başqa cür 
tanıyırdı: Sultan canını, həyatını, ailə səadətini xalq işinə, ictimai işə 
qurban vermiş bir kommunistdir. Əyriliyin, tüfeyliliyin, saxtakarlığın 
düşmənidir, kasıb, yoxsul, həqiqi zəhmət adamlarının pənahı, 
arxasıdır. Ədalət, qanun naminə hətta çox böyük vəzifə sahibləri ilə 
üz-üzə gəlməkdən, toqquşmaqdan, vuruşmaqdan çəkinməmişdir. 
Böyük vəzifə sahibi Mirqəzəb bir tərəfdən onu əməyinə görə yüksək 
qiymətləndirməli, döşündən ulduz asmalı, digər tərəfdən, onu Dudiyev 
xətti ilə izləməli, məhv etməyə çalışmalı, onun keçmişi və İrandakı 
qardaşları haqqında material toplamalı olsa da, Sultan öz təmizliyi, 
işgüzarlığı, möhürlü inventar ev əşyaları, boz kiteli ilə kristal partiya 
işçisi kimi ləkəsiz və təmiz yaşamışdır. Buradakı Sultan ”Yanar 
ürək”dəki Sultandan fərqli olaraq, xüsusi rəğbətlə təsvir edilir və tarixi 
həqiqətin real ifadəsi oxucunu razı salır.  
Lakin aydın olur ki, Mirqəzəb - Dudiyev xətti Sultanı əslində 
məhv etmişdir. İndi mühit Sultanın dediklərini demir. Buna görə də o, 
 157
əvvəlki əzəmətini itirmişdir, gücsüzdür. Qılınc Qurbanın Sultanla 
aşağıdakı dialoqu (dialoq Qılınc Qurban tərəfindən 
monoloqlaşdırılmışdır) bu cəhətdən çox mənalıdır: ”Dedi: ”Çax-çux 
Xalıqın arzusuynan, general Dudiyevin əmriynən Qudalı Rəhimi sədr 
təyin eləsəm, neylərsən?”. Dedim: ”Güllələyərəm. ”Dedi: ”Yun 
planını yüz əlli faiz ödəmək xatirinə camaatın evindən körpələrin 
altından döşəkləri çəkib,  çıxarıb yunu alsam, neylərsən?” Dedim: 
”Güllələyərəm.” Dedi: Onda üçqat güllələnmə düşür mənə”.  Dedim: 
”Sən belə şey eləməzsən axı, ay Sultan!” Dedi: ”Özüm elədim, ya 
general Dudiyevə mane olammadım, nə fərqi var?” Aydın olur ki, 
Gülgəz məsələsini də Dudiyev xətti təşkil etmişdir - Qudalıların əli ilə 
- Sultanı el içində rüsvay, ”bir balanı”, əziz qardaşoğlunu onunla 
düşmən eləmək üçün. Qudalılar ”şirin-şıltaq gözəl” Gülbənizi 
”dədəsindən də mürəkkəb bir iblisə” çevirib, Səmədi inandırmağa 
çalışırlar ki, əziz atası Mədədin qatili də ”əclaf” əmisidir - Sultandır.  
Beləliklə, yuxarıda Mirqəzəb - Dudiyev xətti, aşağıda 
Qudalılar Sultanı bir kommunist kimi işləməyə qoymurlar*. Sultan 
müvazinətini, kommunist prinsipiallığını itirməyə başlayır. Həqiqi 
kommunist kimi işlədiyi, can qoyduğu, həyatını puç etdiyi uzun illərin 
mənası dərk edilmədiyi, pisləndiyi, izləndiyi, təhqir edildiyi üçün, 
günbəgün artan təzyiqlərə dözmədiyi üçün əvvəlki müvazinətini 
saxlaya bilmir. Qudalılar qol-qanad açır, kolxozda istədiklərini 
eləməklə kifayətlənməyib, Sultanı rüsvay edib axırına çıxmağa 
çalışırlar, heç olmasa, son günlərini ”insan kimi yaşamaq” qərarına 
gəlib ”arşınmalçı” kimi ”Gülçöhrə axtaran” Sultan Qudalıların tələsinə 
düşür, daha böyük səhvə yol verir.  
Romanın faciəvi qəhrəmanı Gülgəzdir. Bu ”qaraçı gözəli” çox 
məsumdur. Səmədin Gülgəz və Gülbənizlə bağlı uşaqlıq xatirələri 
”Yanar ürək” povestinə nisbətən daha təsirli epizodlarla verilmişdir. 
Hələ lap uşaqlıqdan Gülgəzin məsum təbiəti onu taleyin amansız 
sınaqları üçün hazırlayır. Bu günahsız qız ictimai yaramazlıqların 
qurbanı olur. Gülgəz Qudalıların qonaqlığına təsadüfən gəlib çıxmır. 
Nainsaf və mürüvvətsiz insanlar baltanı kökündən vurmağa, Sultanı 
”bir bala”dan ayırmağa, hər ikisini, Əmirlilərin bu yeganə 
nümayəndələrini məhv etməyə çalışırlar və zərbə Gülgəzə dəyir, 
                                                          
* Áó ÿéðèëèêëÿðèí ìÿíáÿéèíèí Ìèðãÿçÿáëÿ ÿëàãÿëè èçàùûíûí èíäèêè äþâðäÿ Ìèð-
ãÿçÿáÿ — Ìèð Úÿôÿð Áàüûðîâà  ìöíàñèáÿòëÿ áàüëû îëäóüóíó ýöìàí åäèðèê. Áó, 
ÿñëèíäÿ, òàðèõèí òÿùðèôèíäÿí èáàðÿòäèð. Ì.Ú.Áàüûðîâ Ãóäàëûëàð òèïèíäÿ èíñàíëà-
ðûí  äöøìÿíè îëóá, îíà ýþðÿ äÿ éàçû÷ûíûí òöôåéëèëèéè, ýèçëè àëâåðè, ðöøâÿòõîðëó-
üó âÿ áöòöí ÿéèíòèëÿðè Ìèðãÿçÿáëÿ áàüëàìàñû äöçýöí äåéèëäèð. (Ìöÿëëèô) 
 158
həyatı zəhərlənir, baxtı qara gəlir, ömrü dəhşətli iztirablarla keçir. O 
gün ki artıq Sultan ictimai ədalətsizliklərlə mübarizədə duruş gətirə 
bilmir, Mirqəzəb xətti ilə mübarizədə aciz olduğunu başa düşür, 
inventar ev əşyaları içərisində, kitel geyimdə, ailəsiz-övladsız 
yaşadığı, həyatını puç etdiyi bu cəmiyyətdə qədr-qiyməti 
bilinmədiyini, əksinə, daim təqibdə olduğunu, Qudalıların yuxarıdan 
çox güclü kömək aldıqlarını gördükdə ”keflənir”, səbatını itirir, 
Qiymət kimi zərif və nəcib bir gözəlin həyatını puç etdiyini, özünün 
yararsız bir həyat keçirdiyini anlayır, sərməst fikirlərlə qəza onu 
Qudalılar məhləsinə sürükləyir, gözünü açanda məclisi də hazır görür, 
şərabı da; bu sərməstlik murdar adamların hiyləsi ilə daha pis 
istiqamətə yönəldilir, Sultan Sultanlıqdan çıxır, ”arşınmalçıya” çevrilir 
və belə bir fürsəti illərlə gözləyən Qudalılar bir ox ilə iki ov vururlar: 
Əmirlilərin gənc və istedadlı nümayəndəsi, bu gün-sabah kəndə 
gələcək ikinci Sultanın məhvini Sultanın məhvi ilə birləşdirirlər, ən 
böyük zərbə Gülgəzə dəyir. Öz sevgisi, öz məhəbbəti ilə Səmədin 
əmisinə xidmət etdiyini güman edən Gülgəz Qudalıların dəhşətli və 
yaramaz hiyləsinin qurbanı olur. Sultan qardaşı oğlunun sevgilisini 
”Gülçöhrə” kimi maşına basdırıb evinə aparır. Yazıçı bu məqamda 
Gülgəzin mənəvi-psixoloji aləmi ilə oxucunu tanış etmir. Gülgəz nə 
düşünür? Hansı hisslərlə Sultanın evinə gedir? Bunları bilmirik (yazıçı 
bunları bir-iki il sonra ”Əbədiyyət” romanında Mədədin dili ilə 
verəcəkdir). Onu bilirik ki, Gülgəzi bu evə zorla salan qudalılardır, 
Gülgəzin öz atası, dünyanın ən yaramaz məxluqu olan göbələk 
Məmişdir, namuslu adamların düşmənləridir. Buna baxmayaraq, biz 
əsər boyu ”qurban olum”, ”qurban olum” deyən Gülgəzin iniltilərini, 
üz-üzə durub danışmaq həsrətilə çırpındığı Səmədə yalvarışlarını 
eşidirik. Elə bil, tale bu ”qaraçı gözəli”ni iztirablar üçün yaradıb. 
Gülgəzin faciəsi geniş mənada Mirqəzəb - Pers - Qudalılar xətti ilə 
Əmirlilər xətti arasındakı mübarizə və toqquşmalarla bağlıdır. Gülgəz 
pis adamların əlində yeni ideallar uğrunda mübarizə aparan insanlar 
arasına təfriqə salmaq, onları bir-birinə qarşı qoymaq və bu yolla 
məhv etmək üçün bir vasitədir. İctimai qəza elə qüvvətlidir ki, Gülgəz 
bu qəzadan xilas ola bilməz. Onun taleyini cəbhələr toqquşmasının 
gizli əlləri idarə edir.  
Yazıçı günün sosial-ictimai problemlərini üzdən yox, köklü 
surətdə əks etdirməyə çalışmışdır. Gülgəz obrazı münaqişənin 
başlanması və ixtilafın dərinləşməsi, bəlaların ictimai köklərinin 
açılması üçün yazıçıya geniş imkanlar vermişdir.  
 
 159
”İdeal” dərin psixoloji əsərdir. Ayrı-ayrı obrazların - Çax-çux 
Xalıqın, Qılınc Qurbanın, Sultan Əmirlinin, Qudalı Qeybalının, Təftiş 
Abbasın, Gülbənizin və başqalarının tüğyan edən mühakimələri 
romanın tamamilə yeni bir ədəbi hadisə kimi qiymətləndirilməsinə 
imkan verir. Məhz romanı səciyyələndirən mühüm bir cəhət məntiqi 
mühakimələrin, dəlillər və sübutlar axınının bədii-üslubi bir keyfiyyət 
kimi nəzərə çarpmasıdır. Bəzən saysız dəlillər və sübutlarla çıxış edən 
bir obrazın mühakimələri başqa birisinin əks mövqedən çox tutarlı 
məntiqi-psixoloji dəlilləri ilə heçə endirilir. Mühakimələr, dəlillər 
toqquşması hadisələrin kəskin təzadlar və ziddiyyətlərlə irəliləməsinə 
səbəb olur. Dəlillər, sübutlar - obraz ”tədqiqləri” axıb gedir və 
müəllifin bu qədər fakt və hadisəni haradan topladığı, obraz nitqində 
necə cəmləşdirdiyi, bu dərinliklərə necə enə bildiyi heyrət doğurur. 
Şübhəsiz, İsa Hüseynovun yaradıcılığına bələd olan hər kəs bilir ki, 
bütün bunlar yazıçının elmi-ədəbi, fəlsəfi-estetik bilik və 
mühakimələrinin, ümumi hazırlıq və dünyagörüşünün nəticələridir və 
buna görə də onun ayrı-ayrı obrazlarının ictimai-fərdi mülahizələri 
oxucuya zövq verir, çünki hətta ən qatı obrazın mülahizə və mühaki-
mələrində də yeni və inandırıcı fikirlər çoxdur.  
Romanda xalqın səsi çox güclüdür və çox güclü olduğu üçün-
dür ki, əsərdə demək olar ki, ləqəbsiz ad yoxdur: Dəli Səməd, Çax-çux 
Xalıq, Xəlvət Rəhim, Göbələk Məmiş, Lüt Cəfər, Dantes Qeybalı, Xızr 
Abı, KQB Dudiyev, NKVDi Gülənov, RİK Ağamalı, Qılınc Qurban, 
Təftiş Abbas, Çürük Aşıq, Qaradonlu Badsəba, cığalı Gülgəz, əfəl 
Məsim, Qıllı Qeybalı, Qayım Qudalı və s. Adlar və ləqəblərdə 
obrazların xarakterinə münasibətdən doğan mənalandırma aydın mü-
şahidə edilir. ”Mirqəzəb”, ”Dudiyev” kimi adlarda prototip yaxınlığı 
və obraza mənfi münasibətlə bağlı advermə vardır. Komik-mənfi mü-
nasibətdəndir ki, bir çox obrazların adları onları gözdən salan ləqəbləri 
ilə əvəz edilir: ”Dantes Qeybalı” əvəzinə Dantes, ”Göbələk Məmiş” 
əvəzinə Göbələk, ”Çax-çux Xalıq” əvəzinə Çax-çux və s. Romanda 
bəzən adların xüsusiləşməyən əlavələrlə birgə işlənməsi hallarına rast 
gəlirik: Qurban əmi Qılınc Qurban, Cəfər əmi lüt Cəfər, Gülənoğlu 
Molla Gülən və s.  
Ləqəblər obrazlara ona görə yaraşır və yapışır ki, obrazın 
xarakterinə uyğun seçilmişdir. ”Qılınc Qurban” ədəbiyyatımızda bu 
adla tanınan və xüsusi yadda qalan bir obrazdır və bu obrazın adını 
”Qılınc”sız təsəvvür eləmək çətindir; elə bil, Qurbanın bütün xarakteri 
bu sözdədir. ”Təftiş Abbas” da bu yolla yadda qalır, ”Göbələk 
Məmiş” də. Yazıçı bir çox hallarda ləqəblərin necə yarandığı ilə 
 160
oxucunu tanış edir. Həm də bu tanışlıq elə-belə, təsadüfi, komik 
situasiya yaratmaq xatirinə olmayıb, sosial-ictimai hadisələrlə 
bağlanır. Məsələn, Səmədin ”Lüt Cəfər” barədə düşüncələri buna 
misal ola bilər. Səməd partiya məktəbindən qayıdarkən Çax-çux 
Xalıqın Sultan barədə dediklərindən dəhşətə gəlsə də, məntiqini 
itirmir, gərgin fikirlər içərisində hadisələri təhlil edir, ”arşınmalçı”, 
”canavara dönüb”, ”dünyadan kam almaq xəyalına düşüb” kimi 
ifadələri qətiyyən əmisinə yaraşdırmır, bunların Dudiyev xətti ilə bağlı 
olacağını, bu yolla Sultanı ləkələmək istədiklərini qətiləşdirir: ”Azmı 
olub belə şeylər? Hələ müharibədən əvvəl Qudalıların ağsaqqalı 
Rəhim, Cəfər əmi lüt Cəfəri özək katibliyindən - partkomluqdan 
çıxartdırmağa çalışanda Qudalılar Cəfəri möhkəm içirdib, otaqda tək 
qoyub, yanına qarmonçu Şəmbə adında gəzəyən bir qız salmışdılar və 
taxtda Şəmbə ilə yanaşı lüt-üryan yatan Cəfəri camaata göstərib, 
”baxın, görün kimdi böyüyünüz” deyib kişini hörmətdən salmışdılar... 
Səməd dəfələrlə görmüşdü ki, Şəmbə əhvalatından atası da çox 
pozulardı: ”Cəfəri yox, Qudalılar bizim firqə özəyini soyundurublar” - 
deyərdi. ”Cəfərin adı ”Lüt” qalandan bəri elə bilirəm sağ əlimi 
kəsiblər, solaxay işləyirəm”, - deyərdi.” 
Nəsrimizdə son vaxtlar bəzi nitq detallarının bədii dildə rolu 
güclənmiş və genişləndirilmişdir. Bunlardan biri bədii təyinlərin 
işlədilməsi ilə bağlıdır. Təsvir obyekti obrazın ilk müşahidəsi əsasında 
təyinlənir və bundan sonra həmin obyektin adı daim həmin o bədii tə-
yinlə birgə xatırlanır. Bu hal geniş təsvirə ehtiyac olmadan eyni hiss-
halın əsər boyu davam etdirilməsinə imkan yaradır. İndi 
yazıçılarımızın çoxunun istifadə etdiyi bu cür nitq detallarından 
”İdeal”da İ.Hüseynov da ustalıqla istifadə etmişdir. Əsərdə 
”Səmədgilin evi” deyilmir, bu ev Səmədin sonralar ilk gözünə dəyən 
formada - ”kandarında çəmənotu və qazayağı bitən, tavanında 
qaranquşlar uçuşan ev” kimi xatırlanır. Bu cür adlandırmada insan 
ayağı dəymədiyi üçün kandarında ot bitən, çəmənotu və qazayağı 
göyərən, tavanında quşlar uçuşan evin bir vaxtkı qələbəlik həsrəti 
duyulur. Səməd atasının tabutunu ilk dəfə ”qapağının hər küncündə 
bir mismar işıldayan tabut” kimi görür və daim beləcə də xatırlayır. 
Çax-çux Xalıq Mədədin avariyaya düşdüyü gün Sultanın yanında yerə 
döşənib ”üzüm qaradır” dedikdən sonra Səmədin yaddaşında əbədi bir 
”qara üz” qalır, Xalıqın timsalında bu ”qara üz”ü o, çoxlarında görür: 
”Müəllimlərin, qulluqçuların və gizlin varlanan adamların əyinlərində 
makentoşları görəndə də Səməd dərhal o qara üzü görürdü... 
Makentoşlar, fənərlər çoxaldıqca o qara üz də çoxalıb, yayılıb aləmi 
 161
tuturdu. Səmədin ayağı dəyən yerlərdə isə onun bəd üzü bədəndən 
ayrılıb, qapağının hər küncündə bir mismar işıldayan tabutun yanında 
qarala-qarala qalırdı.” Bəzən yazıçı bu cür detalları obrazlı 
müqayisələrlə daha da dərinləşdirir, obrazın adı əvəzinə, müqayisə 
vasitəsini işlətməklə mənfi münasibətini daha qabarıq ifadə edir: 
”Səmədin sol çiyninin dalında o uzun adamın qara üzü və bir cüt 
dəyirmi fanar gözü əvəzində gözlüklü ilan - kobra başı dikəlmişdi və 
bu kobra, şübhəsiz, çalmağa gəlmişdi.” ”... peysərini deşən kobra 
baxışından qurtara bilməsə də, ürək sözlərini eloğlularına, elqızlarına 
çatdırmağa çalışdı.” Bəzən Səməd dəhşətli və gözlənilməz hadisələrlə 
qarşılaşdıqda rəmzlərə keçilir, məntiqi mühakiməsini itirmək 
dərəcəsinə gələn bu gənc oğlan dünyanı ”yanıq iyi”, ”tüstü” içərisində 
görür. Təzadlı halların ustalıqla təsviri İ.Hüseynovun bədii üslubunu 
səciyyələndirən mühüm keyfiyyətlərdəndir.  
İsa Hüseynov romanın quruluşunu elə düşünmüşdür ki, əsas 
hadisələr cəmi iki-üç gün ərzində baş verir, əslində isə roman 102 min 
illik bir dövrün - Nuh daşqınından əvvəlki 50, Nuh daşqınından 
sonrakı 52 min illik* dövrün və əsrimizin 40-50-ci illərinin 
hadisələrini əhatə edir. Bu qədər geniş dövrü, bu qədər hadisələri 
birləşdirə bilmək bacarığı yazıçı istedadı, yazıçının dünyagörüşü, 
hadisələrə fəlsəfi-tarixi münasibəti ilə bağlıdır. Yazıçı ideyası daha 
çox əsərin sonunda - ”Qapalı dünya” fəslində açılır**. İdeal - Sultan 
Əmirlidir. Lakin Səməd partiya məktəbindən qayıdarkən əmisinin 
hərəkətlərində ideala məxsus cəhətlər deyil, dəhşətli əyintilər, bir 
qatillik görür. Bunlar ilk anlar Səmədi idealdan uzaqlaşdırır, onun 
sarsıntılarla yaşamasına səbəb olur. Hələ bu məqamda Qılınc 
Qurbanın ”Sultan sənin üçün idealdır və ideal olaraq da qalmalıdır” 
sözləri Səmədə təsir etmir. Əsərdə hadisələr baş alıb gedir və Səməd 
bu anlaşılmazlıqlar içərisində az qala özünü itirmək dərəcəsinə gəlir, 
güclü bir qüvvə ilə üz-üzə durur, Bakıya nə üçün aparıldığını belə 
anlamır, bir daha kəndə qayıtmayacağını, kimsəsizlərə arxa dura 
bilməyəcəyini bildikdə dəhşətə gəlir. Yalnız Bağday əhvalatı, qədim 
Odər mədəniyyəti - bütün xalqların, dillərin, dinlərin bir kökdən 
olması barədə nəzəriyyə, əmiləri Ağ Əmir, Boz Əmir, ”Vərəsə” 
barədə söhbətlər, Mirqəzəb - Sultan toqquşmaları, Nəcəfoğlunun - 
Heydər Hüseynovun başına gələnlər və s. - əmisinin ”Qapalı 
dünya”dakı söhbətləri onu ayıldır, o yalnız bu zaman, bu son 
                                                          
* Éàçû÷û ìöëàùèçÿëÿðè èëÿ äàíûøûðûã. 
** Áó áàðÿäÿ «Ãàïàëû äöíéàíûí ñèððè» ìÿãàëÿìèçÿ áàõìàã îëàð. 
 162
məqamda, son nəğməsini oxuyub gözlərini əbədi yuman əmisini 
tanıyır, idealını başa düşür. Başa düşür ki, onun idealı və idealının 
dostları yalnız bu gün üçün deyil, Vətənin gözəl gələcəyi üçün öz 
canlarını fəda edirlər (Bu halı indii biz yaşayırıq). Başa düşür ki, onun 
da həyatı bu yola bağlıdır.  
Doğrudur, ”Qapalı dünya”da bəzən əfsanəvi görünən çox 
böyük tarixi problemlərə toxunulmuş və bu cəhətdən müəllif bir çox 
tarixçi, dilçi və teoloqları qabaqlamışdır, lakin əslində, ”Qapalı dünya” 
bədii ədəbiyyat - roman materialı deyildir. Ona görə də romanın dili 
yazıçının ilk əsərlərinin dili ilə müqayisədə xeyli mürəkkəbləşib. 
”Məhşər” romanındakı sosial-fəlsəfi araşdırmalar yazıçının bədii dil 
məsələlərinə yeni nəzərlə baxmasına, bədii dilin sosial-linqvistik, 
emosional-estetik keyfiyyətlərini xeyli mürəkkəbləşdirməsinə, ilk 
əsərlərindəki sadə, müxtəsər, təbii təhkiyədən uzaqlaşmasına səbəb 
olmuşdur. Ona görə də ”İdeal” nisbətən çətin oxunur. Bütün bunlar 
yazıçının bir filosof-sənətkar kimi ictimai mühitə, dilə, dinə, insan 
psixologiyasına daha dərindən nəzər salması ilə əlaqədardır.  
Romanın əsas təhkiyəçi obrazı müəllif özüdür. Lakin əsər o 
qədər də sadə quruluşa malik deyildir və yazıçı təhkiyəsini tez-tez 
müxtəlif obrazların monoloqları əvəz edir. Əsərin çox mühüm fəsli 
olan ”Qapalı dünya”da isə təhkiyəçi obrazı Sultan Əmirlidir. 
Yazıçının təhkiyə dili obrazların dili ilə müqayisədə ədəbi normalara 
daha uyğun və təmizdir. Lakin yazıçının təhkiyə dili də bədii dil 
nümunəsi olduğundan normadan kənar leksik və frazeoloji 
vahidlərdən məhrum deyildir: ”Səməd çəpərsiz, hasarsız hamar, geniş 
həyətin çəmənə qovuşduğu yerdə, su quyusunun dikdirində 
oturmuşdu. Baxırdı və səhərin toranında hər şeyi görürdü. Gödək, 
yoğun barmaqların ucunda kibrit çöpü alovlanıb Əlləzoğlunun üzünün 
biz-biz tüklərini işıqlandırdı. Sonra şam kimi şölələnib, içəridən zirəzə 
ilə boşurğu bağlı pəncərə taxtalarının arasından o yana düşdü.  
Səmədin kirpiyi də tərpənmədi.” 
Bu cümlələrdə qrammatik quruluş və əksər leksik vasitələr 
normalara uyğundur. Lakin yazıçının təhkiyə dilindəki çəpər, dikdir, 
biz-biz, boşurğu, zirəzə kimi sözlər sadə danışıq dili və müəyyən 
mənada şivə sözlərdir. Bu cür sözlər obrazların dili ilə müqayisədə 
yazıçı təhkiyəsində məhduddur. ”Qapalı dünya”da Sultanın təhkiyə 
dili də ədəbi normalara müvafiq qurulmuşdur. Lakin bu hissədə 
etimoloji araşdırmalar, fəlsəfi-ictimai və onomastik terminoloji leksika 
Sultanın nağıl etdiyi sehrli-sirli Bağday əhvalatının, Odərlər 
mədəniyyətinin təbiətindən doğur və Sultanın nitqini bədii nitq 
 163
sxemindən çıxarır.  
Obraz nitqinin təşkilində yazıçı sərbəstdir. Ona görə də arxaik 
sözlərdən, alınmalardan, şivə leksikasından obraz nitqində nisbətən 
çox istifadə edilmişdir. Romanın dilini səciyyələndirən vasitələrdən 
biri bədii suallardır. Yazıçı təhkiyə və monoloqlarda hadisələrin 
çözələnməsi üçün sual cümlələrinə bol-bol yer vermişdir: 
”Doğrudanmı, bu evdən də çağa səsi gələcək?! O çal, pırpız qaşların 
altında o cür heybətli qan çanağına dönən gözlər də güləcək?! 
Qardaşoğluna ”bircə bala” deyən Sultan Əmirli də ”mənim balam” 
deyəcək?! Nə vaxt ola bilər bu iş?” 
Əsərdə bir sıra səciyyəvi ifadələr var ki, bunlar obraz nitqinin 
tipikləşdirilməsində mühüm rol oynayır. Çax-çux Xalıqın tez-tez 
işlətdiyi ”qadası” sözü onun murdar təbiətinə tamamilə uyğundur: 
”İndi biləcəksən, qadası.” ”Sən xəstəsən, qadası” və s. Qurban əminin 
– Qılınc Qurbanın nitqi kəskin və kobud söz və ifadələrlə 
səciyyələndirilmişdir: ”Rəngin niyə göyərdi, maşennik köpəyoğlu? Bir 
yasdığa baş qoyduğu zənənin evinin içindən Persə material yazan 
heyvanda nə şəxsiyyət, nə mənlik ola bilər, quyruqlu, buynuzlu 
köpəyoğlu? ” Obraz nitqinin tipikləşdirilməsi prosesində Qazax şivə 
xüsusiyyətləri daha çox müşahidə olunur.  
Əsərin quruluşu aydındır. Ekspozisiyada Səmədin qatara 
minib kəndə, rayona yola düşməsi, qatarda Çax-çuxla görüşməsi, 
”qara kobra”nın ona əmisinin evlənmə xəbərini verməsi ilə tanış 
oluruq. Sevinc içərisində, əlində çamadan əmisinin yaşadığı tuf daş 
binaya çataraq kabab bişirən qadını - Gülgəzi tanıması və bu 
gözlənilməz qarşılaşma ilə başlayan daxili təlatümlər münaqişənin 
şiddətli başlanğıcıdır. Bundan sonra hadisələrin çox sürətli inkişafını 
görürük: Səmədin mehmanxanaya qaçması, Qılınc Qurbanın onu 
izləməsi, Sultanın Səmədi evinə gətirməsi, əmisinin Gülgəzlə 
qardaşoğlunun yanında gözlənilməz hərəkəti, Səmədin kəndə üz 
tutması, köhnə evlərinin Göbələk Məmiş tərəfindən yandırılması, Çax-
çuxun, Qılınc Qurbanın, Təftişin, Qayım Qudalının səhifə-səhifə axıb 
gedən mühakimə-monoloqları, məntəqədə baş verən toqquşma 
hadisələrin inkişafı prosesində yüksək təsir bağışlayır. Səmədin 
Qudalılarla, onların mühafizəçiləri ilə toqquşması, zəhmət adamlarına, 
əlsiz-ayaqsızlara havadarlığı kulminasiyadır; ”Bağday” əhvalatı, 
Bakıda general Abbasovla, əmisi ilə görüşləri qətdir. Yazıçı əsəri elə 
qurmuşdur ki, avtor obrazı o qədər də görünmür. Hadisələr obraz 
mühakimələri ilə açılır.  
”İdeal” sosial-psixoloji bir əsər kimi XX əsrin ikinci yarısında 
 164
yaranmış Azərbaycan nəsrinin ən qiymətli nümunəsidir, həqiqi ədəbi 
hadisədir.  
 
 
Biz bu yazımızda İsa Hüseynovun - Muğannanın ”İdeal” 
romanının yalnız sosial-psixoloji, dil-nitq xüsusiyyətlərinə nəzər sala 
bildik. Yazıçının bu silsilədən olan ”Əbədiyyət”, ”Gurün”, 
”Cəhənnəm” romanları ilə tanış olsaq da, bizim üçün yeni hadisə 
”İdeal” oldu...  
1988 
 
 165
HUMANİST İDEALLAR ROMANI 
 
Yazıçılarımızı indi cəmiyyətin keçmişi, hazırkı vəziyyəti və 
gələcəyi ilə bağlı daha böyük sosial-psixoloji məsələlər, daha 
humanist ideallar narahat edir, qlobal problemlər düşündürür. 
Problemlərin yüksək sənət dili ilə ifadəsi üçün səbr və təmkinlə 
işləmək, dəfələrlə götür-qoy etmək, ustalıqla ümumiləşdirə bilmək 
bacarığı, xüsusi zəhmət və istedad tələb olunur. Yazıçı nədən yazır-
yazsın, əsəri humanist ideyalar təbliğ etməli, insan və onun əzəməti 
yazıçı sənəti ilə daha çox mühafizə olunmalıdır. Bu cəhətdən bir 
yapon jurnalistinin: ”Sizi müxtəlif şəkildə - gah naturalist, gah 
traditsionalist, gah simvolist və s. adlandırmışlar, bilmək istərdim, 
hansı məktəbə mənsubsunuz?” sualına Folkner çox sərrast cavab 
vermişdir: ”Mən demək istərdim və ümid edirəm ki, mənim mənsub 
olduğum və mənsub olmaq istədiyim yeganə məktəb - humanizm 
məktəbidir.” 
Yusif Səmədoğlunun humanist ideyalar təbliğ edən ”Qətl 
günü” romanı bədii-estetik və sosial-ictimai dəyərinə görə son dövr 
nəsrimizin xüsusi maraq doğuran yüksək bir nümunəsidir. İstedadlı 
nasir birdən-birə belə böyük sənət uğuru qazanmamış, ”Qətl günü” 
vasitəsilə tipik xarakterlər, ümumiləşmiş rəmzi-bədii obrazlar, bir çox 
yüzillikləri əhatə edən geniş həyat lövhələri yaradana qədər uzun bir 
yaradıcılıq yolu keçmişdir. Hələ onuncu sinifdə oxuyarkən yazdığı 
”Qanlı çörək” hekayəsindən başlayaraq, onu daim insana, həyata 
məhəbbət dolu, xeyirxah və xoşbəxt yaşayış uğrunda mübarizə 
motivləri ilə zəngin olan rəngarəng mövzular düşündürmüşdür. İnsan 
və onu yaşatmaq, ucaltmaq arzusu, göylərə yüksələnlərlə yerdə sü-
rünənlərin əbədi mübarizəsi, vətən sevgisi - ”vətən” deyəndə canından 
keçməyə hazır olanlarla ana yurda, doğma torpağa, milli dilə nankor 
münasibət bəsləyənlər, Yer kürəsinin aqibəti - canilərin müharibə 
hədələri, kədərlə sevincin, ölümlə məhəbbətin əks qütblər kimi birgə 
doğuluşu, taleyini həyatın kortəbii axınına tapşıranların öz 
qalaktikasından uzaqlaşması, hələ tam ayaq tutmamış məhəbbətin daş-
qaş və təntənəli həyat işığında məhv olması, dönüklük və insan itkisi, 
ata-ananın övlad istəyi və valideynlik borcunu unutması arasında 
ziddiyyətdən doğan kədərli nəticələr, ailə-məişət çətinlikləri və s. 
Y.Səmədoğlunun hekayələrinin baş mövzularıdır.  
Hekayələr, ssenarilər, publisistik məqalələr və roman müəllifi 
olan Y.Səmədoğlunun yaradıcılığında sənətə bağlılıq, ictimai 
nöqsanların, insan şüurundakı mühafizəkarlığın fəal yızıçı 
 166
mövqeyindən tənqidi güclüdür. Bu fikri yazıçının ”220 № -li otaq” 
(1960), ”Qalaktika” (1973) kitablarındakı hekayələr haqqında da 
demək olar, bir qədər sonra çap etdirdiyi ”Astana”, ”İncə dərəsində 
yaz çağı” hekayələri haqqında da. Mövzuları, əsərlərinin quruluşu, 
mənzərə və obraz yaratma ustalığı, hadisələrin obyektiv 
mənalandırılması, vətənpərvərlik və insana məhəbbət hisslərinin təsvir 
orijinallığı etibarilə diqqəti cəlb edən bu hekayələr Y.Səmədoğlunun 
dil və üslub xüsusiyyətləri, fərdi yaradıcılıq keyfiyyətləri ilə seçilən 
bir nasir kimi yetişdiyini sübut edir.  
Y.Səmədoğlunu ”Qətl günü” romanına doğru aparan, onun 
nəsrini şərtləndirən mühüm keyfiyyətlərdən biri fikrin rəmzi-bədii 
ümumiləşdirmələrlə təsviridir. ”46-cı ilin oyunları”, ”Qartal”, ”Qalak-
tika”, ”Astana” hekayələri bu cəhətdən daha səciyyəvidir.  
Bəşəriyyətin taleyi ilə bağlı çox mühüm məsələləri yazıçı sadə 
bir dildə, uşaq təfəkkürünə uyğun şəkildə, rəmzi-bədii yolla əks etdirə 
bilmişdir. ”46-cı ilin oyunları” hekayəsini oxuduqda, elə bil, uşaq 
oyuncaqları içərisində əsl bomba ilə qarşılaşırsan. Bu hekayədə 
müəllif bəhs etdiyi son dərəcə ciddi problemi məharətlə uşaq oyunu 
tamaşasında əks etdirə bilmişdir. Təsvir edilən ”atom oyunu” üç 
oğulun ölümü, ananın dəli, ailənin yeganə qızının radioaktiv şüalardan 
kor olması ilə nəticələnir. Uşaq təfəkkürü ”oyun”un bütün real 
nəticələrini qeyd edir. Yazıçı rəmzi müqayisələrlə atom silahına, 
bəşəriyyəti məhvə aparan atom müharibəsinə və belə bir silahın kəşf 
olunduğu ana nifrət yaradır. Təsadüfi deyildir ki, hekayə, atom 
silahının dünyaya göz açdığı il nəzərə alınaraq, ”46-cı ilin oyunları” 
adlandırılmışdır.  
Fikrin rəmzi-məcazi ifadəsi cəhətdən ”Qalaktika” hekayəsini 
xüsusi qeyd etmək olar.  
”Qalaktika” söhbəti yazıçını astronomik mənada deyil, rəmzi-
psixoloji mənada maraqlandırır və əsərin ideyası bu sözün məcazilik 
imkanları ilə açılır. Ağır xəstə olan Kərim müəllimi yoluxmağa gəlmiş 
Professorun söhbətlərindən aydın olur ki, bəzi ulduzlar düşdükləri yad 
qalaktikanın cazibə qüvvəsini qıra bilmir, bir müddət fırlanaraq 
partlayır və toza çevrilib kainata səpələnir. Kərim müəllim təbiətin bu 
hadisəsində öz həyatını, öz taleyini görür. Hələ 60 yaşı tamam 
olmamış bu adam ağır xəstədir, son günlərini yaşamaqdadır. Vaxtilə at 
belində, əlində silah yeni həyat uğrunda mübarizə aparan, döyüşən 
dəstələrin ön cərgəsində gedən Kərim müəllim fəaliyyətinin qaynar 
çağında öz qalaktikasını dəyişmiş, yad bir qalaktikaya - obıvatellər 
mühitinə düşmüş, günlərini kurort şəhərlərində, eyş-işrətlə keçirmiş, 
 167
buna görə də daxilən çürümüş və vaxtından əvvəl qocalmışdır. İndi 
bunları gec də olsa, dərk edir. Başa düşür ki, nifrətlə yaşadığı, lakin 
cazibəsini qıra bilmədiyi bu yad qalaktika onu məhv etmişdir. Gec də 
olsa, iş və əməl yoldaşlarının hərəkət trayektoriyasını düzgün 
qiymətləndirir, mənasız keçən günlərinin peşmanlığını çəkir. 
Müəllifin gəldiyi nəticə obyektivdir: insan cəmiyyətdə öz yerini 
tapmalı, öz qalaktikasını dəqiq müəyyənləşdirməlidir; əsl insan kimi 
yaşamaq, sonradan peşman olmamaq üçün axıra qədər öz 
qalaktikasına sadiq qalmalıdır. Yazıçının fikri bədii-psixoloji cəhətdən 
təsirli və ibrətamizdir. Rəmz dəqiq və ustalıqla seçilmişdir. Lakin mü-
əllif son dərəcə aydın olan bu rəmzlə kifayətlənməmiş, fikrini daha 
ətraflı və daha təsirli ifadə etmək üçün başqa vasitələrdən də istifadə 
etmişdir. Hekayə qəfəsdəki bülbüllərin təsviri və qəfəs ömrünün ic-
timai mahiyyətinin qiymətləndirilməsi ilə bitir. Yad qalaktikanın əsiri 
olan Kərim müəllim bülbüllərin taleyindən söhbət açarkən də öz ta-
leyini görür, dostlarından ayrı - obıvatellər mühitində, piyli qarınlar, 
boyalı dodaqlar aləmində yaşadığı bütün ömrünü qəfəsdə yaşamağa 
vərdiş eləmiş bülbüllərin həyatı ilə müqayisə edir, güllər, çiçəklər ara-
sında yaşayan azad bülbüllərə qibtə edir. Bülbül rəmzi bir qədər çox 
işlənmiş olsa da, qalaktika söhbəti yenilik ruhu ilə fikrin orijinal 
ifadəsində mühüm rol oynamışdır.  
Rəmzin gücü, rəmzi ümumiləşdirmə ”Qartal” hekayəsində də 
özünü göstərir. Bu hekayədə rəmz insanın, insan olanın yüksək 
aləminin, əlçatmaz ucalığının, qara qüvvələrlə çarpışmanın, hər kəsin 
öz məkanında hərəkətinin təsviri istiqamətinə yönəldilmişdir.  
Y. Səmədoğlu hadisə və xarakterlərin bədii-psixoloji təhlilinə 
xüsusi diqqət yetirir, hər bir obrazın iç dünyasını, psixoloji aləmini 
lazımi keyfiyyətdə əks etdirmək üçün insanın xarakterindən, 
hadisələrin mahiyyətindən doğan təbii cizgilər tapır. Obrazların nitqi 
onların daxili aləmini, arzu və istəklərini, məhəbbət və nifrətini, mənfi 
və müsbət olmaqla fərqlənən bütün və hər cür mənəvi keyfiyyətlərini 
üzə çıxaran mühüm vasitə kimi diqqətlə işlənilir. Psixologizmin də-
rinliyi yazıçının təsvir və təhkiyə dilini, dialoqlarını səciyyələndirən 
ən mühüm fərdi əlamətlərdəndir. Bəzən yazıçı bu cəhətə bədii dildə 
aşkar işarələr edir, psixoloji cəhətin insan mövqeyinin müəy-
yənləşməsində mühüm rolunun təsviri zəruriliyini bədii yolla xüsusi 
qeyd edir. ”Qalaktika” hekayəsində yad qalakatikaya düşmə və onun 
nəticələrinin xəstə tərəfindən insan psixologiyası ilə bağlı izahı, 
”Simurğ quşu” hekayəsində caninin hərəkətlərini növbətçinin 
”Bilmirəm, bunu psixoloqlardan soruş” deyə izah etməsi də göstərir 
 168
ki, situasiya və şərait əsas tutulmaqla, insanın psixoloji aləmi düzgün 
nəzərə alınır və düzgün qiymətləndirilir.  
”220 № -li otaq” hekayəsi bədii-psixoloji cəhətdən daha 
maraqlı qurulmuşdur. Hekayənin mövzusu müasirimiz olan gənclərin 
həyatından alınsa da, mahiyyət etibarilə keçmişdən gəlir - işlənmiş 
mövzudur. Hələ vaxtilə C.Məmmədquluzadə bir sıra hekayə və fel-
yetonlarında milli mədəniyyətə, milli dilə, öz xalqına yabançı olan 
”obrazovannı”ları kəskin ifşa etmişdir. Tağı Şahbazi (Simürğ) 1916-cı 
ildə yazdığı ”Aleksandr Eyniç” hekayəsində milli simalarını itirmiş 
gənclərin nümayəndələrini nifrətlə, məsxərə ilə təsvir edirdi. Millətini, 
milli dilini unudan, ”Əlihüseynbəy Eynullabəy oğlu Salehov” adını 
döndərib ”Aleksandr Eyniç Salexov” şəklinə salan, ”...ora çox skuçna 
yerdir. İntelligentni obşestvo yox, zad yox. Keçən yay getmişdim. Bu 
yay kateqoriçeski reşil, getməyəcəyəm. Adam yoxdur, vot v çem delo! 
Muzdur Əli, rəncbər mujiklər, arabaçı Qulu, vot vaşe obşestvo!” – 
deyə vətənini, onun sadə adamlarını bəyənməyən, din və milləti seçə 
bilməyən, günlərini barışnalarla keçirən belə tələbələr inqilabdan 
əvvəl təhsil almağa gedənlər arasında çox idi. Bizim dövrün gəncliyi 
tamamilə başqadır. İndi milli şüur, milli özünüdərketmə çox güclüdür 
və sevindirici haldır ki, müasir gənclər milli və beynəlmiləl 
keyfiyyətlərə həmahəng yiyələnir. Lakin Simürğün və Y.Səmə-
doğlunun qəhrəmanlarını milli keyfiyyətlərdən məhrum olan ifrat 
beynəlmiləlçi kimi də anlamaq olmaz. Bunlar sadəcə olaraq mənliksiz, 
məsləksiz tüfeyli gənclərdir. Y.Səmədoğlunun orijinal detallarla, yeni 
səpkidə işlədiyi bu hekayə göstərir ki, Simürğün Aleksandr Eyniç 
kimi milli heysiyyatdan məhrum olan, heç kimə, heç nəyə etiqadı 
olmayan gənclər hələ də vardır və yazıçı yeni dövrdə bu cür gənclərin 
orijinal obrazını yaratmışdır.  
Hekayələrin bir qismi ailə-məişət, sevgi macəraları üzərində 
qurulmuşdur. Lakin bu cür hekayələrdə də ictimai motivlər fərdi-
psixoloji hallarla möhkəm bağlıdır. ”Soyuq daş” hekayəsində 
obrazların mənəvi keyfiyyətləri incə detallarla verilir, buna görə də 
hadisələrin gedişi ilə əlaqədar uzun təhkiyə və dialoqlara ehtiyac 
qalmır. Bu hekayədə də Y.Səmədoğlu yaradıcılığına xas olan rəmzi 
vasitələrin rolu böyükdür: soyuq daş, qara duman, qara bulud, qara 
xəbər. Qızın etibarsızlığı və soyuq daşa çevrilən ürəyi, oğlanın öz 
məhəbbəti ilə vidalaşmaqda olduğunu duyan qəlbi lirik tonda, usta 
yazıçı qələmi ilə ifadə edilmişdir. Hekayənin sosial-etik təsir gücü 
psixoloji momentlərin rəmzi vasitələrlə yüksək harmonik əlaqəsindən 
doğur.  
 169
”Saat işləyir”, ”Foto-fantaziya”, ”Simurğ quşu” hekayələrində 
ictimai təzadlar daha qüvvətli ifadə olunmuşdur. ”Saat işləyir” 
hekayəsində daim təzadlarla irəliləyən bu aləmdə oğlunun vaxtsız ölü-
mündən kədər və göz yaşları içərisində çırpınan ananın - Gülsabah 
arvadın dərdli ürəyi ilə 24 yaşlı gəlinin daha şiddətlə alovlanan 
məhəbbətlə dolu ürəyi qarşı-qarşıya durur.  
Y.Səmədoğlunun hekayələrində xislət və yaranış etibarilə 
xeyirxah və bədxah doğulanların üz-üzə durduğunu görürük. 
Ədəbiyyatın bu qədim mövzusunu müəllif ”Simurğ quşu” 
hekayəsində özünəməxsus şəkildə həll etmişdir. Ömrü boyu insanlara 
fədakarlıqla xidmət edən, xeyirxahlıq yolunda simurğ quşuna çevrilən, 
lakin son məqamda cinayətə əl atan - namusu ləkələnmiş hamilə qızını 
öz əlləri ilə baltalayan qoca dustaq ölüm ayağında da xeyirxahlıq və 
alicənablıq kimi yüksək əməllərdən əl çəkmir, günahsız həbsxana 
yoldaşını gənc dustağın - caninin qanlı pəncəsindən xilas edir. 
Beləliklə, müəllif bu epizodla yaranış, tərbiyə məsələlərini ön plana 
çəkir, cani doğulanlarla ətraf mühitin cinayətə sürüklədiyi adamların 
fərqini göstərir.  
Y.Səmədoğlu az sözlə, bir neçə detal ilə obraz və hadisələr 
haqqında geniş təsəvvür yaratmaq qabiliyyətinə malikdir, buna görə 
də təsvir obyekti barədə çox zaman uzun danışmağa, təfərrüata 
varmağa ehtiyac duymur.  Məsələn,  ”Foto-fantaziya” hekayəsinin 
qəhrəmanı Sadığın bu aləmdən narazılığını göstərmək üçün bir neçə 
detal üzərində dayanmaq kifayət etmişdir. Y.Səmədoğlunun 
haqsızlıqla barışmayan, ədalətsizlik hallarına, pozğun və harın 
yaşayışa düşmən olan bir sıra obrazları vardır ki, bunlardan biri də 
qeyd etdiyimiz hekayədəki Sadıqdır. Sadıq hər şeydən narazıdır; evdə 
də, işdə də, küçədə də qaş-qabağı açılmır. Poçtalyonun verdiyi 
teleqramdan xalasının öldüyünü bildikdə də, evlər idarəsinin müdiri 
Sübhi ilə rastlaşdıqda da, iş yerində qəribə adamlara rast gəldikdə də, 
hətta iş yerinin qapısına vurulmuş lövhənin solub-bozarmış olduğunu 
gördükdə də narazı-narazı başını bulayır. Lakin bəzən kimdən və ya 
nədən narazı olduğunu da dəqiq dərk edə bilmir: ”Əzrayıl aparsın 
səni!” - deyə acı-acı düşündü. Kimi? Saranın xalasınımı? 
Poçtalyonumu? Ya elə özünümü?” Çatdırıb ev kirəsini vaxtında verə 
bilməməsi, ”Dayım mənə pirojna gətirib, ay məmə!” deyən bacısı 
qızına əslində pirojna almaq iqtidarı olmaması az imiş kimi, bir 
tərəfdən də atelyeyə gələnlərin məişət və yaşayış tərzi onun narazılıq 
və nifrətini dərinləşdirir. Hekayədə epizodik şəkildə təsvir edilən 
gözəl aktrisa, zərgər Abbas və aktrisanın qurumuş rejissor əri onun 
 170
daxili qəzəbini daha çox artırır. Müəllif bu üç şəxsin bir-birinə və 
Sadığın onlara münasibətini bir neçə detalla qeyd etmişdir. Başdan 
ayağa maviliyə bürünmüş gözəl aktrisanın çəkdirdiyi şəkilləri zərgər 
Abbas alıb aparır və arvadının şəkillərini başqası aldığı üçün 
əsəbiləşən rejissor şəkillərin qəbzlə verildiyini bildikdə dərhal susur. 
Müəllif aktrisa ilə zərgərin, aktrisa ilə ərinin münasibətləri barədə heç 
bir söz demir. Bu münasibət atelye işçilərinin onlara münasibəti ilə 
aydınlaşır.  
Y.Səmədoğlunun bədii üslubunda ssenarist-yazıçı qələminin 
gücü müşahidə olunur. Zəngin təbiət lövhələri, təbii mənzərələr, ob-
razların zahiri-cismani keyfiyyətləri, hərəkət və davranışı, geyim və 
danışıq tərzi, daxili-mənəvi aləmi elə ustalıqla, səbr və təmkinlə, elə 
canlı bədiilik vasitələri ilə təsvir edilir ki, elə bil, bunları bilavasitə 
özün müşahidə edirsən. Təsadüfi deyildir ki, yazıçının qələmindəki bu 
keyfiyyətlər onu usta bir ssenarist kimi də tanıtmışdır. Y.Səmədoğlu 
kino sənəti ilə bağlı yazıçıdır. Süjet qurma məharəti, yaratdığı 
xarakterlərin aydınlığı və bitkinliyi, ətraf aləmin canlı, təbii və qabarıq 
təsviri Səməd Vurğunun ”Komsomol poeması” əsərinin motivləri 
əsasında Vurğun irsinə, Vurğun şöhrətinə layiq yüksək səviyyəli bir 
kino-ssenari yaratmasına imkan vermiş, yazıçı qarşıda duran böyük 
şair və böyük ata məsuliyyətinin öhdəsindən ləyaqətlə gəlmişdir. Sse-
nari əsasında çəkilmiş film öz məzmunu, sosial-etik keyfiyyətləri, 
quruluş və bədiilik xüsusiyyətləri ilə diqqəti cəlb edir. Y.Səmədoğlu 
”Yeddi oğul istərəm” filminin ssenarisi ilə yanaşı, Çexoslovakiya ki-
nodramaturqu İrji Mareklə birgə ”Səmt küləyi” filminin də ssenarisini 
yazmışdır. Yusifin hazırladığı ”Cəlil Məmmədquluzadə”, ”Səməd 
Vurğun” sənədli filmləri də iki böyük sənətkarın film təcəssümü kimi 
əhəmiyyətlidir.  
Y.Səmədoğlu nəsrində yazıçı duyumu, psixoloji vəziyyətlərin 
real və canlı təsviri yüksək təsir bağışlayır. Hekayələrində lirizm 
əksərən kədərli, tragik hallarla birləşir. Gülsabah arvadın oğlunun 
vaxtsız ölümü də səkkizin yarısına düşür, gəlininin ərə getmək 
istədiyini bildikdə qarının evdən çıxıb getməsi də. Əslində, bu, həmin 
ev üçün Gülsabahın da yoxluğu, ölümüdür. Müəllif, ananın göz 
yaşlarının şəklə çevrilmiş oğulun gözləri üstünə düşməsini oğulun 
ananın dərdinə ağlaması kimi mənalandırır. Bu cür epizodlar kino 
üçün hazır fraqmentlərdir. Müəllif vərdiş etdiyi bütün bu vasitə və 
üsulları ”Qətl günü” romanında yüksək səviyyədə hərəkətə 
gətirdiyindən roman kino sənəti üçün zəngin material verir.  
Fikrin metaforik ifadəsi, məcaz növlərindən məharətlə 
 171
istifadə, sadə, aydın təhkiyə və dialoqlar Y.Səmədoğlu üslubunun əsas 
keyfiyyətlərindəndir. Tünd təbiət boyaları, təbiətin min bir rəngi onun 
təsvir dilində xüsusi emosionallıq yaradır. Həzin, lirik təkrirlər fikrin 
ifadəsinə gözəllik verir, yazıçı ideyasının təsir gücünü artırır.  
Y.Səmədoğlunun nəsri nikbin ruhu, tragik momentləri komik 
situasiya ilə birləşdirmək imkanları ilə yeni nəsrin ən yaxşı 
nümunələrindəndir. Müəllif bir çox hallarda, yumor və satira 
vasitələrindən ustalıqla istifadə edərək, sosial-ictimai qüsurların komik 
yolla islahına çalışır, hadisə və xarakterlərin təbiətindəki komizmi, 
gülünclüyü, gülüş doğuran cəhətləri açıb göstərir. Bütün qışı və yayı 
əynindəki çesuça pencəyini çıxarmayan müdir Sübhi, Sadığın kinayəli 
baxışlarının səbəblərini anlaya bilmir. Hətta hiss olunur ki, Sadıq izah 
etməyə çalışsa belə, Sübhi bu səbəbləri dərk etmək qabiliyyətinə 
malik deyildir. Odur ki Sadığın ona cavabı da kinayəli, məsxərəli və 
gözlənilməzdir:  
” - Yoldaş Sadıq, nöş mənə birtəhər baxırsan, hə? 
 - Heç, qarnım ağrıyır, - Sübhinin səsi də çesuça pencəyi kimi 
Sadığı əsəbiləşdirirdi.” (”Foto-fantaziya”) 
Komik situasiyaların canlı təsviri üçün istifadə olunan bir sıra 
müqayisələr, atalar sözləri və məsəllər, vulqar sözlər müəllif 
tərəfindən sonrakı əsərlərində, xüsusən ”Qətl günü” romanında sosial 
məsələlərə münasibəti ifadə edən vasitələr kimi inkişaf etdirilmişdir.  
Hekayələrdə fikrin rəmzi-bədii ümumiləşdirmələrlə təsviri, 
hadisə və xarakterlərin bədii-psixoloji təhlili, ictimai və fərdi 
münasibətlərin möhkəm bağlılığı, sosial kontrastların güclü bədii 
ifadəsi, az sözlə təsvir obyekti haqqında geniş təsəvvür yaratma 
imkanları, təhkiyə və dialoqlarda ssenarist-yazıçı qələminin gücü, 
lirik-epik təsvirin komik və tragik hallarla ustalıqla əlaqələndirilməsi 
”Qətl günü” kimi yüksək sənət nümunəsinin meydana çıxmasına 
əsaslı zəmin yaratsa da, 1978-ci ildə çap olunmuş ”İncə dərəsində yaz 
çağı” və ”Astana” hekayələri bu romanın yaranması üçün bilavasitə 
körpü oldu. Bu hekayələr ruh etibarilə ”Qətl günü”nə daha yaxındır. 
Yalnız mövzu etibarilə deyil, dil və üslub, süjet, təhkiyə intonasiyası 
etibarilə də romanla bu hekayələr arasında yaxınlıq, qohumluq çoxdur.  
Y.Səmədoğlu az yazsa da, çox oxunur. Bunun bir sirri 
yazıçının seçdiyi mövzularla bağlıdır. Əksər hekayələri göstərir ki, 
yazıçı daim hadisələrin ən çətin, ən qorxulu, gərgin və böhranlı anını 
əsas götürür və təsvir obyektinin böhranlı vəziyyətində onun əhval-ru-
hiyyəsini, psixoloji sarsıntılarını qələmə alır - zirvədən başlayır və 
tədricən qətə doğru gedir. Bu cür təsvir yazıçı üçün nə qədər 
 172
çətindirsə, oxucu üçün o qədər maraqlı və ibrətamizdir (hekayələrin 
rus, ukrain, latış, eston, polyak, bolqar, türkmən dillərinə tərcüməsinin 
bir səbəbi də, yəqin ki, budur). ”220 № -li otaq”da da belədir, ”Saat 
işləyir”, ”Simurğ quşu”, ”Qalaktika”, ”Soyuq daş”, ”Beşik”, ”46-cı 
ilin oyunları” və başqa hekayələrində də. ”İncə dərəsində yaz çağı” da 
belə qurulmuşdur, ”Astana” da.  
”İncə dərəsində yaz çağı” hekayəsi təkcə ona görə ”Qətl gü-
nü”nə yaxın deyil ki, buradakı Mahmud öz ixtisasına bələdlik dərəcəsi 
və səmimiyyəti ilə ”Qətl günü”ndəki Mahmudun eynidir və hətta ölüm 
yatağında olan Çərkəzlə onun arasındakı ”tibbi” söhbət də eynilə 
Zülfüqar kişinin Mahmudla ”kardiaminus cartes”ini xatırladır və 
buradakı Sayalı arvad oradakı Salatının, buradakı Salahov oradakı 
Salahovun ilk nümunəsidir. Bu yaxınlıq hekayə və romanın 
mahiyyətini təşkil edən əsas fikirlə və həmin fikrə yazıçı münasibəti 
ilə daha möhkəm əlaqədardır. Gərgin nöqtə seçilmişdir: ömrü boyu 
xalqının, elinin səadəti yolunda can qoymuş Çərkəz mənhus qara 
xərçəngin caynağına keçmişdir. Lakin vertolyot ”ölü dirildən” həkimi 
böyük vəzifə sahibi Salahovun harınlıqdan öz maşınında aşırılıb 
əzilmiş qardaşı qızını sağaltmaq üçün gəlmişdir və bu həkimin Çərkəz 
adlı adama gözünün ucu ilə baxması bu cəmiyyətdə heç kəsin ağlına 
belə gəlmir. Bu cəhət hekayədə güclü istehza ilə təsvir edilmişdir. 
Sayalı arvada ərini dirildəcəyini güman etdiyi bir-iki morfi iynəsi 
almaq belə müyəssər olmur, vertolyotun göyə qalxdığını görən yazıq 
arvad daha yazıq vəziyyətə düşür. Sayalı arvadın göylərə üz tutub 
dediyi sözlər kimlərin qurub yaratdığını, lakin kimlərin kef çəkdiyini 
son dərəcə acı və kədərli bir dil ilə ifadə edir:  
”Əylə, başına dönüm, əylə, ay doxtur!  İncəli Çərkəz ölüm 
ayağındadı. Başına dönüm, ay doxtur! O da hökumət adamıdı, kolxoz 
qurub, bandit tutub! Əylə!” 
”Astana” hekayəsində görə-görə, bilə-bilə özünü o dünyanın 
astanasına gətirib çıxaran insanın tragik anda daxili sarsıntıları, o 
dünya ilə bu dünyanın sərhəddində çəkdiyi əzablar qələmə alınmışdır. 
Hekayə mahiyyət etibarilə bir roman səviyyəsindədir və təsvirin 
ağırlığı, ciddiliyi, istehzanın qatılığı onu ”Qətl günü” ilə daha möhkəm 
bağlayır. Müğbil kişinin uşaqlığı təmiz və sadə olmuşdur. Anası öz 
saflığını axıradək qorumuşdur. Dayısı daim ona dağların saf havasını 
gətirmişdir. Müğbil körpə olmuş, ana südü ilə böyümüş və bu süd bə-
zən onun ağzından daşlanıb tökülmüşdür. Lakin indi Müğbil o Müğbil 
deyil. İndi o, saf uşaqlığını keçirdiyi kənddə çamadanla dolu haram 
pul gizlədir, böyüklərin haqqını vermək üçün dəridən-qabıqdan çıxır, 
 173
”iş yoldaşı” Kərimovla birlikdə onların ən rəzil arzularını yerinə 
yetirir. Anasının: ”A bala, haram pulun axırı yoxdur, bir az toxda” 
sözlərinə məhəl qoymur. Bu sözləri yalnız indi burada - Qobustan 
qayaları arasında, heç bir çıxış yolu olmadığı üçün ”TT”-ni öz əlləri 
ilə öz boğazına dirədiyi vaxt yada salır, çox şeyləri yada salır:  
”Sən saydığını say, gör fələk nə sayır.” 
”Haram pulun axırı yoxdu, bir az toxda.” 
”Dağlardan gəlirəm, a bala.” 
”Kərimovu apardılar.” 
”Bir ana uşağını əmizdirirdi, süd körpənin ağzından aşıb-da-
şırdı.” 
Bunların hər biri fərdi inkişafın, tərbiyənin bir mərhələsini ya-
da salır. Bunlar hekayədə bir akkord kimi səslənir və ”Qətl günü”ndə 
bütün əsər boyu tragik intonasiyanı qanadlandıran ”Dərd də azar kimi, 
gələndə batmanla gəlir” aforizmini doğuran fərdi üslubun spesifik bir 
nümunəsi kimi çıxış edir.  
”Qətl günü” romanında bu hekayələrin hamısından pay olsa 
da, son iki hekayə romana keçmək üçün dayaq-körpü oldu. Uzun-
müddətli yaradıcılıq təcrübəsi, daha tutarlı söz demək istəyi, irsi 
bəlaların yüz illərlə davam etdiyini daha əhatəli əks etdirmək arzusu, 
formalaşmış yazı maneraları 80-ci illərin yaz çağında Yusif 
Səmədoğlunun ilk romanının, hazırkı nəsrimizin uğurlarından olan 
”Qətl günü”nün meydana çıxması ilə nəticələndi.  
 
* * * 
”Qətl günü” insana həqiqi vətəndaşlıq borcunu başa salır, 
işıqlı olmağa, xeyirxah əməllərə səsləyir, nadanlığı, vəzifəpərəstliyi, 
şöhrət hissini, qana hərisliyi, insanı mənəvi öldürmə üsullarını, insan 
ləyaqətinin tapdanması hallarını kəskin ifşa edir, minlərin, milyonların 
faciəsinə səbəb olan qaniçən hökmdarları, onların yaramaz 
ideoloqlarını lənətləyir.  
Roman son bir neçə yüzillik ərzində insanın mənəvi inkişafını 
və bu inkişaf prosesində insan əməllərinin ”kamilləşən” bir çox 
mənfur cəhətlərini ustalıqla oxucuya çatdırır. Xeyirlə şərin, insanlıqla 
nadanlığın, namusluluqla riyakarlığın, ədalətlə haqsızlığın, 
insanpərvərliklə insana düşmənliyin, tərəqqi ilə mühafizəkarlığın 
qarşılıqlı münasibəti əks qütblərin mübarizəsi, çarpışması kimi təsvir 
edilmişdir. Xeyirxah qüvvələr məhv olsa da, insanlara nikbin ruh bəxş 
edir. Şər, zorakılıq, riyakarlıq güclü olsa da, hiss olunur ki, axırı 
yoxdur, müvəqqəti, əlverişli şəraitdən istifadə edir. Baba kahanın 
 174
xeyirxahlıq rəmzi olan dəhşətli küləyi həmişə əsir - gah güclü, gah 
yavaş, gec-tez hamını aparır - insan adına layiq olanları da, canavar 
təbiətli ”ikiayaqlıları” da.  
İnsan öz ömrünü yalnız kamilləşməklə uzada bilər! - uzaq 
keçmişlə müasir həyatı böyük ustalıqla əlaqələndirən, yüzilliklər 
ərzində xeyirlə şərin mübarizəsindən doğan bir çox həqiqətlərin 
davam etməkdə olduğunu göstərən müəllif qənaəti belədir. Roman 
bütövlükdə insan problemi, insanın mənəvi inkişafı, kamilləşmək 
ehtiyacı ilə bağlı məsələlərə həsr olunduğundan mahiyyət etibarilə 
qlobal problemləri əhatə edir. Üç mərhələdə, üç layda kino lenti kimi 
gözlərimiz önündən keçən hadisələr cəmiyyətin bir ilini, beş ilini, yüz 
ilini deyil, mifik zamanla - qədim dövrlə müasir dövr arasındakı 
inkişaf yolunu, bu inkişaf prosesində əks qüvvələrin təbəddülatını 
tünd bədiilik boyaları ilə əks etdirir. Romanda işıqlı qüvvələr, başlıca 
olaraq, sənət adamlarından ibarət olsa da, tipikləşdirmə bütün 
xeyirxah qüvvələri əhatə edir, qətlə yetirilən və özü özünü qətlə 
yetirən sənət adamları xeyirxah qüvvələrin rəmzi kimi çıxış edir. 
Hökmdarlar, xacə Ənvərlər, Salahovlar zülmətin simvoludur, min cür 
sifətə malik, min cür hiylə və fırıldaq işlədən şər qüvvələrin nü-
mayəndələridir.  
Hekayələrdəki rəmzlər böyüyə-böyüyə romanda Baba kahaya, 
Kirlikirə - dünyanı idarə edən, insana bu aləmi daha yaxşı tanıdan 
simvolik qüvvələrə çevrilir.  
Yer üzündə bir Baba kaha var və o, haqsızlığın, ədalətsizliyin 
düşmənidir. Üfləmə Qasımın qoca nənəsinin - dünyanın ən yanıqlı 
ağıçısının, məmləkətin ən qoca ağbirçəyinin dedikləri Baba kahaya 
çatır. Baba kahanın dərinliyindən qalxan külək burula-burula 
yüksələrək ulduzlara qarışır, nəhəng buz parçalarına dönüb aşağı 
şığıyır, məmləkəti buz altında qoyur, üzü heyva çürüsündən də qırış-
qırış olan əzazil hökmdarı, onun sadiq nökəri xacə Ənvəri buza 
döndərir, onların cinayətlərinin üstünə pərdə çəkir...  
Baba kaha bir növ insanların günahlarını ölçən mizan-tərə-
zidir. ”Ölümün xeyir - Ölümə qənşər” - deyə bu dünyanı tərk 
edənlərin yolu Baba kahayadır. Doğrudur, Baba kahanın küləyi 
günahsız uryadnikin qatili Zülfüqar kişini də aparır, günahsız 
Mahmudun kəlləsinin ortasını da buza döndərir; bu küləyin təsiri ilə 
çoxlarının gözlərində ulduz parlayır, gözlər açıq qalır, lakin bu külək, 
nədənsə, Salahov, Muxtar Kərimli kimilərə tərəf gec əsir, onların 
başına buz yağdırmır. Əksinə, ziddiyyət də buradadır ki, 90 il ömür 
sürmüş, azğınlaşmış bu hökmdar törəmələri o yerə çatmışlar ki, ədalət 
 175
yuvasına - Baba kahaya hücum çəkirlər, Baba kahanı birdəfəlik məhv 
etmək, partlatmaq, yer üzündən silmək istəyirlər. Hiss olunur ki, 
xeyirxah qüvvələr belələrinin islahından birdəfəlik əl üzmüşlər, vaxtı 
çatanda onların üfunətə qarışıb əbədi yox olacaqlarını nəzərdə tuturlar. 
Kirlikir Salahovun bətnindəki noxud boyda dəhşətli xərçəng əlamətini 
xəbər verir; ”Ölümün xeyir - Ölümə qənşər” deyə o dünyaya təşrif 
aparanlar sırasında Salahov və Muxtar Kərimlinin Baba kahanı 
partlatmaq üçün göndərdiyi dörd nəfər də təsvir edilir. Bütün bunlar 
göstərir ki, Baba kahanı məhv etmək olmaz. Baba kaha var və 
yaşamalıdır. Bunlar onu da göstərir ki, Baba kaha çox səbirlidir, bir 
vaxt yenə qəzəblənəcək və onda heç bir hökmdar tör-töküntüsü 
müvazinətini saxlaya bilməyəcək.  
Kirlikir min illərlə insana xidmət edən gözəgörünməz varlıq, 
tarix boyu insanın yol yoldaşı, həqiqəti öyrənmək, dərk etmək 
vasitəsidir. O, insanın xəbəri olmadan ona həqiqəti, gizli sirləri 
pıçıldamaq imkanına malikdir. İnsan çox vaxt onun varlığını görməsə 
belə, şüalarla, işıqla, duyğu və düşüncələrlə, məntiqlə, ürəyinin və 
qəlbinin dedikləri ilə daim onu eşidir, dinləyir, ictimai bədbəxtliklərin, 
bəlaların, yetişməkdə olan təhlükənin, insan qəlbindəki xəbisliyin, 
riyakarlığın simptomlarını onun vasitəsilə qəbul edir. ”Qətl günü”ndə 
Kirlikir məhz belə bir qüvvədir, qızdırmalı adamın yuxululuqla ayıqlıq 
arasında həqiqətləri dərk etmə vasitəsidir. Səməndərov, Salahov kimi-
lərin xalqa düşmən mövqeyi ilə bağlı bir çox faktlar onun vasitəsilə 
açılır. Onun hər dəqiqə gözlərinin birini yumub qarnını qaşıması 
cəmiyyətdəki yaramaz işlərə kinayədir.  
Baba kaha və Kirlikir bizim ədəbiyyatda öz orijinallığı ilə 
yadda qalan güclü rəmzi obrazlardır.  
”Qətl günü” ənənəvi nəsr nümunələrindən fərqli olaraq, 
quruluş etibarilə mürəkkəb əsərdir. Romanın təlqin etdiyi humanist 
ideyaları yüksək qiymətləndirən Anar yazır: ”Qətl günü” - çətin 
əsərdir. Roman ilk oxunuşdan bəlkə də dərk olunmur. Dəruni müəllif 
qayəsi yüngül, asan oxunuşla açılmır.” Romanın quruluşunu düzgün 
dərk etmədikdə isə onun qaldırdığı problemləri düzgün anlamaq daha 
çətin olar.  
”Qətl günü” üç dövrü - qeyri-müəyyən qədim dövrü, bizə 
yaxın dövrü və cəmiyyətin bu gününü əhatə edir. Eyni zamanda, 
roman daxilində hər dövrün öz romanı var. Birinci dövrlə bizi Sədi 
Əfəndinin romanı, ikinci dövrlə Sədi Əfəndinin gündəlikləri tanış 
edir; üçüncü dövrə aid məlumatı Xəstənin - şərti müəllif obrazının, 
yazıçı-tənqidçinin nitqindən, daxili monoloq və dialoqlarından alırıq 
 176
və beləliklə, bir romanda üç romanla tanış oluruq: başı qızıl teştdə 
satqın şairlərə təqdim edilən şairin romanı, Sədi Əfəndinin romanı və 
xəstə yazıçı-tənqidçinin romanı. Hər üç roman pillə-pillə bir-birini 
tamamlayır və əsas fikir hər üç dövrə aid nümunə-paralellərlə təsvir 
edilir. Hər üç dövrün - hər üç romanın əsas qəhrəmanları xalq kütlələri 
və görkəmli sənət adamlarıdır. Əks qütbdə hakim təbəqə 
nümayəndələri, hökmdar, onun vəziri, Salahov və Muxtar Kərimli 
kimilər durur.  
Tələsik və üzdən oxu prosesində romanda süjet zəifliyi hiss 
oluna bilər. Lakin diqqətlə və təkrarən oxunduqca, əsərin yeni-yeni 
məziyyətləri ortaya çıxır, hadisələr arasında möhkəm məntiqi əlaqələr, 
”romanların” bir süjetdə möhkəm vəhdəti özünü göstərir. Bu hal hər 
şeydən əvvəl, roman daxilindəki hər üç romanda uyğun hadisələr, 
uyğun obraz və detallarla bağlıdır.  
”Qətl günü” həm ümumiyyətlə bu romanın - Y.Səmədoğlunun 
romanının, həm də roman daxilində Sədi Əfəndinin romanının adıdır. 
Əgər Sədi Əfəndinin romanını xatirə-gündəliyindən və Xəstənin 
romanından ayırıb ayrıca çap etsək, bitkin və müstəqil bir əsər kimi 
maraqla oxunar. Lakin bu romanı xatirə-gündəliklə, Xəstənin romanı 
ilə bağlayan paralellər çox güclüdür.  
Sədi Əfəndinin ”Qətl günü” romanı bütün silah-dəmir 
cingiltisi ilə, hökmdarın əzazilliyi və vəzir-vəkil, xacə mütiliyi ilə, 
sərbaz meyitləri, qan qoxusu və canavar ulartısı ilə tarixi - qanlı feodal 
müharibələrini yada salır. Hökmdarın kütlüyü və qətiliyi, fizioloji 
qüsurlarından doğan iztirabları, xacə Ənvərin ”bir olan ulu hökmdara” 
sədaqəti, qətl mərasimləri və saray müşavirələri bu tarixin ümumi 
mənzərəsini yaradır. Mifik hökmdar ümumən insana və yüksək sənət 
adamlarına son dərəcə əzazildir, ölü qoyun gözlərinə bənzər gözlərini 
qırpmadan insanların əvvəl dilini, sonra da başını kəsdirir. Romanda 
təsvir edilən sonrakı dövrlər üçün belə bir əzazilliyi Salahov təmsil 
edir. Salahov daha qorxulu adamdır. Onun əməlləri riyakarlıqla 
birləşmişdir: Zülfüqar kişini o məcbur edir ki, günahsız uryadnikin 
körpələrini yetim qoysun və son nəticədə onların məhvinə səbəb 
olsun; Sədi Əfəndi kimi bir yazıçının əlinə peçenye verib üzünə 
”xoruz qaqqıltıları” ilə gülərək edamına səbəb olur. Hökmdarın 
əmrləri sözsüz və dərhal yerinə yetirildiyi kimi, Salahovun da bir sözü 
iki ola bilməz - ”Budet sdelano, tovariş Salaxov!” İblis Salahovla 
cəllad hökmdar arasında irsi yaxınlıq və qohumluq da vardır. 
Kirlikirin söhbətlərindən aydına olur ki, Salahov ”dünyanın bəlası”dır, 
”hökmdarın qohumu”dur, öz əcdadı kimi xəstə və axtadır: ”Özü də 
 177
bazburutuna, bığına-saqqalına baxma, ömründə arvad üzü görməyib. 
Anadangəlmə kişiliyi yoxdu zarazanın.” 
Hökmdar xətti Salahov xətti ilə birləşdiyi kimi, istilaçı hökm-
darın böyük töhfələri əvəzinə, öz şəhərlərindəki ən böyük şairin başını 
istəyən satqın şairlərin işini də Muxtar Kərimli davam etdirir. Meşədə 
düşərgə salıb, dəmir və qan qoxusu içərisində qonşu qalanı almağa, 
dağıtmağa, əhalisini qırmağa hazırlaşan hökmdar həmin qaladan 
gəlmiş satqın şairlərə ”məğrib ulduzu boyda daş-qaşlar”, ”hind 
firuzələri” vəd edir, lakin qalanın tez və asan alınması üçün bir sıra 
mühüm sirləri xəbər verməyə gəlmiş bu xainlər həmin töhfələrdən 
imtina edir, əvəzində qaladakı böyük şairin başını istəyirlər. Bu xəbəri 
eşidən hökmdar haqlı olaraq deyir: ”Belə məmləkətin bir qalasını yox, 
cəmi qalalarını almaq olar. Belə məmləkəti yerlə yeksan etmək olar” 
və edir də. Xain şairlər arzularına çatırlar: böyük şairin əvvəl dili, 
sonra da başı kəsilir və qızıl teştdə onlara təqdim edilir. Bu cür rəzil 
şairlərin sonrakı varisi Muxtar Kərimlidir. El məhəbbəti qazanmış 
Sədi Əfəndini, onun dostu yazıçı A.Q.-ni və bir çox başqalarını 
Salahova nişan verib, hiylə və riyakarlıqla o məhv etdirir. Növbəti 
qurbanı - xəstə yazıçı onun ucbatından yorğan-döşəyə düşmüşdür və 
bu xəstə bir balaca dirçələn kimi, Muxtar Kərimli yeni mənəvi zərbə 
ilə onu birdəfəlik məhv edir: onun son iclasından çıxan Xəstə, əslində, 
təhqir və riyakarlıqla dolu mühitə dözməyib özünü məhv edir.  
Böyük və sevimli şairin başı kəsilərkən bir nəfər belə səsini 
çıxarmır. Muxtar Kərimli böyük yazıçı ordusunun gözü qabağında bir 
vaxtlar Sədi Əfəndini məsxərəyə qoyarkən və xeyli sonralar xəstə 
yazıçını təhqir edərkən də bir kəs dillənmir. Muxtar Kərimlinin və 
Salahovun üzünə ağ olan olmur. Hamı görür və susur. Əksinə, Muxtar 
Kərimli hələ zalda ikən, mənəvi cəhətdən öldürdüyü adamların 
qarşısında, yaşamaq üçün meyvə şirəsinə böyük ehtiyacı olduğunu 
bildirib ləzzətlə gülümsəyir. Bütün bunlar bir daha sübut edir ki, küt-
lənin şüur məsələsi mühüm məsələdir.  
Başı qızıl teştdə satqın şairlərə təqdim edilən böyük şairin 
şeirlərini təlxək Üfləmə Qasım xilas edir, Salahovun riyakar gülüşlərlə 
ölümə göndərdiyi Sədi Əfəndinin ”Qətl günü” romanını bir əcnəbi. 
Gözlənilməz son vida anlarında Sədi Əfəndinin də şərfi Muxtar 
Kərimlinin kabinetində qalır, xəstənin də. Bunlar göstərir ki, çoxlarını 
hipnoz edib ölümə göndərib Muxtar Kərimli.  
Paralellər çoxdur...  
Cəllad hökmdarın adamları Üfləmə Qasımın bir ayağı gorda 
olan qoca anasını başsız şairin meyiti üzərində ağı deyib ağlamağa da 
 178
qoymurlar, sərbazın son qamçı zərbəsi ilə qarı canını allaha tapşırır. 
Sədi Əfəndinin yeganə qızı atasının başına gətirilən dəhşət və 
müsibətlərdən dəli olur və ya ətraf mühitdə dəli kimi tanınır.  
Bu cür paralellərdən əlavə, elə bir ümumiləşdirmə vardır ki, 
onu nəzərə almadan romanı düzgün qiymətləndirmək olmaz. Hər üç 
roman dünyanın qansız işlərindən, qeyri-kamil insanların - vəzifə 
böyüklərinin ucbatından və dünyanı daha artıq duyduğuna, anladığına 
görə mənəvi və fiziki cəhətdən sarsılaraq ölüm yatağına düşmüş insan 
övladı - KİŞİ obrazı ilə bağlıdır. İkinci və üçüncü roman üçün belə bir 
obraz xəstə yazıçı-tənqidçidir. Bu obraz Sədi Əfəndi haqqında 
monoqrafiya müəllifidir, onun gündəliyini də ürək ağrısı ilə bizə o 
çatdırır.  
Zahirən Sədi Əfəndinin romanında belə bir obraz yoxdur. 
Əslində isə romanda belə bir obraz var və o, hadisələrdə iştirak etməsə 
də, onun təhkiyəçisidir. Əsərin lap əvvəlində oxuyuruq:  
” - Yolun haradır, qardaş? 
- Son mənzilədir, bacım.” 
Bu sözlər bütövlükdə Yusifin romanı üçün epiqraf təsiri 
bağışlasa da (əslində, həm də belədir), daha çox Sədi Əfəndinin 
romanı ilə bağlıdır. Elə həmin bu Xəstə kişi, dünyanın dərd-balasından 
son mənzilə üz tutmuş olsa da, başı qızıl teştdə dılğır şairlərə təqdim 
edilən şairin faciəsini danışır. Romanın ilk cümləsi - ”Dərd də azar 
kimi, gələndə batmanla gəlir” - onundur və hər bir dəhşətli hadisədən 
sonra və ya dəhşətli bir hadisəyə keçilərkən bu sözlərin təkrarı 
romanın poetik intonasiyasına son dərəcə emosional xarakter verir. 
İfadənin sonrakı təkrarlarında müraciət bildirən ”bacım” sözü də 
həmin Xəstənin təhkiyəçi olduğunu sübut edir. ”Sizin kökünüz 
kəsilsin, ay ikiayaqlı bəndələr” sözləri də yolu ”son mənzilə” olan 
həmin Xəstə təhkiyəçinindir. Dünyanın son bayatısını deyən və 
bayatısının sözləri göydə buz parçalarına dönən qoca kor aşıq  Baba 
kahadan: “Baba kaha, ədalətini bəndələrinin üstündən əsirgəmə!” deyə 
kömək istəyərkən də qəflətən, gözlənilməz şəkildə xəstə təhkiyəçinin 
yuxarıdakı qarğışı eşidilir. Birdən-birə bu cür təzadlı ifadələr romanın 
üslubunda mühüm yer tutur və Baba kahanın ədaləti ilə çətin həll 
oluna bilən insan cəhalətinə xəstə təhkiyəçinin nifrəti bildirilir.  
Paralellər çoxdur. Lakin son anda bu paralellər qırılır və 
paralel inkişaf etməli olan xətlər birləşərək, üç dövrün, üç romanın 
vahid xətti kimi, yazıçı ideyasının parlaq ifadəsinə xidmət edir.  
 
Y.Səmədoğlu roman daxilində hər üç romanı dil-üslub 
 179
xüsusiyyətləri ilə fərqləndirməyə çalışmış və hadisələrin baş verdiyi 
yüzilliklərin ümumi mənzərəsi, spesifik dil-üslub ənənəsi ilə buna nail 
olmuşdur. Obraz nitqinin tipikləşdirilməsinə ciddi fikir verilmiş və 
tipikləşdirmə romanların əhatə etdiyi obyektiv-ictimai şəraitin 
xarakterinə, ümumi səciyyəsinə uyğun aparılmışdır. Sədi Əfəndinin 
”Qətl günü” romanının üslubu xatirə-gündəliyinin üslubundan 
fərqlənir. Xəstənin nitqi ilə bağlı təhkiyə və dialoqlar hazırkı ədəbi dil 
normalarına, son dövrün epik roman dili ənənələrinə daha uyğundur. 
Xəstənin romanı daxilində Zülfüqar kişinin, Moşunun, Mahmudun 
nitqi şivə xüsusiyyətləri əsasında fərdiləşdirilmişdir.  
Hər üç roman hadisələrin kritik-böhranlı nöqtəsindən 
başladığı üçün təhkiyə intonasiyası hadisələrin mahiyyətinə uyğun 
köklənmişdir.  
Sədi Əfəndinin romanı xəstə təhkiyəçinin şikayət, giley, daxili 
qəzəb, nifrət və acı istehza ifadə edən bir sıra spesifik məcazları ilə 
oxucunu təsirləndirir. Bu romanda ”ikiayaqlı bəndələr”, ”ikiayaqlı 
şeytanlar”, ”ikiayaqlı qanadsız yarasalar”, ”ikiayaqlılar” - İNSAN 
sözünün insanların cəhalət və şüursuzluqdan doğan namərdliyinə 
təəssüf dolu perifrazlarıdır. Romanda ədalətsiz dünyaya və qeyri-
kamil insanların ünvanına çox kəskin ifadələr işlənmişdir. Bunlar 
həmin hissənin ümumi ruhuna və intonasiyasına müvafiq olub, qəzəb, 
nifrət, kədər və təəssüflə yoğrulmuşdur: ”ey ikiayaqlı bəndələr, 
kökünüz kəsilsin sizin”, ”bu ikiayaqlı şeytanlar niyə belə 
qudurublar?”, ”atana lənət, belə zamana”, ”zəhrimara qalsın belə 
həyat”, ”tfu sənin hərçi-pətərinə, belə dünya”, ”gözün tökülsün, 
fələk”, ”tfu sənin təxtinə, ey çərxi-fələk” və s. Hətta aşkar yumor 
çalarlı bir çox ifadələrin də semantikasının dərin qatında acı qəzəb, 
istehza, sonsuz kədər duyulmaqdadır: ”ağrısını alasan şeytana papış 
tikən belə dünyanın”, ”görüm səni də ağan kimi xədim olub, tər 
məmələrə həsrət qalasan, ay ciyəri yanmış”, ”onun xədim boyunu 
qara yerə soxum”, ”ay ilanı yuvasından oynadan kərtənkələ”, ”onun 
zəhəri cəhənnəmdə gözlərinə tökülsün”, ”ay onun bığlarını yeyim” və 
s. Romanda hər bir obrazın nitqi onun öz təfəkkürünə uyğun 
səciyyələndirilmişdir.  
Y.Səmədoğlu Sədi Əfəndinin romanında yeri gəldikcə Mirzə 
Cəlil üslubuna məxsus məcazlardan istifadə edir, cəhalət və nadanlıq 
dünyasında hökmdarın insana yaraşmayan sifətləri təqdir etməsi Mirzə 
Cəlilin kəskin istehzalarını yada salır. Komalara od vurub, eşiyə 
çıxanların hamısını - qocanı, cavanı, qadını, uşağı qılıncdan keçirib 
qanına qəltan etdikdən sonra hökmdarın xacəyə dediyi: ”...get dincəl, 
 180
get uzan, get tiryəkini çək” sözləri, yaxud xacənin hökmdara təsəlli 
vermək üçün gətirdiyi dəlil: ”Adil hökmdar, müsəlman aləminin yarısı 
axtadır, ürəyinə təpər ver” sözləri hökmdara və xacəyə münasibət 
etibarilə Mirzə Cəlilin qatı istehzalarına çox uyğundur. Hökmdarlı-
xacəli dünyanın dərdləri böyükdür. Bu dərdləri müəllif obrazlı şəkildə 
yaxşı ümumiləşdirmişdir: ”Dərd uzun bir kəndirdir ki, dünyanın 
belinə toqqa kimi dolanıb. Hamı bu kəndirdən yapışıb bir-birinə sarı 
gəlir.” Sədi Əfəndinin romanı güclü müqayisə və qarşılaşdırmaların 
geniş yatağıdır. Bu hissədə qan tökmək, qalalar, şəhərlər dağıtmaq, 
kütləvi insan qırğınları təşkil etmək hesabına sərvət toplamaqdan gözü 
doymayan insanlar ac canavarlarla qarşılaşdırılır, adını ”insan” 
qoymuş bu cür məxluqlar canavardan müzürr, yırtıcı və murdar hesab 
edilir: ”Canavara nə lazımdır ki? Həftədə bir dəfə qarın dolusu yemək 
və can rahatlığı.”  
 Sədi Əfəndinin romanının dili yaxşı bir tarixi roman dili kimi 
səciyyələndirilə bilər. Bu romanda tarixilik müraciət bildirən 
ifadələrin anaxronizmində daha çox müşahidə olunur.  
Sədi Əfəndinin gündəliyinin dili 20-30-cu illərin səciyyəvi 
nitq xüsusiyyətləri ilə, sovet dövründə öz yaradıcılığını davam etdirən 
ərəb-fars təhsilli köhnə yazıçı nəslinin bədii üslubuna məxsus ifadə 
vasitələri ilə fərdiləşdirilmişdir. Odur ki gündəliyin dilində: sirri-xuda, 
övrət, xub, kürreyi-ərz, fəqiri-bəndə, axır-əl-zaman, bəçeşm, şu hərif, 
bayquşi-xarabazar, tuği-lənət və s. ərəb, fars, türk mənşəli söz və 
ifadələr həmin dövrün dil xüsusiyyətləri kimi təbii səslənir.  
Obraz nitqinin tipikləşdirilməsi üçün yazıçı yalnız şivə 
materialları ilə məhdudlaşmamış, dilin başqa ifadəlilik vasitələrinin 
verdiyi imkanları da nəzərə almışdır. ”Dərd də azar kimi, gələndə 
batmanla gələr” aforizmi romanda hadisələr arasında əlaqə yaradan 
nəqərat kimi səslənir. Zəngin frazeoloji material, diqqətlə seçilib 
işlədilmiş atalar sözləri və məsəllər nəyi necə ifadə etmək məsələsində 
yazıçının tam ustalaşmış olduğunu göstərir.  
 
 
”Qətl günü” müasir əsərdir, bu günün romanıdır. Tarixi 
keçmiş bu əsərdə müasirliyə xidmət edir. Bütün hadisələr, xarakter və 
obrazlar bir-biri ilə möhkəm bağlı olub, müasir insanın səciyyəsini ay-
dınlaşdırır. İctimai məzmunu, quruluş, forma, dil xüsusiyyətləri sübut 
edir ki, əsər monolit əsərdir və yazıçının humanist fikirlərinin, bəşəri 
sevgisinin təcəssümü, insanı saflaşdırmaq, kamilləşdirmək istəyinin - 
yüksək idealın böyük sənətkarlıqla ifadəsi yolu ilə yaranmışdır.  
 181
 
14. 10. 86 
 
 
 
 182
FANTASTİK HEKAYƏ  VƏ   
POVESTLƏR  
 
Fantastik və elmi-fantastik yaradıcılıq bədii ədəbiyyatın ən 
maraqlı qollarından olub, insanın gələcəyi görmək arzusu, insanı 
kamilləşdirmək, elmin, texnikanın gücünü bəşərin tərəqqisinə yönəlt-
mək istəyi ilə bağlıdır. Fantastik əsərlərdə Yer problemləri ilə yanaşı, 
göyləri öyrənmək, başqa səma cisimlərində təsəvvür olunan şüurlu 
varlıqlarla əlaqəyə girmək arzuları ifadə olunur. Yerdəki bir sıra 
çətinliklər, bəşəriyyəti düşündürən elmi-tibbi problemlər fantastik 
əsərlərdə göy övladlarının köməyi ilə həll olunur. Bu cür əsərlər çox 
zaman elmin, texnikanın yeniliklərinə, hələ tətbiq olunmamış, lakin 
tətbiqi arzu olunan maşın və mexanizmlərin insanın gələcək 
məişətindəki roluna həsr edilir. Elmi-fantastik əsərlər qabaqcıl və 
gələcəyi olan elmə söykəndikdə, fantastik hadisə və obrazlar bədii 
yolla əsaslandırıldıqda müxtəlif peşə adamlarının, müxtəlif nəsillərin, 
xüsusən gənc nəslin təsəvvür və təxəyyülünün inkişafına, 
zənginləşməsinə ciddi təsir edir, müharibə təhlükəsindən azad, 
xoşbəxt və ağıllı cəmiyyət haqqında həsəd doğuran mənzərələr 
yaradır. Fantastik əsərlərin yazılması insanların gələcəyə marağından 
doğur, cəmiyyəti saflaşdırmaq, elmi-texniki tərəqqini daha da 
sürətləndirmək ehtiyacından irəli gəlir.  
Fantastik əsərlərdə əksərən ülvi, pak, təmiz, müqəddəs, ba-
carıqlı, yüksək istedad sahibi insanlar təsvir edilir. Belə əsərlər 
gənclərin elmə, texnikaya marağının artmasında, əsl insan kimi 
böyüməsində, yetkinləşməsində mühüm rol oynayır. Ona görə də 
”Maarif” nəşriyyatının ”Məktəb kitabxanası” seriyasından ”Fantastik 
hekayə və povestlər” (1986) kitabını hazırlayıb çap etməsi faydalı və 
xeyirxah bir iş kimi qiymətləndirilməlidir.  
Onu da qeyd edək ki, kitaba maraqlı ön söz yazmış A. Emino-
vun göstərdiyi kimi, Azərbaycan ədəbiyyatında bu sahədə çox az iş 
görülüb, yazıçılarımız bu sahə ilə məşğul olmurlar, çox az nasirimizin 
yaradıcılığında fantastika nümunələrinə təsadüf etmək mümkündür. 
Şübhəsiz, bu hal bir də yazıçının tədqiqatçılıq qabiliyyəti, elmin, 
texnikanın yeniliklərini  öyrənmək, gələcəyə gələcəyin  adamlarının 
gözü ilə baxa bilmək gücü ilə bağlıdır. Bir  çoxları  isə bu cür çətinlik-
lərə girişməkdən könüllü imtina edirlər. Halbuki fantastik əsərlər 
keçmiş insanın gələcək barədə düşüncələri kimi, gələcək insanlar üçün 
də maraqlı ola bilərdi. Hər halda, yazıçılarımız bu sahəni güclən-
dirməyə meyil etməlidir. Bu kitab şagirdlərin tərbiyəsinə, əqli 
 183
inkişafına nə dərəcədə təsir edəcəksə, bir toplu halında, yazıçılarımız 
üçün də onları bu sahəyə çəkən, maraqlandıran bir nümunə olacaqdır. 
Toplunun tərtibçisi Şəmistan Mikayılov xeyirxah bir iş görmüşdür.  
Kitabda Emin Mahmudov, Namiq Abdullayev, Əli Səmədov, 
Allahverdi Eminov, Zakir Quliyev, Əhməd Xaspoladov, Talan 
Sultanov, Mirzağa Aranlı, Tahir Malik, R.Yarov, Rafiq Savalan və 
başqalarının hekayə və povestləri toplanmışdır. Povestlər içərisində 
Anarın ”Əlaqə” əsəri də vardır. Bu siyahıya nəzər saldıqda, Emin 
Mahmudov müstəsna olmaqla, bunların əksəriyyətinin elmi-fantastik 
əsərlər müəllifi kimi ədəbiyyatımızda mövqeyi hələ də xüsusi nəzərə 
çarpmır. Buna görə də tərtibçi bütün mövcud yaxşı əsərləri toplamağa 
çalışmışdır və həqiqətən də topluda elmi-fantastika nümunələri olan 
yaxşı əsərlər vardır. N.Abdullayevin ”Dirilmə” povesti, Ə.Xaspolado-
vun ”Məni axtarmayın” hekayəsi xüsusi maraq doğurur. A.Eminov, 
Z.Quliyev, Ə.Xaspoladov, T.Sultanbəyov, Tahir Malik, R.Yarov, L və 
Z.Quliyevlərin və başqalarının hekayələri də oxucuların xoşuna 
gələcəkdir.  
Hekayə və povestlərdə insan psixikasının bir sıra mühüm 
cəhətlərini əks etdirməklə yanaşı, iki mühüm mövzuya daha çox 
toxunulmuşdur. Mövzulardan biri insanın səhhəti, sağlamlığı ilə 
əlaqədardır. Fantastik hekayə müəllifləri insan təxəyyülünün vasitəsilə 
sağalmaz xəstəlikləri aradan qaldırmaq, asanlıqla müalicə etmək üçün 
şəfaverici dərmanlar, müxtəlif müalicə üsulları təsvir etməklə insanda 
nikbin ruh yaradır. Mövzuların bir qismi isə kapitalizmin törətdiyi 
rəzalətlərin ifşasına, sürətlə silahlanma təhlükəsinə, Yer kürəsinin 
taleyi ilə bağlı qorxuya qarşı çevrilmişdir. Bu mövzuların hər ikisi bə-
şəriyyət üçün xoşbəxt gələcək arzusundan doğur.  
Digər planetlərdə yaşayan şüurlu varlıqlarla əlaqə, telepatiya, 
qeyri-adi duyum məsələləri də hekayələrdə mühüm yer tutur. Bu cə-
hətdən ”Durbin” hekayəsi məktəblilərin tərbiyəsində mühüm rol oy-
nayacaqdır.  
Fantastik hekayə və povestlər toplusu ümumən pis deyil. 
Lakin onun gələcəkdə daha da təkmilləşdirilməsi üçün aşağıdakıları 
qeyd etmək istərdik.  
Emin Mahmudovun ”Neptunun əsirləri” və ”Təlatüm” əsərləri 
mövzu etibarilə  çox yaxındır və bir çox epizodlar tamamilə eynidir. 
Odur ki kitabda bunlardan birini saxlamaq daha düzgün olardı.  
NAbdullayevin ”Qeyri-adi gündüz” hekayəsi primitivdir. 
”Kölgələr” hekayəsi qarışıq və məzmunsuzdur - hadisələr əsaslandırıl-
mır. Bu hekayələri başqaları ilə əvəz etmək lazım idi.  
 184
Əli Səmədovun ”Kibrit çöplərinin macərası” əsəri elmi-fan-
tastik əsərlərdən fərqlənir və uşaqlar üçün yazılmış fantastik-alleqorik 
əsərlər səpkisindədir. Bu cür əsərləri xüsusi bölmədə vermək olardı.  
Hekayələrin bir qismi yaxşı başlanır, hadisələr uğurla davam 
etdirilir, lakin sonluqda yazıçının əsəri bitirmə texnikasında bir 
yarımçıqlıq hiss olunur. Ə.Xaspoladovun ”Midiya uzaq səfərdən 
qayıdır” əsəri bu qəbildəndir. Mirzağa Aranlının ”Ulduz çiçəyi” 
hekayəsi mücərrəddir və yazıçının nə demək istədiyini tutmaq 
çətindir.  
Elmi-fantastik janrda yazıldığı üçün hekayə və povestlərdə 
mövzu ilə əlaqədar çətin söz və ifadələr işlənmişdir. Məsələn, təkcə 
E.Mahmudovun ”Neptunun əsirləri” hekayəsində kabeltov, 
albatroslar, batiskaf, hidrofon, sensatsiya, ballast, konteyner, 
rezervuar, qobson fotoaparatı, planşet, naviqasiya, lyuk kimi söz və 
birləşmələrə təsadüf olunur. Bunlardan hekayədə yalnız birinin izahı 
verilmişdir. Kütləvi oxucu bunların mənasını anlamalıdır. Digər 
tərəfdən, bunların bir qismi öz sözlərimizlə də əvəz edilə bilərdi.  
Hekayə və povestlərdə üslub səhvləri, yanlış söz və ifadələr 
işlədilmişdir. ”Mərc gəlməyə” əvəzinə, ”mərc qoşmağa”, ”mənhus” 
əvəzinə ”məhbus” kimi işlənmə halları vardır və redaktə zamanı bu 
cür nöqsanlara diqqət yetirilməli idi. T.Sultanbəyovun ”Yuxu” heka-
yəsində üslub səhvləri daha çoxdur.  
Topluda tərcümə əsərləri də vardır. A.Belyayevin ”Professor 
Douelin başı”  povesti maraqlı əsərdir.  
Ş.Mikayılovun tərtib etdiyi elmi-fantastik əsərlər toplusu 
bizim ədəbiyyatda təqribən ilk təşəbbüsdür. Ona görə də bu toplu 
tamamilə milli Azərbaycan ədəbiyyatı nümunələrindən ibarət olmalı 
idi. Belyayevin həmin əsəri ayrıca çap olunmuşdur və tapıb oxumaq 
mümkündür. Bunun əvəzinə, adları çəkilən müəlliflərin topluya daxil 
edilməyən, lakin qısa tərcümeyi-hal yazısında qeyd olunan başqa 
maraqlı əsərləri verilə bilərdi. Emin Mahmudovun ”Veneranın göyləri 
od içindədir” povesti yaxşı əsərdir və gənclərdə yüksək hisslər 
doğurur.  
 
 
Qeydləri nəzərə almaqla toplunu gələcəkdə təkmilləşdirmək 
və yeni, daha maraqlı elmi-fantastik hekayə və povestlərlə zənginləş-
dirmək mümkündür.  
1986 
 
 185
 
 
 186
TƏRƏKƏMƏ HƏYATININ POEZİYASI 
Şahlar Həsənoğlu. Ala buludlar. ”Yazıçı”, 1987 
 
Hadisələrin baş verdiyi dövrü dəqiq müəyyənləşdirmək 
çətindir. Elə bir dövrdür ki, Mil və Muğan düzləri üçün motor səsləri, 
içi ”burma oyruqlu” tüfəng lülələri uzaq bir gələcəkdir. Tərəkəmə 
həyatının XVI-VXII yüzilliklərini güman etmək mümkündür. 
Tərəkəmələrdə olmasa da, odlu silah artıq var. ”Dilləri ayrı, silahları 
ayrı, arabaları ayrı, atları, geyimləri ayrı” yağının silahları içərisində 
top da var, tüfəng də. Hər bəy öz ərazisinin ağasıdır, hakimidir.  
Məkan məlum və dəqiqdir: Xançobanın mənsub olduğu 
Huleylilər Araz sahillərinə yaxın bir ərazidə - gündoğan tərəfdə, 
Sarayın mənsub olduğu Şahsəvənlilər isə Kürün o biri sahilində, 
Muğan düzündə - günbatan tərəfdə məskən salmışlar. Araları o qədər 
də uzaq deyil.  
Hadisələrin əsasında xalq əfsanəsindən, məşhur ”Apardı sellər 
Sarayı” mahnısından bildiyimiz Xançoban - Saray əhvalatı durur.  
Şahlar Həsənoğlunun ”Ala buludlar” romanı həzin məhəbbət 
dastanıdır. Bu məhəbbətin, bu məhəbbətə mane olan qüvvələrin 
ümumi fonunda  dövrün ictimai münasibətləri, tərəkəmə həyatının 
poeziyası təsvir edilmişdir.  
Məlumdur ki, Araz qırağı və Arazla Kürün qovşağı arasında 
bir çox obalar yüz illərlə tərəkəmə həyatı keçirmiş, yayı başı qarlı uca 
yaylaqlarda, qışı, yazı Mil və Muğan düzlərində qərar tutmuş, ala 
çadırlarda, muxrularda yaşamışlar. Yazıçı bu obalardan ikisinin - 
Huleylilərin və Şahsəvənlilərin münasibətləri əsasında tərəkəmələrin 
adət-ənənələrini, təsərrüfat həyatını, yaşayış tərzini, toy və yas 
mərasimlərini, insanın daxilində yaxşılığa, məhəbbətə çağırışla 
xəbisli- yin, acgözlüyün, əyyaşlığın, şərin toqquşduğu halları - 
tərəkəmələrin iç davalarını qələmə almışdır. Xançoban obasının - 
Huleylilərin bəyi Dostu bəy, Şahsəvənlilərin bəyi Sarayın atası Dövlət 
bəydir. İctimai-siyasi özünüdərketməni, insanın daxilindəki yaxşı və 
pis cəhətləri mühafizə edənlər də bu bəylərdir, bəy oğlanları Eldirək, 
Ucal, Hayqan, Alxan, Dolxandır; Saray kimi, Banı kimi, Ağca kimi, 
Gülyar kimi qadınlar, qızlardır; yüzlərlə qoluzorlu tərəkəmə 
igidləridir; Çolu kimi möcüzə oğlanlardır; romanın yarı əfsanəvi, yarı 
real güclü rəmzi obrazlarıdır: Baba Dərviş və Ala buludlar. Turac qarı 
kimi ifritələr. Bir də insanın Alın yazısı!. .  
İki böyük eli - Mil və Muğan əhalisini birləşdirən də ilk 
növbədə bu Alın yazısıdır. Alın yazısı bu ərazilərdə yaşayan qədim 
 187
obaların qan birliyinə əsaslanır. Buna görə də kitabın səhifələri adi 
nasir qələmi ilə deyil, sanki şair qəlbinin qanı ilə yazılıb. Xançoban - 
Saray məhəbbəti Kərəm məhəbbəti, Qərib məhəbbəti mənziləsindədir, 
lakin daha təsirlidir. Bu məhəbbət tərəkəmə göyləri qədər safdır.  
Görünür, işıqla zülmətin, xeyirlə şərin mübarizəsi əbədidir. 
Tərəkəmə göylərində ala buludlar min illərlə bu mübarizənin şahidi, 
iştirakçısı olub. Tərəkəmələr göz açıb, başları üzərində ala buludları 
görüb, ala buludlara tapınıb. Ala buludlar tərəkəmələrlə yayda dağlara, 
sərin yaylaqlara çəkilib, qışda, yazda, payızda Muğan və Mil düz-
lərində tərəkəmələrin başı üzərində cövlan edib. Ala buludların gözləri 
önündə neçə-neçə tərəkəmə nəsilləri gəlib gedib. Vaxt olub, Saray 
kimi, Xançoban kimi gənclər təkrar doğulub, başqa bir cisimdə dün-
yaya gəlib, özləri bilməyiblər, lakin ala buludlar görüb, bilib. Ala 
buludlar bəzən dağlara çəkiləndə aranda qalan qoca və şikəst 
tərəkəmələrin gün başını dağlayıb, yaxud dağ yerlərində dəryaları 
coşduraraq Saray kimi qurbanlar tələb edib. Lakin bu cür hallara 
baxmayaraq, Ala buludlar tərəkəmələrin dinc həyatıdır, əmin-
amanlığıdır, onların başı üzərində qoca tarixdir, tərəkəmə həyatını 
Milin və Muğanın isti nəfəsindən qəbul edib min illərlə yaşadan, 
yağış, çiskin, duman gözlərində yerə endirib insanlara çatdıran canlı 
qüvvədir. Vay o gündən ki, ala buludları qara buludlar əvəz edə, ala 
buludlar çəkilə, göy üzünü qara buludlar ala! 
Tərəkəmə göylərində belə qara buludların yaradıcısı Saray - 
Xançoban əsrinin qəddar düşməni Dostu bəydir.  
Dostu bəyin xisləti daim nifaq doğurur. Bu nifaq ona 
toxunacaq, onun irəliləyişinə mane ola biləcək səbəblərdən irəli 
gəlmir; bəd əməllər bəyin mayasındadır, mənəviyyatının dərin 
qatlarındadır. Bu cəhətdən əsər çox müasirdir. Dövlət bəyin 
xeyirxahlığı, çoban-çoluğunu yüksək tutması, otlaqların ən yaxşılarını 
onlara verməsi, onların yaşayışının yaxşılaşmasına çalışması, son 
dərəcə səbirli, təmkinli olması, tərəkəmələrin mərd ənənələrini daim 
uca tutması, tərəkəmə elləri içərisində bir ağsaqqal kimi hörməti 
Dostu bəyin qüruruna toxunur, onun sərt üzünün daha amansız şəkil 
almasına səbəb olur, bəyə qarşı nifrəti aşıb-daşır. Xançobanın 
gözəlliyi, ağlı, igidliyi bəyi qəzəbə gətirir. Üzə düşüb çoban oğlu üçün 
elçi getsə də, o, Dövlət bəyin qızını öz çobanının oğluna istədiyini 
rişxəndlə bildirib bəyin qəlbini yaralamaq istəyir. Xançobanı 
əzazilliklə şikəst edib qızı öz oğluna qaçırmaq qərarına gəlir. Bunlarla 
ürəyi sakitləşməyib, daha qatı qərar qəbul edir: ətraf tayfaları aldadıb, 
qızışdırıb, ”qara bulud kimi” bəyin üzərinə yeridir.  
 188
Dostu bəy riyakarlığın, hiylə və şərin babasıdır. Ona görə 
”babası” deyirik ki, hələ insanlar arasında insanlıq, düzlük, gerçəklik 
üstün olduğu, hiylə və riyakarlığın insanları bürümədiyi, hiyləgərin, 
xəbisin barmaqla göstərildiyi bir dövrdə Dostu bəy hiyləsiz keçinməyi 
düzgün hesab etmir. Budur, onun yaşadığı dövrü müəllif belə təsvir 
edir: ”Hər şey hələ öz doğma məqamında, öz ilkin ahəngində idi. Ağ 
ağ, qara qara idi... Əfsanəvi, saf, təmiz, şəffaf bir dünya idi dünya!” 
Belə bir dövrdə Dostu bəyin fəsad və riyası zirvəyə yüksəlir, onun öz 
xüsusi fəlsəfəsi yaranır. Göylər, tanrı barədə də onun xüsusi 
mülahizəsi var: tanrı daim qoluzorluların arxasıdır. 65 yaşlı bu qoca 
20 yaşlı gənc arvadı Banının qaçırıldığını və bu işin ”tanrının buyruğu 
ilə” yerinə yetirildiyini eşitdikdə çaşbaş qalır: ”Bir belə baş kəsmişdi, 
bir belə göz çıxarmışdı, havax əlini qabağına verib ”etmə” demişdi, 
mane olmuşdu ona bu tanrı? İndi niyə birdən-birə üz döndərib ondan 
bu tanrı?” Dostu bəy tanrının onun arxasında durduğuna möhkəm 
inanır, onun dönüklüyünü, hirslənməsini özünün haradasa 
ürəyiyumşaqlıq etməsi, kimə isə güzəştə getməsi kimi mənalandırır.  
Dostu bəyin hərəkət və düşüncələri göstərir ki, bu tayfa qan 
ocağıdır, insanı yaşatmaq, insan kimi yaşamaq üçün yox, qatillik, 
ifritəlik üçün yaranmışdır. Müəllif bu cəhətdən Dostu bəyin bacısı 
Turac qarının obrazını daha nifrətamiz bir obraz kimi yaratmışdır. 
Turac qarı öz əməlləri ilə iki aşiqin məhvinə səbəb olan bir ifritədir. 
Bu qarının sinəsində həm həqiqi, həm də məcazi mənada gürzələr, 
şahmarlar yatır. Qardaşının qəbri yanında qəbir düzəldib gecəsini, 
gündüzünü bu qəbirdə keçirən, sinəsində gürzələr qıvrılıb yatan bu 
qarı insanlığın ən zərif nöqtəsindən intiqam almaq üçün yaşayır, Saray 
kimi yerin, göyün sevimlisi bir günahsızı Arpaçayın sularında qərq 
etməyincə, öz uğursuz gəncliyinin, öz əzazil qardaşının intiqamını 
almayınca, insanlığa qatı bədbəxtlik gətirməyincə, insanlar onu on 
dəfələrlə nəriltili-gurultulu sellərə-çaylara tullasalar da, ölmür. Bu 
tayfa öz nəfəsi ilə daim qara buludlar yaradır.  
Bu qara bulud dünyanın ən saf, ən ülvi məxluqlarının başının 
üstünü alır. Xançobanla Sarayın məhəbbəti yaradılışın yaratdığı ən 
təmiz hisslərlə çağlayır. Təbiət özü onların məhəbbətinə kömək edir. 
Lakin insanlar bu iki həqiqi aşiqin məhvinə səbəb olurlar. Sarayın 
həyəcanları, iztirab və kədəri son dərəcə təbii və təsirlidir. Xançoban 
haqq aşığı mənziləsindədir, qüdrətlidir, güclüdür, yenilməzdir, namus-
lu və döyüşkən bir igiddir. O, dəhşətli çətinliklərdən çıxmağı bacarır, 
lakin it zingiltisi, qarğa qarıltısı ilə insanları çimçəşdirən, bir şəlpə 
kimi ayaqlara dolaşan Turac qarının nifrinlərindən, qara nəfəsinin 
 189
törətdiyi qara buludlardan Sarayı qoruya bilmir. Tale, alın yazısı 
təzəcə qovuşmuş bu gənclərin nanə yarpağı kimi titrək qəlblərinin 
parçalanmasına səbəb olur. Xançoban öz fəlakətini, Sarayın vaxtsız 
ölümünü, bununla özünün də məhv olduğunu bir qarının, beş adamın 
əməli ilə bağlamır, bu cür hadisələri dünyanın amansızlığı, dünya 
işlərinin məntiqsizliyi, dünyanın özünün namərdliyi ilə əlaqələndirir: 
”Nəyinə gərəkdi bu qan, qoca dünya, qana susamış dünya, qansız dün-
ya, qana yerikləmiş dünya! Qan içində üzən dünya, puç dünya! İç-
məsəydin bu qanı, dağılmayacaqdın ki, qan içməyə həris dünya. 
Qurbağalar, tısbağalar barındırıb, hörümçəklər, həşaratlar bəsləyib, 
uzunqulaqlar, ifritələr yaşadıb, itlərə-qurdlara yem olub, incəcik bir 
yavrunu yaşada bilməyib öldürən dünya!..” Sarayın məhv olması ilə 
bu torpaqlardan baş götürüb gedən Xançoban bir də 50 il sonra 
Sarayla bir torpaqda yatmaq üçün bu yerlərə qayıdır.  
Romanda 20 yaşlı Şirvan gözəli gənc Banının iztirabları, kasıb 
çoban oğlu gözəl və igid Xançobana məhəbbəti oxucuda kədərli düy-
ğular doğurur. Xançoban and içib bu ”talesiz gəlini” Dostu bəyin də-
mir qəfəsindən xilas edərək ləzgi dostu igid Salı Süleymana qovuş-
durur.  
Əsərdə bütün obrazlar diqqətlə işlənmişdir. Dövlət bəyin müd-
rikliyi, ağlı, təmkini, iradəsi ulularımızın timsalı kimi yadda qalır. 14-
15 yaşlı balaca Çolunun cəsarəti, qoçaqlığı, düşüncəsi unudulmazdır. 
Onun Saraya və Xançobana məhəbbəti oxucunu riqqətə gətirir. Çolu 
Sarayın və Xançobanın düşmən əlindən xilas olmasında misilsiz 
igidliklər göstərir. Saray həlak olarkən Çolunun uzun müddət ağlaya 
bilməməsi, qarı dünyadan intiqam aldıqdan sonra gecə-gündüz göz 
yaşlarını saxlaya bilməməsi oxucunu çox düşündürür. Xançoban 
məhəbbətini, Xançoban igidliyini, Xançoban ağlının genişliyini 
qoruyub gələcəyə aparan, Xançobanı yaşadan bir qüvvədir Çolu. Xalis 
bir möcüzədir Çolu! 
”Elat qızı”, ”Tərəkəmələr küy içində” və ”Ala buludlar” kimi 
üç hissədən ibarət olan bu əsər tam bitkin bir romandır. Əslində, 
roman yox, həqiqi bir dastandır - məhəbbət və qəhrəmanlıq dastanı. 
Roman sadəcə olaraq yazıçı fantaziyası üzərində qurulmamış, elat 
həyatına, tərəkəmə həyatına dair ciddi tədqiq və araşdırmaların 
məhsulu kimi meydana çıxmışdır. Yazıçı elat qızlarını, elat igidlərini, 
onların ala çadırlarını, muxrularını o qədər təbii, zəngin və real təsvir 
edir ki, oxucu bunları sanki öz gözləri ilə görür, duyur, bunlarla 
təmasda olur. Bütün bunlar üçün yazıçı istedadı ilə yanaşı, tarixi 
bilmək, etnoqrafik araşdırmalar aparmaq xüsusi səbr və təmkin tələb 
 190
etmişdir.  
Müasir nəsrin tələbləri əsasında yazılmış bu romanda qədim 
dastan ənənələri bizi əfsanələrin yarandığı dövrə daha çox 
yaxınlaşdırır, tarixi keçmişi daha real əks etdirir. Yazıçının bədii 
üslubu ”Dədə Qorqud” ifadə tərzini yada salır. ”Dədə Qorqud” 
üslubunda alqışlar, qarğışlar, sual və müraciətlər obraz nitqinin ən 
gözə çarpan əlamətlərindəndir. Ümumən romanda qədim 
dastanlarımızın poetik imkanlarından geniş istifadə edilmişdir. Bunlar 
neçə yüz il əvvəlki tərəkəmə həyatını canlandırmaqda xüsusi rola 
malikdir. Yazıçı təhkiyəsində obraz düşüncəsi adətən: ”Necə igid, 
necə ağıllı imiş onun baxtı! Uca göylər köməyi olsun, ulu tanrı 
qanadının altında saxlasın, pis gözlərdən, bəd uğurlardan iraq etsin 
onu!” şəklində dastanvari qurulmuş olur. Yazıçının mübaliğələri də 
əksərən dastanlardan gəlir, xalq təfəkkürünün məhsulu olan nağılları 
yada salır: ”Bu görkəzmə hadisədən təəccüb götürmüş leyləklərin 
boğazı o gündən iki qat daha uzandı, yaşılbaş sonaların səsində 
çatallıq əmələ gəldi, cüyürlərin ayağına səkillik qondu.” 
Romanın emosional-estetik dəyəri müəllifin əfsanə ilə bağlı 
xalq mahnılarından istifadə bacarığı ilə daha çox bağlıdır. 
Xançobanın, Sarayın, Banının mahnı və gumultularını romandan 
çıxarsaq, əsər bədii təsir gücünü itirər və solğunlaşar. Sarayın 
mahnıları bu talesiz el qızının şadlıq dəqiqələrində də nə qədər 
həyəcan və qəlb çırpıntılarına malik olduğunu göstərir. Banının:  
  Ey, ey, çalpapaq,  
  Ey, ey, çalpapaq,  
  Neçin oldun bedamaq,  
  Neçin oldun bedamaq?! - 
 
mahnısı gənc qadının qızıl qəfəsə salınmış quş kimi çırpındığını, gənc 
və gözəl çoban oğluna məhəbbətini son dərəcə niskilli və həzin bir dil 
ilə ifadə edir. Xançobanın mahnısı, qızların oxuduğu huleyli və s. də 
belə güclü təsir qüvvəsinə malikdir. Xançobanın mahnısı və səsi haqq 
aşıqlarının mahnısı və səsi kimi qüdrətlidir.  
Romanın bir sıra səhifələrində müəllifin təhkiyə dili və 
təhkiyə prosesində obrazların əhval-ruhiyyəsinin təsviri bir mahnı 
kimi səslənir. Romanda tərəkəmələrin enişli-yoxuşlu, səsli-küylü, ala 
buludlu, qara buludlu həyatı yüksək poetik dil ilə ifadə olunmuşdur. 
Salı Süleymana ərmağan göndərilən Banının iztirabları bu cəhətdən 
daha səciyyəvi, daha duyumludur: ”Allanırdı  gəlin, hallanırdı gəlin, 
piyalə gözlərinin məlul baxışlarını Baba Dərvişə zilləyib lallanırdı 
 191
gəlin, lillənirdi gəlin, bulanırdı gəlin, ürəyindən qara qanlar axırdı, 
duyğusunda qəm şimşəyi çaxırdı, bir şam kimi əriyirdi gəlin, 
çürüyürdü gəlin.” Bu cür təsvir nəsrin poeziyasına tipik nümunədir.  
Dastan ənənələrinin və emosionallığın güclənməsində sözlərin 
qoşa və təkrar işlənməsi daha çox nəzərə çarpan əlamətlərdəndir: ”Köç 
gedirdi tərəkəmələr, naylı-naysız obalarıyla, varlı-varsız ailələriylə, 
fərməşli-fərməşsiz dəvələriylə, yorğalı-yorğasız atlarıyla, papaqlı-
papaqlı kişiləri, yaylıqlı-yaylıqlı arvadlarıyla, atalı-analı uşaqları, 
atasız-anasız yetimləriylə, topaca-topaca sürüləri, alaca-alaca 
buludlarıyla köç gedirdi tərəkəmələr... ” 
Tarixi keçmişin təsvirində yazıçının sözdən istifadə ustalığı, 
arxaik və məhəlli sözləri, etnoqrafik dialektizmləri romanın dilində 
işlətmə bacarığı da xüsusi nəzərə çarpır.  
 
 
Roman ulu babalarımızın keçmiş məişətini, iç davalarını, köç 
adətlərini, əkin, biçin, maldarlıq münasibətlərini, məişət və yaşayış 
tərzini öyrənmək üçün çox zəngin material verir. Bu ilk uğurlu romanı 
göstərir ki, Şahlar Həsənoğlunun yazıçı istedadı keçmişimizin və bu 
günümüzün bədii salnaməsini yaratmaqda çox iş görə bilər.  
 
1989 
 
 
 192
POETİK DUYĞULARIN DƏRBƏND LƏÇƏKLƏRİ 
   
- Haranı görmək istəyirsən, oğlum? 
- Bu yanda Təbrizi, o yanda Dəmir qapı      
Dərbəndi.  
F. KƏRİMZADƏ 
 
Nəriman Ağasiyevin çox gənc yaşlarında Dərbənd ellərində 
göylərə yüksəlməyə başlayan xəyalı öz qanadlarını V.İ.Lenin adına 
APİ-nin işıqlı auditoriyalarında bərkitdi. Biz indi möcüzə kimi çox 
uzaqlarda qalmış 50-ci illərin ikinci yarısını bu auditoriyalarda birgə 
nəfəs almışıq, dünyaya bu böyük məktəbin pəncərələrindən baxmışıq. 
Şeirlərini necə və nə vaxt əzbərlədiyimizi xatırlaya bilmirəm. Elə bil, 
bu şeirlər koridorlarda, yataqxana otaqlarında haradansa sehrli bir 
qüvvə ilə yaddaşımıza həkk olurdu. Bəlkə yaşımızın və gənclik 
məhəbbətimizin maqnit qüvvəsi bu misra-dalğaları çəkib gətirirdi! 
Onu bilirəm ki, çox vaxt zarafatla təkrar-təkrar söylədiyimiz bu cür 
misralar indi də yaddaşımda öz izlərini saxlayıb:  
 
  Səni sevdiyim gündən 
  Vüsal gözləyirəm mən! 
  Lakin bilmirəm nədən 
  Çoxalır cəfan sənin,  
  Hanı bəs vəfan sənin?! 
 
  Addım-addım izləyir,  
  Cavabını gözləyir,  
  Xətrini çox istəyir,  
  Yenə Nəriman sənin,  
  Hanı bəs vəfan sənin?! 
 
Bü cür şeirlərin real obyektini düşündükcə həmin illərin 
həsrəti ilə boylanırıq.  
Nərimanın şeirləri hələ 1958-ci ildə Dərbənddə çıxan ”Lenin 
bayrağı” qəzetində dərc olunmağa başlamışdı. Tənqidçi Ə. 
Hüseynovun tərtib etdiyi ”Baharın nəfəsi” gənclik almanaxında çap 
olunan şeirləri onun gələcək yolunu daha çox işıqlandırdı.  
İndi Nəriman şair və jurnalist kimi məşhurdur. 20 ilə yaxındır 
ki, Dərbənddə Azərbaycan dilində çap olunan ”Leninçi” qəzetinin 
redaktorudur. Oxuculara təqdim etdiyimiz ”Dərbənd çələngi” adlı bu 
 193
topluya şair-jurnalistin müxtəlif illərdə yazdığı lirik və satirik şeirləri, 
mənzum felyeton və oçerkləri daxildir. Nəriman az vaxtda zəngin bir 
yaradıcılıq yolu keçmişdir. 
Azərbaycanı və Dağıstanı eyni məhəbbətlə sevən şairin 
”Gəlin, dostlar” şeri daha səmimidir:  
 
 Əsrlərlə qoşa dayanmış onlar,  
 Andı bir, əhdi bir qəhrəman kimi.  
 Təbiət sevinir, zirvələri var - 
 Azərbaycan kimi, Dağıstan kimi.  
 
Düşmənlərimizin azğın niyyətləri vətəndaş şairi, Azərbaycanı 
və onun üzük qaşı kimi gözəl guşələrindən biri olan Qarabağı 
vurğunluqla sevən Nərimanı qeyzə gətirir:  
 
 Şeir-sənət ocağıdır Qarabağ,  
 Düşmənlərə göz dağıdır Qarabağ.  
 Azərbaycan torpağıdır Qarabağ,  
 Bilsin düşmən, bilsin yağı, vermərik,  
 Gözlərinin gəlsə ağı, vermərik,  
 Biz heç kəsə Qarabağı vermərik! 
Yaxud:  
  
Qızıl da calasan, ulduz ay olmaz,  
 Yalını yolmaqla atdan day olmaz.  
 Dünyada hər şeydən bəxşiş olsa da,  
 Vətən müqəddəsdir, ondan pay olmaz! 
 
Şair yeri gəldikcə zəmanəmizdə baş alıb gedən 
rüşvətxorluğun, tüfeyliliyin, əliəyriliyin, ictimai işə laqeyd 
münasibətin, əqidəsizliyin ifşasına da öz əsərlərində müəyyən yer 
vermişdir. Budur, şeirlərindən birində ikiüzlülüyün, xəyanətkarlığın 
obrazlı ifadəsi:  
 
 Üzü gülər, arsız-arsız qımışar,  
 İşi düşüb hər qapıdan girəndə;  
 İşin düşsə, - ya gizlənər, ya qaçar,  
 Vay o gün ki, şər qapıdan girəndə.  
 
Hərimanın yığcam və maraqlı satirik şeirləri də var:  
 194
 
  Üzündəki tükləri 
  Bir-bir saymaq olardı.  
  Amma hər halda yenə 
  Kişinin ”bığı” vardı.  
 
Nəriman sevimli Dərbənd diyarında bir nəğmə şairi kimi də 
tanınır. Onun onlarca şerinə musiqi bəstələnmişdir. ”Hanı bəs vəfan 
sənin”, ”Bizim məhəbbətimiz”, ”Sənə inanıram”, ”Təranələr”, ”Dağıs-
tan - Bolqarıstan”, ”Komsomolum” və s. şeirlərinə yazılmış musiqi 
könülləri oxşayır, vətən eşqi, dostluq, məhhəbbət, gələcəyə inam 
hisslərinin güclənməsinə səbəb olur, insanı işə, əməyə ruhlandırır.  
 
 
Nəriman Ağasiyev yurdumuzun dilbər guşələrindən olan Da-
ğıstanda ruhumuzun parlaq və işıqlı zərrələrindən biridir. İnanırıq ki, 
şair və jurnalist dostumuzun bu kitabı oxucuların qəlbinə geniş yol ta-
pacaq, Nərimanı şeir üfüqlərində daha çox qanadlandıracaq*.  
 
1990 
 
 
                                                          
* Èíäè áó ñþçëÿðè éåíèäÿí íÿçÿðäÿí êå÷èðÿðêÿí ãÿëáèìäÿ ùÿñðÿòëÿð, êÿäÿðëè 
äóéüóëàð áàø ãàëäûðûð.  Íåúÿ åòèáàðñûç äöíéàäûð. Î úöð äåéÿí, ýöëÿí, ýþçÿë îü-
ëàí (Íÿðèìàí ùÿì ìÿíÿâè, ùÿì äÿ ôèçèêè úÿùÿòäÿí ýþçÿë èäè) íåúÿ òåç ýåò-
äè… 
 195
İNSAN PAYIZ ÖLƏ, YAZDA DİRİLƏ... 
 
Aşıq Ələsgər bir müxəmməsində Ağrı dağını ucalığına görə 
dağların padşahı, Şah dağını onun vəziri adlandırır. Əgər sənət 
zirvələrini, el ədəbiyyatının zirvələrini bu cür müqayisə etsək, Qorqud 
atanın min il sonrakı ən kamil vəziri Ələsgər ola bilərdi. Lakin bu da 
var ki, Ələsgər zirvəsi kök etibarilə Qorqudla bağlı olsa da, tamamilə 
yeni bir silsilənin baş zirvəsidir və bu məqamda, bu yeni silsilədə 
Ələsgər özü padşahdır. İnsan və təbiət gözəlliklərinin yeni dil, yeni 
ruh ilə təsvirində padşahdır, insan xislətindəki naqis cəhətlərin, 
zorakılığın ifşasında padşahdır, el ədəbiyyatının, aşıq sənətinin 
sirlərinə vaqif olmaqda və sənət sirlərindən ecazkar istifadə ustalığına 
görə padşahdır.  
Biz, hələlik, Salman Mümtazın sayəsində aşıq sənətinin ilk 
nümunəsi kimi, XIII əsrin el sənətkarı Şirvanlı Molla Qasımın 
yaradıcılığını xatırlayırıq. Lakin Molla Qasımın əldə olan təcnis, 
gəraylı və müəmması aydın göstərir ki, bu sənətin tarixi daha 
qədimdir. Bu sənət dolaylardan keçərək Şah İsmayıl əsrinə çatmış və 
Şah İsmayılın sayəsində elə bir hay-haray salmış, elə bir püskürmə 
əmələ gətirmişdir ki, bir neçə əsrdə Qurbani, Abbas, Qasım, Valeh, 
Alı, Ələsgər kimi nəhəng zirvələr yaratmışdır. Artıq bu məqamda 
Qurbani ulu baba, Ələsgər Ağrı dağıdır.  
Ələsgərin hər bir misrası, hər beyti, bəndi eldən, qədim 
əfsanələrimizdən, xalqımızın tarixindən gəlir. Elə bil, bunları Ələsgər 
düzmür, qoşmur, xalq müdrikliyinin neçə min illik məhsulunu öz 
təfəkküründə toplayıb, beyninin, qanının çeşmələrindən sıxıb, süzüb, 
misra-misra elə qaytarır. Onun bir səhər çağı güllü bağçada təbiətin 
gözəlliklərinə heyranlıqla dediyi: 
 
 Qəza insanatı tənabdan asar,  
 Leylü nahar muşdu, cəhd eylər kəsər,  
 Əjdaha əyaxdan çəkər sərasər,  
 Əlləşər, barmağı bala yetişməz - 
 
misralarının açılışı bir dastandır.  
 
 Axşam-sabah, çeşmə, sənin başına,  
 Bilirsənmi necə canlar dolanır! 
 
Sanki bu sözləri Ələsgər demir, bu sözlər min illərdən bəri 
 196
bulaq başına dolanan qızlara həsrətlə baxan oğlanların ürək 
çırpıntılarıdır ki, neçə min il sonra Ələsgərin dili ilə zühura gəlir, 
yenidən doğulur.  
İlahi duyğulu bütün əsl şairlər kimi, Ələsgər də gözəllik 
şairidir, gözəlliyin vurğunudur. Vurğunluğunu lap dədə-babalarımız 
kimi sadə, loru ifadə edir: ”Ələsgərəm, gözəllərdi əzbərim”.  
Ələsgərin təsvir etdiyi el gözəllərinin zahiri görkəmini, 
gözəllik nişanələrini, bəzək-düzəyini, geyim tərzini, ağıl və istedadını, 
ədalarını yenidən qələmə almağa vaxt yoxdur. Lakin onu deyə bilərik 
ki, bunlar həqiqi rəssam fırçası ilə çəkilmiş real insan surətləri – şairin 
özünün gördüyü, tanıdığı, sevdiyi, göz və söz atdığı, bəzən kəskin 
cavablar aldığı gəlinlər, qızlardır.  
Qurbanidən Vaqifə qədər gözəlliyin təmsilçisi gah böyük, gah 
da kiçik hərflə yazılan ”Pəri”dir. Əvvəllər çox zaman kiçik hərflə 
yazılıb. Ona görə ki məcazi ”pəri” olub, sevgili, gözəl mənasında 
işlədilib. Vaqif bu pərini xeyli fərdiləşdirib. Ələsgərdə isə artıq ”pəri” 
yox dərəcəsindədir, Kəklik var, Gülxanım, Maral, Ceyran, Bəyistan, 
Səlbi, Səhnəbanı, Tərlan, Yaxşı, Pərzad, Gövhər, Güləndam, Güllü, 
Gülpəri, Leyli, Müşgünaz, Telli, Xurşid, Şapəri, Həcər... var.  
Gözəlləmələrinin bir çoxunu ”ay gözəl” müraciəti ilə başlayır 
ki, bunlar da, yəqin, pullu Məhərrəmin zorakılığı sayəsində qovuşa 
bilmədiyi, buna görə də 40 il evlənmədiyi, ömür boyu həsrətlə 
xatırladığı Səhnəbanıya yazdığı şeirlərdir.  
Ələsgər yalnız qadın gözəlliyinin vurğunu deyildi. Vətənin 
gənc və cəsur oğlanları, ağıl-kamal və müdriklik timsalı el ağsaqqalla-
rı, mərd, qoçaq, hazırcavab insanlar, vəfa, mərdlik, sədaqət kimi ülvi 
hisslər daim sənətkarı riqqətə gətirmişdir.  
Ələsgər Azərbaycanın təbiətini - başı qarlı dağları, ala 
yaylaqları, bahar fəsli min rəngə boyanan çəmənləri, əkin-biçin 
yerlərini, tarla və zəmiləri min bir dil ilə oxşamış, min bir çalarda 
tərənnüm etmişdir:  
 Bahar fəsli, yaz ayları gələndə 
 Süsənli, sünbüllü, lalalı dağlar!. .  
 
Dağların saf havası, çəmənləri, çiçəkləri qədər təravətli olan 
bu təsvir, yoxsula, ərbaba, şaha, gədaya fərq qoymayan dağlara bu cür 
müraciət insan qəlbində kövrək duyğular doğurur. Babalarımızın at 
sürdüyü, gəlinlərimizin, qızlarımızın çiçək dərdiyi, xalı sərdiyi, hər 
cür çiçək açan, laləzar olan o dağlara indi ayaqlarımız dəymir. 
Göyçənin ala yaylaqları insan hənirinə – doğmalarının hənirinə 
 197
həsrətdir. Ələsgər şerindən aydın olur ki, hələ o vaxtlar da hakim 
iblisin araya ”bund” salması ilə bu dağlara gedən yollar dəfələrlə 
kəsilmişdir:  
 Xaçpərəstlə düşdü bund inqilabı,  
 Onunçun bağlandı yolların, dağlar.  
 
Ələsgər şeri ensiklopedik xarakter daşıyır. Zəmanəsində şair 
ilhamını dilə gətirən, bəzən bu ilhamı qanadlandıran, bəzən acı və 
dəhşətli həcvlərə səbəb olan fərdi və ictimai hadisələri sadalamaqla 
qurtarmaq olmaz. Beynəlxalq hadisədlərin acı nəticələri də onun 
poeziyasında izlərini saxlamışdır:  
 
 Necoldu Serbiya, Çornuqoriya,  
 Əl-ayaq altında itdi İtalya.  
 German bomba atdı, qan oldu dərya,  
 Qırıldı, dünyada insan qalmadı.  
 
Böyük el sənətkarı aşıq şerinin bütün şəkillərindən istifadə 
etmişdir. Qoşmaları, gəraylıları, qıfılbəndləri, təcnisləri, divaniləri, 
müxəmməs və deyişmələri yüksək və misilsiz sənət nümunələridir.  
Ustalıqla yaratdığı qıfılbəndləri, ”Əlif-Lam”ları, ərəb 
əlifbasından istifadə üsulları, din, dil və etnik tarixə dair fikirləri 
göstərir ki, ozan-aşıq ənənəsinə uyğun olaraq, xalqın yaratmış olduğu 
bütün keçmiş mənəvi sərvətə dərindən bələd olmuşdur:  
 
 Farsiyyət bilirsən, şerü qəzəl de,  
 Ərəbxansan, gəl Qurandan danışaq.  
 
Şeirlərində ”bu dünyanın gövhəri” sayılan İncili, Tövratı, 
Quranı tez-tez xatırlatmaqla yanaşı, Şərqin böyük klassiklərinin 
əsərlərinə yaxşı bələd olduğunu bildirir:  
 
 Yox sazımın nə pərdəsi, nə simi,  
 Onu çalıb kim tərpədər nəsimi? 
 Firdovsi, Füzuli, Hafiz, Həsimi,  
 Onlar da yazdığı ayə məndədi -  
 
misralarında Firdovsi, Füzulti, Hafiz, Nəsimi kimi yüksək 
sənətkarların əsərlərini Quran ayələrinə bərabər tutur. Məclislərdə 
cilalanmış Ələsgər şeri aşığın təsvir etdiyi dağ çeşmələrinin suyu kimi 
 198
saf və təmiz bir dildədir. Hikmətlə dolu, yumor duyğulu misralar, 
çətinliyə, güzəran ağırlığına yumorlu münasibət dahilik və böyüklük 
əlamətidir:  
 
 Haqq ilə nahaqqı axtaran hakim 
 Tapar qulaq ilə göz arasında.  
 
 Haq meyi islama haram buyurub,  
 Dərd tüğyan eyləsə, mey içmək olar.  
 Bir baş ki, ilqara qurban getməsin,  
 Onu bir qarpıza dəyişmək olar.  
 
 Ala gözlüm, səndən ayrı düşəli 
 Hicranın qəmiylə kef eyləmişəm və s.  
 
Təbəssüm dolu bu cür nikbin şeirlər Ələsgəri yaşadır və 
sevdirir.  
 
 
Novruz bayramına bir neçə gün qalıb. Deyirlər, Ələsgər 
novruz günlərində doğulub, gecəylə gündüzün bərabərləşdiyi bir 
vaxtda xeyirlə şərin gücünü mizan-tərəzi ilə çəkmək üçün doğulub.  
”İnsan payız ölüb, yazda dirilə” deyən sənətkarın ruhu hər il 
olduğu kimi, anadan olmasının 170 illiyi günlərində də bahar nişanəsi 
səməninin ətrafında dolaşmaqdadır.  
 
Mart, 1991 
 
 
 199
GÖZƏLLİK  VƏ  EŞQ,   QƏM YÜKÜ VƏ  DÖZÜM 
 
Füzuli böyükdür və buna söz yoxdur. Lakin bu böyüklüyün 
sirri nədədir - bunu izah etmək çətindir.  
Bir vaxtlar böyük sələfi  Nizami dialektik düşünə-düşünə, 
mühafizəkarlıqla deyirdi:  
 
 Şeirdən ucalıq umma dünyada,  
 Çünki Nizamiylə qurtardı o da.  
 
Böyük Hegel də təbiətin dialektik dərk olunmasının 
sonsuzluğundan bəhs edə-edə özünün ”Məntiq elmi” əsərini bu 
sahədəki axtarışların sonu, yekunu sayırdı. Görünür, dahilər cəmiyyətə 
nəzər salır, mövcud cəmiyyətin onların dediklərindən irəli gedə 
bilməyəcəyi qənaətinə gəlirlər.  
Nizamidən sonra poetik fikrin NƏSİMİ, FÜZULİ, SABİR 
zirvələri yarandı. Doğrudur, bunların heç biri Nizami zirvəsini fəth 
edə bilmədi - Nizami zirvəsində daim ildırımlar çaxır, bu zirvəyə 
qartal belə yüksələ bilmir; lakin Nəsimi, Füzuli, Sabir zirvələrinin də 
öz aləmi var. Sərt və əlçatmaz Nizami zirvəsi ilə müqayisədə bunlar 
isti və ilıq zirvələrdir.  
Nizami hikmət və fəlsəfə ilə bu dünyanı ələkdən keçirdi. 
Nəsimi öz poeziyası ilə insanı uca haqq səviyyəsinə qaldırdı. Sabir 
bəşərin son faciələrinə ağ yağış tək yağan göz yaşları ilə güldü keçdi. 
Füzuli isə bu dünyanı eşq oduna yandırdı.  
Füzuli kainatın mayasını EŞQdə görür. Şairin poetik 
dünyasında eşqin məzmunu hüdudsuzdur. Eşq insanın insana, insanın 
təbiətə, Yerin Göyə, müxtəlif cisimlərin bir-birinə məhəbbəti, 
cazibəsidir. ”Ey Füzuli, hər əməl qılsan xətadır, qeyri-eşq” deyən 
şairin nəzərində eşq insan üçün hidayət yolunu, doğru yolu 
işıqlandıran vasitədir. Bərabərlik dünyası yalnız eşqin gücü ilə 
mümkündür:  
 
 Vadiyi-vəhdət həqiqətdə məqami-eşqdir 
 Kim, müşəxxəs olmaz ol vadidə sultandan gəda.  
 
Füzuli fəlsəfi eşq anlayışının başqa bir anlayışla vəhdəti var: 
GÖZƏLLİK! 
Şair eşqin mənbəyini HÜSHDƏ, GÖZƏLLİKDƏ görür. 
Şairin fikrincə, eşq gözəllikdən doğur, gözəllik artdıqca, eşq də artır: 
 200
”Hüsn nə miqdar olursa, eşq ol miqdar olur.” Şair öz fəlsəfi 
düşüncəsini ”Leyli və Məcnun”da daha aydın söyləmişdir:  
 
 Hüsn ayineyi-cahannümadır,  
 Keyfiyyəti-eşq ona ciladır.  
 Hüsn olmasa, eşq zahir olmaz;  
 Eşq olmasa, hüsn mahir olmaz.  
 
Gözəllik bu cahanın aynasıdır. Eşq bu aynanın cilasıdır - eşq 
olmasa, gözəllik cilalanmaz, qanadlanmaz; gözəllik olmasa, eşq do-
ğulmaz, kamilləşməz.  
HÜSN və EŞQ! Gözəllikdən zövq almaq, qısa bir ömür müd-
dətində insana və təbiətə məhəbbətlə yaşamaq! - heç bir cəmiyyətdə 
mümkün olmayıb. Aclıq, yoxsulluq, uçqunlar, zəlzələlər, müharibələr, 
nadanlıq daim insanı DƏRD YÜKÜ ilə, QƏMLƏ qarşılaşdırıb. Ona 
görə də Füzuli poeziyasında üçüncü amil meydana çıxır: QƏM 
YÜKÜ, DƏRD, KƏDƏR! 
Göz yaşları, Ahlar, Fəryadlar, Hübab bu üçüncü amilin nəticə-
göstəriciləridir.  
Qarşıda gözəllik, arxada qəm yükü! Qəm yükü insanın belini 
əyir, onu gözəlliyə qovuşmağa qoymur.  
Lakin Füzuli aşiqləri qəm yükü altında inləmir, ağlamır, 
sıtqamır. Qəm yükü artdıqca aşiqin səbr və səbatı da artır: aşiq özü 
daha çox ”bəlalara mübtəla olmağı” arzulayır. Füzuli aşiqləri öz eşqi 
yolunda iynənin gözündən belə keçməyə hazırdır.  
Beləliklə, Füzuli poeziyasında dördüncü amil meydana çıxır: 
DÖZÜM!  
GÖZƏLLİK və EŞQ! QƏM YÜKÜ və DÖZÜM! Füzuli ona 
görə böyükdür ki, bunların poetik ifadəsi üçün sözdən İLAHİ EH-
TİRASLA istifadə edib.  
Füzuli eşqini əbədiləşdirən, dünyaya tanıdan SÖZDÜR. Fü-
zuli eşqi sözün gücü ilə göylərə yüksəlir və eyni zamanda eşqin gücü 
ilə Füzuli sözü göylərə yüksəldir. Can əbədi olduğu kimi, söz də 
əbədidir və şairin nəzərində söz - candır, yəni bu aləmdə diri olan, 
əbədi yaşayan, bütün keçmişi özü ilə yaşadan yalnız sözdür. Sözün 
vasitəsilə ölüləri diriltmək, ölüyə can vermək mümkündür. ”Leyli və 
Məcnun” əfsanəsindən ilham alaraq, Leyliyə, Məcnuna öz əsərləri 
vasitəsilə dirilik verdiyini, onların ruhlarını şad etdiyini fəxrlə 
söyləyən şair yazır:  
 Sözdür gühəri-xəzaneyi-dil,  
 201
 İzhari-sifati-zatə qabil! 
 Can sözdür əgər bilirsə insan,  
 Sözdür ki, deyirlər, özgədir can.  
 Billah, bu yamanmıdır ki, hala,  
 Əmvatə söz ilə verdim əhya? 
 Məcnun ilə Leylini qılıb yad,  
 Ərvahlarını eylədim şad? 
 
Şair, sözü yüksək qiymətləndirməklə yanaşı, sözdən əməli 
istifadə işində məharət göstərmiş, mümkün olan min sözdən zərrəbin 
altında birini seçmiş, sanki hər bir qəzəlində sözdən bir heykəl 
yonmuşdur - böyüdücü altında da bu heykəldə qüsur tapmaq çətindir.  
Poetik fikrin açıq, çılpaq, birbaşa ifadəsini şair sanki öz 
qələminə yasaq edib. Heyrət doğuran odur ki, yalnız bir əsərində 
deyil, bütün üçdilli poeziyasında söz xəzinəsindən ən parlaq incilər 
seçmiş, mahir bir rəssam kimi tünd boyalardan istifadə etmişdir. 
Fikrin ecazkar ifadəsində şairin əziyyət çəkdiyini hiss etmirik. Bu 
yüksək xəyalı şairə, ənənəvi şəkildə belə demək olar ki,  ilahi bəxş 
etmişdir, bunlar allah vergisidir. Söz xəzinəsinin fəthində təbiət şairə 
qətiyyən qısqanmır, xəsislik etmir, cəvahir qapıları daim açıqdır və 
şair qiymətli incilərin ən qiymətlilərini seçib götürür.  
Məsələ işıqlı fikrin dil cildinə salınma ustalığındadır. Şairin 
poetik xəyalı kəşflərlə doludur. Ayrı-ayrı misra və beytlər dərk 
olunduqca heyrət dənizinə qərq olursan. Ölümsüz poeziya tükənməz 
ilhamın, yuxusuz gecələrin məhsuludur. Şərq fəlsəfi fikri, Adəmdən 
Məhəmmədə qədərki peyğəmbər hədisləri, dini kitablar, bütün 
dünyaya meydan oxuyan Nizami poeziyası, sufilik, hürufilik təlimləri, 
ümumən Füzuliyə qədərki mədəni, fəlsəfi irs şairin poeziyasını ətə-
qana doldurmuş, onu keçmişi öyrədən dərs kitabına çevirmişdir. 
Füzuli bütün keçmiş üzərində kamilləşmiş, daim yüksəklərə can 
atmışdır.  
Buna görə də 500 ilin müddətində Füzuli qəzəlləri usta 
xanəndələrin ifasında həqiqi aşiqlərin, həyat aşiqlərinin qəlbini oda 
yandırmışdır. 
  
* * * 
Böyük Nizami bir misra, bir beytlə bir aləm yaradırdı. Onun 
”Fələyin gərdişi rəqqasə qadınlar kimidir” misrası zəmanə gərdişinin 
gözlənilməzliklərini son dərəcə sərrast ifadə edir. Füzuli bu cür mü-
qayisələrdən çox şey öyrənmişsə də, onun poeziyasındakı müqayisələr 
 202
heç kimi təkrar etmir, orijinal olub, əksərən şairin öz xəyalının məh-
suludur. İnsanı Füzuliyə çəkən Füzuli poeziya gözəlliklərinin 
sonsuzluğudur. Şair son dərəcə yüksəklərə qaldırdığı eşq odunun 
ilham mənbəyini, qeyd etdiyimiz kimi,  hüsndə, gözəllikdə görür.  
Füzuli gözəllik və eşqin bütün atributlarını, dünya işlərinə, 
dünyanın gərdişinə, bədbəxtlik və xoşbəxtliyə, real və ilahi eşqin 
möcüzələrinə, ağlın gücünə və cəhalətə, qovğa və asayişə 
münasibətini ustalıqla yaratdığı müqayisələr üzərində qurur, poetik 
müqayisələrin gücü ilə ifadə edir. Füzuli poeziyası müqayisə və 
mübaliğələrin misilsiz yatağıdır. Şairin məhəbbəti bunların köməyi ilə 
yanğıya, alova çevrilir. Böyük ədəbi-tarixi sərvət üzərində köklənmiş 
Füzuli dühası bütün keçmiş mədəni irsə bu cür bədiilik vasitələrindən 
ibarət zəngin bir lay əlavə etmişdir. Eyni zamanda bu lay bütün 
sonrakı poeziya yolunu nura boyamışdır.  
Bəşəri bir şair olan Füzuli eşq və gözəllik yolunun yolçusu 
olub, bu yolla insanı kamilləşdirmək, ona haq yolunu göstərmək 
məqsədi güdürdü. Odur ki onu başa düşməyən cəmiyyətin xeyrini də 
istəmirdi: ”Kim ki məndən nəf bulmaz, istəməm nəfin onun.” 
Füzuli müqayisələri çox zaman mübaliğə həddinə çatır, buna 
görə də fikir müsbət və ya mənfi tərəfə hədsiz şişirdilmiş olur, yəni 
aşiq məhəbbət yolunda cəfaya dözümünün son həddini göstərir, başa 
düşürsən ki, bundan o tərəfə yol yoxdur. Məsələn, Füzuli ”saçlarına 
vurulmuşam” əvəzinə: ”Sayə tək sevdayi-zülfün payimal eylər məni” 
dedikdə, dilbərin saçlarına vurğunluqdan doğan əzabın, rüsvaylığın 
son həddini də göstərir: saçlarının sevdası ilə arxanca sürünürəm, buna 
görə də kölgə kimi ayaqlar altına düşürəm.  
Füzuli fikrin obrazlı ifadəsi üçün müqayisə yaradıcılığına bir 
sənət kimi baxmış, yüksək estetik keyfiyyəti ilə insana zövq verən 
müqayisələr yaratmaqdan həzz almışdır. Bu cəhət şairin təkcə 
qəzəllərinə deyil, məsnəvilərinə, nəsr əsərlərinə də aiddir. ”Leyli və 
Məcnun”un sehrli aləmi obrazlı müqayisələrə çox borcludur.  
Füzulidə bir cismin adının daha zərif, daha incə əvəzedicisi 
kifayət deyildir, metaforik təsvir yeni, tutarlı müqayisə vasitələri ilə 
daha da gücləndirilmişdir:  
 
 Ləlü dürü göstərərdi hərdəm 
 Övraqi-gül içrə iqdi-şəbnəm -  
 
dodaqları arasında dişləri gül yarpağı içərisində şeh kimi parlayırdı. 
Misranın bu ümumi mənası da belə sadə deyildir; şair ”dodaq”, ”diş” 
 203
demir, ”dodaq”əvəzinə ”ləl”, ”diş” əvəzinə ”dür” deyir və bununla da 
kifayətlənməyərək dodaq və dişləri gül yarpağı və şehlə müqayisə 
edir.  
Çox zaman şairə bənzətmə ədatları lazım olmur, fikrin qısa, 
metaforik ifadəsi üstün tutulur:  
Tərazuyi-əyari-möhnətəm bazari-eşq içrə,  
Gözüm hər dəm dolub, min daşə hər saət dəgər başım.  
Sirişkim al, bağrım parə, bir kuhi-bəlayəm kim,  
Həmişə laləvü ləl ilə rəngindir içim, daşım.  
 
Bu beytlərin hər biri obrazlı müqayisələr üzərində 
qurulmuşdur, lakin məcazlardan istifadə üsulları fərqlidir.  
Birinci beytdə fikir həqiqi və məcazi mənanın qovuşması yolu 
ilə ifadə olunmuşdur: adı çəkilən əşyalar həm həqiqi, həm də 
metaforik səciyyə daşıyır: tərəzi - möhnət yükünün tərəzisi, bazar - 
eşq bazarı, tərəzinin gözünün yüklə dolması - gözləri dolmaq, tərəzidə 
çəki daşlarının dəyişməsi - başı daşdan daşa dəymək. Beləliklə, mü-
qayisə əvvəldən axıra qədər paralel aparılır: məhəbbət bazarında əzab-
əziyyət, möhnət yükünü çəkən tərəziyəm, gözlərim hər an dolur, 
başım daşdan daşa dəyir.  
İkinci beytdə ilk iki ifadə ilə aşiqin vəziyyəti təsvir olunur: 
sirişkim al, bağrım parə - şübhəsiz, bunlar dərddəndir, bağrı para-para 
olan aşiqin göz yaşları qanlı, qırmızı olar. Paralanmış bağrı daxilini, 
qanlı göz yaşları zahirini qana boyamışdır. Füzuli bunu deməklə 
kifayətlənmir, aşiqin bu halına müvafiq elə müqayisə vasitəsi tapır ki, 
obrazın bir xəzinə olan yüksək mənəvi aləminin misilsiz mənzərəsini 
yaradır: bu görkəmdə aşiq bəla dağına bənzədilir, dağın daxili əlvan 
metallarla, zahiri gül-çiçəklə, lalələrlə qan rəngində olmaqla Füzuli 
aşiqini, Füzuli aşiqinin kədərli aləmini, əzəmətini andırır.  
Bəzən şair eyni fikri metaforik ifadələrlə zəngin olan sinonim 
beytlərdə ifadə edir:  
 
 Mən bir sədəfəm, sən əbri-neysan,  
 Ver qətrəvü al dürri-qəltan.  
 Sənsən xurşidü mən siyəh xak,  
 Ver atəşü al cəvahiri-pak.  
 
Şair öz istedad və ilhamını yağışdan damla alıb inciyə çevrilən 
sədəflə - dəniz böcəyi ilə müqayisə edir. İlham verən - saqi əbri-
neysandır, bulud yağışıdır. İkinci beytdə eyni nisbətdə şair özünü 
 204
məhsuldar qara torpaqla, saqini atəşini, odunu əsirgəməyən günəşlə 
qarşılaşdırır: sən günəşsən, mən qara torpaq, odunu, isti nəfəsini ver, 
pak cəvahirlər al.  
Bəzən şair müqayisə vasitələrini silsilə şəklində verir, lakin 
müqayisə obyekt və vasitələrini elə sıralayır ki, nəyin nə ilə müqayisə 
edildiyi qarışmır:  
 Bülbüli-ğəmzədəyəm, bağü baharım sənsən,  
 Dəhənü qəddü rüxün qönçəvü sərvü səmənim.  
 
İlk misrada şair özünü qəmli bülbülə, dilbəri bağa və bahara 
bənzədir (misra elə qurulub ki, bağın bahar vaxtı düşünülür). Sonrakı 
misrada bülbül üçün bağda lazım olan əlamətlər tapılır: sevgilinin ağzı 
bağdakı qönçələrlə, boyu sərvlərlə, al yanaqları laləli çəmənlə 
tutuşdurulur, müqayisə edilir; həm də çox ciddi və möhkəm sıra ilə: 
dəhən, qədd, rüx - qönçə, sərv, səmən.  
Qeyd etdiklərimizin əksinə olaraq, şair bəzən müqayisə 
vasitələrini dilə gətirmir, lakin obraz elə yaradılır ki, məna pərdəsinin 
arxasında nəyin nə ilə müqayisə edildiyi qeydsiz-şərtsiz dərk olunur. 
Məşhur: ”Şəbi-hicran yanar canım, tökər qan çeşmi-giryanım” 
misrasını xatırlamaq kifayətdir - ayrılıq gecəsi canım yanar, ağlar 
gözlərim qan tökər. Aydındır ki, aşiqin bədəni şamla müqayisə edilir. 
Şam yanar, əriyib tökülər; can yanar, gözdən yaş axar. Bəs nə üçün 
gözlər qanlı yaş tökər? Bunu Füzuli dərkində müxtəlif şəkildə yozmaq 
olar: ayrılıq anlarında gözəlin gül yanaqları da aşiqin göz yaşlarını 
qızarda bilərdi, ayrılıqdan bağrı qan olan aşiqin bağrından gələn qan 
da. Lakin bunların, bu fikirlərin heç biri leksik-qrammatik vasitələrlə 
birbaşa ifadə olunmamışdır. Füzuli poeziyasının bir sirri də bu cür 
məna qatlarındadır.  
 
* * * 
Şübhəsiz, Füzuli trop növlərindən yalnız məcaz yaratmaq 
üçün istifadə etməmişdir. Şair öz duyğu və düşüncələrini müqayisə, 
metafora və metonimlərin gücü ilə qanadlandırır, hadisə və obrazlara 
münasibətini yüksək ədəbi, fəlsəfi, ictimai mövqedən şərh edir. Leyli 
deyəndə ki:  
 
 Key gəh qədim kimi xəmidə,  
 Gahi pür olan misali-didə! - 
 
ayın düşdüyü vəziyyətlərdə öz taleyini görür, dairəvi formasını yaşla 
 205
dolmuş göz bəbəklərinə, qövs şəklində olan bütövləşməmiş formasını 
Məcnunun həsrətilə əyilmiş qəddinə bənzədir.  
Xüsusilə epik əsərlərində obrazların xarakteri, şairin onlara 
münasibəti daha çox müqayisələrin köməyi ilə ifadə olunur:  
 
 Leyli demə — şəm’i-məclisəfruz,  
 Məcnun demə — atəşi-cigərsuz.  
 Leyli — çəməni-bəla nihali,  
 Məcnun — fələgi-vəfa hilali.  
 
Leyli məclisi işıqlandıran şamla, bəla çəməninin fidanı ilə, 
Məcnun ürəkləri yandıran atəşlə, vəfa göylərinin ayı ilə müqayisə edi-
lir. İşıq salan balaca şamla odu, atəşi eyniləşdirmək mümkün olmadığı 
kimi, yüngül küləklə məhv ola bilən körpə fidanla vəfa göylərinin 
əbədi ayını da eyniləşdirmək olmaz. Füzuli bu cür müqayisələrlə Leyli 
ilə Məcnunun məna aləmində yerini, mövqeyini, aşiqlərin siqlətini 
göstərir. Vəhdət Məcnundadır. Eşqi-kamil Məcnuna aiddir. Məcnun 
Leyliyə deyəndə ki:  
  
Məndə olan aşikar sənsən,  
 Mən xud yoxam, ol ki var, sənsən.  
 Vəhdət rəvişində xoş deyil bu 
 Kim, dişrədə axtaram nişanın...  
 Sən olma fəsaneyi-xəlayiq,  
 Məcnun işi Leyliyə nə layiq? - 
 
şair öz fəlsəfi fikrini yekunlaşdırmış olur, vəhdəti Məcnunda görür, 
Məcnun aşkar deyir ki, ”Aşiq tənü həbib candır” və özünü quru cisim, 
özündə olan canı Leylinin canı bilir. Merac da, Leylinin təcəllası da 
Məcnuna aiddir. Leyli hüsndür, Məcnun eşq, buna görə də Leylinin 
xidməti öz hüsnü ilə Məcnunu kamilləşdirməsindən ibarətdir. Hüsn 
olmasa, eşq olmaz, lakin eşq bu dünyanı nizama sala bilən yeganə 
qüvvədir və bu cəhət Məcnuna aiddir. Ona görə də Füzuli Leyli ilə 
Məcnunun ilk müqayisəsindən onların miqdarını, çəkisini çox aydın 
şəkildə söyləmiş, Məcnunu dərya ilə, Leylini bu dəryaya tökülən sel 
ilə müqayisə etmişdir:  
 
 Məcnunə müqabil oldu Leyli,  
 Bəhri-ğəmə yetdi dərd seyli.  
Məcnun bu dünyanı bir məclisə bənzədir. Leylinin qəbri 
 206
üzərində göz yaşları tökərək, onun qəm şərabından məst olaraq bu 
məclisi tez tərk etməsini ürək yanğısı ilə bayatılayır:  
 
 Cami-meyi-ğəm tutanda aləm,  
 Həm sən içdin bu camı, mən həm.  
 Məst etdi səni məgər bu badə 
 Kim, bəzmdə durmadın ziyadə? 
 
Füzuli elə müqayisələr yaratmışdır ki, bir beyt bəzən obrazın 
xarakterinin ən mühüm keyfiyyətini ümumiləşdirmişdir. Leyli sevdası 
baş tutmadıqda Məcnuna başqa daha gözəl sənəmlər təklif edilir. Pak 
olan, haqdan yoğrulmuş Məcnunun Leyli ilə vəhdətini, yalnız Leyli 
hüsnü ilə kamilləşdiyini düşünə bilməyənlərə Məcnun mahiyyəti 
sərrast əks etdirən müqayisələrlə cavab verir:  
 
 Bülbül gül üçün qılanda nalə,  
 Dərdinə dəva olurmu lalə? 
 
Bu cavab bəs idi. Lakin Məcnun müqayisəni daha da 
realistləşdirir:  
 Xosrov deyiləm ki, mənə dilbər 
 Şirin ola gah, gah Şəkkər.  
 
Leyli bir də ona görə özünü bədbəxt sayır ki, dərdini açıq söy-
ləyə bilmir, açıq şəkildə Məcnun həsrətilə fəryad qoparıb öz ürəyini 
boşalda bilmir. Bəzən dözməyib, İbn-Səlamın evində ah-fəryad 
qopardıqda bunu ata-ana yanğısı, dost həsrəti və ya dərzidən narazılıq 
kimi izah edir. Yalnız İbn-Səlamın ölümündən sonra dili açılır, İbn-
Səlam bəhanəsilə ürəkdən ağlayıb el içində saçlarını yola bilir. Lakin 
bu məqamda da dərdini aça bilmir:  
 
 Gər İbn-Səlam idi bəhanə,  
 Məcnun idi bais ol fəğanə.  
 Ağzında idi bir özgə zikri,  
 Könlündə idi bir özgə fikri.  
 
Qeyd etməliyik ki, bir çox başqa motivlər kimi, bu motiv də 
hələ vaxtilə Nizami tərəfindən işlənmişdir:  
 Saçını yolurdu anıb Məcnunu,  
 Guya ki, əriçün eyləyir bunu.  
 207
 
Lakin, şübhəsiz, Füzuli öz ustadını təkrar etməmiş, yeni ifadə 
tərzi ilə yalnız fikri saxlamışdır. Leylinin bu dövrə – İbn-Səlama ərə 
verilənə qədərki vəziyyətini aşağıdakı beytlər gözəl ifadə edir:  
 
 Gər şəm’ə açılsa şərhe-razım,  
 Sayəmdən olur min etirazım.  
 Qönçə kimiyəm məni-pərişan,  
 Ağzım dutulu, içim dolu qan.  
Füzuli təkcə cəmiyyətlə bağlı hadisələri deyil, təbiət 
hadisələrini də məcazların gücü ilə son dərəcə obrazlı ifadə etmişdir.  
Günün çıxması:  
 Gün xəncəri oldu aşikarə,  
 Gərdun zirehini etdi parə - 
 
gün xəncəri - günün şüaları göründü və gərdunun zirehini iki yerə 
böldü, yəni gün çıxdı, aləmi gündüz və gecəyə ayırdı.  
Səhərin açılmasının  sanki gecikməsi:  
 
 Sübh ayinəsini jəng tutmuş,  
 Feyzi-səhəri fələk unutmuş - 
 
sübhün aynasını pas tutmuş, sanki göylər səhərin feyzini unutmuşdur, 
yəni səhər açılmır.  
Gecənin gündüzü əvəz etməsi:  
 
 Bir lə’li edib sipehr nayab,  
 Göstərdi yerinə min düri-nab - 
 
zəmanənin çərxi bir (böyük) lə’li gizləyib, (yerinə) min saf inci gös-
tərdi, yəni Günəş getdi, ulduzlar parladı.  
Çəməndə gül bitməsi:  
 
 Səbzə gülə verdi mişk bacın,  
 Gül səbzəyə mülkünün xəracın - 
 
yaşıllıq gülə mişk - ətir borcunu, gül isə yaşıllığa tutduğu mülkün 
xəracını verdi; yəni çəmən gülü böyütdü, ətirlədi, gül isə öz gözəlliyi 
ilə çəməni daha da gözəlləşdirdi.  
Qılınc döyüşü və adamların məhv edilməsi:  
 208
 
 Eylərdi zəbani-tə’ni-şəmşir 
 Əhvali-ədəm vücuda təqrir - 
 
qılıncın tənəli dili vücuda yoxluq əhvalı qərarlaşdırırdı, yəni qılıncla, 
qılıncın iti ağzı ilə insan vücudları məhv edilirdi.  
Qocalıq:  
 
 Olmaq əlifim qərineyi-dal,  
 Meylim sinə olmağunadır dal - 
 
əlifim (əlif qəddim) dala (”dal” hərfinə) yaxınlaşır, bundan sonra 
meylim sinə (qəbrə) tərəfdir, yəni belim əyilib, yönüm bundan sonra 
qəbrədir.  
Və ya:  
 
 Ey Füzuli, qədimiz qıldı fələk xəm, yəni 
 Vəqtdir çıxmağa dünya qapısından, əgilin - 
 
ey Füzuli, fələk qəddimizi əydi, yəni (demək istəyir ki) dünya 
qapısından çıxmaq (ölmək) vaxtıdır, əyilin.  
 
 Əslində tikən çəkər əzabın,  
 Fəslində həkim alar gülabın.  
 Gül qönçəliyində xar iləndir,  
 Açılsa, bir özgə yar iləndir - 
 
tipli beytlər yalnız güclü aforizm səciyyəsinə malik olduqları üçün 
Füzuli qüdrətindən xəbər vermir, bunlar Leyli - Məcnun macərasının 
böyük bir dövrünü - İbn-Səlama qədərki dövrü bir neçə kəlmə ilə 
yüksək sənət dili ilə yekunlaşdırır.  
Füzuli nağıl danışmır, onun təsvir etdiyi hər bir detal fəlsəfi 
fikrin yüksək poetik ifadəsindən ibarət olub, ecazkar məhəbbət boyası 
hopdurulmuş misilsiz sənət nümunələridir. Əbu-Bəkr ibn-Xosrov əl-
Ustadın hələ neçə əsr əvvəl dediyi kimi, böyük Allahın səltənəti 
altında böyük xəzinələr gizlənmişdir və bu xəzinələrin açarı şairlərin 
dilinin altındadır. Füzulinin dilinin altında olan açar bəşər üzərinə 
misilsiz qiymətli incilər səpmişdir. 
  
* * * 
 209
Füzulidə orta hədd, miyanə söhbət yoxdur. Şair daim zirvəyə 
can atır, obrazın mənəvi-psixoloji aləminə güclü və gözlənilməz 
mübaliğələrlə güzgü tutmağı sevir. Xırda, qeyri-təbii, cılız 
mübaliğələr Füzuli qələminə yaddır. Onun poeziyası insan ağlının çox 
zaman bir oturuma həzm edə bilmədiyi mübaliğələrlə zəngindir. Şairin 
qəhrəmanları eşq aləmində tərəddüd nə olduğunu təsəvvür etmir, 
əzablar, möhnət yükü artdıqca aşiqin səbr və səbatı onun özünə zövq 
verir, onu yaşadır, həyata daha möhkəm bağlayır. Bu mübaliğəli-fan-
tastik aləmi əksərən aşiqin özü yaradır, aşiq öz təsəvvüründə 
qərarlaşdırır:  
 
Degil bihudə gər yağsa fələkdən başima daşlar,  
Binasın tişeyi-ahimlə viran etdigimdəndir.  
 
Görməsəm hər göz açanda ol güli-rə’na üzün,  
Göz yumunca əşki-gülkunim tutar dünya üzün.  
 
Müxtəlif qəzəllərdən götürülmüş hər iki beyt mübaliğə 
üzərində qurulmuşdur. Birinci beytin mənasında ictimai-siyasi 
münasibətlər də duyulur, ikinci beyt sırf aşiqanə məzmuna malikdir. 
Göylərin binasını ahının külüngü ilə uçurub-dağıtmasından danışarkən 
şair zəmanə haqsızlıqlarına üsyan etdiyini və bu üsyanına görə hər 
tərəfdən daşa tutulduğunu, məzəmmət və təzyiqlərə məruz qaldığını 
qeyd edir.  
Şair öz ay üzlü sevgilisi yolunda göylərin qanını tökməyə 
hazırdır:  
Su verər hər sübhdəm göz yaşı tiği-ahimə 
Kim, tökəm qanın sipehrin salsa mehrin mahimə - 
 
hər səhər göz yaşlarım ahımın qılıncına su verir (ahımın qılıncını 
itiləyir) ki, ay üzlümə mehr salsa, göylərin qanını tökəm. Beytin 
mənasında dost yolunda mübarizə, düşmənin qanını tökmək ehtirası 
ifadə olunmuşdur.  
Çox zaman dərd yükü, mübarizlik, ağır bəlalara dözüm alt qat-
da gizlənmiş olur və şairin əsl fikrini anlamaq üçün dərin məntiqi 
təhlilə ehtiyac duyulur. Məsələn, zahirən:  
 
Kuhikən künd eyləmiş min tişəni bir dağilən,  
Mən qoparıb atmışam min dağı bir dırnağilən - 
 
 210
beytinin mənası aydındır: dağçapan - Fərhad bir dağı çapmaq üçün 
minlərlə külüngü küt etmişdir, amma mən bir dırnaq ilə minlərlə dağ 
qoparmışam, - bu, üzdə olan, ilk oxunuşda başa düşülən mənadır. 
Lakin əslində, beyt ikimənalıdır. Birinci misrada ”dərə” sözünün 
antonimi olan ”dağ”dan danışılır, ikinci misrada həm bu məna, həm də 
”dağ çəkmək”, ”dağlamaq” sözünün kökü olan ”dağ” vardır. Şair ikin-
ci misrada hüsn, gözəllik dəlisi olan aşiqin bədəninə vurulan dağlara 
və həmin dağlar qaysaq bağladıqca onları dırnaqları ilə qoparıb 
atdığına işarə edir. Lakin beytin mənası bununla da bitmir. Ümumi-
ləşmiş geniş məna başqadır, şair demək istəyir və çox tutarlı şəkildə 
deyir ki, Bisütun ağırlıqda minlərlə dərd yükünün altından çıxmış, 
onları rəf etmişdir.  
Füzuli mübaliğələri fantastik xarakter daşısa da, insan 
təfəkkürünün reallıq kimi qəbul etdiyi zəminə əsaslanır. Yaranış 
etibarilə təsəvvür belədir ki, mələklər göylərdə olar.  Füzuli bu cəhətə 
əsaslanaraq eşqinin gücünü şişirdir:  
 
Yerdən, ey dil, göyə qovmuşdu sirişkin mələgi,  
Onda həm qoymayacaqdır oları əfğanım - 
 
ey ürək, göz yaşların mələkləri yerdən göyə qovmuşdur, orada da 
onları rahat qoymayacaqdır. Mübaliğə həqiqətən fantastik 
xarakterdədir - aşiqin göz yaşları Yer üzünü tutmuş, Yerdə mələklərə 
yer qoymamışdır, buna görə də mələklər göyə qalxmışlar, amma 
şairin-aşiqin odlu ahları, fəryadları onları orada da rahat 
qoymayacaqdır, çünki şair öz ahlarının, fəryadlarının gücünə bələddir:  
 
Oda yandırmasa gər şölə ilə nöh fələgi,  
Nə bitər atəşi-ahi-dili-suzanımdan?! - 
 
doqquz mərtəbə göyləri şöləsi ilə yandırmasa, yanan ürəyimin 
ahlarının atəşindən nə hasil olar?! 
Mübaliğələrin orijinallığı və təsir gücü, emosional-estetik 
yükü şairin poetik xəyalının hüdudsuz imkanlarını, feodal zülmətində 
doqquz mərtəbə göylərə işıq saçdığını göstərir. Bu işıq şairin öz 
içərisindən başlayır, zəmanə dəhşətlərindən cəzanə gələn şairin 
ahlarının şöləsi əvvəlcə onun öz daxilini işıqlandırır, etiraz, qəzəb və 
həyəcanla dolu qəlbinə işıq saçır, köləlik və güc aləmində şairi 
”rüsvay” edir:  
Qılma hər saət məni rüsvayi-xəlq, ey bərqi-ah,  
 211
Eyləmə rövşən şəbi-ğəm külbeyi-ehzanimi- 
 
ey ahlarımın şimşəyi, hər saat məni xalq arasında rüsvay eləmə, qəm 
gecəsi qəmlər evimi (ürəyimi) işıqlandırma; ürək dərdlərimi aləmə faş 
etmə.  
Füzuli bu şəkildə də, buna əks mövqedən də dərdlərinin bö-
yüklüyünü izhar etməkdə, qələmini mübaliğənin gücü ilə hər 
istiqamətə yönəltməkdə ustad olmuşdur. Əgər yuxarıdıkı misralarda 
ahlarını onun ürək dərdlərini faş etməkdə təqsirləndirirsə, başqa bir 
beytində qəmzə oxlarının onun könül evinə pəncərələr açmasından 
ləzzət alır:  
 Təhsin sənə ki, könlüm evin tirə qoymadın,  
 Hər zəxmi-navəkin ona bir rovzən eylədin - 
 
sənə afərin ki, könlüm evini qaranlıq qoymadın, hər oxunun yarasını 
ona bir pəncərə elədin.  
Hər hansı bir cisim Füzulinin qələmi ilə poetik obraz səviyyə-
sinə qaldırıla bilir. Adi su köpüyünü məhəbbətlə, eşq atəşi ilə necə 
bağlamaq olar? Füzuli çox böyük ustalıqla bağlaya bilir, adi su köpü-
yünə yalnız Füzuli təfəkkürünün verə biləcəyi mənalar verir:  
 
 Yeldə bulmuş buyi-zülfün, suda əksi-arizin 
 Kim, yeli bağrına basıb, suya göz dikmiş hübab.  
 
İçərisi hava ilə dolu olan su qabarcığı, köpük, hübab xırda bir 
göz bəbəyi kimi suyun üzündə gəzər. Füzuli köpükdəki havanı da, 
onun göz bəbəyinə bənzəməsini də mənalandırmışdır: yeldən 
saçlarının ətrini almış, suda üzünün əksini görmüşdür, buna görə də 
hübab (həmin ətirli) yeli bağrına basıb, (üzünü görmək üçün) suya göz 
dikib.  
Hübabın - qabarcığın güzgü kimi əks etdirmək xüsusiyyəti də 
vardır. Füzuli bu cəhəti mənalandıraraq mübaliğəli bir aləm 
yaratmışdır:  
Hər hübabi-əşkimə bir əks salmış peykərim,  
Şahi-mülki-möhnətəm, tutmuş cahanı ləşgərim - 
 
göz yaşlarımın hər bir qabarcığına surətim öz əksini salmışdır, möhnət 
mülkünün şahıyam və qoşunum cahanı tutmuşdur. Bütün bunların qısa 
mənası ”dərddən çox ağlamışam” deməkdir.  
Başqa bir beytində hübab şairin bədənini dilbərin qəmzə 
 212
oxlarından qoruyan vasitədir:  
 
Xəta səndən degil, cismim oxundan binəsib olsa,  
Hübabi-əşki-gülgun içrə pünhan etdigimdəndir - 
 
oxlarının bədənimə dəyməməsinin günahı səndə deyil, cismimi, 
bədənimi qan rəngli göz yaşı qabarcıqları içərisində gizlədiyimdəndir.  
Füzuli demir ”dərdim çoxdur”, demir ”dərddən çox 
ağlayıram”, adətən, kədərin son həddini - nəticəsini göstərir və bu 
hiperbolik-mübaliğəli nəticə Füzuli kədərinin böyüklüyünə şübhə 
qoymur. Şair deyir ki, məlamət daşından ətrafıma hasar çəkin ki, göz 
yaşlarım salamat qalmış əhalini də məhv eləməsin, yəni göz yaşlarım 
çoxlarına təsir edib, çoxlarını azara salıb və mənim kimi məhv edib, 
barı indi mənim ətrafımda məzəmmət divarı yaradın, məni hər 
tərəfdən məzəmmət edin ki, əhli-səlamət xilas ola bilsin. Ümumi məna 
ora gəlib çıxır ki, Füzuli hələ öz dövründə Füzuli kədərinin çoxlarına 
təsir etdiyini görür, bilir. Bu kədər isə sadəcə olaraq bir dilbər, bir sev-
gili üçün göz yaşları doğuran kədərdən ibarət deyil. Bu, bəşəri 
kədərdir. Feodal dünyasının ədalətsizliklərindən doğan kədərdir. Nə 
Nizami, nə də Füzuli Məcnunu bir dilbərin eşqi ilə səhralara salmayıb. 
Hər iki böyük şairdə Məcnun bəşərin zülmündən, bəşərin 
yamanlıqlarından xilas olmaq üçün təbiətin qoynuna, saf və təmiz 
aləmə qaçır. Budur, Füzulinin Məcnunu deyir:  
 
 Çoxdur bəni-adəm içrə bidad,    
 Et könlümü vəhşət ilə mö’tad.  
 Bir mülkdə ver mənə qərari 
 Kim, yetməyə adəmi qübari.  
 
Məcnun elə bir yerə getmək istəyir ki, ora insan ayağının tozu 
da dəyməsin. Şair onun düşüncələrini davam etdirərək yazır ki, Məc-
nun bəşərdən o dərəcədə bizar idi ki, öz əksinə də düşmən kimi 
baxırdı:  
 Olmuşdu bəşərdən öylə bizar 
 Kim, öz əksini sanırdı əğyar.  
 
Eyni fikri ondan hələ 400 il əvvəl Nizami söyləmişdi. 
Məcnunu səciyyələndirərək deyir: 
  
Dünyanın qeydini tamam ataraq,  
 213
 Qeydsiz bir həyat sürürdü ancaq.  
 Dünyadan əl üzüb düşmüşdü uzaq,  
 Leyli bəhanəydi bu yolda ancaq.  
Füzulinin ilk baxışda müəmma təsiri bağışlayan dəhşətli 
mübaliğələrinin dərin qatlarında bu cür bəşəri kədər durur. Sel kimi 
axan göz yaşları da, doqquz mərtəbə göyləri yandıran odlu ahları da 
bununla əlaqədardır.  
Köpüyün bir xüsusiyyəti də tez sönməsi, ani məhv olmasıdır. 
Füzuli hübabın bu cəhətinə ictimai məzmun vermişdir:  
 
 Saqi, fələyin gör inqilabın,  
 Göstər qədəh içrə mey hübabın.  
 Mey ayineyi-cahannümadır,  
 Xaki zər edən bu kimiyadır.  
 
Şair uca göylərin altında bütün varlığın bir hübab ömrü 
yaşadığını göstərir. Hübabın taleyi bir saniyəlik olduğu kimi, insan 
taleyi də böyük təbiətin, zamanın əlində şimşək çaxması kimi bir 
şeydir. Mey özü bu cahanın aynasıdır. Meyin qaynayıb-coşmaq 
ehtirası Yer kürəsi daxilindəki təlatümləri andırır. Bu təlatümün sayə-
sində bütün istilik, ərimə gücü ilə torpağı qızıla çevirən təbiət yer 
üzündə də insanları bu cür saf-çürük edir.  
Füzuli dühası hər bir sadə cisimdə böyük hikmət görür, buna 
görə də şairin hər bir beytində sosial-fəlsəfi məna gizlənmişdir.  
 
* * * 
Füzuli lirik qəhrəmanını məhəbbət, vəfa, sədaqət, əzabkeşlik 
simvolu olan tarixi-əfsanəvi obrazlarla - Fərhad, Məcnun, Vamiq, 
Yusif və başqaları ilə müqayisə meydanına çəkir, bəzən zəifliyinə 
görə özünü danlasa da, əksərən özünü onların varisi sayır:  
 
Sürdü Məcnun növbətin, indi mənəm rüsvayi-eşq,  
Doğru derlər, hər zaman bir aşiqin dövranıdır.  
 
Və ya:  
Eşq namusu mənü Məcnunə düşmüş lacərəm,  
Ğəm yükün çəkməkdəyiz mən bir zaman, ol bir zaman.  
 
Eşq şəmşiri təkcə Fərhadı yox, qanlı yaş tökən Füzuli aşiqini 
də eyni macəranın qurbanı etmişdir:  
 214
 
Demə Fərhad qanın tökmüş ancaq eşq şəmşiri,  
Mənim gör qanlı yaşım kim, bu həm ol macəradandır.  
 
Doğrudur, şair etiraf edir ki, eşq dərdini Fərhaddan, 
Məcnundan, Vamiqdan qəbul etmiş, bir miras kimi onlardan almışdır, 
lakin yaratdığı müqayisələrin mübaliğə gücündən aydın olur ki, şair 
bərabərlik ölçüsü ilə razılaşmır, çünki özünü təklikdə Fərhada, 
Məcnuna, Vamiqə bərabər hesab etmir, onların eşq təpəri birlikdə 
Füzulidə toplanıb, Füzuli onların üçünün torpağından əmələ gəlib:  
 
 Məcnun oda yandı şöleyi-ah ilə pak,  
 Vamiq suya batdı, eşqdən oldu həlak,  
 Fərhad həvəs ilə yelə verdi ömrün,    
 Xak oldular onlar, mənəm imdi ol xak.  
 
Buna görə də şair özünün dözüm və cəfakeşliyi ilə, daha 
səbatlı və iradəli olması ilə fəxr edir. Şairin fikrincə, dərd əhli Vamiq, 
Məcnun, Fərhad vəsfini verəndə ”Füzuli” adını ”səri-tumarə” yazmış-
dır, əsl sadiq aşiq odur, onda Məcnundan yüksək aşiqlik istedadı var, 
Məcnun ilə onun müqayisəsi piyada ilə şahın timsalında fərqləndirilə 
bilər, eşq atəşini gərdun ona həvalə etmişdir, odur ki Məcnun nə qədər 
”yıldı, yügürdü” ona yetmədi və s. Şair özünü cünun elminin 
müdərrisi sayır və Məcnunu ondan öyrənməyə çağırır:  
 
 Mənəm müdərrisi-elmi-cünun, qanı Məcnun 
 Ki, bərmurad ola dövrəmdə istifadə ilə.  
 
Xeyr, Füzulinin fikrincə, Fərhad da, Məcnun da kefdə olub, 
möhnət yükünün ağırlığı ancaq onun öz üzərinə düşüb:  
 
 Olsaydı məndəki ğəm Fərhadi-mübtəladə,  
 Bir ah ilə verərdi min Bisütuni badə.  
 Versəydi ahi-Məcnun fəryadımın sədasın,  
 Quşmu qərar edərdi başındakı yuvadə? 
 
Fərhadın qayalar üzərində Şirinin nəqşini çəkib ondan zövq 
almasını, Məcnunun təbiətin qoynunda səhraları seyr etməsini şair 
onların xoşbəxtliyi sayır, təkcə özünün bəlalar içərisində qaldığını 
söyləyir:  
 215
 Fərhadü zövqi-surət, Məcnunü seyri-səhra,  
 Bir rahət içrə hər kəs, ancaq mənəm bəladə.  
 
Nəhayət, mübaliğə-zirvə: ”Deyirlər, Vamiq və Məcnun var, 
əcəb deyil, görünür, eşq atəşimin şərərləri dağılıb”.  
Füzuli Məcnunla özünü bir cəhətdən də fərqləndirir: əgər 
səhralara düşmək adətinin binasını Məcnun qoymuşsa, şəhərdə 
(rüsvaylıq ilə) şöhrət qazanmağın yolunu o açmışdır.  
Füzuli poeziyasına Şərqin böyük elmi, fəlsəfi, dini yaddaşı ho-
pub. Misraların dərin qatlarında çox zaman bir qissənin, bir əfsanənin, 
qədim bir hikmətin izi qorunur. Qədim və məşhur bir hadisə, əhvalat, 
ayin Füzuli fikri üçün çıxış-dayaq rolu oynayır. Məsələn, ”Yəqub”, 
”Yusif”, ”beytül-həzən” sözlərini ortaya gətirmədən, xəyanətlə 
quyuya salınmış gözəl Yusifin eşqi ilə nalələri daşları dələn Yəqubun 
əhvalatını birbaşa söyləmədən beyti elə qurur ki, misranın alt qatında 
həmin hadisənin nəzərdə tutulduğu dərhal aşkar olur:  
 
 Daş dələr ahim oxu şəhdi-ləbin şövqündən,  
 Nola zənbur evinə bənzəsə beytül-həzənim.  
 
”Beytül-həzən” nalələri ilə qonşuları yatmağa qoymayan Yə-
qub peyğəmbərin salındığı daş evdir. Füzuli onu xatırlayıb öz sinəsini, 
ürəyini nəzərdə tutur, daşları dələn odlu ahlarının öz sinəsini - qəmlər 
evini arı şanı kimi dəlik-dəlik etdiyini göstərir.  
Əksər dini kitablarda, o cümlədən qədim sanskrit vedalarında 
ruhun, canın ölməzliyi, onun gözə görünən aləmdən çox-çox qədim 
olduğu və vaxtaşırı yeni bədənlər aldığı, müxtəlif cisimlərdə 
doğulduğu göstərilir. Füzuli bu cür fikirləri mənimsəməklə, onlardan 
lirik və epik əsərlərində istifadə etmişdir. Məşhur qəzəllərindən birinin 
ilk beytində deyir:  
 
 Vadiyi-eşqdə sevda ilə sərgəştə idim,  
 Gəlmədən gərdişə bu künbədi-dəvvar hənuz - 
 
hələ bu dövr eləyən künbəd (Yer kürəsi) hərəkətə gəlməmiş, mən eşq 
vadisində sevda ilə (məhəbbətlə) başımı itirmişdim.  
”Leyli və Məcnun”da Leyli də onunla Məcnunun ruh 
aləmində kəbini olanda hələ bu çərxin mövcud olmadığını göstərir və 
öz məhəbbətinin əzəli və əbədi olduğuna işarə edir:  
 
 216
 Ey çərx! Bu əqd olanda möhkəm 
 Bəlkə yox idin aradə həm sən.  
 
Bu cür gizli və ya aşkar xatırlamalar fikrin emosionallığını 
artırır. Budur, şair hicran gününün ağrı-acısının dəhşətli olduğunu gös-
tərmək üçün məhşər gününü, qiyaməti ondan çox-çox üstün və şükür-
lü sayır:  
 
Budur fərqi, könül, məhşər gününün ruzi-hicrandan  
Kim, ol can döndərər cismə, bu, cismi ayırar candan - 
 
məhşər gününün - qiyamətin hicran günündən fərqi budur ki, məhşər 
canı cismə, bədənə qaytarar, yəni insanı dirildər, amma hicran canı 
cisimdən ayırar, yəni sevgilini aşiqdən ayırmaqla onu  öldürər.  
 
* * * 
Füzulinin sənət sirləri çoxdur. Bunların tam tədqiqi üçün 
şairin hər beyti üzərində düşünmək lazımdır.  
Bəzən şair bir beyt ilə bir tablo, bütöv bir mənzərə yaradır. 
Şübhəsiz, bu cür tabloların yaranmasında mübaliğə və müqayisələrlə 
yanaşı, məcazın digər növləri də iştirak edir, lakin bunlardan bu və ya 
digəri əsas yükün daşıyıcısı olur.  
Budur, aşağıdakı misralarda dilbərin dərgahında əyilmiş qəddi 
ilə göz yaşları tökən, lakin həm də ağlamağına təskin verməyə çalışan 
aşiqin surətini görürük:  
 
 İltimas etdim səbadən tutiya çəkdirməyə,  
 Ağlama, ey göz, qubari-dərgəhi nəm olmasın - 
 
ey gözüm, səhər yelindən xahiş etmişəm ki, (dilbərin dərgəhinin 
torpağından) gözlərimə tutiya çəksin, ağlama ki, (dilbərin) dərgəhinin 
torpağı nəm olmasın (və səba yeli onu qaldırıb gözlərimə tutiya edə 
bilsin).  
Bu cür hallarda bəzən birinci misrada işlədilən bir söz ikinci 
misra üçün zəmin yaradır:  
 
 Zülfi kimi ayağın qoymaz öpəm nigarım,  
 Yoxdur onun yanında bir qılça etibarım - 
 
beytinin birinci misrasındakı ”zülf” sözünün sinonimlərindən ”qıl” 
 217
sözünün köməyi ilə ”yanında bir qılça etibarı olmamaq” idiomu 
yerində işlədilmişdir: (uzun) saçları ayaqlarını öpür, amma məni 
ayaqlarını öpməyə qoymur nigarım, çünki yanında bir qılça da (saçları 
qədər)  etibarım yoxdur.  
Bu cür sözişlətmə üsulu Füzuli qəzəllərində geniş yer tutur:  
 
 Yıxdı saqi bir əyağ ilə məni-əfkari,  
 Bir təpik eylədi viran bu kühən divarı -  
 
birinci misradakı ”əyağ” sözü qədəh mənasındadır, lakin bu söz eyni 
zamanda ”ayaq” sözünü, ”ayaq” sözü isə ”təpik” sözünü yada salır. 
Şübhəsiz, burada ”yıxdı” sözünə müvafiq olaraq, ”viran eylədi” 
ifadəsi də hadisələri əlaqələndirir. Bu cür hallar təkcə sözlərə deyil, 
ifadələrə də aiddir:  
 
Məhrəm olmaz rindlər bəzminə mey nuş etməyən,  
Ey Füzuli, çək ayaq ol bəzmdən, ya çək əyağ - 
 
mey nuş etməyənlər rindlər, avaralar məclisinə məhrəm olmazlar, ey 
Füzuli, sən o məclisdən ya ayaq çək (ora getmə), ya da (rindlər kimi 
sən də) əyağ çək (qədəh götür).  
Füzuli şerində beləcə söz sözü çəkib gətirir. Bu cür beytlərdə 
paronimlərlə yanaşı, sözün xüsusi və ümumi mənalarının omonimliyi 
də şairin nəzərindən qaçmamışdır: ”Nafeyi-Çini saçın tək derlər, əm-
ma çin degil. ” 
Sözlərin, ifadələrin eyni beyt daxilində həqiqi və məcazi 
mənalarından birgə istifadə halları heyrətamiz Füzuli kəlamlarının 
əsas toxumalarındandır.  
 
Çıxmış əğyar ilə seyr etməyə ol mərdümi-çeşm,  
Bu əcəb, mərdümi çıxmış gözüm ağlar mənim - 
 
misralarından birincisində ”mərdümi-çeşm” sevgili, ikincisində həm 
sevgili, həm də göz bəbəyi mənalarındadır: göz bəbəyim (sevgilim) 
əğyar ilə seyr etməyə çıxmışdır, bu qəribədir ki, mərdümi çıxmış gö-
züm ağlar mənim. Birinci misrada ”mərdüm” metaforik mənadadır, 
ikinci misrada ”mərdümi çıxmış” ifadəsini həm ”göz önündən dilbəri 
getmiş”, həm də ”göz bəbəyi çıxmış” mənasında başa düşmək müm-
kündür.  
Məcazlar sistemindən yüksək məharətlə istifadə yolu ilə 
 218
yaratdığı poeziya inciləri Füzulini uca göylərə çəksə də, bunlar şairin 
təbii, sadə bir insan, real həyat adamı olduğunu inkar etmir. Qəzəl və 
məsnəvilərində tez-tez müşahidə olunan Füzuli yumoru şairi sadə, yu-
morlu bir şəxs kimi təsəvvür etməyə imkan verir. Leyli, Məcnun, 
Zeyd, İbn-Səlam, Nofəl və s. kimi real, aşiq, sevgili, dilbər, məhbub, 
nigar, səba yeli, şəm, pərvanə, qəm, dərd, möhnət, əşk, ah, hübab, fər-
yad, əfğan, atəşi-suzan, səngi-məlamət, külbeyi-ehzan və s. rəmzi ob-
razlar eşq dərdinin ağır yükünün daşıyıcılarıdır. Hər bir qəzəlin ilk 
beytindən başlayaraq, üslubdan asılı olaraq, bunlar kədər və iztirabla, 
eşq atəşinin yanğısı ilə yüklənmişdir. Bu cür qəzəllərdə şikayətçi kimi 
çıxış edən Füzuli həm də sarsılmaz iradə sahibi, əzabkeş və dəyanətli 
aşiqdir.  
Möhnət yükünün ağırlığından şikayətlənən Füzuli əksərən 
zəmanə hadisələrinə yumorla yanaşır, öz qəhramanını zəmanə hərifi 
olmaqdan çəkindirir. Əsərlərində şirin yumor da var, zarafat və acı 
istehza da. Hər misrasından qəm, kədər, ürək yanğısı yağan şair: ”Ey 
Füzuli, öldün əfğan etmədin, rəhmət sənə!” dedikdə, şübhəsiz, öz 
halına istehza edirdi. Şairin kinayələri də çox zərifdir:  
Mehriban derlər səni əğyarə, lakin mən ona 
Bavər etmən kim, sənə mehr eyləmək ayin degil.  
Şair zarafat şəklində də ciddi fikir söyləyir. Fərhadın daşdan 
öz heykəlini yonub Şirinə verməsini cahillik əlaməti sayır: hər halda, 
Şirin bu heykələ də məhəbbət yetirməli və beləliklə, Fərhada olan 
məhəbəti bölünməlidir:  
 
Kuhikən Şirinə öz nəqşin çəkib vermiş firib,  
Gör nə cahildir, yonar daşdan öziçin bir rəqib.  
 
Məhəbbət yolunun yolçusu olan Füzulinin yoldaşları da 
”sədaqətli” və daimidir.  Qəm və Möhnət şairi heç vaxt tək buraxmır:  
 
Rəhi-eşq içrə, Füzuli, demə tənha yürürəm  
Key xəbərsiz, ğəmü möhnət kimi yoldaşın var.  
 
Elə şairi el içində rüsvay edən də bu ”yoldaşları”dır:  
 
Füzulini rəhi-eşqində əşkü ah edər rüsva,  
Bəladır hər kimin bir yolda ğəmmaz olsa yoldaşı.  
 
Bu beytdəki ”ğəmmaz” sözü bizim ”qanmaq” felindən olan 
 219
”qanmaz” sözü deyil, sözgəzdirən, aravuran, xəbərçi, qeybətçi 
mənasında ərəb sözüdür. Füzuli bu sözdən istifadə edərək öz mücərrəd 
obrazını bir növ şəxsləndirir, insani münasibətləri əks etdirir.  
 
 
Bədii əsərin təhlili, - istər dilçilik, istərsə də ədəbiyyatşünaslıq 
baxımından, - həmin əsərin kommentariyasından ibarətdir. Bu ba-
xımdan biz də şairin bir sıra misra və beytlərinə nəzər saldıq: Füzuli 
müqayisələrindən danışdıq, lakin Füzuli sənətinin sehrini heç nə ilə 
müqayisə edə bilmədik; Füzuli mübaliğələrindən danışdıq, lakin şairin 
sənət dünyası barədə mübaliğə meydanına çıxa bilmədik. Füzuli 
sənətinin sehri hər bir misranın və bütövlükdə Füzuli poeziyasının 
dərkindədir.  
 
1995 
 
 220
HEYDƏRBABA YÜKSƏKLİYİ 
 
Nə üçün ”Heydərbabaya salam” doğulduğu gündən sevildi və 
bu qədər şöhrət qazandı? Necə oldu ki, ürəklərə bu qədər dərin yol 
tapdı? Qapalı bir dünyada imkan yaranan kimi Şəhriyar adlı bir şairin 
şöhrətini ildırım sürəti ilə yaydı, sənət adamlarını sevindirdi, 
xanəndələrin şöhrətini artırdı... Nə üçün Şəhriyar bu qədər əzizlənir, 
bu qədər hörmətlə yad edilir, müxtəlif nəsillər tərəfindən ustad qəbul 
olunur?. .  
”Heydərbabaya salam”ı oxuduqca zövq alırsan, hər dəfə yeni 
məziyyətlər üzə çıxarırsan. Çünki əsər həqiqi sənət əsəri, kamil incə-
sənət nümunəsidir. İlk oxunuşdan başa düşürsən ki, gerçək aləmin 
poetik ifadəsi sadədir, lakin bu sadəlikdə yüksəklik, dərinlik, möcüzə 
var. Bu əsərdəki təsvir üsulu sənət zirvəsinə aparan yoldur.  
Çoxlu nəzirələr yazılıb - bir çoxu bu poemadan da böyük. Hə-
min poemalarda da etnik və etnoqrafik keyfiyyətlər zəngindir. Həmin 
əsərlərdə də dil sadə, qafiyə və rədiflər axarlıdır. Həmin əsərlərdə də 
xatirələr çözələnir, müəllifin bu dünyaya göz açdığı aləmin acılı-şirinli 
günləri yada salınır. Lakin bu əsərlər Şəhriyar poemasının dadını 
vermir, bunlar onun solğun tərcüməsini andırır.  
Böyük Nizaminin dediyi:  
 
 O şey ki bizlərə lap aşikardır,  
 Orda da gizli bir xəzinə vardır - 
 
sözləri bütün maddi və mənəvi aləmə aiddir. Şəhriyarın poemasında 
da misraların aşkar görünən mənasında gizli bir xəzinə vardır, bu 
xəzinəni üzə çıxarmadan, alt qatdakı parlaq incilərin üzərindən 
pərdəni götürmədən Azərbaycan kəndinin sadə adamlarını öz əməyi, 
saf duyğu və düşüncələri, hikmət və fəlsəfəsi, ana südü kimi şirin dili 
və yumoru, təbiətə və insana münasibəti, qəzavü qədərə tabe edilmiş 
həyat tərzi və məişəti ilə göylərə qaldıran bu poemanın sirlərini 
açmaq, mahiyyətinə enə bilmək, keçmişə müdrik xəyali baxışın seçmə 
inciləri kimi düzülmüş misraların elmi-bədii, poetik imkanlarını 
aşkarlamaq qeyri-mümükündür. Əslində, bu heç lazım da deyil - sehr, 
sirr yaradan vasitələr təcrid edilib şərh edildikdə effektini itirə bilir - 
incəsənət əsərini duymaq lazımdır. Lakin özümüz üçün bu sirləri aşkar 
etməliyik - sənətkarın sənət sirlərini öyrənmək üçün, gənc istedadlara 
yüksək poeziya nümunələrinin sirlərini göstərmək üçün.  
Şəhriyarda boş misra yox dərəcəsindədir. Şair hər bir misrada 
 221
dolğun fikir ifadə edir, buna görə də hər misra bir mənzərə yaradır. 
Lakin bu cəhətdən Şəhriyar poeziyası, məsələn, Füzuli poeziyasının 
eyni deyildir. Füzulidə heç bir misra işsiz deyildir. Şəhriyarda, az da 
olsa, boş misralar var; bir sıra məsəl və ifadələr müstəsna olmaqla, 
Füzulinin bütün misraları özünündür, şair misraları öz mübaliğə və 
müqayisələrinə müvafiq olaraq özü qurmuşdur. Şəhriyarda isə 
vəziyyət başqadır: Şəhriyar sanki misra yaratmır, xalqdan aldığı hazır 
ifadə- cümlələri misralar şəklində düzür, sanki misralar müdrik insan 
danışığıdır ki, sapa düzülüb və bu cəhətdən Şəhriyar misraları daha 
real həyati faktların şərhinə yönəlmişdir. Sanki şair yüksək kamal və 
təcrübə sahibi müdrik insanların dili ilə danışır. Füzuli eşqi oxucunu 
göylərə çəkdiyi halda, Şəhriyar yerə bağlayır.  
Poemanın strukturunda konkret və məlum şəxslər üzərində 
ümumiləşdirmələr xüsusi rola malikdir. Poemanın az qala hər 
bəndində şair bizi özündə bir aləmi yaşadan bir şəxslə tanış edir: Mir 
Əjdər, Aşıq Rüstəm, Həci xala, Məmmədsadıq, Məşədi Rəhim, 
Məşədi Acəli, Məlik Niyaz, Fatma xala, Qulam, Mirzəmməd, Əli, 
İrza, Novruzəli, Şüca xaloğlu, Nənəqız, Rəxşəndə, Xəccəsultan əmmə, 
Molla Bağır əmoğlu, Mirzə Tağı, Mənsurxan, Molla İbrahim, Məş 
Məmixan, Amirqafar, Mirmustafa dayı, Məcdussadat, Mirsaleh, 
Mirəziz, Mirməmməd, Mirəbdül, Sitar əmmə, Mirqadir, Amirheydər, 
Fizzə xanım, Miryəhya, Rüxsarə, Seyidhüseyn, Mircəfər, Novruzəli, 
Müseyib, Məmdəsən (Məmmədhəsən), Məlikniyaz, Əmiraslan, 
Balakişi... Bunlar şairin böyüdüyü, gənclik illərini keçirdiyi 
Xoşginabın adamlarıdır - uşaqlıq yoldaşlarıı, tanıdığı, bildiyi, gördüyü 
adamlar, qohumları, dostlarıdır. Şair dünyaya göz açanda bu adamları 
görmüş, insanı bu adamların şəxsində tanımış, sevmişdir. Diriliyə, 
insana məhəbbəti bu adamlarla bağlıdır. Bu adamların hər biri 
məişətin bir nöqtəsini işıqlandırmaqla bütövlükdə işli-güclü, deyən-
gülən, dərd çəkən və qəmlənən, gəncləşən-qocalan bir cəmiyyəti üzə 
çıxarır. Bu adamlara elə ümumiləşmiş sifətlər verilmiş, bunların 
simasında insan fəaliyyətinin elə cəhətləri şerə gətirilmişdir ki, bu 
ümumi fonda Xoşginabın həyat tərzi bütün mürəkkəbliyi, aydın, işıqlı 
və təzadlı cəhətləri ilə ortaya çıxmışdır. Şəhriyarın, son dərəcə təmiz 
duyğularla nəfəs alan bir şair kimi, insanda yalnız insani keyfiyyətlər 
görmək istəyinin nəticəsidir ki, xarakterlərin təsvirində epizodik 
şəkildə olsa belə, bəd niyyətlər, bəd niyyətli adamlar əsərdə özünə yer 
tapmamışdır. Lakin bütövlükdə ictimai zülmə, cəhalət və geriliyə 
nifrət, mürüvvətsiz insanları insanlığa çağırış bağırtıları çox güclüdür:  
  
 222
Burda bir şir darda qalıb bağırır,  
 Mürüvvətsiz insanları çağırır...  
 
Şair təbiətin insana bəxş etdiyi bəlaları da unutmur: 
”Nənəqızın bəxt aynası kas oldu.” Adamların qocalıb əldən düşməsi, 
ayrılıq, itkinlik, ölüm, şaxsey bəd günlərin təzahürləridir. 
”Xəccəsultan əmmə dişin qısardı, Molla Bağır əmoğlu tez mısardı” - 
əmmənin əsəbiləşməsi, Molla Bağır əmoğlunun sırtıqlıqla yeməyi 
basıb yeməsi, mısması yumordur - müşahidə olunan 
keyfiyyətlərdəndir.  
 
 Bir yel əsdi, görürsən, Məmdəsən yox,  
 Bu ölkədə burun qanı kəsən yox - 
 
misralarında ölkədə tibbi xidmətin vəziyyəti təbii 
ümumiləşdirilmişdir. Bəlkə buradakı fikri iri poemalarla bu qədər 
təsirli, aydın və əyani ifadə etmək olmazdı.  
Şairin bənzətmələri də yüksəkdir: Məcdussadat gülərdi bağlar 
kimi; ”bağ” çox qədim sözdür, allah anlamının ən qədim ifadə va-
sitələrindəndir. Oxucu geniş duyğu ilə qəbul edə bilsə, ”Məcdussadat 
gülərdi bağlar kimi” misrasında yüksəklik var - mənəvi və ilahi bağ-
lılığı olduğu üçün sonrakı misranın təşbihi də göylərlə bağlıdır: Gurul-
dardı buludlu dağlar kimi. Bu cür sadəlik, aydınlıq, yüksəklik həyatın 
bütün sahələrinin təsvirində özünü göstərir. Kəndli əməyi - 
Məmmədsadıq dam-daşını suvardı, Novruzəli xərməndə vəl sürərdi; 
məişət işləri - Həci xala çayda paltar yuyardı; kənd adamlarının cari 
geyim tərzləri - Məşəd Rəhim ləbbadəni geyərdi; müəzzin sədaları - 
Şeyxülislam gözəl səsin çəkərdi; bayram adətləri - Fatma xala mənə 
corab bağladı; kəndin gözəlləri - Fizzə xanım Xoşginabın gülüydü; 
Heydərbaba, Nənəqızın gözləri; at oynatma, tüfəng atma - Məş Məmi-
xan göy atını oynatdı; Məlik Niyaz vərəndilin salardı; kənd artistliyi - 
Rüxsarə artist idi, sevgiliydi, Mirəbdülün aynada qaş yaxması; uşaq 
oyunları - Əli mənə yaşıl aşıq verərdi, İrza mənə novruzgülü dərərdi - 
hər şey, hər şey eyni məhəbbətlə, eyni sadəlik və gözəlliklə təsvir 
edilmişdir. Doğrudur, şair, dediyimiz kimi, tanıdığı, bildiyi, dostluq 
etdiyi, arasında boy atdığı adamlardan danışır, lakin hadisələri elə 
ümumiləşdirir ki, bütöv fonda Azərbaycan kəndi, onun mənəvi aləmi, 
iqtisadi, ictimai vəziyyəti, insanlardakı saflıq və məhəbbət, cəmiyyəti 
irəli aparan, insana ümid verən amillər kino lenti kimi canlanır, 
Xoşginabın timsalında doğma Cənubi Azərbaycanın mərd və igid 
 223
adamları, qurub-tikən insanlar, kəndin xeyir və şər işləri, mürüvvətsiz 
zalımlar, təbiətin axar-baxarı, şaqqıldayıb axan sular, tərəqqi ilə 
yanaşı, tənəzzül - cah-cəlallı evlərin xaraba qalması, igid adamların 
evlərinin, dam-daşının satılması, ölümlü-itimli dünya göz önündən 
gəlib keçir. Sanki şair, Savalanın uca zirvəsindən Xoşginabı seyr edir, 
kənd ovuc içində, zərrəbin altında görünən kimi görünür. Ümumi 
mənzərənin xeyirxahlıqla təsviri xoş duyğular yaradır. Bəzən şair 
qürurla danışır, səsinin tonu yüksəlir, bəzən qəm-qüssə içərisində çır-
pınır, dünyanın vəfasızlığından acı-acı köks ötürür. Şair yalnız keçmiş 
- uşaqlıq duyğuları ilə yaşamır, uşaqlıq yaddaşını vərəqləməklə 
kifayətlənmir, kəndin bu gününü də yada salır, keçmişlə bu günü 
birləşdirir, həm dünyadan köçənləri, həm də sağ qalanları salamlayır, 
əziz-əziz yad edir. Xeyirxahlıq, təmizlik, saflıq timsalı olan bu 
insanların dava-dalaşı da küdurətsizdir:  
 
 Davaların şuxlığınan qatallar,  
 Əti yeyib, başı atıb yatallar.  
 
”Zindəganlıq bir qaranlıq zindandı” deyən şairin qəlbi üsyan 
edir: Qoy tökülsün, bu yer üzü dağılsın, Bu şeytanlıq qurğusu bir 
yığılsın. Poeziya dilinə məxsus rəmzi obrazlar aydın başa düşülür: 
”Heydərbaba, göylər yaman dumandı.” ”Duman” geniş mənadadır - 
dəhşətli ictimai-siyasi-hüquqi vəziyyətə, yaxşılığı insanların əlindən 
alan, onları yaman günə salan quruluşa işarədir. Poemada mübarizəyə 
çağırış, insan cəlladlarına, oğrulara, quldurlara, rüşvətxorlara, el 
malını mənimsəyən tüfeylilərə, zalımlara nifrət çox güclüdür:  
 
 Heydərbaba, mərd oğullar doğginən,  
 Namərdlərin burunların ovginən,  
 Gədiklərdə qurdları tut boğginən, 
Qoy quzular ayın-şayın otlasın - 
 
misralarında ”qurdlar” bütün insana düşmən kəsilənləri əhatə edir.  
Şəhriyar hər bir konkretdə ümumini görür, xoş gün və 
xoşbəxtlik anlarından danışanda da, ictimai bəlaları açıb göstərəndə də 
qərəzsiz və obyektivdir, ona görə də olmuşlar və ola bilənlər əksərən 
gələcəkli keçmişlə verilir.  
Şairin böyüklüyü təkcə zülmə, haqsızlığa, ictimai 
ədalətsizliyə, evlərin xaraba qoyulmasına, insanların qüssə içərisində 
keçən qısa ömrünə vətəndaş münasibətində deyil, həm də bu 
 224
münasibətin necə ifadə olunmasında, poemanın bəzən ildırım kimi 
parlaq işıq saçan, kaman kimi kövrək və həzin duyğular yaradan 
dilindədir. Şəhriyar min illərin təcrübəsini toplamış müdriklər kimi el 
xatirələrini çözələyir, buna görə də poemada Dədə Qorqud müdrikliyi, 
Kərəm yanğısı, Qurbaninin qəhərli səsi duyulur. Fəlsəfi poeziyanın 
Nizamidən bəri yaranmış böyük xəzinəsini yeni tutarlı hikmətlərlə, 
aforistik ümumiləşdirmələrlə zənginləşdirmişdir.  
 
Yaxşılığı əlimizdən alıblar,  
Yaxşı bizi yaman günə salıblar.  
Dünya qəzov-qədər, ölüm-itimdir,  
Dünya boyu oğulsuzdu, yetimdi.  
Bilməz idim döngələr var, dönüm var.  
Ayrılıq var, itkinlik var, ölüm var.  
 
Güclü maqnit dəmir qırıntılarını çəkən kimi, şairin təbi də 
hadisələrin mahiyyətinə uyğun ən zərif ifadələri seçir: yolum səndən 
kəc oldu, sənin başın sağ olsun, igid əmək itirməz - bunlar 
Heydərbabaya müraciətlə söylənmişdir. Şairin işlətdiyi metaforalar 
poetik kəşflərdən ibarətdir: ay bulutdan çıxıb qaş-göz atanda, qurd 
qocalıb çəkdirəndə dişini, yaşıl gözlər çıraq təki yanardı və s. 
Müqayisə vasitəsi elə seçilir ki, oxucu özünü hadisənin içərisində hiss 
edir: ağ buludlar köynəklərin sıxanda - bu müqayisədə səs də var, 
rəng də var, yağışın şiddəti də. Heydərbaba, gün dalını dağlasın, Üzün 
gülsün, bulaqların ağlasın - misraları gün altında gülümsəyən dağ 
yamaclarını, qayalar altından qaynayıb axan bulaqları onların öz rəngi 
ilə, səsi ilə xəyala gətirir; şair ”göz yaşı kimi duru bulaqlar” demir - 
bu, işlənmiş ifadədir, ”bulaqların ağlasın” deyir; ”üzün gülsün” ifadəsi 
ilə günəş altında gülümsəyən dağları duymaq böyük qüdrətdir. 
Müqayisə və mübaliğələr ağlasığmaz olmayıb, son dərəcə təbiidir. 
”İndi bizim qəmi tutmur dünyalar” misrası körpəlikdən qocalığa uzun 
bir yol keçmiş, dərdsiz, qəmsiz gənclikdən dünyanın ağır dərd yükünü 
çiynində daşıyan insanların keçdiyi həyat yolunu təsəvvür etmək üçün 
bir roman qədər məlumat verir. ”Dərdlərimiz qoy dikəlsin dağ olsun” 
misrasında təkcə dərdin böyüklüyü deyil, dərdə qəzəb, dərdə qarşı 
üsyan da ifadə olunmuşdur. ”Şirin, iti və gözəl danışırdı” mənasında 
elə müqayisə vasitələri seçilir ki, bir deyimlə hər cür xoş düşüncə bir 
yerə cəmləşdirilir: Söz ağzında ərirdi yağlar kimi. Heç şübhəsiz, 
şairdə klassik ədəbiyyatdan, folklordan gələn bənzətmələr də yox 
deyildir: Qırğı təkin gədik başın alardı, Quşlar təkin qanad çalıb 
 225
uçardım və s.  
Misra düzümündə şairin qələminə elə sözlər gəlir ki, o 
sözlərin mənasını başqa heç nə ilə ifadə etmək olmazdı; bunlar o 
sözlərdəndir ki, bütöv bir prosesi, hadisəni bir kəlmə ilə ifadə edir, 
həm də qatı emosional çalarla:  
 Gözəl quşlar ordan gəlib keçərlər,  
 Xəlvətləyib bulaqdan su içərlər.  
 Biçinçilər ayranların içərlər,  
 Bir huşlanıb, sondan durub biçərlər.  
 
”Huşlanmaq” - yatmaq yox, yarıyuxulu dincini almaq, çimir 
eləmək mənasındadır və az müddət ərzində əkinçiyə böyük qüvvə 
verir - bu cür sözləri əkin-biçin həyatını yaşayanlar bilər; 
”xəlvətləmək” - köçəri quşların bütün mümkün ola bilən təhlükələri 
sovaraq, bulaq üstə enib səksəkəli su içmələrini ifadəsi çətin olan bir 
çox əlavə mənalarla ifadə edir.  
Müxtəlif nitq vasitələri ilə ümumiləşdirmələr, ayrı-ayrı əşya 
və nitq detalları, məcazlar, müqayisə və mübaliğələr, xalq ifadələri və 
aforizmlər bütövlükdə, canlı hüceyrələr kimi, Xoşkinabın ağrılı-acılı 
mənzərəsini, zamanın ağırlıqlarına sinə gərən qəhrəman insanların 
silinməz portretini yaradır, zamanın vəfasızlığından heyrətdə qalan, 
”yalan dünya”nın əzablarını da xoş duyğularla xatırlayan şair qəlbini 
əks etdirir. Şair elə detallar tapır ki, həmin detallarla poeziyada rəssam 
fırçasının işini görür:  
 
 Heydərbaba, Amirheydər neynəyir? 
 Yəqin genə samavarı qeynəyir.  
 Day qocalıb, alt əngiynən çeynəyir.  
 Qulaq batıb, gözü girib qaşına,  
 Yazıq əmmə, hava gəlib başına.  
 
Qulaq batıb, gözü girib qaşına, alt əngiynən çeynəyir kimi son 
dərəcə sərrast seçilmiş əlamətlər obrazın zahiri görünüşünü göz önünə 
gətirir - burada gözə görünən əlamətlər çox güclüdür, qocalığın gözə 
görünməyən əlamətləri də öz ifadəsini tapıb. İpini qırmış dana kimi 
dam-divar bilməyən gəncliyin qocalıq çağı... Gənclik qüdrətini itirmiş 
bu adamlar üçün samavarın qıjıltısı da tədricən ləngiməkdə, öz 
ahəngini itirməkdədir. Portret cizgilərini yaradan müqayisələrin 
sonuncusu obrazı bir heykəl, bir şəkil kimi ortaya qoyur: ”Heykəlli, 
saqqallı, Tolstoy baba. ”Heykəlli - görünüş əzəmətini, saqqallı - uşaq 
 226
gözü ilə görünən sifət zəhmini əks etdirir, ”Tolstoy baba” ümumi 
görünüş əzəmətini tamamlayır (L.N.Tolstoy bədəncə böyük olmasa 
da, şəkildə əzəmətli görünür).  
Şair bütün keçmişi dastanlaşdırarkən Heydərbabaya üz tutur. 
Heydərbaba bir dağın adı deyil, ana yurdun simvoludur, minilliklərin, 
min illərlə xalqın başına gələnlərin şahididir. Şair öz dərdini, öz 
əsrinin dərdini dağla bölüşür, qəm dağı üzərinə qəm qalayır. Bu dağ 
bütün gələcək nəsillərə, bütün dünyaya bu yerlərin dərdini danışa bilər 
- ”oğul doğan, dərdə salan dünya” barədə şairin ürək qəzası ilə, sinə 
dağları ilə söylədiyi sözlərlə:  
 
 Mən sənin tək dağa saldım nəfəsi,  
 Sən də qeytər, göylərə sal bu səsi.  
 
Şair dağa müraciətlə dediklərini dağın önündə durub 
deklamasiya şəklində söyləmir, bütün başqa dərdlərlə yanaşı, bu dağ 
da onun qəlbindədir, onun böyük ürəyi bu dağı da çəkib özünün bir 
küncündə yerləşdirmiş, bütün daxili aləmindən, duyğu və 
düşüncələrindən keçirdiklərini şah damarın qanı ilə bu dağa 
çatdırmışdır. ”Bir sinema pərdəsidir gözümdə, Tək oturub seyr edirəm 
özümdə” (”özümdə” sözündəki -də ədat deyil, hal şəkilçisidir, bəzi 
çaplarda səhv olaraq ədat kimi verilir) misraları da bunu aydın 
göstərir.  
 
 
Təbiət böyük bir insan, həyata, diriliyə uca göylərdən 
baxmağa qadir bir şair yetirmiş və bu şair bir poeması ilə (bütün başqa 
yaradıcılığı bir yana) yurdumuzun Heydərbaba ucalığından görünən 
böyük bir parçasının XX əsr mənzərəsini əbədiləşdirmişdir.  
 
1994 
 
 227
YUNUS ƏMRƏ VƏ QURBANİ 
 
Qurbaninin ilhamı keçmişin böyük ustadlarından güc alıb. 
Bunların arasında Yunus Əmrə xüsusi seçilməkdədir.  
Yunus Əmrənin 1240-1320-ci illər arasında yaşamış olduğu 
qəbul edilməkdədir1.  
Sevgi və Ayvaz Gögdəmirlərin fikrincə, Yunus Əmrə ”...tarzi, 
bilgisi, kültürü, dilinin inceligi ile bariz şekilde ”ozan”, ”saz şairi”, 
”aşık” denilen və şiirlerini saz refakatında söyleyen diger halk 
şairlerinden ayrılır”2.  
Yunus Əmrə aşiqdir, lakin bu hal onun qopuz-saz sənətindən 
uzaq və bu sənətə biganə olduğunu sübut etmir. Yunus bu sənətin apa-
rıcı bir qolu olan el şairləri cərgəsindədir və bu mənada kökləri Dədə 
Qorquda bağlıdırsa, budaqları Qurbaniyə, Qaracaoğlana tərəf uzanır.  
Gögdəmirlər Yunus Əmrənin dilini bütün islam türklərinin 
ortaq dili hesab edirlər: ”... Yunus Emre türkcesi, bazilarının yanlış 
söyledikleri kibi, bir ”öztürkce” deyildir. Bu dil, ortak islam medeniy-
yeti içinde öteden beri gelişmeye başlamış ve bu ortak medeniyyet dil-
lerinden türkceleştirilmiş zengin bir islami Türk dilidir”3.  
Gögdəmirlərin dediyi ”bazilarının” fikirlərinin tam yanlış 
olduğunu söyləmək də düz deyil. Ərəb əlifbası Yunus Əmrəni bütün 
islam türkləri üçün ”türkcələşdirsə” də, Yunusun dili ”ortaq” 
mədəniyyət dilinin bir çox elementlərini özündə cəmləşdirsə də, türk 
və Azərbaycan dillərinin hər birinin müstəqil inkişaf yolunda 
olduğunu aydın şəkildə əks etdirəcək dərəcədə türk dilidir - 
öztürkcədir. Azərbaycan ərazisində türk tayfaları çox qədimlərdən 
mövcud olmuş, türk mənşəli ümumxalq Azərbaycan dili hələ Səlcuq 
oğuzlarından çox-çox əvvəl formalaşmışdır. Oğuzların bizim 
minilliyin əvvəllərindəki güclü axını isə yerli türk dilli mədəniyyətin 
inkişafına kömək olmuşdur. 
Sənət, mədəniyyət, əlifba və dil yaxınlığı Yunus Əmrəni Qur-
baninin sələfləri sırasına daxil etmişdir.  
Haqqa qovuşmaq, allaha vasil olmaq Qurbanidə də var. Lakin 
Yunusda olduğu qədər deyil. Yunus Əmrənin şeirlərində sufi 
mərhələləri - şəriət, təriqət, mərifət və həqiqət xüsusi təbliğ olunur. 
                                                          
1 Éóíóñ Åìðå.Ýöëäåñòå. Ùàçûðëàéàíëàð: Ñåâýè Ýþýäåìèð, Àéâàç Ýþýäåìèð, 
Àíêàðà, 1990. 
2 Éåíÿ îðàäà, ñ.5. 
3 Éåíÿ îðàäà. 
 228
”Hecası” şerində sufi mərhələlərinin hər birini bir bənddə izah edən 
şair son bənddə sufinin keçdiyi yolun ardıcıl və mərhələ-mərhələ 
çətinliklərini göstərir:  
  Bu şariat güc olur,  
  Tarikat yokuş olur.  
  Marifat sarplıkdurur,  
  Hakıkattır yucası.  
 
Qurbani də ”Yetişdim” rədifli şerində sufi mərhələlərini 
nəzərə alır:  
 İxlas kəmərini çaldım belimə,  
 Həqiqətdən su bağlandı gölümə.  
 Mərifətdən bir yol düşdü əlimə,  
 Yolu tutub yol-ərkana yetişdim.  
 
Yunus Əmrə üçün birinci şəxs Məhəmməddir. Yunusun 
şeirlərində az hallarda Məhəmməd adına rast gəlməmək olar. 
Qurbanidə də Məhəmməd daim ehtiramla yad edilir. Lakin şiələrdə 
”allahın dostu” həzrət Əli sayılır. Ona görə də Qurbanidə Əli mədhinə 
söylənmiş güclü şeirlər daha çoxdur.  
Yunusun dediyi aşağıdakı sözlər Qurbani ilə yanaşı, yüzlərlə 
sənət ustasının, o cümlədən böyük Füzulinin də poeziyasının mayasını 
təşkil edir:  
 Düşmüş idik, hak qaldırdı,  
 Birligin bize bildirdi,  
 İçimize aşk doldurdu,  
 Dürüst oldu imanımız.  
 
”Çün hakdan gəlir heyrü şər” deyən Yunus kimi, Qurbani də 
xeyirin, şərin haqdan gəldiyini düşünmüşdür:  
 
 Haqq-taala qoyub ədalət divan,  
 Yoluyla getməyən olar bədgüman.  
 
Aralarındakı zaman məsafəsinə baxmayaraq, Yunusun:  
 
 Anmazmısan şol günü sen,  
 Gözün nesne görmez ola.  
 Düşe suretin toprağa,  
 Dilin haber vermez ola - 
 229
 
gəraylısını oxuduqda, Qurbaninin «Yetirməsin» rədifli gəraylısının 
bəndləri yada düşür:  
 
 Vəzir, sana qarğayıram,  
 Haq diləyin yetirməsin! 
 Göydən min bir bəla ensə,  
 Birin səndən ötürməsin!  
 
Oturubsan ağ otaqda,  
Qan qusasan laxta-laxta. 
Səni görüm ölən vaxtda 
Dilin kəlmə gətirməsin. 
 
Qurbaninin bənövşəyə həsr etdiyi şeir klassik bir qoşmadır və 
bu şerin təsiri ilə onlarca şairin ”Bənövşə”si yaranmışdır. Lakin 
bunların heç biri Qurbani ”Bənövşə”si səviyyəsində deyildir. Xüsusən 
şerin son beytindəki zəriflik, müşahidə, rəmzi məna heç bir şeirdə mü-
şahidə olunmur:  
 
 Ayrılıqmı çəkib, boynu əyridi,  
 Heç yerdə görmədim düz bənövşəni.  
 
İki yüz il əvvəl zərif insani keyfiyyətin çiçəkdə təzahürünü 
Yunus müşahidə etmişdir:  
 
 Yene sordum çiçege,  
 Boynın neden egridi? 
 Çiçek eydir, ey derviş,  
 Kalbım hakka doğrudur.  
 
Yunusun eşqi allaha məhəbbətlə bağlıdır - qəlbi haqqa doğru 
olan çiçəyin başı haqq səcdəsindədir. Qurbanidə isə real sevgi 
motivləri əsasdır - sevgilisindən ayrı düşdüyü üçün Bənövşənin boynu 
əyridir. Qurbani poetik fikri ustalıqla zənginləşdirmişdir.  
Hansı cəhətə diqqət yetirsək, Yunus Əmrə - Qurbani 
əlaqələrini müşahidə etmək mümkündür. Bu cəhət ilahi və real eşqin 
tərənnümündə, sufi mərhələlərinə münasibətdə, hər iki şairin poetik 
ifadə tərzində, məzmun və ideya yaxınlığında, poetik tapıntılarda, 
məcazlar sistemində özünü göstərir.  
 230
Fərqlər isə hər biri öz zəmanəsinin oğlu olan sənətkarların 
istedad və dünyagörüşü ilə bağlıdır. Yunus Əmrədə sünniliyin sufi 
mərhələlərinin tərənnümü, Qurbanidə şiəliyin, həzrət Əlinin mədhi 
üstündür. Qurbani üçün dini və dünyəvi eşqin yaradıcısı, hamisi həzrət 
Əlidir. Yunusda eşq daha çox haqqa varmaq səciyyəsi daşıyır, 
Qurbanidə el gözəllərinin təsviri, aşiqin öz sevgilisinə məhəbbətinin 
tərənnümü daha geniş yer tutur. Yunusda ortaq elementlər olsa da, 
türk dilinin başlanğıcı mühafizə olunmuşdur. Qurbani poeziyası xalis 
Azərbaycan dili nümunəsidir, xalq dili mərhələsinin sonu, milliliyin 
başlanğıcıdır.  
Yunus Əmrə Qurbaninin qədim sələfi olsa da, kamil sənət nü-
munəsi yaratdığı üçün bu sənət Yunusla da başlamır. Bu sənət 
Yunusdan çox-çox əvvəl Azərbaycan ərazisindən cilalana-cilalana 
gəlib.  
 
 
Beləliklə, Qurbaniyə zərif bir şüa Yunus Əmrədən süzülür. 
Lakin deyildiyi kimi, Yunus da başlanğıc deyildir. Ona görə də tarixi-
ədəbi tədqiqat həm Yunusun, həm də Qurbaninin sələflərini diqqətlə 
öyrənməyə borcludur.  
 
22. 05. 96 
 
 
 
 
 231
BİR  DAHA  MOLLA  QASIM  VƏ  YUNUS  ƏMRƏ 
HAQQINDA 
 
Salman Mümtaz 1929-cu ildə yeni bir iz açaraq, el şairi 
Şirvanlı Molla Qasım haqqında məlumat vermişdir: ”... Sultan Vələd, 
Yunus Əmrə və Həsənoğlu ilə müasir bir də bir Molla Qasım var imiş 
ki, Yunus Əmrə kimi böyük bir türk sufisinə pişvalıq və ustalıq 
etmişdir.” Salman Mümtaz Şirvanlı Molla Qasımın iki təcnisini və bir 
başqa şerini çap etdirmişdir. Qara Namazovun məlumatına əsasən, 
Molla Qasımın dörd şeri - iki təcnisi (”Ya sənəm, sənəm”, ”Haray”), 
bir gəraylısı (”Gördüm”) və bir müəmması (”Ya nə?”) mühafizə olun-
muşdur.  
S.Mümtazın qeydlərindən aydın olur ki, Yunus Əmrə kimi bö-
yük şair Molla Qasımdan ehtiyat edirmiş, Molla Qasımın qarşısında 
zəif və ”ümmi” görünməməyə çalışırmış. Bu münasibət, əslində, Yu-
nus Əmrənin öz sözlərindən hasil olur:  
 
 Dərviş Yunus, bu sözü əyri-büyrü söyləmə,  
 Səni siyğəyə çəkər bir Molla Qasım gəlir.  
 
Onu da qeyd etməliyik ki, S.Mümtaz Yunus Əmrənin ”Gör-
düm” rədifli şeri Molla Qasımın eyni rədifli şerinə nəzirə yazdığını 
söyləyir. Şeirlərin forma və məzmun xüsusiyyətləri bu fikri təsdiq 
edir. Nümunə üçün aşağıdakı bəndlərin müqayisəsi kifayətdir:  
Molla Qasımda:  
  Yumulmuş şol ala gözlər,  
  Qiyamət yolunu gözlər.  
  Hanı şirin, şəkər sözlər,  
  Dəhani bizəban gördüm.  
Yunus Əmrədə:  
   
Soğulmuş şol ala gözlər,  
  Pozulmuş ay kimi üzlər.  
  Qarışmış qara toprağə,  
  Gül dərən əlləri gördüm.  
 
Yunus Əmrə kimi, güman ki, Molla Qasım da - XIII-XIV 
əsrin bu el sənətkarı da sufi mərhələlərinə qail imiş. Bizim üçün daha 
maraqlı cəhət onun yaradıcılığında təcnisin kamil nümunəsinin 
olmasıdır. Mollanın ”Haray” rədifli təcnisi aşınmalara məruz qalsa da, 
 232
tarixilik izlərini də mühafizə edə bilmişdir:  
 Əhədü-ləmyəzəl vahidü-yekta,  
 Salma məni gözdən ayağa, haray.  
 Müntəha qovruldum tə’nəli sözdən,  
 Pərvanə tək yandım, a yağa, haray! 
 
Heç şübhəsiz, el ədəbiyyatının, aşıq şerinin başqa 
nümayəndələri kimi, Molla Qasımın da şeirləri keçən yüzilliklər 
ərzində müəyyən dəyişikliklərə uğramışdır. Lakin xüsusən təcnisdə 
tutarlı cinas qafiyələr adətən qorunub saxlanır. Əgər Molla Qasım bu 
cür kamil təcnis yazmışsa, deməli, təcnis Qurbani ilə başlamır və onun 
tarixi çox qədimdir.  
Biz XIII-XIV əsrlərdə Molla Qasım kimi el sənətkarlarının 
yetişdiyinə təbii baxırıq. Yazılı ədəbiyyatı Nizami kimi nəhənglər ye-
tirən xalqın şifahi ədəbiyyatı Molla Qasımlar yetirməkdə çətinlik 
çəkməzdi.  
Bəzən Molla Qasımı əfsanəvi şəxsiyyət hesab edirlər.  
Folklorşünas E.Məmmədov V.B.Kudelinin ”Pogziə Önusa 
Gmre” (Moskva, 1980) kitabına istinad edərək yazır: ”Yunus Əmrənin 
divanı ilə əlaqədar yaranmış əfsanələrdən birində deyilir ki, Yunus 
Əmrə üç min şeir qoşmuşdur... Şairin ölümündən sonra onun divanı 
Molla Qasım adlı bir nəfərin əlinə düşür. Molla Qasım divanı götürüb 
çay sahilinə gəlir, mütaliə ilə məşğul olur. Şeirlərin minini şəriətə zidd 
olduğu üçün cırıb yandırır. Şeirlərin ruhu dəyişmədiyindən ikinci min 
şeri də suya atır. Üçüncü minlikdən ilk şeri oxuduqda isə guya belə bir 
beytə rast gəlir:  
 
 ”Dərviş Yunus, bu sözü əyri-büyrü söyləmə,  
 Səni siyğəyə çəkər bir Molla Qasım gəlir. ” 
 
Həmin beyti oxuyan Molla Qasım Yunus Əmrənin 
peyğəmbərliyinə inanır, özünü isə müqəddəslər cərgəsində hesab edir. 
Qalan min şeri müqəddəs kitab kimi öpüb gözünün üstünə qoyur”1. 
E. Məmmədov bunu ”mötəbər mənbə”, Molla Qasımı əfsanəvi 
şəxsiyyət hesab edərək, ”onun əvəzinə başqa bir mollanın da adı 
çəkilə bilərdi” - deyir, M. H. Təhmasibin də Molla Qasıma şübhə ilə 
                                                          
1 Åëõàí Ìÿììÿäîâ. Àçÿðáàéúàí ñîâåò ôîëêëîðøöíàñëûüûíäà  òÿúíèñèí òÿäãèãè 
òàðèõèíäÿí. «Àçÿðáàéúàí øèôàùè õàëã ÿäÿáèééàòûíà äàèð òÿäãèãëÿð», VII, 1987, 
ñ.188. 
 233
yanaşdığını göstərir: ”... mötəbər mənbələrin birində Şirvanlı Molla 
Qasımın tarixi yox, əfsanəvi şəxsiyyət olduğu barədə məlumat verilir 
ki, bu da professor M.H.Təhmasibin şübhələrinin əsaslı olduğuna 
haqq qazandırır”1. 
M.H.Təhmasibin öz yazısından aydın olur ki, o, Molla 
Qasımın şəxsiyyətinə şübhə ilə yanaşmır, onun yaşadığı dövr barədə 
qəti fikir söyləyə bilmədiyini, əlavə məlumat olmadığı üçün yalnız 
Salman Mümtaza əsaslandığını söyləyir və rəğbətlə bidirir ki, Salman 
Mümtazın sözü düz olsa, el ədəbiyyatının tarixini daha qədimlərə 
aparmalıyıq: ”Əgər Salman Mümtaz düz deyirsə, yəni Şirvanlı Qasım, 
doğrudan da, Yunus Əmrə ilə, Həsənoğlu ilə müasir olmuşsa, biz el 
tərzində yaranan şerimizin, xüsusilə yüksək sənətkarlıqla yazılmış 
təcnislərimizin də tarixini çox qədimlərdə axtarmalıyıq”2.  
Yunus Əmrə ”dinə zidd” şeirlər yazmazdı, onun çox az 
əsərində Məhəmməd peyğəmbərin adı çəkilmir. Digər tərəfdən, aşkar 
görünür ki, bu əfsanə elə həqiqətən əfsanədir: şeirlər Mollanın əlinə 
keçdi, Molla minini cırıb yandırdı, minini suya atdı və s.  
”Molla” məsələsinə də diqqətli olmaq lazımdır. Bu molla dua, 
cadu yazan, şəriət işləri ilə məşğul olan adi ara mollası deyildir, 
oxumuş, savadlı, ərəb, fars dillərini bilən bir şəxsdir. Bu mənada 
”Molla Qasım”da ”Molla” sözü müəllim mənasındadır - Molla Pənah 
kimi, Molla Vəli kimi.  
Nəhayət, əgər bu Molla Qasım adi bir molla olubsa, əvəzində 
başqa bir mollanın da adı çəkilə bilərdisə, bu təcnislər, gəraylı və 
müəmma kimindir? Molla Qasımla bağlı Yunus Əmrənin yalnız 
həmin beyti qalmış olsa idi, şübhə doğura bilərdi, lakin o əsrdən üç-
dörd şeir qalıbsa, bu, qiymətli dəlildir. Əgər Şah İsmayıl kimi böyük 
şəxsiyyət Qurbani şerində iz buraxmasa idi, Qurbanini də əfsanəvi 
şəxsiyyət hesab edərdik - Kərəm kimi, Qərib kimi. Bunlar elə 
şəxsiyyətlərdir ki, əsrləri yarıb özlərinə yol açıblar.  
Biz Salman Mümtazın böyük alimlik duyğularına inanırıq. 
Kitablarımızda el ədəbiyyatının ilk səhifəsi Qurbani ilə açılır. Lakin 
Qurbani el ədəbiyyatının Füzuli zirvəsidir. Bu sənətin daha əvvəllərə 
məxsus yüksək nümayəndələri ilə, həm də təəssüf ki, hələlik əldə 
edilməsi mümkün olmayan nümayəndələri ilə ərsəyə gəlmiş 
Həsənoğlu, Nəsimi zirvələri də olmalıdır. Molla Qasımın dil 
                                                          
1 Åëõàí Ìÿììÿäîâ. Ýþñòÿðèëÿí ìÿãàëÿ, ñ. 188. 
2 Ì.Ù.Òÿùìàñèá.Áèð òàðèõè ùÿãèãÿòèí åïîñäàêû èçëÿðè. «Àçÿðáàéúàí øèôàùè õàëã 
ÿäÿáèééàòûíà äàèð òÿäãèãëÿð», VI, 1981,ñ.5. 
 234
xüsusiyyətləri nə qədər aşınmış olsa da, qədimliyi saxlamışdır. 
Şeirlərinin leksikası və üslubu da bunu hiss etdirməkdədir.  
23. 05. 96.  
ELİN ŞAİR OĞLU 
 
Bir var, şair olmaq istəyəsən, bir də var şair olasan. Zəlimxan 
Yaqub şairdir.  
Hər dövrün öz görünən adamı, öz poeziyası olur. İndiki döv-
rün belə görünən poeziya ustalarından biri Zəlimxan Yaqubdur.  
80-ci illərin əvvəlləri idi. Zəlimxanla təzəcə tanış olmuşduq. 
Bizim görkəmli alimimiz Qulu Xəlilovun Zəlimxan haqqında 
məqaləsi bərk səs-küyə səbəb olmuşdu. Hörmətli tənqidçi, Zəlimxanın 
qarşısına çox ciddi tələblər qoyurdu. Zəlimxan şerinin 
pərəstişkarlarının birindən təlaşının səbəbini soruşduqda, narazılıqla: 
”Füzulidən tələb oluna bilənləri Zəlimxandan tələb edir”, - dedi.  
Amma Qulu müəllim düz eləyirdi, o, Zəlimxanın - bu çox 
gənc şairin istedadını görürdü, onu istiqamətləndirmək istəyirdi. Qulu 
müəllim istəyirdi ki, Zəlimxan şeri xalq həyatı ilə daha sıx bağlansın, 
şair xalqın günü-gündən artan dərdlərini qələmə alsın. Yalnız bu yolla 
özünü əbədiləşdirmək, xalqının arzu və istəklərini gələcəyə çatdırmaq 
olar:  
 
Bir qalın kitab var, bir qalan kitab.  
Yazanda elə yaz kitabını sən 
Qalınnan olmasın, qalannan olsun! 
 
Bəli, Zəlimxan, xüsusən bu son illərdə ”qalan” şeirlər yazdı, 
Azərbaycan xalqının başına gətirilən böyük müsibətlərin heç birindən 
yan keçmədi. O öz səsini elin səsinə qatdı, elin kədəri ilə kədərləndi, 
elin dərdini şair duyğularının dili ilə qələmə aldı. Şuşa, Laçın, 
Kəlbəcər, Xocalı Zəlimxan poeziyasında ağır və dəhşətli qəm yükünə 
çevrildi. O tərəfdə ulu Şəhriyarın: ”Şəhid balam, bayram sənin, görüş 
qalsın qiyamətə” hönkürtüləri bu tərəflərdə Zəlimxan şeri ilə xalqın 
qəhərini əks etdirdi. Hakimiyyət uğrunda vuruşa-vuruşa vətəni satan, 
vətən sərhədlərindən geri çəkilən xainlərin ilk kəskin tənqidinə 
Zəlimxan şerində rast gəldik.  
Azərbaycanın, Azərbaycan torpaqlarının birliyi ideyası onu 
daim narahat edir, yaxıb-yandırır, ağladır-sızladır:  
 
Mən kimə yalvarım, kimə diz çöküm,  
 235
Başıma haranın daşını töküm,  
Sərhəddi nə qədər dağıdım, söküm,  
Nə qədər bağlanar yol, ay Zəlimxan?!  
 
Duru bulaq suyu kimi içilən Zəlimxan şeri Dədə Qorqud kökü 
üzərində yüksəlib, Qurbani, Alı, Ələsgər poeziyasından güc və işıq 
alıb. Bu poeziya XVIII əsrdə yazılı ədəbiyyata M.P.Vaqifi verib, 
bizim yüzillikdə S.Vurğunu, Hüseyn Arifi yetirib. Bu xəttin davamı 
Zəlimxan poeziyasında yaşayır. Buna görə də Zəlimxanı, Zəlimxan 
poeziyasını sazsız, təzanəsiz, musiqisiz təsəvvür etmək çətindir:  
 
Mən sazı götürüm, sən də kamanı,  
Bülbül özü bilər, ötmür-ötməsin.  
 
Həm də Zəlimxan orta - miyanə söhbəti sevmir, duyğu qanad-
larında göylərə yüksəlməyi arzulayır:  
 
Əlli il taxtaya, simə döyüncə,  
Bircə yol sazını çal Əmrah kimi.  
 
Ustadı Hüseyn Arif kimi Zəlimxan da qəlbi bahar şairdir:  
 
Ürəyin sazdırsa, sazı gözləmə,  
Telsiz, təzanəsiz dil açmaq olar.  
Qəlbində yazdırsa, yazı gözləmə,  
Qışın ortasında gül açmaq olar.  
 
Amma xeyirlə şərin əbədi mübarizəsi üzərində qurulmuş bu 
dünya xüsusən bizim zəmanəmizdə ürəyi saz saxlamağa, kədərsiz sax-
lamağa imkan vermir:  
 
Ürəyi kədərsiz görmək istədim,  
Sevinci qədərsiz görmək istədim,  
Görə bilmədim.  
Dünyanı silahsız görmək istədim,  
İnsanı günahsız görmək istədim,  
Görə bilmədim.  
 
Dünyanın öz qəza və fəlakətləri ilə yanaşı, bir tərəfdən də na-
danlar, yaramazlar, var-dövlət hərisləri, vətənsizlər, vətəni satanlar… 
 236
Zəlimxan həyatda nə qədər həlimdirsə, öz poeziyası ilə belələrinə 
amansızdır:  
 
Sənin kimilərin sayı çox olsa,  
Dəyməzdi qəpiyə, quruşa dünya.  
Nankorla, bədxahla əlbəyaxada 
Qalardı vuruşa-vuruşa dünya.  
 
Zəlimxan poeziyası getdikcə müdrikləşir, daha dolğun ictimai-
siyasi rəng alır. Onun poeziyası el qəlbindən süzülüb gəlir və elin qəl-
binə təsir edir.  
El sözünə böyük hörmət bəsləyən şair el sözlərini şeirlərinin 
canında, kitablarının adında yaşadır: ”Yolum eldən başlanıb”, ”Biz bir 
elin butasıyıq”, ”Od aldığım ocaqlar”, ”Ziyarətin qəbul olsun” və s. 
kitab adları bunu aydın göstərir.  
Bu günlərdə son dərəcə nəfis şəkildə çap etdirdiyi ”Bir əli 
torpaqda, bir əli haqda” kitabı bizim əsrin son günlərinin növbəti 
minilliyə qiymətli  töhfəsidir. 
Əsərlərinin yayılma coğrafiyası da genişdir. Şeirləri İranda, 
Türkiyədə, İraqda çap olunur.  
Zəlimxan bir sıra maraqlı poemaların müəllifidir. ”Göyçə dər-
di” poeması şairin ürək qanı ilə yazılmışdır:  
 
Vətən dərdi - göyüm-göyüm göynərəm,  
Vətən dərdi - sızım-sızım sızlaram -  
 
deyən şair Ələsgər yurdunun kədərini ağır və dəhşətli bir yük kimi 
daşıyır. Bu dərd dəfələrlə xalqımızın başı üzərinə kölgə salıb keçib, 
hələ vaxtilə Ələsgər qələmi ilə qeydə alınıb:  
 
Xaçpərəstlə düşdü bund inqilabı,  
Odur ki bağlanıb yolların, dağlar! 
 
”Göyçə dərdi” drama çevrilib, ”Didərginlər” tamaşasının 
yaranmasına, didərginlərin ədəbiyyatımızda ilk səhnə təcəssümünə 
səbəb olub.  
Aşıq Ələsgər haqqında poeması əsasında televiziya tamaşası 
yaradılıb. ”Saz”, ”Yunus Əmrə” poemaları geniş şöhrət qazanıb.  
Zəlimxan şairdir, buna söz yoxdur. Onu bu xalqa sevdirən, 
İranda, Türkiyədə şöhrətləndirən mühüm bir keyfiyyəti var: Zəlimxan 
 237
aratordur, yüksək natiqlik məharətinə malikdir. Bu son günlərdə onun 
respublika dövlət filarmoniyasındakı, müxtəlif şeir məclislərindəki 
alovlu çıxışları pərəstişkarlarını daha çox riqqətə gətirmişdir.  
Zəlimxan poeziya meylli hər bir məclis üçün daim hazırdır. 
Məsələnin  mahiyyətinə varmaqla, fikrini saysız poeziya nümunələri 
ilə əsaslandırmaqda ustadır. Yüksək hafizəsi, yaddaşı ona böyük 
şöhrət qazandırmışdır. Nizami Gəncəvinin müasiri və adaşı, o dövrün 
görkəmli ədəbiyyatşünas alimi Nizami Əruzi yazırdı: ”Şair gənc 
yaşlarından öz sələflərindən beşinin iyirmi min və öz müasirlərinin on 
min misra şerini əzbərləməsə, daima böyük şairlərin divanlarını mü-
taliə edib, onların şeir qüdrətini, sənətkarlıq sirrini öyrənməsə, onların 
nailiyyət və nöqsanlarını təhlil edib öz təbinin səhifəsinə həkk etməsə, 
heç vaxt söz zirvəsinə ucala bilməz və onun fitri istedadı qüdrət kəsb 
edə bilməz.” 
Zəlimxan, bəlkə də, yeganə şairdir ki, bizim klassik ədəbiy-
yatın, bizim el sənətkarlarının ən yüksək yaradıcılıq incilərini əzbər 
bilir, müasiri olan şairlərin ən gözəl şeirlərini əzbər bilir. Yeganə 
şairdir ki, öz qələmindən çıxan bütün şeirləri yaddaşına həkk etmişdir 
və lazım gəldikdə böyük, kiçik məclislərdə öz yaddaşı ilə 
dinləyicilərini heyran edə bilir.  
Mən dəfələrlə Pedaqoji Universitetdə Zəlimxanla görüş 
keçirmişəm. Onu müxtəlif görüşlərə dəvət etmişəm. Bunun üçün 
arator şairin hazırlaşmaq ehtiyacını heç vaxt hiss etməmişəm. Biz 
Zəlimxanın şeri vərəqdən oxuduğunun şahidi olmamışıq.  
Zəlimxanı öz şirin poeziyası ilə sevdirən, el arasında şan-
şöhrət sahibi edən onun bu keyfiyyətidir, xalqa qovuşma 
qabiliyyətidir. Xoşbəxtliyi orasındadır ki, Zəlimxan böyük tarixi 
hadisələrin qaynar qazanındadır. Xoşbəxtliyi ondadır ki, təbiət ona 
böyük ilham vermişdir və o bu ilhamı öz yorulmaz zəhməti ilə 
qanadlandırmağı bacarır.  
Zəlimxan bir şerində deyir:  
 
Ağrımayan ürək ola, baş ola,  
Can sirdaşım torpaq ola, daş ola.  
Arzuların sayı qədər yaş ola, 
Ömür verəm xidmətinə bu xalqın. 
 
 
İndi Zəlimxan bir şair kimi, bir millət vəkili kimi öz xalqının 
xidmətindədir. Bu yolda ona arzuların sayı qədər ömür və yeni 
 238
yaradıcılıq uğurları arzu edirik.  
 
1989 — 1997 
 
 239
İSTİQLAL ŞAİRİ, AZADLIQ FƏDAİSİ 
 
SÖHRAB TAHİR - 70 
 
Şair mövzu axtarmaz, mövzu özü şairi tapar. Mövzu bir dərd 
olar, sevincli-kədərli, şirinli-acılı bir duyğu olar, şair qəlbinə dolar, 
ona rahatlıq verməz. Dağın, meşənin, çölün, çəmənin, çiçəyin, 
vətənin, xalqın, elin, yerin, göyün səsi şair ürəyini ehtizaza gətirər, şair 
qələmindən misra-misra süzülər, insanlara sevinc gətirər, onu qəm 
silsiləsinə bağlayar.  
Əsl şair haqqında düşünəndə ulu Şəhriyarın sözləri yada dü-
şür:  
 Şair şam kimidir, şam özü yanar,  
 Özgənin süfrəsi nura boyanar.  
 
50 ildir ki, Söhrab Tahir şimallı-cənublu Azərbaycana ürək 
zərrələrini göndərir, nur paylayır.  
İlk şerini 50 il əvvəl çap etdirib. O zaman çap etdirib ki, onda 
hələ Cənubi Azərbaycanda azadlıq hərəkatı qan içində boğulmamışdı. 
O zaman çox gənc olan Söhrabı gələcək döyüşlərə hazırlamaq üçün 
Şimala - Bakıya hərbi məktəbdə oxumağa göndərirdilər. Hələ o zaman 
Söhrab bilmirdi ki, bu ayrılıq uzun çəkəcək, bir də 30 il sonra o 
yerlərə ayaq basa biləcək, göz yaşları içərisində torpağa sərilib onu 
qucaqlayacaq, ovuclayacaq və bu zaman xalq şairi Süleyman 
Rüstəmin ”Bir ovuc torpaq” şeri yadına düşəcək, ”Bir ovuc torpağ”a 
”Bir ovuc torpaq” şeri ilə cavab yazacaq:  
 
 Mən xoşbəxt olmadım, döyüşçü oldum,  
 Barı ovcumdakı xoşbəxt olaydı.  
 
Söhrab ”döyüşçü oldum” desə də, o vaxtdan qələmlə vuruşa 
bildi, torpaq həsrəti, azadlıq arzuları ürək qanı ilə yazılmış 30-dan 
artıq kitabın - 55 poemanın, 4 romanın, 11 povestin və şairin özünün 
də sayını bilmədiyi yüzlərlə şerin meydana çıxmasına səbəb oldu.  
Söhrab Tahir nədən yazmayıb!? Bu dünyanın hansı ağrı-acısı 
onun həssas qəlbini titrətməyib? Şeir kitablarını vərəqlədikcə şair qəl-
bində məhəbbət və nifrətin sonsuzluğu ilə qarşılaşırıq. Şair bu gü-
nümüzdən də yazıb, keçmişimizdən də.Qəhrəmanları da qələmə alıb, 
nadan və yaramazları, vətən xainlərini də. Torpaqdan da yazıb, insan-
dan da. İnsanın çiçəkli arzularını da qeydə alıb, faciə və fəlakətlərini 
 240
də. Şeirlər də yazıb, dastanlar da yaradıb. Söhrab Tahirin 50 illik 
yaradıcılığı Araz çayının hər iki sahilində yaşayan azərbaycanlıların 
bədii tarixidir, həyat yoludur.  
Elə mövzular var ki, onlar şairi hər gün, hər saat, hər dəqiqə, 
hər saniyə dindirib, düşündürüb. AZADLIQ, Parçalanmış, ikiyə bö-
lünmüş AZƏRBAYCANIN BİRLİYİ ideyası! Bu mövzular Söhrabın 
ömür kitabının səhifələrində baş hərflərlə yazılıb. Mövzular içərisində 
bu mövzular Söhrab poeziyasının şah damarıdır. Əslində, bunlar 
mövzu deyil, bir oddur, alovdur Söhrab poeziyasında - şairin özünü də 
yandırır, oxucularını da! Bu od onun yaradıcılığında heç vaxt öləzimir. 
Şair daim onu ətəkləyir, közərdir, alova, yanğına, yanğıya çevirir.  
Azadlıq, vətən torpaqlarının birliyi, ikiyə bölünməyin 
dəhşətlərindən doğan ağrılar Söhrab Tahir yaradıcılığında geniş yer 
tutur:  
 
 Azad qardaşım var, onunla xoşam;  
 Mən gərək sahili sahilə qoşam.  
 
 İki bölünməkdən elə qorxmuşam,  
 Çöpü də ikiyə bölmərəm daha.  
 
Dünyaya göz açdığı, o torpaqlara həsrət qaldığı gündən 
Söhrab özünü bu iki ölkənin, parçalanmış, ikiyə bölünmüş xalqın hər 
ikisinin övladı, hər ikisinin vətəndaşı sayır:  
 
 Mən iki ölkənin vətəndaşıyam,  
 İki taleyimi gərək yaşıyam...  
  
 Öləndə kəfənim ikiqat olsun,  
 Mən həm o tayınam, həm də bu tayın...  
 
Tarixin tərs gedişi, zor dünyasının bəlaları xalqın alın yazısını 
tərsə yozub:  
 Sən soldan açırsan dərs kitabını,  
 Mən sağdan açıram, yazımız tərsdir.  
 
”Yazımız tərsdir” - tərs yazılıb alın yazımız! Bu ”alın 
yazısını” yalnız azadlıq mübarizəsi dəyişə bilər:          
Azadlıq! Var buna mənim də haqqım! 
 Azadlıq! Çevrildim qan dəryasına! 
 241
 Hər dəfə beş yüz min ər verdi xalqım,  
 ”Azadlıq” sözünün qan bahasına.  
”Azərbaycan” poeması Azərbaycanı didib-parçalamağa, onu 
gündə bir qonşunun əli ilə udmağa çalışanlara, istiqlal düşmənlərinə 
sonsuz nifrət və qəzəblə yazılmışdır:  
  
 Udma onu, o, qılıncdır,  
 Tamahını doğrayacaq! 
 Bir əbədi od-alovdur,  
 Varlığını yaxacaq o! 
 
Şair 1979-cu il İran inqilabından çox şey gözləyirdi. İstiqlal və 
azadlıq arzularının çiçək açacağını, ana yurdun xoş günündə bir ziyalı, 
bir şair kimi onun qulluğunda duracağını güman edirdi. Lakin əliyalın, 
yumruqla döyüşən xalqın üzərinə yeridilən zirehli tanklar 70 min 
şəhid məzarının yaranmasına səbəb oldu:  
 
 Hər məzar üstündə ağlayan ana 
 Şəhid oğulların baş daşlarıdır...  
 
Şəhidlər məzarıstanında bir döyüşçü kimi öz yerini, öz 
məzarını axtaran, şəhidlərin baş daşlarını öpən şairə el ağsaqqalı atası 
bu öpüşü də rəva görmür:  
 
 Öpmə, öpüş nədir - bilməyib onlar,  
 Öpərsən, oyanar nakam cavanlar.  
 
Şairin 79-cu ildə təsvir etdiyi şəhid məzarlarını on il sonra 
Bakıda - Şəhidlər xiyabanında gördük. Şeirdə nifrət də var, ”şitil” - 
ümid də:  
 Tanklar şahın bəbəyindən 
 Qopan şimşək! 
 Tank altında qalan uşaq 
 Azadlığın şitilidir...  
 
İrtica qüvvələri, ömür boyu şahlıq rejiminə qarşı vuruşmuş, öz 
mübarizəsini davam etdirmək üçün Sovet İttifaqında daldalanmış 
fədailərin 79-cu il inqilabından sonra da öz vətəninə qayıtmasına 
imkan vermirdilər. Xalq, vətən, məslək nə olduğunu bilməyən bu cür 
qüvvələrə şairin qəlbi üsyan edir:  
 242
 
 Mən özgəyə bağlansaydım,  
 Otuz üç il yuxularda 
 Yüyürməzdim vətənimə,  
 Təbriz adı tikdirməzdim,  
 Qabaqcadan tikdirdiyim kəfənimə.  
 
Vətən həsrəti ilə qovrulan, öz ”qərib” həyatı ilə qardaş-bacı-
larını ağladan şair məsləksiz insanları qəlb ağrıdan bir dil ilə başa 
salır:  
 Otuz beş il qürbət yerdə 
 Haqq danışan ədibəm mən.  
 Otuz beş il qardaşıma 
 Deyirəm ki, ”qəribəm mən”.  
 
Şair Sovet dövründə Azərbaycanın İran və Rusiya tərəfindən 
ikiyə bölünməsini ustalıqla senzuradan keçirə bilirdi. 1980-ci ildə ya-
zıçı İsa Hüseynova həsr etdiyi ”Qurban” şerində cənubun yüz yetmiş 
illik İran əsarətini, şimalda 20-ci ildə qurulmuş Sovet respublikasını 
nəzərə alaraq yazırdı:  
 
 Mən gizli ağlaram, hamı yatanda,  
 Gecə yağışıyam, günəş batanda.  
 Mənim yüz yetmişə yaşım çatanda 
 Sənin altmışlaşan yaşına qurban.  
 
Söhrab şah misralarını, şah beytlərini, ən gözəl şeirlərini, ən 
gözəl çıxışlarını ikiyə bölünməyin ağrı və dəhşətlərinə, azadlıq və bir-
lik, vətənin birliyi arzularının ifadəsinə yönəltmişdir. Mən onu həmişə 
belə görmüşəm, həmişə belə oxumuşam.  
60-cı ilin yadımda olmayan bir ayında V.İ.Lenin adına APİ-
nin böyük zalında görüş keçirilirdi. O görüşdən yadımda qalan 
Rübabə xanımın - Rübabə Muradovanın və Söhrab Tahirin 
çıxışlarıdır. Əslində, Rübabə xanımın da yadda qalmasının səbəbi 
Söhrab Tahirdir. Rübabə xanımın yoğun hörükləri, qalın qara qaşları 
vardı. Qalın qara qaşlar qeyri-adi bir şəkildə ortada birləşirdi və bunlar 
tamaşaçıda heyrət doğururdu. Bu heyrəti uzun sürən gurultulu 
alqışlarla müşayiət edilən Söhrabın oxuduğu və qeyri-adi qaşlar kimi, 
qeyri-adi şəkildə yerinə düşən  son misraları oldu:  
 Bu iki torpaq da birləşəcəkdir,  
 243
 Sənin çatma qaşın birləşən kimi.  
 
1962-ci ildə M.F.Axundovun anadan olmasının 150 illiyi 
təntənəli qeyd edilirdi. ”Azərbaycan” jurnalında Söhrabın bir silsilə 
şerini oxudum. M.F.Axundova həsr etdiyi şerin son bəndi o zamandan 
yaddaşıma həkk olub:  
 
 Təbrizdə heykəlin yoxdur bəs nədən? 
 Sənsiz Təbrizin də üzü gülməyir.  
 Sən elə böyüksən, elə böyüksən,  
 Zaman heykəlini tökə bilməyir.  
 
Söhrab Tahir bir şair, bir ziyalı, bir şəxsiyyət kimi seçilən, se-
vilən insandır.  
Bir şair ki 50 il eyni məqsəd, eyni amal uğrunda mübarizə 
apara, zəmanənin heç bir sınağı onu yolundan döndərə bilməyə, o, 
qəhrəmandır! 
Bir şair ki S.Vurğun, S.Rüstəm, R.Rza kimi sənətkarların 
qaldırdığı azadlıq, birlik ideyalarını üsyankarlıqla davam etdirə, o, üs-
yankar şairdir! 
Bir şair ki 70 yaşlarında ipək kimi gözəl ola, ürəyi güzgü kimi 
saf və təmiz ola, qəlbi bəşəri arzularla döyünə, o, 70 yaşında da cavan 
olar, gözəl olar.  
Bütün bunları nəzərə aldıqda, Söhrab Tahirin başqa bir şairə 
həsr etdiyi aşağıdakı misraları onun özünə aid edirəm:  
  
Şairlər içində bir qəhrəmansan! 
 Köhnə şerimizdə təzə üsyansan! 
 Yetmiş yaşında da bizdən cavansan! 
 Belə gənc qalmağı bizə də öyrət.  
 
Əziz qardaşım! Arzuların böyükdür! Sənin arzuların bizim 
arzumuzdur! 
Allah sənə o qədər ömür versin ki, arzuların çiçək açsın, vahid 
bir ölkənin iri qan damarı olan Araz çayını sərhəd nişanəsi kimi daha 
heç kəs qınamasın! 
 
31. 05. 96.  
 244
 
 
 
 
 
 
RƏYLƏR 
MÜLAHİZƏLƏR 
 
 
 
 
ÜSLUBLAR VƏ ƏDƏBİ NORMALAR 
 
İçərisində olduğumuz minilliyin son əsri - Oktyabr səhəri ilə 
başladı. Lakin buradan on yeddi il yenə köhnə tarixin payına düşür...  
Bu on yeddi il son dərəcə keşməkeşli, təzadlı illər idi. Az 
müddəti əhatə edən bu illərdə - mədəni, ictimai, iqtisadi, ideoloji 
irəliləyişə zidd olan qüvvələrin gücləndiyi, imperializmin təbiətindən 
doğan bəlaların geniş ictimai xarakter aldığı bir dövrdə bütün cəbhə 
boyu döyüş meydanına atılan əsas qüvvələr də böyüyüb mətinləşdi, 
odlar-alovlar içərisində bərkiyərək dirçəldi.  
Sonrakı 60 ildə biz həmişə bu illəri xatırlamışıq, bu illərə 
dəfələrlə baş vurmuşuq, bu illəri öyrənmişik.  
Dövrün problemləri çox idi. Xalqın varlığı, millətin 
milliliyinin ilkin şərtləri onun dili ilə bağlı olduğundan dil məsələsi, 
milli dilə münasibət gələcək uğrunda mübarizədə öz mərkəzi mövqeyi 
ilə diqqəti daha çox cəlb etmiş, daha çox seçilmişdir. Filoloq və 
tarixçilərimiz bu mübarizənin həqiqi mənzərəsini yaratmaq üçün çox 
çalışmış, böyük iş görmüşlər. Bir neçə il əvvəl professor Tofiq İsmayıl 
oğlu Hacıyev ”Satira dili” (1975) kitabı ilə yüksək satira sənəti 
fonunda bizi bu dövrün bir sıra dil problemləri ilə tanış etmişdi. 
Müəllifin yeni kitabı - ”XX əsrin əvvəllərində Azərbaycan ədəbi dili” 
(”Maarif”, 1977; elmi redaktoru dos. Ə. Bağırov) əsəri isə milli ədəbi 
dilimizin XX əsrin əvvəlinə aid əsas problemlərinin küll halında 
 245
tədqiqinə həsr olunmuşdur.  
Kitabla tanışlıq nəticəsində ədəbi dilimizin o dövrkü üslubları, 
dil və dilçilik məsələləri, fonetik, leksik, morfoloji və sintaktik nor-
malar haqqında ətraflı məlumat alırıq; fakt və ümumiləşdirmələrlə 
təsəvvürümüz dərinləşir, daha qaranlıq nöqtələrə nüfuz edə bilirik, 
sanki 60 il ayrıldığımız dövrə yenidən daxil oluruq.  
Bu əsərin üzərində işləyərkən müəllifi nələr düşündürmüşdür? 
Müasir oxucunu nə düşündürür? Əsrimizin əvvəlinə məxsus nələri 
bilmək istərdik? 
Şübhəsiz, bu düşüncələrimiz filoloji aspektdə olmalıdır.  
”Milli dil” anlayışı çox vaxt əcnəbi dilə qarşı duran dil, ana 
dili mənasında başa düşülür. Terminoloji mənada isə millətin dili kimi 
dərk olunur. Buradan meydana çıxan qənaət də məntiqidir: milli dil 
millətin formalaşması ilə paralel formalaşmalıdır. Buna görə də milli 
dilin yaranması üçün dilin quruluş elementlərinin sabitləşməsi kifayət 
deyildir; kifayət olsa idi, milli dil XVII əsrin ortalarından və xüsusən 
Vaqif, Vidadi əsrində yaranmış olardı. Çünki Azərbaycan ədəbi 
dilinin fonetik, qrammatik və leksik sabitləşməsi məhz bu dövrlə 
bağlıdır. Milli dil özündən əvvəlki dövrlərin dil zənginliklərini 
ümumiləşdirməli idi. Bunun üçün əsas faktorlar - milli dilin ictimai-
funksional atributları meydanda olmalı idi. Əsərin ilk səhifələrindən 
sistemli tədqiqi və təhlili ilə tanış olduğumuz bu faktorlar, məlum 
olduğu üzrə, XIX əsrin ikinci yarısından yaranmağa başlayır və son-
rakı əsrin ilk illərindən özünü hər cəhətdən dolğun şəkildə göstərir.* 
Yeddi əsrə qədər bir müddətdə fəaliyyət göstərən bədii üslubun güclü 
paralelləri ortaya çıxır. Müəllifin ifadələri ilə desək: ”Əkinçi”ni 
yaradan tarixi şərait publisist üslubu elan edir; ”Səhnə öz 
dinləyicilərinə əyani surətdə ədəbi nitq aşılayır”, siyasi tətil və 
mitinqlərdə müxtəlif rayonları təmsil edən fəhlələr marksist nitqlərə 
qulaq asır, intibahnamələr oxuyur; rus, erməni, gürcü və başqa 
xalqların nümayəndələri ilə ünsiyyət ”azərbaycanlılarda ədəbi dil 
hissini gücləndirir, dil normasını kamilləşdirmək ibrəti aşılayır.” Artıq 
bu dövrdə üslubların hamısı - bədii üslub, publisist üslub, rəsmi-
epistolyar üslub, elmi üslub və s. meydanda idi. Yazılı və şifahi nitq 
bir-birinə yaxınlaşır, qaynayıb-qarışır.  
Dövrün qüvvələr nisbətinə əsər boyu diqqət yetirilmişdir. Dil 
məsələsində, milli dilə münasibətdə cəmiyyət iki qütbə parçalanmışdı: 
                                                          
* Ïðîôåññîðóí äà, ìÿíèì äÿ áóðàäàêû ôèêèðëÿðèìèçè ñîíðàêû àðàøäûðìàëàð òÿê-
çèá åäèð. Áàõ: Ã.Êàçûìîâ. Ãóðáàíè âÿ ïîåòèêàñû, Áàêû, 1996, ñ.152-158. 
 246
bir tərəfdən, mütərəqqi qüvvələr milli dilin qayğısına qalır, onu xəlqi 
prinsiplər üzrə inkişaf etdirmək yolunda min bir əzaba dözməli olur, 
bir tərəfdən də digər qütbü təmsil edənlər ”böyük Mirzə Fətəlinin 
əkdiyi toxumlar yenicə cücərirkən onun rişəsini qoparmaq istəyirlər.” 
Ədəbi dil tarixi dedikdə, ilk növbədə, üslublar tarixi göz 
önünə gəlir. Buna görə də müəllif əvvəlcə üslublardan başlayır. XX 
əsrin əvvəllərində ədəbi dilə hansı üslubların xidmət etdiyini və 
onların mövqeyini araşdırır.  
Füyuzatçılar özlərini ali üslub nümayəndələri saysalar da, 
”yad mühitə can atdıqlarından” onların yazıları ədəbi dilin ümumi 
inkişaf istiqamətindən kənarda qalır və buna görə də müəllif bu dövr-
də haqlı olaraq ”ali üslub” və buna müvafiq olaraq ”aşağı üslub” kimi 
üslublar göstərməyi lazım bilmir. Habelə bu dövrdə canlı dilin 
elementləri mütərəqqi qüvvələrin qələmi ilə yazılı dilə daha çox daxil 
edildiyindən ”kitab üslubu”, ”danışıq üslubu” kimi üslubi ayırmalara 
da ehtiyac duyulmamışdır. Bu, Mirzə Fətəlinin başlamış olduğu böyük 
işin - canlı dili ədəbiyyata daxil etmək işinin çətin bir şəraitdə 
reallaşmasından irəli gəlmişdir.  
Bütün əvvəlki dövrlərdə olduğu kimi, XX əsrin əvvəllərində 
də ədəbi dilin mühüm bir qolu - bədii üslub əsas və aparıcı mövqeyə 
malik olmuşdur. Lakin əvvəlkindən hal-keyfiyyət fərqi kimi təzahür 
edən bir faktor diqqəti daha çox cəlb edir: realist nəsr dili bu dövrdə 
təkmilləşir, genişlənir və o dərəcəyə çatır ki, ”poeziyanı bədii fikrin 
ifadə formasındakı hegemonluqdan çıxarır.” 
Bu dövrün sənət dilini, bədii üslubu müəllif satirik dil, 
romantik dil, realist-romantik dil, uşaq ədəbiyyatı dili, folklor dili 
kimi mikrosistemlərə ayırmışdır. Dil materialına münasibətə görə 
müəyyənləşdirilmiş bu cür bölgü o dövrün sənət adamlarının ideya-
siyasi səciyyəsinə obyektiv müdaxilə imkanı da yaratmışdır.  
Azərbaycan milli təfəkkürü tarixində olduğu kimi, dilimizin 
tarixində də XX əsrin satirası - Mirzə Cəlil, Ə.Haqverdiyev, 
Ü.Hacıbəyov, Sabir satirası xüsusi mərhələ sayılır. Bədii üslubun heç 
bir mikrosistemi heç bir tarixdə milli ədəbi dilimizə bu dövrün satirik 
ədəbiyyatı qədər xidmət edə bilməmişdir. Bədii dilin üslubi-semantik 
cəhətdən genişlənmə və zənginləşməsində əsas ağırlıq bu dövrdə 
satirik ədəbiyyatın üzərinə düşmüşdür. Buna görə də müəllif satirik dil 
üçün səciyyəvi olan əsas cizgiləri müəyyənləşdirməyə xüsusi fikir 
vermişdir. Lakin bu sahəyə dair xüsusi monoqrafiyası (”Satira dili”) 
olduğundan əsas əlamətlərin xülasəsi ilə kifayətlənməli olmuşdur. 
Xalq danışıq dilinə maksimum yaxınlıq, lüğətdə və sintaksisdə bir qə-
 247
dər loruluq, məişət leksikasının ictimai-siyasi məna ilə 
dolğunlaşdırılması, satirik çoxmənalılıq, əsil mətləbin çox zaman 
kinayə ilə verilməsi, tipin öz dili ilə ifşası üsulu -  müəllifin yığcam 
şəkildə qeyd etdiyi əsas xüsusiyyətlər bunlardır.  
Ədəbiyyatımızda XX əsrin romantikləri xüsusi yer tutur. 
Onları satiriklərlə birləşdirən yeganə fakt, müəllifin göstərdiyi kimi, 
bədiilik faktıdır. Dil materialından istifadəyə gəldikdə, romantiklərin 
üslubu ilə başqa üslublar arasında çox böyük fərq var.  
Müəllifin fikrincə, romantik üslub XIX əsrin sonlarından 
fəaliyyətə başlayan ”Tərcüman”ın dil təcrübəsinə əsaslanır. Sonralar 
”Həyat” qəzeti bu təcrübəni genişləndirir, ”Füyuzat” isə davam etdirir. 
Buna görə də romantiklərin, xüsusən Hadinin dili ana dilinə təmas edə 
bilməmiş, öz norması ilə Azərbaycan mədəni, ictimai mühitinə bir növ 
köçürmə olmuşdur. ”Füyuzat” və ”Şəlalə” kimi mətbuat orqanlarından 
qidalanan M.Hadinin dilini müəllif böyük satirik Sabirin dili ilə 
müqayisə edərək ”Molla Nəsrəddin” və ”Füyuzat” arasındakı fərqi 
düstur şəklində belə göstərir: ”Molla Nəsrəddin” Sabir üçün nədirsə və 
ya Sabir ”Molla Nəsrəddin” üçün kimdirsə, ”Füyuzat” da Hadi üçün 
odur və ya Hadi ”Füyuzat” üçün həmindir.”  
Romantik üslubun inkişaf yolu mənzum dram janrının 
yaradıcısı H.Cavidin və görkəmli şair M. Hadinin dil nümunələri 
əsasında izlənmişdir. Müəllif göstərir ki, nadir sənətkarlardan olan 
Cavidin söz ustalığı, zərif şairanəliyi türk (osmanlı) dili norması 
zəminində reallaşmışdır. İlk dəfə olaraq Cavid bədii fikri forma 
məcburiyyətindən xilas etmiş, misranı tamamlamaq naminə lazımsız 
sözlər işlətməkdən imtina etmişdir.  
Kitabda M.Hadinin dilinə məxsus cəhətlər müəllifin qəlb 
ağrıları ilə 1ifadə olunmuşdur. Hadi böyük sənətkardır. Yaradıcı 
təxəyyülünün fəlsəfiliyinə, kamilliyinə, obrazlar sisteminin 
rəngarəngliyinə, müasirliyinə, lüğət tutumunun həcmliliyinə görə 
müəllif onu XX əsrin Mirzə Cəlil, Sabir, Cavid kimi dühaları ilə 
yanaşı, dörd böyük dühadan biri kimi xarakterizə edir.  
Hadi böyük şairdir, lakin bu böyük istedadın yolu uğurlu 
olmamışdır...  
Bəzi klassiklərimizdə olduğu kimi, M.Hadinin bədii dilində də 
yazılı ədəbi dildə məhdudlaşan, canlı dilə daxil ola bilməyən, 
sabitləşmə imkanına malik olmayan ərəb, fars söz və tərkibləri vardır. 
Lakin Füzuli, Sabir kimi sənətkarlarda belə söz və tərkiblər asanlıqla 
anlaşıldığı, mətn mühiti ilə bağlı olaraq şairin nə demək istədiyi başa 
düşüldüyü halda, M.Hadinin dilində çox vaxt ümumən ”naməlum 
 248
mənalı sözlər məlumları da məchullaşdırır”, məlumlar məchulu 
aydınlaşdırmaq üçün heç bir işıq ucu göstərə bilmir; ”... çiçək açacaq 
mətləblər anlaşılmaz sözlərin içində qaranlıq zindana düşür, oxucuya 
çatmaq üçün çırpınır və anlaşılmazlıq zülmətində boğulur, solur, öz 
gözəl obrazını itirir”, ”dil ilan kimi qıvrılıb-açılır, əzab çəkir.” Hadi 
sanki ən qəliz alınmaları işlətməyi sevir: ”Nəsimi kövn işlədir, Hadi 
əkvan, Füzuli tərk işlədir, Hadi mətruk, S. Əzim tələb işlədir, Hadi 
mətlub, Sabir fikirli işlədir, Hadi məfkur və s.” Hadidə anlaşılmamaq 
qorxusu üçün narahatlıq duyulmur. Müəllifin fikrincə, bu onunla 
əlaqədardır ki, Sabirin izafətləri Füzuli ladında, Füzuli tərzində 
qurulduğu halda, Hadinin dili türk ədəbi dili zəminində 
müəyyənləşmişdir. Bir mənfi hal da budur ki, Hadi heç olmasa, türk 
ədəbi dilini H.Cavid kimi türk xalq dilindən, ünsiyyətdən 
öyrənməmişdir; Hadi türk ədəbi dilini türk klassiklərinin əsərlərindən 
və ”Füyuzat” kimi mətbuat orqanından öyrənmişdir. Bu dildə isə, 
məlumdur ki, türkizmlər ərəb, fars söz və tərkibləri ilə çulğaşmış 
şəkildə idi. Elə buna görə də ərəbizmlər, farsizmlər romantiklərdə, 
xüsusən də Hadinin dilində ”üslub arxitektonikasının qurulmasında 
əsas material” olmuşdur. Elə buna görə də ərəb, fars sözləri azalan 
kimi, türk zəminində olsa da, M.Hadinin dili anlaşılmağa başlayır: 
”Bakıyordu üzü mənim sarı, Öpüyordu gözüm o rüxsarı...” M. Hadidə 
”... yer-yer olmaq, göz-göz olmaq, səf-səf olmaq kimi xəlqi ifadələr 
görünən kimi oxucunun zehni istirahət edir,” Hadinin fikri anlaşılan 
kimi, ”öz munisliyi ilə oxucunu heyran edir.” 
Bizim təəssüratımıza görə, H.Cavid və M.Hadinin dili türk zə-
mininə əsaslansa da, nə xalis türk, nə də Azərbaycan dilidir. Onların 
bədii dili bu iki dilin müəyyən nisbətdə qovuşuğundan ibarətdir ki, 
konkret hallarda bu və ya digər dilin elementləri üstünləşə bilir. 
Onların dili ”ortaq türk dili” ideyasından doğur.  
Satirik üslubun nümayəndələri ədəbi-bədii dili xəlqiləşdirmək 
üçün onu ifrat dərəcədə lorulaşdırır, romantiklər isə ortaq ədəbi dil 
yaratmaq üçün yad dillərin materiallarına öz əsərlərində geniş yer 
verirlər. Satiriklərdə ərəb, fars, türk sözləri çox vaxt kinayə, satira 
materialıdırsa, romantiklərdə belə sözlər ”ali üslub” naminə bədii dilə 
daxil edilmişdir. N.Vəzirov, A.Səhhət, S.S.Axundov, Y.V.Çəmən-
zəminli, A.Şaiq və başqaları isə belə bir dövrdə orta mövqe tuturlar. 
Müəllif bunları ”realist-romantik” və ya ”lirik-realist” yazıçılar adlan-
dırır. Şübhəsiz, müəllifin bu cür qruplaşdırması doğru müşahidənin 
nəticəsidir və bunu həmin yazıçıların dil xüsusiyyətləri barədə 
verilmiş nəticələr də təsdiq edir. Realist-romantiklər öz əsərlərində 
 249
bizim klassik dilin ən gözəl ənənələrini davam etdirmişlər. Nitq 
mədəniyyətinə, cümlənin düzgün sintaktik tərtibinə görə onların dili 
xüsusilə seçilir. Qısa cümlələrə geniş yer vermələri, alınmalara 
diqqətlə yanaşmaları, öz əsərlərində daha çox klassiklər tərəfindən 
cilalanmış sözlərdən istifadə etmələri ilə onlar hər iki əvvəlki 
mikrosistemdən fərqlənirlər. Realist-romantiklərin dilindəki səliqə və 
sığal, ədəbi normativlik diqqəti daha çox cəlb edir. Lakin işin o biri 
tərəfi də var: onlar milli ədəbi dilin leksik-semantik və frazeoloji 
inkişafında dərin iz buraxa bilmirlər, ədəbi dili canlı dilə 
yaxınlaşdırmaq sahəsində satirik yazıçılarla müqayisədə az iş görürlər.  
A.Səhhət, Sabir, A.Şaiq və S.S.Axundovla yanaşı, F.Köçərli, 
S.M.Qənizadə kimi yazıçı və alimlər uşaq ədəbiyyatı ilə dərindən 
məşğul olmuş, bədii uşaq dilinin gözəl nümunələrini yaratmışlar; uşaq 
ədəbiyyatı, bədii uşaq dili elə bir zirvəyə çatmışdır ki, hətta indi də 
həmin zirvəni fəth etmək mümkün olmur. Dil normativliyinin mü-
kəmməlliyinə görə uşaq ədəbiyyatının dili də satirik və romantik 
dildən irəli getmişdir. Ümumiyyətlə, tədqiqatdan aydın olur ki, ədəbi 
dil normalarının gözlənilməsinə görə realist-romantiklərin və uşaq 
ədəbiyyatının dili bugünkü ədəbi dil normalarına daha çox uyğun 
gəlir.  
Nəzərdən keçirdiyimiz dövrdə folklor üslubunun da rolu az 
olmamışdır; folklor dili öz fəaliyyətini genişləndirmiş, folklor 
nümunələrinin yazıya köçürülməsinə başlanmışdır.  
Bədii üslub ədəbi dilin mühüm bir qolu kimi, geniş fəaliyyət 
dairəsinə malik olsa da, yeganə olmamışdır. XIX əsrin son rübündə 
mətbuatın meydana çıxması və xüsusən yeni əsrin əvvəlində kütləvi 
şəkil alması publisist üslubun formalaşmasına səbəb olur. Məlumdur 
ki, publisist üslubun böyük bir qüvvə ilə ictimai mübarizə meydanına 
çıxması Azərbaycan mədəniyyəti tarixində yeni və mühüm bir hadisə 
idi. Publisist üslubun yaşı az olsa da, inkişaf sürəti böyük oldu və Mir-
zə Fətəli ilə başlanan bu iş az vaxt ərzində ictimai həyatda böyük rol 
oynamağa başladı, müəllifin qeyd etdiyi kimi, elə sürətlə irəlilədi ki, 
”qısa müddətdə bədii üslubun avtoritetinə və mövqeyinə şərik oldu.” 
Demokratik və inqilabi meyillər bədiilik vasitələri ilə, publisistik yolla 
ifadə olunmağa başladı və publisistika bədii dilin, bədii üslubun 
bilavasitə köməyi ilə formalaşdı. Lakin bütün publisist yazılar, 
şübhəsiz, bir rəngdə, bir keyfiyyətdə deyildi. Ona görə də müəllif 
publisist üslubun içərisindən siyasi publisist dil, bədii publisist dil, el-
mi publisist dil kimi üç rəng, üç istiqamət seçir, bunların konkret elmi 
xarakteristikasını verir, əsas əlamətlərini ümumiləşdirməyə çalışır.  
 250
Siyasi publisist dil adı altında bolşevik mətbuatının (”Qoç 
Dəvət”, ”Təkamül”, ”Yoldaş”, ”Hümmət” və bir az sonra nəşr olunan 
”Kommunist”, ”Fəhlə və mədəniyyət”, ”Al bayraq”, ”Oktyabr in-
qilabı” və s. kommunist orqanlarının) və bu mətbuat orqanlarında dərc 
olunmuş publisist yazıların dili nəzərdə tutulur. Aydındır ki, marksist-
leninçi ideologiyanın terminləri ilə oxucu kütləsini ilk dəfə bu dil tanış 
etmiş, həmin terminologiyanın əsasını ədəbi dilimizdə bu dil 
qoymuşdur. İctimai-siyasi terminoloji sözlər və birləşmələr xalqın 
dilinə buradan süzülmüşdür. Siyasi publisist üslubda yazanlar öz 
nitqlərini ədəbiləşdirmə istiqamətində qurmuş, lorulaşdırma 
meylindən çəkinmişlər. Sintaktik normalara, xüsusən söz sırasına 
ciddi əməl etmələrinə görə bunları bədii üslubun lirik-romantik qolu 
ilə müqayisə etmək olar. Müəllif publisist üslubun funksional cəhətinə 
də diqqət yetirmişdir. Siyasi publisist dil güclü çağırış hissinə, yüksək 
emosionallığa və pafosa malik olmuşdur; bu dilə yüksək ehtiraslılıq və 
polemik ton hakim idi. Həm də geniş kütlə üçün nəzərdə 
tutulduğundan bu dil sadə, aydın, anlaşıqlı olmuşdur. Müəllif bu 
barədə fikirlərini N.Nərimanov, S.M.Əfəndiyev və başqalarından 
gətirdiyi faktlarla əsaslandırır, inandırır ki, siyasi publisist dilin leksik 
mənzərəsi ədəbi dilimizin sonrakı inkişafına real təsir etmişdir. 
Tədqiqat prosesində intibahnamələrin dili və fəhlə mitinqlərində 
söylənilən tribuna nitqləri də unudulmayıb. 
XX əsrin əvvəllərində bədii publisist dil daha yüksək mövqe 
qazanmış, publisistikanın özəyini təşkil etmişdir. 
C.Məmmədquluzadə, Ə.Qəmküsar, Ü.Hacıbəyov, Ömər Faiq, 
M.S.Ordubadi və başqaları bu üslubun ölməz nümunələrini 
yaratmışlar. ”Molla Nəsrəddin” öz fikirlərini satirik publisistikanın ən 
qüdrətli nümunələri ilə Şərqə çatdırırdı. ”Bəhlul”, ”Zənbur”, ”Babayi-
Əmir” də bədii publisist üslubun inkişafında az rol oynamayıb.  
Obrazlılığı, kinayəliliyi, loru sözlərin çoxluğu, sintaktik 
quruluşunun sərbəstliyi ilə bidii publisist dil siyasi və elmi publisist 
dildən fərqlənir, bədii üslubun satirik mikrosistemi ilə uyğunluq təşkil 
edir.  
Müəllifin fikrincə, elmi-publisist dil XIX əsrin ikinci 
yarısındakı elmi-fəlsəfi üslubun içərisindən ayrılmış və yeni əsrin 
əvvəlində xüsusiləşmişdir. Bu üslub siyasi publisist dildən lüğət 
materialına, bədii publisist dildən obrazlı olmamasına görə 
fərqləndirilir; dili gah sadə, gah da ağır söz və ifadələrlə yüklənmiş 
olur ki, bu da mühərririn şəxsi meylindən, əsərin dərc olunduğu 
mətbuat orqanının istiqamətindən irəli gəlirdi.  
 251
Ədəbi dilin müstəqil qollarından biri olan elmi üslub ilə elmi-
publisist dil arasında bir yaxınlıq müşahidə olunur. Bu yaxınlıq, bir 
tərəfdən, təbiidir: elmi üslub və elmi publisist dil yaxın olmalıdır. 
Lakin müəllif bu yaxınlığın səbəbini konkret dövrü nəzərə alaraq 
başqa bir məsələ ilə də bağlayır: elmi əsərlər kitab şəklində deyil, ayrı-
ayrı qəzet və jurnallarda məqalələr şəklində dərc olunduğundan belə 
yazılar dilcə publisist yazılara uyğunlaşdırılırdı. Bu mənada 
H.Zərdabinin, F.Köçərlinin əsərləri yaxşı material verir. Müəllif gös-
tərir ki, bu dövrdə elmi üslubun dili xeyli sadələşsə də, əvvəlki 
ənənədən tam uzaqlaşa bilmir, elmi dildə əvvəlki ənənə ilə bağlı bəzi 
cəhətlər qalır. Lakin bununla belə, dil səviyyəsi, linqvistik məzmun 
baxımından elmi üslubun dili o vaxtkı elmin səviyyəsindən yüksək 
olmuşdur.  
Kitabda rəsmi-epistolyar üslubun, şəriət üslubunun 
xüsusiyyətləri barədə məlumat ədəbi dilin üslubları barədə kompleks 
təsəvvür yaradır.  
XIX əsrin əvvəllərindən Azərbaycanda ümumi siyasi, iqtisadi, 
sosioloji və mədəni dilxarici faktorlar, ekstralinqvistik amillər 
genişlənir və ölkənin şimalında milli dilin inkişafı üçün zəmin yaranır. 
Şimali Azərbaycanda ”ədəbi dil normasının müəyyənləşməsinə nəzəri 
müdaxilə, elmi dilçilik fikrinin meydana gəlməsi və dil fəaliyyətini 
nəzarət altına alması” da məhz bu dövrdən başlayır. Milli dil 
dialektfövqü elementlərlə inkişaf etdirilir. Cənubi Azərbaycanda isə 
bunun əksinə olaraq, bir durğunluq hiss olunur, klassik ənənələrin 
ədəbiləşdirmə istiqamətində inkişafı əvəzinə, ədəbi-bədii dil şivəçilik 
elementləri ilə yüklənir.  
Bütün bunları əyaniləşdirmək üçün müəllif Cənubu da 
unutmur və M.Ə.Möcüzün satira dilinin tədqiqi əsasında Cənubi 
Azərbaycanda bədii üslubun konkret, həm də tutarlı bir nümunəsini 
nəzərdən keçirir. Onu da qeyd edək ki, M.Ə.Möcüz dilinin buradakı 
tədqiq nümunəsi, ümumiyyətlə, poetik dilin elmi şərhinin ən gözəl 
nümunəsidir. Müəllif, Möcüz dilinin fonetik, leksik və qrammatik 
xüsusiyyətlərini nəzərdən keçirərək bu qənaətə gəlir ki, şairin 
dilindəki səciyyəvi cəhətlər, bir tərəfdən, şivəçiliklə bağlıdırsa, digər 
tərəfdən, satiranın tələblərindən doğur. Möcüzün şeir dili satira dilinin 
Cənub variantıdır və bu dil istər-istəməz loruluq elementləri ilə 
təmasda olmalı idi. Cənubi Azərbaycanın dil xüsusiyyətləri  Möcuz 
satirasında güclüdür. Şairin satirik söz yaradıcılığı daha qüvvətli 
olmuşdur. Bu cəhəti daha diqqətlə araşdıran müəllif ”Möcüz 
dilindəkinin ən azı onda biri özününküdür”, -deyə şairə böyük qiymət 
 252
verir. Tədqiqatdakı ümumiləşdirmələrdən aydın olur ki, Möcüz 
satirasını sevdirən cəhətlər içərisində qeyri-adi təşbihlərin, heyrətamiz 
müqayisələrin gücü böyükdür. Möcüzün təsvir obyekti onun ətalət 
içərisində məhv olan müasirləridir. Bu cəhəti nəzərə alan müəllif 
bəzən Möcüz tiplərinin ictimai mahiyyətinə nüfüz edərək onların təbii 
xarakteristikasını verir. Budur, Möcüz tiplərindən birini misal 
göstərərək, satiralardan birinin təhlili əsasında yazır: ”Bu satiranın 
obyekti adət etdiyimiz Məcnun, Fərhad, Xosrov, Rüstəm və s. deyil. 
Onun əlində Fərhad tişəsi yox, rəngü həna, dilində Məcnun qəzəlləri 
yox, həmdü səna var. Rüstəm kəməri və Rüstəm qılıncı yox, yoğun 
qurşaq və təsbih gəzdirir. Xosrov taxtü-tacının deyil, çirkli-bitli bir 
canın sahibidir. Onu bənövşə ətri məst etmir, hamam suyu 
mürgülədir...” Bu sözlər Möcüz dövrünü, onun bəhs etdiyi tipləri 
təsəvvür etmək üçün çox şey deyir.  
Möcüz haqqında söz bədii üslubun Cənub vəziyyəti haqqında 
fikri genişləndirir.  
Göründüyü kimi, əsərdə XX əsrin əvvəllərində Azərbaycan 
ədəbi dilinin üslublar sistemi elmi baxımdan ustalıqla tədqiq 
olunmuşdur. Bu kitabla, biz deyərdik ki, ədəbi dilin inkişafında 
üslubların və xüsusən bədii üslubun rolunu qiymətləndirməyin və 
əyani şəkildə göstərməyin mükəmməl bir nümunəsi verilmişdir. 
Dövrün görkəmli simaları haqqında xüsusi tədqiqat əsərlərindən ala 
bilməyəcəyimiz ümumiləşdirilmiş təəssüratı bu kitabdan ala bilirik. 
XIX əsrə qədərki və XIX əsrdəki ədəbi dilimiz barədə əldə xeyli 
tədqiqat materialı vardır. Lakin əsrimizin əvvəlinə dair ədəbi dilin 
vəziyyəti birinci dəfədir ki, belə geniş, zəngin, elmi və əhatəli tədqiq 
olunur. Onu da qeyd etmək pis olmaz ki, (bunu verdiyimiz sitatların 
nümunəsində oxucu da görür), üslublar haqqında danışılan bu kitabda 
müəllif özü də yüksək tədqiqatçılıq üslubu nümayiş etdirir. Müəllifin 
söz və ifadələri son dərəcə canlı, diri və tendensiyalıdır, həm də fikir 
siqlətinə görə oxucunu mütləq düşündürür. Bir çox müəllif tapıntıları 
həsəd doğurur. Tədqiqatın dəqiq istiqamətdə qurulması ilə yanaşı, 
hadisə və münasibətlərin şərhində obyektiv nəticələr diqqəti cəlb edir.  
Bir sıra Avropa ölkələrində dilçiliyin nəhəng addımlarla 
irəlilədiyi bir dövrdə bizdə - Azərbaycanda vəziyyət necə idi? Nəzəri-
estetik baxımdan cəmiyyəti hansı məsələlər düşündürürdü? 
Kitabdan bu suallara ətraflı cavab almaq mümkündür. Etiraf 
olunur ki, bizdə bu dövrdə həmin sahə ilə məşğul olan görkəmli dilçi 
alimlər olmamışdır. Lakin bu da etiraf olunur ki, əvvəlki dövrlərdən 
fərqli olaraq, ilk dəfə bu əsrin əvvəlində dilin nəzəri-estetik məsələləri 
 253
cəmiyyəti düşündürmüş və narahat etmişdir. Lakin zəmanə söz 
zəmanəsi yox, iş zəmanəsi olduğundan bunlar praktik ehtiyacla bağlı 
məsələlər olmuşdur. Dil məsələsi bədii fikri daha çox məşğul etmiş, 
ayrıca bədii mövzulara çevrilmişdir; ”Heç bir xalqda və heç bir zaman 
dil məsələsi XX əsrin əvvəllərində Azərbaycan bədii və bədii-publisist 
ədəbiyyatında olduğu qədər bədii fikri məşğul etməmişdir.” Ədəbi dil, 
ana dili, bədii dilin xüsusiyyətləri, dillə təfəkkürün əlaqəsi, dilin 
ictimai vəzifəsi, dil və xalqın tarixi, dil və mənəvi təkamül, başqa 
dillərdən söz almanın tərzi, dillərin qohumluğu, bədii dildə 
dialektizmlərin yeri, tərcümə dili və s. kimi məsələlər, təbii ehtiyacdan 
doğsa da, çox vaxt nəzəri problemlərlə səsləşmişdir. Qabaqcıl 
ziyalıları daim düşündürən əlifba və orfoqrafiya məsələlərini də bura 
əlavə etmək mümkündür.  
Qeyd edilənlər içərisində qızğın polemikalar doğuranı ədəbi 
dil ilə ana dilinin münasibəti olmuşdur. Bu sahədə tədqiqat 
N.Nərimanov, Ü.Hacıbəyov, C.Məmmədquluzadə, F.Köçərli, Sabir 
kimi görkəmli şəxsiyyətlərin fikir və mülahizələrinin şərhinə 
istiqamətlənmişdir. Onlar ana dilini lüzumsuz alınmalarla korlayan 
yazıçı və publisistləri ardıcıl olaraq pisləmişlər. Demokratik cəbhə 
nümayəndələri ana dilinə etinasız yanaşan, dili yad ünsürlərlə 
zibilləyən mətbuat orqanlarının hərəkət xəttini təhlil edir, aşkar şəkildə 
duyur və görürdülər ki, ”dilə yad keyfiyyətlərin nüfuz etməsi ondakı 
xalq ruhunu titrədir, milli-mənəvi yadigarları zədələyir.” Müvafiq 
mətbuat orqanlarında isə F. Köçərlinin dediyi kimi, ”təqlid etməkdə 
bir-birinə macal verməyən meymunlar” ərəb, fars, türk dillərindən 
külli miqdarda söz alıb işlətməkdə ”böyük hünər” göstərirdilər. Sabir 
universitet bitirməsə də, dil siyasətini demokratik əsaslarla başa 
düşmüş, ”Qəflətdə yatıb, ad batırıb, nam alırız biz” kimi misralarla 
ictimai-siyasi, ideoloji mübarizə aparmış, eyni zamanda milli dilə 
münasibətini bildirmiş, ad-nam qarşılaşdırması ilə milli sözləri 
alınmalarla əvəz edənləri qamçılamışdır. N.Nərimanov hələ 1906-cı 
ildə böyük vətənpərvərlik hissi ilə yazırdı: ”... millətin dilini bilməmiş 
onun dərdinə dava etmək çətindir.”  
Əsərdə imla və əlifba haqqında fikirlərin xülasəsi, qrammatika 
dərsliklərinin, bir sıra tərcümə lüğətlərinin elmi təhlili dil və dilçilik 
məsələlərinə dair mənzərəni tamamlayır. Əsərin sonrakı hissəsi ədəbi 
dil normalarının tədqiqinə həsr olunmuşdur.  
 
 
XX əsrin əvvəlindəki ədəbi dilimiz Azərbaycan ədəbi dilinin 
 254
mühüm bir mərhələsi, T.Hacıyevin ”XX əsrin əvvəllərində Azərbay-
can ədəbi dili” kitabı onun ”Azərbaycan ədəbi dili tarixi” kitabının bö-
yük bir bölməsidir.  
T.İ.Hacıyev ədəbi və bədii dil məsələləri sahəsində görkəmli 
mütəxəssisdir. Biz minilliklər yola salmış dil tariximizin 
öyrənilməsində ondan hələ çox şey gözləyirik.  
 
1978 
 255
 
MİLLİ  DİL VƏ   ONUN APARICI  ÜSLUBLARI 
 
Muradxan müəllimin - Muradxan Paşa oğlu Cahangirovun 15 
fevral 1973-cü ildə iri həcmli bir əsərinin bizim V.İ.Lenin adına APİ-
nin (indi N.Tusi adına ADPU) Azərbaycan dilçiliyi kafedrasında Ni-
zami adına Ədəbiyyat institutunun nəzəriyyə şöbəsi ilə birlikdə (prof. 
Ə.Dəmirçizadə başda olmaqla kafedranın bütün üzvləri, akad.M.C. 
Cəfərov, Y.Qarayev və başqalarının iştirakı ilə) müzakirə edildiyi, 
əsərin doktorluq dissertasiyasının tələblərinə tam cavab verdiyinin 
qeyd olunduğu, adının ”Azərbaycan milli ədəbi dilinin təşəkkülü” şək-
lində dəqiqləşdirildiyi bugünki kimi yadımdadır. Bu da yaxşı yadım-
dadır ki, ”Çap məsələsi necədir?” sualına Muradxan müəllim: ”Çap 
olunmayıb, bir sıra yazılarım var, onlardan da qəti imtina edirəm” 
dedikdə, biz həm təəccübləndik, həm də müəllifi başa düşdük: o bəlkə 
də bütövlükdə faktları nəzərdən keçirmədən, tam ümumiləşdirmə 
aparmadan çap etdirdiyi məqalələrindən imtina edirdi. Və etdi də. 
Başqa mülahizələri də vardı. O qədər gözlədi ki, əsl tədqiqatını 
bütövlükdə meydana çıxara bildi - iki ciddi monoqrafiya (”Azərbay-
can milli ədəbi dilinin təşəkkülü”, I hissə; ”Milli təşəkkül dövründə 
Azərbaycan ədəbi dilinin aparıcı üslubları;” II hissə) - biri 1978-də, 
digəri, nəhayət, 1989-da işıq üzü gördü.  
Bu başdan tam məsuliyyətlə qeyd edə bilərəm ki, bunlar elə 
əsərlərdir ki, vaxt keçəcək, Muradxan müəllimin doktor olub-ol-
madığı, akademik olub-olmadığı heç kəsi maraqlandırmasa da, bu 
əsərlər lazım olacaq, milli dil və millətin varlığı müddətində bu 
əsərlərə daim ehtiyac hiss ediləcək.  
Azərbaycan milli ədəbi dilinin təşəkkülü probleminə həsr ol-
unmuş birinci hissə - birinci kitab dörd fəsildən ibarətdir. Bu hissənin 
öz girişi var və bu giriş ona görə əhəmiyyətlidir ki, məsələnin qoyu-
luşu, problemin həlli üçün ilkin şərtlər burada cəmləşmişdir. Müəllif 
yazır: ”Konkret şəkildə milli dil, həmçinin xalq dilinin təşəkkülü 
nəinki Azərbaycan, hətta rus dilçiliyində də lazımi nəzəri səviyyədə 
həll edilməmiş mühüm və mürəkkəb bir problem olaraq qalır.” Bizcə, 
bu bir də onunla əlaqədardır ki, milli dilin və ya xalq dilinin 
təşəkkülünü ani proses kimi düşünənlər var. Bir ictimai quruluş o bir-
inin içərisində tədricən yetişdiyi kimi, milli dil də ümumxalq dili 
zəminində tədricən formalaşır. Bizim müəllifin bəzi tərəddüdlərini də 
bununla əlaqələndirmək olar. Bir tərəfdən, ”Ədəbi dilimizin XVI əsr 
səviyyəsi, bir neçə baxımdan, ”erkən milli dil” əlamətlərini xatırladır” 
 256
–nəticəsinə gəlir və buraya XVI əsrdən diliçi proseslər baxımından 
sinonim müvaziliklərin aradan qalxmağa başlaması, üstün variantın 
sabitləşmə meyli, ərazi bütövlüyü baxımından dildə birləşdirici-
ümumiləşdirici meylin yaranması, ölkədə iqtisadi-mədəni əlaqələrin 
genişlənməsi, xanlıqlararası sərhəd qapalılığının olmaması kimi 
əlamətlər daxil edir. O biri tərəfdən, qeyd edir ki: ”Azərbaycan milli 
ədəbi dilinin təşəkkülünü XVI əsrdən başlamaq olmaz”. Müəllif bu 
mülahizəsinin üzərində daha möhkəm dayanır və bunu bu dövrdə hələ 
xalq dili üçün səciyyəvi olan çoxvariantlılığın çoxluğu, gələcək milli 
ədəbi dilin əsası ola bilən ”orta” üslubun qeyri-sabitliyi, klassik üs-
lubun üstünlüyü və s. ilə izah edir.  
Ədəbi dili dövrləşdirmə baxımından XVI əsr güclü fakt verir. 
Əgər biz ictimai quruluşu deyil, dilin öz təbiətində baş verən 
hadisələri nəzərə alsaq, XVI əsrdən dilimizin yeni inkişaf mərhələsinə 
qədəm qoyduğunu görə bilərik.  
Müəllif ardıcıl faktlara əsaslanaraq göstərir ki, Azərbaycanın 
üç hissəyə parçalanması, bir hissəsinin farsların, bir hissəsinin 
ərəblərin, bir hissəsinin rusların təsir məngənəsinə düşməsi əvvəlki iki 
ərazinin tərəqqi imkanlarını məhdudlaşdırmış, sonuncuda çarizmin 
müstəmləkəçilik siyasətinə baxmayaraq, ümumi iqtisadi, mədəni-
ictimai yüksəliş xalq dilinin milli ədəbi dil halında qurulmasına imkan 
yaratmışdır. Şimali Azərbaycanda dil müxtəlif funksional üslublara 
ayrılmaqla yanaşı, bu üslublarda vahid ünsiyyət ehtiyacından doğan 
normalılıq güclənmişdir. Çoxvariantlılıqdan vahid qaydalılığa meyil 
artmış, qrammatik quruluşda və leksikada indiki işlək formalar (məs. 
fayda, ömür, toxum; ol, şol əvəzinə o və s. ) XVIII əsrdən daha artıq 
görünməyə başlamış, bir sıra leksik və qrammatik vahidlərin 
arxaikləşməsi sürətlənmişdir.  
Sonrakı fəsildə dilxarici amillərin rolu nəzərdən keçirilmişdir. 
İqtisadi həyat birliyinin güclənməsi, pul-qiymət, ölçü-çəki müx-
təlifliklərinin aradan qalxması, xanlıqlararası gömrük xərclərinin ləğv 
edilməsi,  daş yol, dəmir yol xətləri, digər rabitə vasitələri, əkinçiliklə 
bağlı düsturül-əməl kitabları, ümumən XIX əsrdən açıq görünməyə 
başlayan kapitalist münasibətlər, dialekt bazasının dəyişməsi və 
nəhayət, XIX əsrin son rübündə Bakıda mərkəzləşən qarışıq dil-
dialekt xüsusiyyətləri milli ədəbi dil şəklində təmərküzləşməyə səbəb 
olmuşdur. Ümumi mədəni inkişafın sürətlənməsi - mətbuatın, teatrın 
yaranması, əkinçilik mədəniyyətinin inkişafı, bədii ədəbiyyatın 
müxtəlif üslub qollarının (nəsr, dram, satira və s.) meydana çıxması, 
Bakının tədricən mədəni mərkəzə çevrilməsi, ədəbi-mədəni əlaqələrin 
 257
genişlənməsi, tərcümə işi, Azərbaycan ərazisini bir neçə hissəyə bölə 
bilən keçilməz sədlərin olmaması dilxarici amillər kimi milli dilin 
təşəkkülünə imkan yaratmışdır, - müəllif qənaəti belədir.  
Milli ədəbi dilin təşəkkülündə dialektlərin rolu məsələsi dil-
daxili amillər sırasında öyrənilə bilərdi. Lakin müəllif milli dilin 
təşəkkülündə dialektlərin roluna, milli dilin dialekt əsası məsələsinə 
xüsusi bölmə ayırmışdır.  
Bir sıra görkəmli alimlərin fikrinə şərik olaraq, müəllif milli 
ədəbi dilin təşəkkülünü bir və ya iki dialektlə bağlamaq fikri ilə razı-
laşmır, fikrini, bizcə, düzgün əsaslandırır: ”Marksizm klassiklərinə gö-
rə, milli dillər formalaşarkən, ”dilin tarixi inkişafı sayəsində hazır ma-
terial” ilkin təşkiledici əsas olur. Təşəkkül və formalaşmaya gətirib 
çıxaran ikinci yol - tarixən dillərin qarışması, dil-dialekt ünsürlərinin 
çarpazlaşmasıdır. Nəhayət, üçüncü, sonuncu yol ”iqtisadi və siyasi 
təmərküzləşmə ilə əlaqədar dialektlərin vahid milli dildə təmər-
küzləşməsidir.” Buna görə də mədəni mərkəz mühitini əsas tutmaqla 
milli dilin Şamaxı-Təbriz-Şuşa-Gəncə-Tiflis mühiti ilə sıx bağlı ink-
işaf etdiyini və XIX əsrin son 30 ilində Bakı mühiti ilə əlaqədar inten-
siv inkişafını xüsusi qeyd edir.  
Müəllif XIX əsrdə meydana çıxan yeni Azərbaycan dilçiliy-
inin milli dilin təşəkkülünə şüurlu müdaxiləsini qeyd etməklə Bakıxa-
nov, Kazım bəy, M.F.Axundov kimi alimlərin dilçilik fikirləri, əlifba 
probleminin həlli yolunda aparılan işlər, imla və tələffüz məsələləri, 
terminologiya barədə mülahizələr, lüğət və lüğətçilik işləri və s. 
barədə ətraflı və sistemli məlumat verir.  
İkinci hissə - ikinci kitab giriş və beş fəsildən ibarətdir.  
Bir qayda olaraq, üslublar sistemindən danışılan əsərlərdə üs-
lublara konkret bir cəhətdən - üslubların funksiya dairəsinə görə 
fərqlənməsi baxımından diqqət yetirilir. Lakin Muradxan müəllim üs-
lubları qarşıdurma mövqeyindən müxtəlif prinsiplər əsasında təsnif 
etmişdir: ifadə coşqunluğu nisbətinə görə (təntənəli üslub, rəsmi-quru 
üslub), ifadə tərzinə görə (vahid normalı dil, fərdi üslub), xidmət 
obyektinə və anlamlıq dərəcəsinə görə (ali-məhdud üslub, aşağı-loru, 
dialekt çalarlı  üslub),  inkişaf  istiqamətinə  görə (ədəbi dilin klassik 
üslub xətti, xalq ədəbi dili üslub xətti), funksiya dairəsinə görə (bədii, 
elmi və ictimai-siyasi üslublar) və s. Bunlar üslub məsələsinə hansı 
prinsiplərlə yanaşmaq mümkünlüyü barədə fikri zənginləşdirir. Lakin 
bu bölgülərlə bağlı mübahisələr də etmək olar.  
Muradxan müəllim də, indiki bir sıra dilçilərimiz kimi, çox 
çətinliklə əldə edilən tək-tək faktlara istinad edərək dilimizin köklərini 
 258
eradan əvvəlki daha qədim dövrlərlə bağlayır. Material yoxluğu 
müəllifi məcbur edir ki, qəbilə, tayfa dillərindən xalq dilinə doğru ink-
işafı, təbii olaraq, uzunmüddətli bir proses kimi təsəvvür etsin. Lakin 
bu tərəflərə yaxınlaşdıqca daha konkret danışır: VII əsrə qədərki dili 
danışıq dili, VII-XI əsrlər arasını şifahi, X-XIII əsrləri yazılı ədəbi 
dilin formalaşma dövrü kimi qəbul edir. Vəziyyət belədir, biz 
əlimizdəki nadir faktların sələflərini tapmaqda çətinlik çəkirik. Düz-
dür, müəllif milli dilə qədərki dövrün ətraflı tədqiqini bir məqsəd kimi 
qarşıya qoymamışdır, lakin o da başqa tədqiqatçılarımız kimi, bu qısa 
xülasələrində ”Dədə Qorqud”a, ”Qisseyi-Yusif”ə, Həsənoğluya, 
Bürhanəndin, Nəsimi və başqalarına əsaslanmalı olur. XI-XV əsrlərdə 
yaranmış lüğətlərdə toplanmış dil materiallarını da unutmur.  
Üslubların milli dilin təşəkkülü dövründə vəziyyətini nəzərdən 
keçirməzdən əvvəl, müəllif erkən təşəkkül dövründə üslubların 
zirvələnmə gedişi barədə mülahizələrini söyləmişdir. Müəllifin 
fikrincə, xalq dili materialı Füzuli zirvəsini yaratdığı kimi, Füzuli 
zirvəsi də dil materialı və sənətkarlıq qüdrəti ilə orta xəttin - Vaqif-
Axundov xəttinin yüksəlişinə böyük kömək etmişdir.  
Əsərdə bu cəhət fonetik-orfoqrafik, leksik və qrammatik mate-
rial əsasında ümumiləşdirilmişdir. XIX əsrdə ümumxəlqi-demokratik 
meyillər fonetik-leksik-qrammatik normalaşmanı daha fəal üzə çı-
xarmışdır.  
İkinci kitabın sonrakı fəsilləri milli dilin təşəkkülü mərhələsin-
də bədii, elmi, ictimai-siyasi üslubların sistemli elmi tədqiqinə həsr 
edilmişdir.  
Realizmin inkişafı ilə dildə demokratik meyillərin qalib 
gəlməsi, xalq dilindən istifadənin geniş miqyas alması, müəllifin 
fikrincə, XVIII əsrdə poeziya ilə zirvələnən xalq dili üslub xəttinin 
XIX əsrdə bütün üslub sahələrinə yayılması, Zakirin simasında klassik 
şeir dili ilə folklor əsaslı xalq ədəbi dili üslub xətlərinin birgə davam 
və inkişafı, satiranın, yeni nəsr qolunun meydana çıxması, dramatur-
giyanın yaranması ilə milli dil potensialının güclü təzahürü və s. milli 
təşəkkül mərhələsində bədii üslubun geniş miqyas aldığını göstərir.  
Ağırlıq mərkəzi XIX əsrə düşən milli təşəkkül dövründə elmi 
üslub sinkretik xarakter daşısa da, termin sinonimliyi və müvaziliyi 
olsa da, elmi dil bədii dildən tam ayrıla bilməsə də, səcli nəsr forması 
dəbdən düşməsə də, XIX əsrin 30-cu illərində müqayisəli dilçilik 
elminin, 40-cı və sonrakı illərdə tarixşünaslıq və ”kəsbkarlığın”, 50-ci 
illərdə dilçilik və ədəbi tənqidin, 60-cı illərdə cəmiyyətşünaslıq və 
fəlsəfənin, 70-ci illərdə aqrotexnika və əkinçilik mədəniyyətinin, 80-ci 
 259
illərdə təbabət və məktəbdarlığın, 90-cı illərdə bitkiçilik və 
meşəçiliyin inkişafına dair əsərlər istər-istəməz elmi üslubun da lazımi 
inkişaf axarına düşmüş olduğunu və milli dilin təşəkkülü üçün mühüm 
bir amil kimi çıxış etdiyini, müxtəlif cəhətdən lazımi şəraitin 
yarandığını sübut edirdi.  
Müəllif ”ictimai-siyasi üslub” termini altında çox müxtəlif 
məsələləri birləşdirmişdir: kargüzarlıq-dəftərxana üslubu, mətbuat dili, 
epistolyar üslub, ana dilində məktəblər açılması, təlim-tərbiyə, tədris, 
dərslik, dərs vəsaiti və proqramlar hazırlanması və s. milli təşəkkül 
mərhələsinin əsas xüsusiyyətləri kimi əksərən yeni materiallar üzrə 
tədqiq edilmişdir.  
İki kitabın əhatə etdiyi ən mühüm məsələlərin qısa tezisləri 
bunlardan ibarətdir və heç şübhəsiz, bütün başqa qiymətli əsərlərdə 
olduğu kimi, bu əsərlərdə də mübahisə doğura bilən cəhətlər vardır.  
Müəllif, bir az əvvəl qeyd etdiyimiz kimi, milli dilin erkən 
təşəkkülünü XVI əsrdən də başlamağı mümkün hesab edir, lakin qəti 
olaraq XVII əsrin II yarısı üzərində dayanır.  
Bizə elə gəlir ki, XVIII əsrin bədii dil zirvəsini təşkil edən Va-
qif tədqiqatçıların gözlərini qamaşdırır.  
Müəllif XVI əsrdə ”orta üslub”un qeyri-sabitliyini qeyd edir. 
Bu, doğru deyil. Əgər ”orta üslub” dedikdə klassik üslubla el ədəbiy-
yatının Vaqiflə qovuşmasını, sonrakı əsrdə Q.B.Zakir, M.F.Axundov 
tərəfindən aparıcı üsluba çevrilməsini nəzərdə tutursa, Xətai və 
Qurbanidən başlayaraq orta üslub heç vaxt zəif olmayıb, - Tufarqanlı 
Abbas, Xəstə Qasım, Valeh, Alı, Ələsgər... xətti ilə daim inkişaf edib. 
Vaqif ona görə daha güclü işıq saçır ki, qarşısında Füzuli kimi nəhəng 
zirvə yoxdur, klassik ədəbiyyat xətti boşdur. Bir də xoşbəxtliyi onda 
olub ki, əsərləri hafizələr ümidinə qalmayıb, vaxtında ələ keçirilib, çap 
edilib. ”Orta üslub” zəif olmamaqla yanaşı, xalqa, onun dilinin 
ümumiləşməsinə daha çox təsir edib. Biz bu prosesi unuduruq və nü-
fuzlu şairlərin ardınca daha çox qaçırıq; o şairlərin ki, bəlkə savadsız 
kütlə onları o qədər də tanımayıb.  
Muradxan müəllim özü milli dilin Fransada 6 əsr, İtaliya və 
Almaniyada dialekt bazası tez-tez dəyişdiyinə görə 6-7 əsr ərzində 
formalaşdığını qeyd etdiyi halda, bizim milli dilin təşəkkülünə 2 əsr 
yarım vaxt ayırır.  
Qısası, bizcə, milli dil şəklində təmərküzləşmənin XVI əsrdən 
başlandığını qeyd etmək daha obyektiv olar. Bunu bütövlükdə o 
dövrkü dünya sivilizasiyası ilə də izah etmək mümkündür. Görünür, 
milli dilin inkişafı ümumən millətin inkişafından irəli düşür.  
 260
Müəllif yazır: ”Dilimizin və xalqımızın orta əsrlərdəki 
vəziyyət və səciyyəsindən danışarkən bu cəhətə də etinasız yanaşıl-
mamalıdır ki, Azərbaycan xalqının və xalq dili əsasında ədəbi dilin öz 
təşəkkülünü və ilkin formalaşmasını başa çatdırdığı I mərhələ XI-XV 
əsrlər”dir. Burada bizi ”xalq dili əsasında ədəbi dilin öz təşəkkülünü 
və ilkin formalaşmasını başa çatdırdığı I mərhələ - XI-XV əsrlər” 
sözləri maraqlandırır. Yazılı dil nümunələrini əsas götürdükdə 
müəllifin güzəşti də var, sol mövqeyi də. Həsənoğlu XIII əsrdə 
yaşadığı halda, müəllif güzəşt edərək mərhələni XI əsrdən başlayır 
(Kaşğari lüğətini nəzərdə tutur). Lakin Nəsimi kimi yüksək sənətkarın 
dilini ”ilkin formaşmanın başa çatması” dövrünə aid edir. Deməli, az 
sonra ədəbi dilin Füzuli zirvəsi yaranır və beləliklə, xalq dili əsaslı 
ədəbi dil 5-6 əsr ömür sürmüş olur .  
Bu məqamda bizi maraqlandıran  ”Dədə Qorqud”dur. ”Dədə 
Qorqud”un peyğəmbər zamanına yaxın yarandığı qeyd olunur ki, bunu 
onun dil materialı da təsdiq edir: ərəb, fars dillərinin qatı meydan 
aldığı XI-XIII əsrlərdən fərqli olaraq, bu əsərin dilindəki 4825 sözdən 
cəmi 486-sı ərəb, fars mənşəlidir.  
”Dədə Qorqud”un dili hansı xəttə daxildir? Müəllif ”Dədə 
Qorqud” dilini ”Şifahi ədəbi dilin yazılı variantı” (II h., s. 46) ad-
landırır. Bunu necə anlamaq olar?  
İndi hansı bədii əsəri, ən usta sənətkar qələmindən çıxmış olsa 
belə, ”Dədə Qorqud”la yanaşı qoymaq olar? Bu dil nağıl dili deyil ki, 
min illərlə dəyişə-dəyişə, nağılçılar tərəfindən yeniləşdirilə-ye-
niləşdirilə bizə çatdırıla? Məlumdur ki, dastanın XVI əsr nüsxəsi XI 
əsr nüsxəsindən köçürülüb. Heç şübhəsiz, XI əsr nüsxəsi də bir neçə 
əsr əvvəlki nüsxələrdən köçürülüb. Əslində, bu əsər müəllifin ”orta” 
üslub adlandırdığı Xəttai-Qurbani-Vaqif-Axundov xəttinin babasıdır. 
Bir halda ki, aşıq ədəbiyyatının konkret müəllifi var, biz onlara folklo-
run nağıl, bayatı, lətifə və s. janrları ilə eyni gözlə baxmamalıyıq. 
”Dədə Qorqud” da bu ölçü ilə nəzərə alınmalıdır. Belə kamil əsər 
kamil ədəbi dildən xəbər verir, ilkin formalaşmanın XI-XV əsrlərdə 
deyil, bundan, bu əsərdən - ”Dədə Qorqud”dan xeyli əvvələ aid oldu-
ğunu göstərir. Bu sahədə ənənə tilsimini qırmaq, ”Dədə Qorqud”un 
mahiyyətinə, dilinə yeni gözlə baxmaq lazımdır. Şifahi və yazılı ədəbi 
dilin formalaşma tarixi ən azı birinci minilliyin ortalarına - V-VI 
əsrlərə aid olur.  
Bəzən yazı faktı olmadığı üçün gün kimi aydın olan qədim dil 
hadisələrinin tarixini azaldırıq. Müəllif yazır: ”... Üzvlənməyən cümlə 
növlərinin ayrı-ayrı tipləri hekayə-povest dilinin yeni istiqamətdə ink-
 261
işafa təkan aldığı zamandan, xüsusilə də mükaliməli danışıq dili 
əsasında qurulan dramaturgiya dilinin yarandığı XIX əsrin 50-ci 
illərindən etibarən formalaşmağa başlayır” (I, s.59). Yəni bu o 
deməkdirmi ki, lap X-XII əsrlərdə insanlar ünsiyyət prosesində müəy-
yən suallara bəli, yox, hə, əlbəttə, şübhəsiz... kimi söz-cümlələrlə ca-
vab verməmişlər? Formalaşma başqa şey, faktın qeydə alınması, 
yazıda təsbiti başqa şeydir.  
Muradxan müəllim öz işini görüb və çox böyük məsuliyyət 
hissi ilə, çox böyük zəhmətlə, vicdanla görüb. Qeyd etdiyimiz 
mübahisəli cəhətlər onun ümumi zəhmətinin üzərinə kölgə sala 
bilməz. Bu iki kitabda məsələlər o qədər çox, faktlar o qədər zəngindir 
ki, hətta ümumiləşmiş şəkildə belə, onların əksər qismini əhatə etmək, 
müəllifin böyük zəhməti ilə meydana çıxan bu kitabların qiymətini 
birnəfəsə qeyd etmək çətindir.  
Kitablar həm elmi-nəzəri, həm də əməli cəhətdən çox fay-
dalıdır. Müəllif son dərəcə zəngin elmi ədəbiyyatdan istifadə etmiş, 
ciddi və kəskin polemikadan  çəkinməmişdir.  
 
 
Şəxsən mənim təsəvvürümdə Muradxan müəllim - Muradxan 
Paşa oğlu Cahangirov Ə. Dəmirçizadədən sonrakı nəsli təmsil edənlər 
arasında çoxdan həqiqi doktor, həqiqi professordur. Mən onu zəhmət 
və istedadını birləşdirməyi bacaran, həqiqəti dərketmə prosesində ic-
timai quruluşun yaramaz tərbiyəsi ilə daim əyilməyə adət etmiş adam-
lardan fərqli olaraq heç vaxt əyilmək nə olduğunu bilməyən bir 
şəxsiyyət kimi tanıyıram.  
 
1991 
 
 
 
 
 262
XVI ƏSRİN ƏDƏBİ DİLİ 
 
Bir dilçi alim kimi, filologiya aləminə göz açdığı ilk gündən 
Samət Əlizadəni daha çox dilimizin tarixi maraqlandırıb. Tədqiqat 
obyekti kimi, bəxtinə XVI yüzillik düşüb. ”Şühədanamə”nin dilindən 
başlayıb, bütün XVI əsrin dil səviyyəsini öyrənib. Ümumən, dünya si-
vilizasiyasında olduğu kimi, Azərbaycan mədəniyyəti tarixində də 
XVI yüzillik əsrlər silsiləsində yüksək zirvədir. Bütövlükdə bu əsrin 
dili, ədəbiyyatı, tarixi, incəsənəti daha çox maraq doğurur. Bu dövrün 
tədqiqatçısı Füzuliyə, Qurbaniyə, Xətaiyə, Behzada, Sultan Məhəm-
mədə layiq olmalıdır.  
Samət Qürbət oğlu Əlizadə bütün ciddiyyəti, məsuliyyət hissi, 
duyum və düşüncə tərzi, sözü mənalandırma, dövrün dil mənzərəsini 
üzə çıxara bilmə  qabiliyyəti, zəhmətsevərliyi ilə bu dövrə tam lay-
iqdir. Buna görə də XVI  əsrin ədəbi dilinə həsr etdiyi üç hissə, 8 fəsil, 
giriş, nəticə və kitabiyyatdan  ibarət olan  ”XVI əsr Azərbaycan ədəbi 
dili” əsəri fərəhlə oxunur, xoş duyğular oyadır.  
Məlumdur ki, ictimai-siyasi və mədəni meyillər dilin inkişaf-
ını şərtləndirən mühüm amillərdir. Ona görə də müəllif düzgün olaraq 
əsərin ”XVI əsrdə mədəni-tarixi şərait və Azərbaycan dili” adlı I 
hissəsində bu əsrin yaz çağında fəaliyyətə başlayan Səfəvilərin və 
xüsusən I Şah İsmayılın, oğlu Şah Təhmasibin dövründə ədəbi və 
mədəni mühitin, sosial qurumun ədəbi dilə təsirini ön plana çəkməli 
olmuşdur. Səfəvilərin sayəsində Azərbaycan dilinin dövlət dili səviy-
yəsinə qaldırılması, orduda, rəsmi yazışmalarda, ictimai dairələrdə bu 
dildən istifadə, Orta Asiyadan İraqi-Ərəbə qədər böyük bir ərazidə 
Azərbaycan dilinin üstün mövqeyi, bu dildə yaranan yeni zəngin milli 
terminologiya, tərcümə əsərləri, şifahi xalq ədəbiyyatının daha vüsətli 
inkişafı Azərbaycan dilinin ədəbi-bədii fəaliyyət dairəsini 
genişləndirmiş, dilin bütün qapıları açılmış, təsir gücü xalqın yaşadığı 
ərazidən uzaqlara yayılmışdır.  
Müəllifin fikrincə (bu həm də bir həqiqətdir ki), ”XVI əsr 
mərhələsi yazı dili materiallarının çoxluğu, zənginliyi və rəngarəngliyi 
ilə Azərbaycan ədəbi dilinin XIX əsrə qədərki bütün mərhələ və 
pillələrindən üstündür. ” (74)1 Bu hal funksional üslubların ədəbi dilin 
qeyd edilən mərhələsindəki səciyyəsini daha geniş araşdırmağa imkan 
verir. Müəllif nəzəri ədəbiyyata diqqət yetirərək müxtəlif bölgülərə 
                                                          
1 Ñàìÿò ßëèçàäÿíèí  «ÕVI ÿñð Àçÿðáàéúàí ÿäÿáè äèëè (èíêèøàô ñÿâèééÿñè)» 
àäëû äîêòîðëóã äèññåðòàñèéàñûíûí  (Áàêû, 1992) ñÿùèôÿëÿðèäèð. 
 263
rast gəlir, ”üslub” sözünün dil üslubu, yazıçının fərdi üslubu mə-
nalarından adi ümumişlək sözə qədər müxtəlif mənalarını tənqidi 
təhlil edərək, XVI əsr üçün klassik üslub və danışıq üslubu kimi iki 
üslub üzərində dayanır: birincinin yüksək yaradıcısı Füzuli, ikincin-
inki Qurbanidir. Hər iki üslubun birləşdiyi, qarışdığı, qovuşduğu 
mənbə Xətai yaradıcılığıdır. Müəllif üslubların dövr üçün səciyyəvi 
əlamətlərini diqqətlə ümumiləşdirmiş, birinci üslubun 17, ikincinin 14 
əlamətini qeyd etmişdir.  
Əsərin I hissəsi sonrakı iki hissə üçün əsaslı zəmin yaratmış-
dır. Müəllif funksional üslubların vəziyyətini, dilə nəzəri münasibəti, 
XVI əsrin ədəbi dil mühitini araşdırdıqdan sonra ədəbi dilin fonetik, 
leksik və qrammatik normalarını elmi şəkildə müəyyənləşdirə bilmiş-
dir.  
S.Əlizadənin tədqiqatçı kimi xoşbəxtliyi həm də ondadır ki, o, 
ərəb əlifbasına, bu əlifba ilə yazılmış əsərlərin imla qaydalarına gözəl 
bələddir. Samətdə H.Araslı, Ə.Dəmirçizadə tipində qədim yazıları 
oxumaq qabiliyyəti vardır. Odur ki XVI əsrə aid bədii, elmi, tərcümə 
dili materialları əsasında əsrin fonetik və orfoqrafik normalarını 
müəyyənləşdirmək sahəsində xeyli iş görmüşdür. Fonetik və orfo-
qrafik normalar, nəstəliq xəttinin xüsusiyyətləri, saitlər və samitlər 
sistemi, əlifbada ana dilinin xarakterinə uyğunlaşdırmalar, hərf və səs 
müvaziliyi və s. elə ətraflı və sistemli şərh olunmuşdur ki, bundan bir 
nümunə kimi əvvəlki və sonrakı əsrlərin dil xüsusiyyətlərini öyrənmək 
üçün də istifadə etmək olar.  
II hissənin 86 səhifəlik ”Qrammatik normalar” adlı 2-ci fəsli 
həcm etibarilə ən geniş fəsildir. Bu fəsildə XVI əsr materialları üzrə 
bütün morfoloji və sintaktik kateqoriyalar - adlar və onların morfoloji 
xüsusiyyətləri, fel və onun zəngin kateqoriyalar aləmi, zərflər və 
köməkçi nitq hissələri, söz birləşmələri və izafət tərkiblərinin işlənmə 
nisbəti, cümlə üzvləri, əlavələr və xüsusiləşmələr, söz-cümlələrin iş-
lənmə dairəsi, tabesiz və tabeli mürəkkəb cümlələr, bağlayıcı vasitələr, 
budaq cümlənin növləri diqqətlə araşdırılmış, qeyd edilən sahələrdə 
inkişaf, yeniləşmə meyilləri, arxaikləşmə təzahürləri, cığatay dilinin 
təsir məqamları ətraflı şərh olunmuşdur. Bu fəsil qarışıq tipli 
mürəkkəb cümlələrin rəngarəng struktur modelləri ilə tamamlanır.  
Qeyd etməliyik ki, bu fəsil konkret bir əsrin yox, əvvəlki və 
sonrakı əsrlərin qrammatik normalarını, inkişaf meyillərini təsəvvür 
etmək üçün də imkan yaradır. Bu imkanı müəllifin əvvəlki və sonrakı 
əsrlərə etdiyi ekskursiyalar yaradır. Hiss olunur ki, müəllifin faktları, 
demək istədikləri dissertasiyada verdiyindən çox-çox artıqdır.  
 264
Əsərin III hissəsində lüğət tərkibinin, danışıq üslubu və klas-
sik üslubun ümumi mənzərəsi araşdırılmışdır. Tədqiqatdan aydın olur 
ki, Şah İsmayıl əsrində mərkəzləşmiş dövlətin yaranması, ərəb, fars 
dillərindən bir sıra əsərlərin tərcümə və təbdil edilməsi, saray kitabx-
anasının daim zənginləşdirilməsi, bir çox qədim əlyazmaların üzünün 
köçürülməsi, Süruri, Şahi, Matəmi, Tüfeyli, Qasımi, Həbibi kimi şa-
irlərlə yanaşı, Füzuli, Xətai, Qurbani kimi böyük şəxsiyyətlərin ye-
tişməsi, nəsr qolunun meydana çıxması və s. lüğət tərkibinin inkişafını 
şərtləndirən mühüm amillər olmuşdur. Milli sözlərlə alınmaların 
nisbəti, milli sözlərin üslub mənsubiyyəti barədə qeydlər xüsusi maraq 
doğurur. Müəllifin müşahidələrinə görə, ərəb, fars sözləri dini-ideoloji 
məsələlərlə əlaqədar XVI əsrdə bir qədər də artmış, dini-təbliği 
şeirlərin dilində xüsusi bir örtüyə çevrilmişdir. Bu cəhət nəsr 
əsərlərinin dilinə, kargüzarlıq üslubu və elmi üsluba da aiddir. 
Məsələn, ana dilinin sirlərinə yüksək dərəcədə bələd olan Füzuli 
ənənəyə uyğun olaraq, ”Qazi Əlaəddinə məktub”un nəsr hissəsində 
silsilə tərkiblərə, hətta ərəbcə cümlələrə geniş yer vermişdir. Bunlara 
onun türk divanında bu dərəcədə rast gəlmirik. Bu hal göstərir ki, 
ərəb, fars sözlərindən bu cür istifadə üslub faktıdır. Bunlar canlı 
ünsiyyətə xidmət etmədiyi üçün dildə də sabitləşə bilməmişdir. Bu 
nisbətlə müəllif ədəbi dildə norma hesab olunan, tədricən ümumxalq 
dilində və ədbi dildə sabitləşən alınmaların geniş təhlilini vermişdir. 
Müəllifin fikrincə, Füzuli öz müasirlərindən fərqli olaraq, üç dilin 
qaynaqları hesabına ədəbi dili daha çox zənginləşdirə bilmiş, qızılbaş-
şiə terminologiyası bu imkanı Xətaiyə verməmişdir.  
XVI əsrin tərcümə əsərlərinin dili xalq dilinin imkanlarını üzə 
çıxarmağa daha çox kömək edir. Bu cəhətdən ”Şühədanamə”nin və 
”Şeyx Səfi təzkirəsi”nin dili müəllifin diqqətini daha çox cəlb etmiş-
dir. Məhəmməd Nişati yüksək poetik səviyyəyə qaldıra bilməsə də 
(müəllifin fikrincə, Nişati ümumxalq dilinə bütöv bir mənbə kimi 
baxır, hətta dialekt və şivələrə də fərq qoymur; şair sözün məcazi mə-
nasına, polisemantizmə biganədir; dildə yalnız söz vardır və onun 
məna tutumu Nişatini maraqlandırmır), tərcümə dilində xalis 
Azərbaycan sözlərini bol-bol işlətmişdir - bu cəhət təkcə sadə sözlərə 
deyil, düzəltmə və mürəkkəb sözlərə də aiddir. Nişatinin tərcümə dili 
ədəbi dil ilə xalq dilinin fərqlərini təsəvvür etməyə imkan verir.  
S.Əlizadə XVI əsrdə yaranmış alleqorik əsərləri, bəzi məs-
nəviləri (”Dəhnamə”, ”Bəngü Badə”, ”Söhbətül-əsmar” və s.) də nə-
zərdən keçirərək, bu əsərlərdə milli sözlərin üstün mövqeyi ilə yanaşı, 
poetik səviyyənin dili zənginləşdirmək baxımından daha artıq 
 265
irəlilədiyini görür. Bu fəsil pillə-pillə genişlənərək, Qurbani poezi-
yasının xəlqi-milli dilinin, Xətainin fərdi üslubunun öyrənilməsi ilə 
yekunlaşdırılır.  
Son hissənin son fəsli müəllifin sevə-sevə öyrəndiyi Füzulinin 
dil materialı əsasında klassik üslubun tədqiqinə həsr olunmuşdur. 
Fəslin ilk bölməsi Füzulini Azərbaycan ədəbi dili zəminindən ayırıb 
”ümumtürk” şairi kimi öyrənmək cəhdlərinə cavabdır. Füzuli dilində 
hesab edilən Osmanlı dil elementləri kök dilin yadigarıdır. Tədqiqat 
göstərir ki, Füzuli öz sələflərindən alıb semantik cəhətdən inkişaf et-
dirdiyi milli sözlərlə yanaşı, ümumxalq dili xəzinəsindən ilk dəfə se-
çib götürdüyü saysız xalis Azərbaycan sözləri ilə də dilimizi 
zənginləşdirmişdir.  
Sözün məcazilik və çoxmənalılığından istifadə və bu cür 
mənalar yaratma baxımından Füzuli misilsizdir. Söz və ifadələrin se-
mantik tutumu Füzuli sənətini ecazkar yüksəkliyə qaldırır. Şairin 
dilində abstraktlaşdırma və ümumiləşdirmə çox güclüdür. Qüdrəti bir 
də ondadır ki, o, sözün bütün enerjisini üzə çıxarır. Dili işləmək, ədəbi 
dili zənginləşdirmək bu yolla olur və tədqiqatçının verdiyi faktlar bu 
barədə çox zəngin təəssürat yaradır.  
Dil tariximizin elə bir mərhələsi yoxdur ki, həmin mərhələ ilə 
bağlı tədqiqatlarda müəllif fikri mübahisələr doğurmasın. Bu maraqlı 
əsərdə də bu cür hallar vardır.  
XVI əsrə qədər Azərbaycan və Osmanlı dillərinin 
fərqlənməməsi, yalnız bu dövrdən fərqlərin meydana çıxmağa başla-
ması barədə bir sıra dilçilərimizin yanlış fikirləri dil tarixinə aydın 
nəzərlərlə baxmamağın nəticəsidir. Fransız və ingilis dilləri, rus və 
belorus dilləri qohum olmaqla eyni dil deyil. Bu dillərin fərqli 
əlamətləri ədəbi dillərin formalaşdığı ilk günlərdən özünü göstərməyə 
başlamışdır. Azərbaycan dili türk dili ilə ona görə azı eyni ola bilməz 
ki, Anadoludan fərqli olaraq, Azərbaycan ərazisində türk tayfaları 
eradan çox-çox əvvəllər yaşayırdı və eramızın ilk minilliyinin orta-
larında artıq türk mənşəli xalq dili formalaşmışdı. Bunu müəllif özü də 
yazır: ”Azərbaycan şifahi ədəbi dili çox qədimdən təşəkkül tapmış, 
hələ ”Kitabi-Dədə Qorqud”un yarandığı zamanlarda yüksək tərəqqiyə 
çatmışdır” (238) Əsrimizin əvvəlində Mirzə Cəlil, Sabir və Haqverdi-
yevin başa düşdüyünü indi bir çox ziyalılarımız başa düşmək 
istəmirlər. S.Əlizadənin də qüsuru bu cür baxışlara münasibətdə yum-
şaq davranmasıdır.  
Bəzən Füzulinin dilindən bəhs edilən məqamlarda Xətai 
xidmətləri üzərinə kölgə salınır, Xətai dilinin Füzuli dili səviyyəsində 
 266
dura bilməməsini müəllif əsrin I rübündə ədəbi dilin bütövlükdə 
Nəsimidən geri qalması, Azərbaycan dilinin  dövlət dili kimi yenicə 
rəsmiləşməsi, ədəbi dilin ağırlıq mərkəzinin hansı dil üslubu üzərinə 
düşəcəyinin hələ bilinməməsi, xalq şeri ilə klassik üslub arasında 
güclü rəqabət və s. ilə izah edir. Bizcə, bu tezislərlə razılaşmaq olmaz. 
XVI əsrin I rübü son dərəcə işıqlı başlayır - Şah İsmayıl çox parlaq 
simadır. Bu illərdə ədəbi dil niyə Nəsimidən geri qalmalı idi? Ədəbi 
dil dövlət dili elan olunursa, bu, əsl irəliləyişdir.  
Xidmətə qalsa, bizcə, Xətainin xidməti daha böyükdür. Füzuli 
də Xətainin yetirməsidir. Xətai farslaşdırma siyasəti yeritsə idi, bəlkə 
də heç Füzuli olmazdı. Lakin sənətkarlıq, sənət zirvəsini fəth etmə 
qüdrəti başqadır və bunu inkar etmirik.  
Əsərdə müasir elmin bəzi ”məhəlləçilik” qüsurları da 
müşahidə edilir, alimlərə subyektiv münasibət hiss olunur. Keçmişdən 
qalmış APİ - Universitet sədlərini tamam uçurmaq əvəzinə, müəllif 
bəzən keçmiş tədqiqat üsullarının təsiri ilə fikirlərini birtərəfli şərh 
edir, M.Hüseynzadə, H.Mirzəzadə və b.-dan bol-bol tərifəlayiq sitatlar 
gətirir, prof. Ə.Dəmirçizadəni eyni nisbətdə bol-bol tənqid edir. Hal-
buki öyrənilən dövrün - Xətai-Füzuli mərhələsinin ilkin həqiqi elmi 
tədqiqi baxımından müəllif daha çox Ə.Dəmirçizadəyə minnətdar ola 
bilərdi.  
 
 
Samət Əlizadənin mühüm keyfiyyətlərindən biri faktlara ayıq 
nəzərlə yanaşması, dil hadisələrini ustalıqla mənalandıra bilməsidir. 
Həqiqi bir mütəxəssis kimi, dilin inkişaf meyillərinə yaxşı bələddir. 
”Kitabi-Dədə Qorqud”, ”Oğuznamə” kimi ölməz abidələri tərtib və 
çap etdirməsi, monoqrafiya və məqalələri, Füzuli qəzəllərinə verdiyi 
şərhlər dilin quruluşuna, sözün semantik və üslubi təbiətinə dərindən 
bələd olduğunu sübut edir. Zəhməti və öz tədqiqat obyektini sevir. 
Əsəri dil tariximizin ayrı-ayrı mərhələlərini öyrənmək baxımından 
nümunə ola bilər.  
1992  
avqust. 
 
 267
DİLİN TARİXİ  -  XALQIN TARİXİDİR 
 
Azərbaycan ədəbi dilinin hərtərəfli elmi tədqiqi sovet döv-
rünün nailiyyətidir. Bu, həm müasir Azərbaycan ədəbi dilinə, həm də 
ədəbi dilimizin tarixinə aiddir.  
Şübhəsiz, hər hansı bir dilin müasir səviyyədə tədqiqi ilə tarixi 
aspektdə öyrənilməsi eyni dərəcədə güc tələb etmir. Ədəbi dilin tari-
xini düzgün və yüksək səviyyədə öyrənmək üçün ilk növbədə mü-
əyyən ərazidə yaşayan xalqın tarixini araşdırmaq vacibdir və ümumən 
xalqın tarixini bilmədən ədəbi dilin tarixini öyrənmək olmaz.  
Bizim tariximiz isə əsl elmi tədqiqat imkanı yarandığı dövrdə 
- sovet dövründə, demək olar ki, ”ustanovka” ilə yazılmışdır və bu hal 
- xalqın tarixinin şüurlu surətdə saxtalaşdırılması ədəbi dilin tarixini, 
onun inkişaf yolunu obyektiv müəyyənləşdirməyə imkan vermə-
mişdir.  
Hələ 30-cu illərdə B.Çobanzadə ədəbi dilimizin tarixini ilkin 
dövrləşdirmə təşəbbüsündə olmuşdur. Az sonra ədəbi dil tarixi üzrə 
görkəmli tədqiqatçı kimi yetişən Ə.Dəmirçizadə bu sahədə proqram 
hazırlamış, dəfələrlə dövrləşdirmə aparmış və nəhayət, çox qiymətli 
”Azərbaycan ədəbi dili tarixi”nin I cildini nəşr etdirmişdir (1979). Bir 
qədər sonra T.Hacıyev 60-cı illərdən araşdırmaları genişləndirərək iki 
hissədən ibarət ”Azərbaycan ədəbi dili tarixi” kitabını oxuculara 
təqdim etmişdir.  
Bu silsilənin sonunda biz bu günlərdə professor Nizami Manaf 
oğlu Xudiyevin çap etdirdiyi ”Azərbaycan ədəbi dili tarixi” (”Maarif”, 
1995) kitabını aldıq. Kitabın elmi redaktoru prof. T.İ.Hacıyev, 
rəyçiləri prof. A. Axundov və f. e. n. F. Əhmədovdur.  
B.Çobanzadə 1936-cı ildə çap etdirdiyi məqalədə özünün, bir 
alim kimi, bir sıra ”qüsurlarını” qeyd etsə də, 37-ci il 
”təmizlənməsi”ndən xilas ola bilmədi. Türkçülüyü təbliğ, türk dillərini 
qohum hesab etmişdi - dövrün siyasi mənzərəsi elə idi ki, ”türk” 
sözünü dilə gətirmək olmazdı. Bu proses 50-ci illərə qədər davam 
etdiyindən Dəmirçizadənin böyük zəhmət hesabına yazdığı 
”Azərbaycan dilinin tarixi” (1944) əsərində də dilin mənşəyi 
akademik N.Y.Marrın nəzəriyyəsinin prinsipləri əsasında axtarılırdı. 
Ə.Dəmirçizadə Midiya və Alban dövrü abidələrinin köməyi ilə bir sıra 
sözlərin etimologiyasını araşdırsa da, yalnız 70-ci illərin materialları 
əsasında hazırkı ədəbi dilimizin köklərini uzağı Atropatena dövrü ilə 
əlaqələndirmiş, dilimizin mənşəyini oğuz və qıpçaq tayfa dilləri ilə 
bağlı izah etmişdir.  
 268
60-cı illər ədəbiyyatşünaslıq elmi, bədii nəsr və poeziya sahə-
sində yeniliklər dövrü olduğu kimi, dilçilikdə də yeni, cəsarətli ad-
dımların atıldığı, tarixi tədqiqatın düzgün istiqamət almağa başladığı 
dövrdür. 70-ci illərin ortalarında T.İ.Hacıyev türk mənşəli Azərbaycan 
dilini beş min il əvvəlki şumer dili faktları ilə sistemli şəkildə 
müqayisə edir, xeyli miqdarda leksik müvazilik əsasında Azərbaycan 
ərazisində hələ o dövrlərdə türk tayfa dillərinin mövcudluğunu 
qətiləşdirir. Şumer dilinin türk mənşəli olduğunu sübut etmək müm-
kün olmasa da, onun paraleli olan türk tayfa dillərinin qonşu 
Azərbaycan ərazisində mövcudluğuna şübhə qalmır. T.İ.Hacıyev bunu 
sonrakı minilliklərin onomastik leksikasının etimoloji təhlili ilə də 
əsaslandırır.  
Bu, 60-cı illər oyanışının ilk nəticələri idi və bu cür tədqiqat 
meyil və cəsarəti bu dövrün səciyyəvi əlamətidir - müstəqilliyə aparan 
yoldur.  
70-80-ci illər xalqın tarixinin və dilinin minilliklər boyu 
keçdiyi həqiqi, təbii inkişafın tədqiqi sahəsində böyük yeniliklər döv-
rüdür. Bu dövrdə bir sıra tarixçilər tədqiq və araşdırmalarını yenə 
köhnə ənənə və ”ustanovka” ilə davam etdirirlər. Bu cür əsərlərdə 
onomastik leksika İran dilləri əsasında izah edilir; bu, mümkün ol-
madıqda Qafqaz dillərinə müraciət edilir, lakin sözün çox hallarda 
aşkar türk mənşəyi qətiyyən yaxına buraxılmır. Bu zərərli meylin 
hazırda yenə tərəfdarları var və onlar qədim Azərbaycan ərazisində 
türk tayfaları mövcudluğunun əleyhdarlarıdır. Bu konsepsiya ona görə 
zərərlidir ki, xalqın və dilin tarixini şüurlu surətdə təhrif edir, obyektiv 
tədqiqata imkan vermir; irqi ayrılıq-seçkiliyə səbəb olur, ”ari” saydıq-
ları ilə digər xalqları qarşı-qarşıya qoyur.  
Bir sıra tarixçilər bu cəhəti görürdülər. Onlar tarixin 
dərinliklərindən işıq saçan türk leksikasını da görürdülər. Bu sahədə 
60-cı illərdən başlayan tədqiqat 70-ci illərdə gücləndi və son dövrlərdə 
xüsusi bəhrə verdi. Elmə zidd konsepsiyanın 80-ci illərin əvvəllərində 
ilk geniş tənqidini bədii yolla görkəmli yazıçı İsa Hüseynov verdi.1  
Bu günlərdə çap olunan ”Azərbaycan tarixi”ni (1994) 
Azərbaycan xalqının qədim tarixini heç bir süni konsepsiyaya 
əsaslanmadan tarixi-elmi, linqvistik materialların işığında obyektiv 
şərh edən ilk kitab saymaq olar. Bu əsərdə Maday və Alban dövrünü 
səciyyələndirən saysız elmi, linqvistik faktlar ölkəmizin ərazisində 
çox qədim dövrlərdən türk tayfalarının mövcud olduğunu təsdiq edir. 
                                                          
1 «Ãàïàëû äöíéàíûí ñèððè» ìÿãàëÿìèçÿ áàõìàëû. 
 269
Y.Yusifov cəsarətlə Azərbaycan ərazisində türk tayfalarının aparıcı 
mövqeyini üzə çıxarır. Bu cəhət həm dünya tarixinin obyektiv şərhi, 
həm tariximizin və dilimizin qədim qatlarının üzə çıxarılması, həm də 
vətənpərvərlik işi kimi çox qiymətlidir.  
Q.Qeybullayev ”K gtnoqenezu azerbaydjanüev” (1991) 
əsərində Şumer dövründən bəri Azərbaycan ərazisində yaşamış tayfa-
ların etnik mənsubiyyətini aydınlaşdırmaq baxımından misilsiz iş gör-
müşdür. Onun bu sahədəki əməyi dil tarixçilərinin küll halında əmə-
yindən xeyli üstündür.  
E. ə. III minillikdən eramızın XIII əsrinə qədər Azərbaycan 
ərazisindəki etnoslar və onların dili barədə, yuxarıdakı qeydlərdən 
gördüyümüz kimi, ziddiyyətli fikirlər söylənmişdir. Bir sıra tarixçilər 
Azərbaycan ərazisində türk etnoslarının mövcudluğunu inkar etmiş, 
türk tayfalarının bu yerlərə bizim eranın əvvəllərindən gəlməyə ba-
şladığını əsaslandırmağa çalışmışlar. Şumer dili ilə paralellər, 
ölkəmizin ərazisindəki qədim Aratta dövlətindən başlayaraq bir-birini 
əvəz edən Manna, Maday, Atropatena, Alban dövlətləri ilə bağlı şəxs 
adları, toponim və etnonimlər istər-istəməz mühafizəkarlığı rədd edir, 
İran dilli tayfalardan, Qafqaz dilli deyilənlərdən fərqli olaraq, türklərin 
daha üstün bir şəkildə bu yerlərin çox qədim sakinləri olduğu sübuta 
yetirilir.  
Yaxşı niyyətlə yazılmış bütün tarix və dilçilik ədəbiyyatı gös-
tərir ki, türklər bu yerlərin ən qədim sakinləridir; dəfələrlə türk tayfa-
larının gəlişləri, gedişləri olmuş və onlar tədricən qüvvətlənmişlər. 
Tədqiqatlar dərinlərə getdikcə sirlər açılır, müxtəlif ölkələrin 
ərazilərindəki aborigenlərin etnik tərkibi daha aydın müəyyənləşir.  
Türk tayfalarının əksərən Orta Asiyadan gəlmə olduqları gös-
tərilir. Miladdan 3000 il əvvəl indiki Yunanıstan ərazisində, Make-
doniyada yaşamış, 2000-ci ilədək min il hökm sürən bir dövlət yarat-
mış qədim Pelaskların türk olduğu sübut edilirsə, e. ə. II minilliyin 
əvvəllərində onların bir qisminin qərbi Anadoluya, bir qisminin İtaliya 
ərazisinə yayıldığı - qədim Etrusklar-Tursakalar adı ilə zəngin 
abidələr, güclü dövlət yaratdıqları, renessans dövrünün böyük 
sənətkarı Dantenin onların törəmələri olduğu din və dil faktları ilə 
sübut edilirsə1,  onlar bu ərazilərə haradan keçməli idilər? Roma 
şəhərinin əsasını qoymuş türklər indi yerləşdikləri ərazilərdə - 
Azərbaycan da daxil olmaqla - bəşər tarixinin bizə az-çox məlum olan 
son beş minilliyində daim mövcud olmuşlar. Və belə hiss olunur ki, 
                                                          
1 Áàõ: Àäèëå Àéäà.Åòðóñêëàð (Òóðñàêàëàð) òöðê èäèëåð, Àíêàðà,1992. 
 270
Yer kürəsi əhalisindən türk qolu ayrılmağa başladığı gündən onlar 
Qafqazda daim məskən salmış, onların Şərqə, Qərbə, Şimala axınları 
bəzən mərkəzdə də kəsişmələrə, çarpazlaşmalara səbəb olmuşdur.  
Mövcud tədqiqatlara əsasən kitabda türk - Azərbaycan dilinin 
inkişaf yolu belə təsəvvür edilir: e. ə. IV və III minilliyin əvvəlləri 
pratürk dövrü olmuş və məhz bu dövrdə türk dilləri kök dildən ayrılıb 
parçalanmağa başlamışdır.  
Bu baxımdan e. ə. III-I minilliklər protoazərbaycan dili dövrü 
olub, e. ə. V əsrə qədər davam etmişdir. E. ə. V əsrdən eramızın X əs-
rinə qədər qədim Azərbaycan dili, X əsrdən sonrakı dövr Orta və yeni 
Azərbaycan dili dövrü sayılır.  
Bu kitabdakı tədqiqat ona görə uğurludur ki, mühafizəkarlığa 
qarşı cəsarətlə etiraz edilir: ”... sovet tarixşünaslığında belə bir 
”ənənə” formalaşmışdır ki, guya türklər Azərbaycan ərazisinə sonra-
lar, yəni III-IV əsrlərdən IX-XI əsrlərə qədərki dövrdə müxtəlif 
mərhələlərlə gəlmişlər. Belə mülahizələr Azərbaycan xalqının və 
dilinin tarixini tamamilə təhrif edir. Sovet dövründə, xüsusilə 30-cu 
illərdən etibarən Qafqaz bütünlüklə türklərdən ”alınıb” qeyri-türklərə 
(Qafqaz dillilərə, Hind-Avropa və ümumiyyətlə, kimliyi bilinməyən, 
”qeyri-türk dillilərə”) verildi”. Doğru deyilir: bu minvalla Azərbaycan 
xalqının və Azərbaycan dilinin tarixi faktlar əsasında yox, hakim 
ideologiya əsasında şərh edilir, əslində, qaralanırdı.  
Bu cür zəruri qeydlərlə yanaşı, kitabda türk etnos və dillərinin 
qədim və aparıcı mövqeyi işıqlandırılarkən İran və Qafqaz dilli tayfa-
ların bu ərazilərdəki tarixi rolu da unudulmamışdır.  
Kitabda oxuyuruq: ”Vaxtilə türk dillərini Ural-Altay (yaxud 
fin-uqor və türk-monqol) dil ailəsinə mənsub edirdilər. Bu dil ailələri 
arasında qohumluğu qəbul edənlər türk dillərinin (monqol, tunqus, 
mancur, koreya və yapon dilləri ilə birlikdə) müstəqil Altay dil 
ailəsinə mənsub olduğunu söyləmiş və müvafiq müqayisəli-tarixi 
araşdırmalar aparmışlar. Lakin türk dillərinin Altay dil ailəsinə 
mənsubiyyətinə şübhə ilə yanaşanlar da vardır.” 
Bu fikrin yanlış olduğunu qeyd edənlərdən F.Cəlilova istinad 
edilir və göstərilir ki, ”pratürkdən sonrakı dövrdə türkdilli etnoslar iki 
əsas qola ayrılmış, bunlardan biri Ön Asiyanın müxtəlif yerlərinə 
səpələnmişdir, digər (şərq) qolu Şərqə çəkilərək oradakı qalıqlarla 
(pramonqol, pratunqus-mancur, prakoreya və s.) uzun müddət kontak-
tda olmuşdur ki, həmin kontakt nəticəsində ortaya çıxan paralelləri 
Altay nəzəriyyəsi qohumluq kimi qəbul etmişdir”.  
Bu, başqa bir mövzudur, həm də ümumən dilin mənşəyi 
 271
məsələsi ilə bağlı məsələdir. Bizim fikrimizcə, Altay nəzəriyyəsini adi 
dil ”kontaktı” ilə bağlamaq doğru deyildir. Tutaq ki, pratürk var, pra-
monqol var, prakoreya var; bəs bu pratürk, pramonqol haradan əmələ 
gəlib? Bəlkə kənar planetdən bu”pra”ları gətirib Yer üzünə səpiblər? 
Belə bir əfsanəyə inanmasaq, onda bu ”pra”ların qohumluğunu qəbul 
etməliyik. Qısa desək, bizim fikrimizcə, bütün dillər bir kökdəndir. 
Pratürkün türk dillərinə parçalanmasını qəbul edirik. Buna etiraz 
yoxdursa, onda biz qəbul etməliyik ki, türk, monqol, mancur, tunqus, 
koreya dillərinin də birlikdə ümumi bir praforması olmuş, tarixin han-
sı səhifəsində isə həmin praforma qeyd etdiyimiz praformalara parça-
lanmışdır. Və heç şübhəsiz, bu dillərin praforması da vaxtilə indi daha 
uzaq hesab olunan dillərin praformasından ayrılmışdır. Nuh daşqının-
dan keçən 12 min il müddətində saysız parçalanmalar olmuş, yeni-
yeni praformalar yaranmış, dillər bir-birindən uzaqlaşmışdır. Son 
dərəcə uzun bir vaxt keçməsinə baxmayaraq, bütün dünya dillərinin 
əsas lüğət fondunu təşkil edən sözlər, demək olar ki, eynidir. Uzaq 
Tayvanda da ”nənə” deyilir, bizdə də; ingilislər ”tel” deyir, biz ”de” 
və s. Şumerlə türk dilləri arasındakı paralelləri də kontaktla yox, bu 
cür başa düşmək lazımdır. Daha qədimlərə getdikcə dillər yaxınlaşır, 
bəri gəldikcə dillər uzaqlaşır. Odur ki Altay nəzəriyyəsinin türk 
dillərinin öyrənilməsinə heç bir maneçiliyi yoxdur. Elə buna görə də 
xalqların və dillərin ”arilər”ə ayrılması yalnız cəhalət əlamətidir. Hamı 
Yer kürəsinin övladıdır.  
Türk tayfalarının Azərbaycan ərazisinə III əsrdən, daha pis 
halda isə XI-XII əsrlərdən gəldiyini iddia edənlərin fikirlərini dil və 
tarix yenilikləri pillə-pillə təkzib edir, qədim sak-massaket tayfa-
larının, hunların, oğuz-qıpçaqların tarixi bu cür mülahizələri alt-üst 
edir. Qədim onomastik leksika, Sak-Turan hökmdarı Alp Ər Tonqanın 
ölümünə ağılar, Kaşğari divanının faktları, ”Oğuznamə” materialları, 
Orxon-Yenisey abidələri belə bir ağlabatan qənaətə gəlməyə imkan 
verir ki, Azərbaycanda ən qədim dövrlərdən e. ə. I minilliyin ortaları-
na qədər müxtəlif türk etnoslarının konsolidasiyası dövrü, e. ə. birinci 
minilliyin ortalarından eramızın ilk əsrlərinə qədər türk etnoslarının 
ictimai-siyasi nüfuzunun güclənməsi, III-V əsrlər isə Azərbaycan 
xalqının və ümumxalq Azərbaycan dilinin formalaşması dövrüdür. 
Azərbaycan yazılı ədəbi dili IX-XI əsrlərdə tam təşəkkül tapmışdır. 
XVI əsrin ilk illərindən Şah İsmayılın fəaliyyəti ilə başlayan hərəkat 
milli oyanışın başlanğıcı idi. Şah İsmayıl da, Füzuli də, Qurbani də üç 
müxtəlif üslubun zirvəsində durmaqla ədəbi dilin axarını yeni 
mərhələyə - milli mərhələyə ötürmüş oldular.  
 272
 
Dərslik tarixçi və dilçilərin tədqiq və araşdırmalarını 
ümumiləşdirməklə xeyirxah bir niyyətə xidmət edir.  
 
1995 
 
 
AZƏRBAYCAN  ƏRAZİSİNDƏ QƏDİM 
 TÜRK YAZILARI 
 
Monqolustandan başlamış Macarıstana qədər böyük bir 
ərazidə qədim  türk abidələri yayılmışdır. Qəbir daşları, qayalar, 
müxtəlif qablar və s. üzərində yazılmış bu abidələr V-XI yüzilliklərə 
aid edilir. Monqolustan ərazisində 33, Yenisey çayı sahillərində 140, 
Lena-Baykal ərazisində 40-a qədər, Dağlıq Altayda 20, Şərqi 
Türküstanda 10, Şimali Qırğızıstan və Qazaxıstan ərazisində 28, 
Fərqanədə, Şimali Toxarıstanda 18-ə qədər, Şərqi Avropada xeyli belə 
yazılı abidə tapılmışdır. Şimali Qafqazda - Kumranda köhnə divarlar 
üzərində kiçik yazılı mətnlər müəyyən edilmişdir.  
Azərbaycan ərazisi çox qədim dövrlərdən insan məskəni ol-
muş, şimallı-cənublu ölkəmizin ərazisində qədimlərdən türk tayfaları 
yaşamışdır. Qədim mənbələrdən hər bir oxucunun aldığı aydın 
təəssürat, bir sıra görkəmli alimlərimizin tədqiq və araşdırmaları bunu 
çoxdan sübut etmişdir. Lakin mühafizəkar tarixçilər Azərbaycan 
ərazisindəki qədim xalqların mənşəyini İran və ya Qafqaz xalqları və 
onların dilləri əsasında zorla ”əsaslandırmaqdan” mənəvi zövq alırlar. 
Türk tayfaları çox qədimlərdən göy üzünə səpələnmiş ulduz kimi, 
Azərbaycan ərazisinə səpələnmişdir. Həmin ulduzların minilliklər arx-
asından işartıları görünməkdədir. Lakin bir çoxları ulduz şüalarının 
üzərinə qara pərdə çəkməyə çalışırlar.  
Əslində, bu, tarixi həqiqəti inkar etməklə yanaşı, həm də ca-
hillik əlamətidir. Böyüklüyündən asılı olmayaraq, hər hansı bir alim 
tarixi həqiqəti pərdələyirsə, o, yerliçilik, məhəlləçilik, irqçilik, millət-
çilik, münaqişə, toqquşma bataqlığındadır və müxtəlif xalqları mü-
naqişəyə aparır. Tarix - tarixdir. Hind, Çin mədəniyyəti olanda Avropa 
mədəniyyəti yox idi. Amma indi Avropa var, lakin bu o demək deyil 
ki, Avropa keçmiş bəşər mədəniyyətini danmalıdır. İnsan bilməlidir 
ki, bütün insanlar bir mənşədəndir, bütün dillər və dinlər də bir 
kökdəndir. Rəngindən, dərisindən, antropoloji quruluşundan, dilindən, 
dinindən asılı olmayaraq, bütün insanlar insandır və qohumdur. Bu 
 273
cəhətin dərk olunmaması azğınlığa, müharibələrə, silahlı toqquşmalara 
səbəb olur, insan özü bilmədən özünə qənim kəsilir. Bəşəriyyət 
hazırda ağıla dolmamış, bədənində yüksək enerjisi olan, dava-dalaşla 
enerjisini sərf etməyə çalışan uşaq kimidir və çox çətin bir məsələ də 
budur ki, bu uşağın ağıllı bir atası da yoxdur, əgər ağıllı bir ata tapılsa, 
Yer üzündə ədalət bir saatda bərpa oluna bilər.  
Biz qədim mədəniyyətimizi öyrənməyə çalışırıq. Hər bir 
ərazidə yaşayan xalq bu işlə məşğul olmalıdır və olur da. Məqsəd 
bəşər mədəniyyətinin ümumi inkişaf yolunu öyrənməkdir. Bəşər öz 
keçmişini öyrənməlidir ki, gələcək yolunu düzgün müəyyənləşdirə 
bilsin.  
Lakin bəzi xalqlar mədəniyyət abidələrindən ixtilaf və 
münaqişələr üçün istifadə edir, onu öyünmə vasitəsinə çevirir, saxta 
materiallarla öz ”qədim”liyini, ibtidadan insanla ilkin bağlılığını 
əsaslandırmağa çalışır, ərazi iddialarına keçmək üçün vasitələr axtarır.  
Bizim xalq eqoist yox, altruistdir, yəni öz qədimliyindən, 
qədim mədəniyyətindən istifadə etmək, onu öyrənmək, dünya are-
nasına çıxarmaq, öyünmək əvəzinə, qədim mədəniyyət nümunələrini 
üzə çıxarmağa ehtiyat edir, türklərin bura gəlmə olduğunu, bizim 
başqa tayfalardan çevrildiyimizi isbata çalışır, çünki əllərində ”hazır 
fakt” yoxdur, Heredot, Strabon və başqaları çığıra-çığıra deməyiblər 
bu yerlərdə türk tayfalarının yaşadığını, tarixin atası yazmayıb. 
Görünən şüalar isə ”əsas” vermir, alim işi sayılmır.  
Əslində, tarixi tədqiqata dövlət nəzarəti olmalıdır. İdeologiya 
məsələlərinə baxan şəxslərin yüksək savadı olmalı, onlar keçmişi 
görməli, öyrənməli, obyektiv tədqiqatı yüksəltməli, mühafizəkar və 
tendensiyalı yazıları elmi müzakirələr yolu ilə cilovlamalıdır. Özbaş-
ına axınla hər kəs istədiyini yazır və ən dəhşətlisi də budur ki, güclü 
qələm tarixə mühafizəkar yanaşanların əlindədir. Ona görə də tarixin 
həqiqi qapılarını açmaq çətindir.  
Həmzə Vəli oğlu Əliyev (1924) Zəngilanın Nüvədi kəndində 
(bu kənd 1929-cu ildə yiyəsizlik ucundan Ermənistana qatılıb) 
doğulub. Bakı Dövlət Universitetini bitirib. Kəndi tərk edənə qədər 
Nüvədidə müəllim işləyib. Vətənpərvər ziyalıdır, bir neçə şeir kitab-
ının müəllifidir. Həmzə müəllim 80-ci illərin əvvəllərindən Nüvədi 
ətrafında yerləşən Qarqa daşı dağının sinəsində müşahidə etdiyi yazılı 
daşlarla maraqlanıb, zəmanə adamlarının laqeydlik və məsuliyyətsizli-
yindən ehtiyat edərək daşlarla səbr və təmkinlə davranıb, daşları qo-
ruyub. İnanıb ki, bu daşlar qədim türklərin, ulu babalarımızın yadi-
garıdır. Qədim yazıları, qədim əlifbaları öyrənib. Böyük zəhmətlə mü-
 274
əyyənləşdirə bilib ki, bu yazılar türk yazılarındandır, qədim Orxon-
Yenisey yazıları silsiləsinə daxildir. Bu, bir kəşf idi, xoşbəxt bir ta-
pıntı idi, elmi ictimaiyyəti sevindirməli idi. Lakin çox təəssüf ki, 
Həmzə Vəli oğlu hansı qapıya gedibsə, geri qaytarıblar. ”Elm və hə-
yat” jurnalında yığcam bir məlumat - məqalə çap etdirə bilib (1985, 
11), lakin bu yazı da diqqətdən kənarda qalıb, heç kəsi maraqlandır-
mayıb. Yalnız redaksiyada  tapşırıblar ki, bir də belə yazılar 
gətirməsin – ermənilərlə münaqişəyə səbəb olur.  
Kəndi tərk edərkən, ev şeyləri əvəzinə, 6 bölük yazılı daşdan 
birini özü ilə əzizləyib götürən Həmzə Vəli oğlu Bakı Dövlət Univer-
sitetinin tarix fakültəsində, Nəsimi adına Dilçilik İnstitutunda 
müzakirələr aparıb. Lakin bir səmərə görməyib.  
Həmzə müəllim bu günlərdə N.Tusi adına ADPU-nun filolo-
giya fakültəsinin elmi seminarında geniş məruzə etdi, bazalt daşı və 
onun üzərindəki yazılarla əyani şəkildə yoldaşları tanış etdi. Təəssüf 
ki, kitabələrin hamısı hazırda əldə deyil. Əldə olan yeganə daşda 
Orxon-Yenisey əlifbası ilə yazı aydın müşahidə olunur. Ona görə də 
biz bəzi mülahizələrimizi bildirməklə müəllifə yazının və kitabənin 
şəklinin çapında kömək etdik.  
Həmzə müəllim abidənin ilk sətrini oxuya bilmişdi. İkinci sə-
tiri oxumaqda ona kömək etdim. Hiss olunur ki, yan-yana düzülmüş 
daşlarda bir tarixi hadisə,  bir əhvalat həkk olunmuşdur. Oxunan daş 
bu silsilənin hansı hissəsidir, bilinmir. Ona görə də Həmzə müəllimin 
oxuduğunu bir qədər fərqli oxumaq da mümkündür; xüsusən ”erinc” 
sözü keçən minilliyin sonlarına məxsus bəzi abidələrdə təsdiq ədatı 
olmaqla yanaşı, ”bədbəxtlik”, ”bədbəxt” mənalarında da işlənmişdir. 
Və ya ”üç oq” kimi oxunan sözləri ”çox” kimi də oxumaq olar. Bütün 
bunlar mümkündür, lakin əsas məsələ budur ki, bu daşdakı yazılar 
Orxon-Yenisey əlifbası ilə yazılmış qədim türk abidəsidir.  
Daşlar bütövlükdə oxunduqda öz sirlərini də açacaqdır. 
Hələlik, Nüvədi abidələri tam oxunmadığı üçün öz sirlərini də gizli 
saxlayır1.  
 
Azərbaycan ərazisində qədim türk yazıları tapılıb! Türkoloq 
alimlər və bütün vətənsevərlər üçün bu bir müjdədir.  
 
10. 05. 95 
 
                                                          
1 Áàõ: «Èêè ñàùèë» ãÿçåòè, 16 èéóë 1995, ¹ 10. 
 275
QAPALI  DÜNYANIN  SİRRİ VƏ  YA  ETNOTEOLİNQVİSTİK  
NƏZƏRİYYƏ 
 
Yazıçı var ki, əsərini bitirdikdən sonra ona yenidən əl 
gəzdirməkdə çətinlik çəkir. Bu, istedad əlaməti deyildir. Elə yazıçılar 
da var ki, hər dəfə əsərinin üzərinə qayıtdıqda yeni bir aləm açır, əsəri 
həm sosial-ictimai dəyərinə, həm də bədii-estetik keyfiyyətlərinə görə 
qazanır.  
İSA HÜSEYNOV - MUĞANNA bu ikinci qrup yazıçılar-
dandır. Ədibin ”Əbədiyyət”, ”Gurün” və ”Cəhənnəm” əsərləri1 ilə da-
vam etdirdiyi ”İDEAL” romanı mərhələli inkişaf yolu keçmiş, ”Yanar 
ürək”dən (1960) ”Eşq dəlisi”nə (1984), oradan da ”İdeal”a çevrilərkən 
(1986, 1988) yazıçının öz görüşləri kimi, bu əsər də böyük təbəddülata 
uğramışdır.  
”İdeal” mürəkkəb əsərdir. Görünür, bu cür bədii əsərlər az 
oxuduğumuz üçün bizi çətin suallar və müəmmalar qarşısında qoyur. 
Yazıçı nə demək istəyir? ”Yanar ürəyi” nə üçün söküb-dağıtmışdır? 
”Yanar ürək” özü də diqqəti cəlb edən, sevilən əsər idi. Onu ”İdeal”a 
çevirməkdə yazıçının məqsədi nədir? 
Roman yüksək bəşəri məsələlər üzərində qurulmuşdur. Bu 
romanda yazıçı milli problemlərdən kənara çıxaraq, bir kökdən olan 
bəşər dilinin, din və etnosların taleyi və keçmişi ilə maraqlanmışdır. 
Lakin çox təəssüf ki, dilçilər, ədəbiyyatşünas, tarixçi və teoloqlar sus-
muş, tarixi-bədii həqiqətdən ibarət olan bu əsər haqqında lazımi fikir 
söyləməmişlər.  
Bu yazıda bizi ”İdeal” romanındakı ”Qapalı dünya” 
maraqlandırır2. 
Romanla ilk tanışlıqdan belə düşünülə bilər ki, yazıçı, Səməd-
lə Gülgəzin bədbəxt eşq macərası əsasında 40-50-ci illər kəndinin 
yaxşı adamları ilə yaramaz və tüfeyli ”kırbıd”larının toqquşmasını 
vermək, fədakar əmirlilərin ədalət uğrunda mübarizəsini, əks 
qüvvələrin gücünü və azğınlaşan fəallığını göstərmək istəmişdir. Bu 
elə bir mübarizədir ki, hər iki tərəfi - yaxşını da, pisi də, adili də, cahili 
də fiziki cəhətdən öldürür: Sultan Əmirli Mirqəzəbin məhkəməsinə 
sevinə bilmir, daha doğrusu, sevinmək imkanı qalmamışdır, buna görə 
də məhkəmə zalında - Mirqəzəbə güllələnmə kəsildiyi dəqiqələrdə 
                                                          
1 «Äöíéà» æóðíàëû, 1993, ¹ 1-6. 
2 Ðîìàíûí èäåéàñû, äèë âÿ ñÿíÿòêàðëûã ìÿñÿëÿëÿðè áàðÿäÿ «ßäÿáè ãÿùðÿìàíëà-
ðûí éåíè òàëåéè» ìÿãàëÿìèçÿ áàõìàã îëàð. 
 276
nəsli-irsi xəstəliyi ilə boğulur və keçinir - bunlar, xeyirlə şərin mübari-
zəsi ədəbiyyatın daimi mövzusudur. Muğannanı bunlardan daha vacib 
məsələlər düşündürmüşdür ki, mahiyyət etibarilə onlar da, əslində, 
xeyirlə şərin mübarizəsindən ibarətdir. Əsərin ideyasını, yazıçının bizə 
təlqin etdiyi fikirlərin əsas tezislərini ümumiləşdirmək üçün romanın 
”Qapalı dünya” fəslini diqqətlə oxumaq, ulu göylərin adından 
yazıçının söylədiklərinin mahiyyətinə varmaq lazımdır.  
”Qapalı dünya” sirdir, sehrdir; heç şübhəsiz, yazıçı məhz bu 
fəsli və sonrakı romanları əmirlilərin müqəddəs arzuları ilə bağlamaq 
üçün ”Yanar ürəy”i uçurub-dağıtmış, ”İdeal”a çevirmişdir.  
Partiya məktəbini bitirib kəndə qayıdan Səməd sevgilisi Gül-
gəzi əmisi evində gəlin görüb sarsılsa da, əmisi ilə işləmək qərarına 
gəlir. Bu zaman əmisini - rayon partiya komitəsinin birinci katibi Sul-
tan Əmirlini Bakıya - Mirqəzəbin məhkəməsinə çağırırlar. Yenicə 
kəndə gəlmiş Səməd rayondakı özbaşınalıqlara dözə bilmir, raykomun 
ikinci katibini, milis rəisini kənddən qovur, kolxozun sədrini, zəhmət 
adamlarının, əlsiz-ayaqsızların düşmənlərini döyüb, kolxozu ədalətlə 
idarə etmək, camaatı xilas etmək və dolandırmaq üçün özünü sədr elan 
edir. Sultan bu işlərdən xəbər tutaraq, Əmirlilərin yeganə varisinin bu 
qaragüruhun qabağında dura bilməyəcəyini nəzərə alıb, onu dərhal 
Bakıya gətirdib, seyid əmilərinin yadigarı olan ”VƏRƏSƏ”nin 
məzmunu ilə tanış edir, ulu babalarımız ODƏRLƏR və onların ölkəsi 
BAĞDAY haqqında şirin bir əhvalat danışıb gözlərini əbədi yumur.  
Məlum olur ki, İranda Səmədin Ağ Əmir, Boz Əmir kimi iki 
əmisi də varmış və onlar var-dövlətlərini xərcləyərək, bütün keçmiş 
tariximizə aid daş abidələri, etnoqrafik materialları, qədim yazıları bir 
yerə toplamış, saf-çürük edərək 750 cildlik ”Vərəsə” adlı çox zəngin 
bir abidə çap etdirmişlər. Beynəlxalq imperializm Hind-Avropa 
kökünə üstünlük verdiyindən ”Vərəsə”ni Cənubda saxlamaq mümkün 
olmamış, şeyx qardaşlar onu şimala keçirmişlər. Lakin Mirqəzəb - 
Pers xətti və xüsusən müəllifin ”qornı yevrey” adlandırdığı Stalin - 
Beriya – Mirqəzəb üçlüyünün yaratdığı təhlükə nəticəsində 
”Vərəsə”ni bir müddət - 30-cu ildən 38-ci ilədək sandıqda, 38-ci ildən 
46-cı ilədək Şeyx Xorasan türbəsində gizlətmiş, sonra Səmədgilin 
”kandarında çəmənotu və qazayağı bitən”, ”tavanında qaranquşlar 
uçuşan” evinin divarına hörüb saxlamış, lakin Əmirli mülkünə od vu-
rub yandıran Əlləzoğlu ”Vərəsə”ni də məhv etmiş, toz-torpaq 
içərisindən onun tək-tək vərəqələrini yığmaq mümkün olmuşdur. 
”Vərəsə”nin məzmununu az adam bilir: Sultan Əmirli, general 
Məhərrəm Abbasov, Nəcəfoğlu, Xızr Abı, Çürük Aşıq və bir-iki başqa 
 277
adam. Sultan öz ömrünün tükəndiyini başa düşüb, ”Vərəsə”nin 
məzmununu Səmədə çatdırmaq və beləliklə, mafiyanın əlindən xilas 
etməklə onu qədim Odər həqiqəti yolunda mübarizəyə hazırlamaq 
istəyir. ”Qapalı dünya” da elə Sultanın Bağday və Odərlər haqqında 
söylədiyi həqiqətdən ibarətdir ki, ”Əbədiyyət”də bu işi Mədəd tamam-
layır. Bəzi sirlər isə ”Gurün” və ”Cəhənnəm”də açılır.  
Bu başdan qeyd edək ki, yazıçı fantaziyası əksərən real 
zəminə əsaslanır. ”Vərəsə” rəmzdir; təkcə bizim yox, kökü Avroaziya 
ilə bağlı olan bütün xalqların dili, dini və etnik inkişafı barədə bilikləri 
təmsil edir. Səmədin seyid əmiləri bir xalqın yox, bəşərin sivilizasiya 
yolunu öyrənmişlər və heç bir hissə uymadan bəşər dilinin və dininin, 
insanlığın inkişaf yolu barədə həqiqəti söyləməyə çalışmışlar.  
”Vərəsə”dən alınan məlumata görə, şimallı, cənublu Azərbay-
canın ərazisində və bu yerləri İkiçay arası ilə bağlayan ərazilərdə çox 
qədim dövrlərdə BAĞDAY adlı ölkə olub. ”Bağ” allah deməkdir. 
Bağlar Bağdayın ilk insanları olub. Bağlar ölmürlər, işıq şəklində 
Yupiter planetinə yüksəlir və yolda kainatın bətnindən süd əmərək in-
sana çevrilirlər. Onların işıq gəmiləri var. Bunlardan əlavə, ”Vərəsə” 
göstərir ki, hazırkı bütün xalqlar bir kökdən - Bağdaydandır, bütün 
xalqlar 52 min il əvvəl, 50 min illik birinci sivilizasiya dövründə bir 
dildə danışmış, bütün dillər Bağdayın ODƏR dilindən əmələ 
gəlmişdir. Bütün dinlər də bir kökdəndir.  
Bu fikirlərin təsdiqi üçün müəllif hazırkı dünyamızın 
Azərbaycan, rus, ingilis, ərəb, fars, hind, yunan dillərində işlədilən bir 
çox sözlərin yazıçı təxəyyül, biliyi, yazıçı araşdırmaları əsasında 
arxetiplərini göstərməyə çalışmışdır. ”Qapalı dünya”da və 
”Əbədiyyət”in sonunda belə sözlər ictimai-siyasi, dini sözlərlə yanaşı, 
məişət leksikasını da əhatə edir və saysız-hesabsızdır. Bu cür 
arxetiplər ”Gurün” və ”Cəhənnəm”də də davam etdirilmişdir.  
Ümumi tanışlıq üçün Sultanın Səmədə dediyi aşağıdakı 
sözlərə diqqət yetirək: ”Bədbəxt bəsit təfəkkürün xəbəri yoxdu ki, ”B” 
hərfiynən başlayan dil də var. ”B”dən sonra ”O” gəlir, ”O”dan sonra 
”Ə” gəlir, ”Ə”dən sonra ”E” gəlir. Üstəlik, hərflərin adları heç də ”A”, 
”B”, ”Əlif”, ”Bey” deyil. ”Bağ”dı, ”Od”du, ”Əl”di, ”Ey”di. Odər 
dilində minlərlə yox, milyonlarla söz var, oğul. Min bir söz təkcə Bağ 
atanın adıynan bağlıdı: Bağ, Od, Əl, Ey... Bağ - bağlayan deməkdi, Od 
- həqiqət deməkdi, Əl - işləyən, yaradan deməkdi, Ey – yaxşı, uca 
deməkdi”. (346-347)*  
                                                          
* «Èäåàë»ûí 1988-úè èë ÷àïûíûí ñÿùèôÿëÿðèäèð. 
 278
Aşkar göründüyü kimi, yazıçının bu fikri akademik 
N.Y.Marrın dörd ünsür (Sal, Ber, Roş, Yon) nəzəriyyəsinə bənzəyir. 
Müəllif dildə yaranmış sözlərin bu dörd hərflə, bu dörd sözlə bağlı 
olduğunu, insan doğuluşunun ilkin anından onun fəaliyyətinin 
əsasında bu dörd sözlə bağlı ilkin qüdrətin dayandığını göstərir. 
Şübhəsiz, N.Y.Marrın nəzəriyyəsi uydurma olduğu kimi, Muğannanın 
buradakı fikri də bədii priyomdur. Lakin N.Y.Marr dörd ünsür 
nəzəriyyəsi əsasında tipoloji cəhətdən fərqlənən dillərdən misallar 
gətirməklə saysız-hesabsız Sözün arxetiplərini müəyyənləşdirməklə 
dünya dillərinin bir kökdən olduğunu əsaslandırmaq yolunda xeyli 
faydalı iş gördüyü kimi, Muğanna da istedadlı yazıçı və alim axtarış-
ları ilə dillərin bir kökdən olması nəzəriyyəsini praktik şəkildə 
irəlilətmək yolunda böyük əmək sərf etmişdir.  
Aydın təsəvvür üçün romanda işlənmiş və şərti olaraq  ”yazıçı 
arxetipləri” adlandırdığımız sözlərdən bir neçəsini nəzərdən keçirək: 
Bağ - Boq; Ulubağ - Lullubey; Bağ - mağ, məğ, müğ, muğ; Bağ ƏrOd 
- Bharat (Hindistan); BağhəmOd - Məhəmməd; Bağbil - Bibliya; Bağ 
- bay, bəy; Bağvan - Muğan; Odər - Atri; HəmOdvan - Həmədan; El-
vanod - Elvənd (dağı); Odər - azər; Odmən - atom; Varod - Avarta, 
Avesta; Sar Oddaş - Zərdüşt; GurOd - qorod; Eysar - İsay, İsa; EyƏr 
- Yer; Ev ƏrEy - Yevrey; Olam - Elam. Sar - üar, çar; ŞumƏr - 
Şumer; Qapıağüz - Qapqaz, Qafqaz; Sinət - sünnət; Sar - ser və s. 
Romanda ”Bağ” sözünün iştirakı ilə qurulmuş 70-ə qədər, ”Od” 
sözünün iştirakı ilə 160-dan çox, ”Əl” sözü ilə 30-a qədər, ”Ey” sözü 
ilə 25, ”Ağ”, ”Ər”, ”Sar”, ”Gur”, ”Üz”, ”Əs” və s. sözlərin iştirakı ilə 
120-dən artıq yazıçı arxetipi vardır.  
Romanların dilinə daxil edilmiş bu sözlər ilk nəzərdə xalq eti-
mologiyası, uydurma etimologiya təsiri bağışlayır. Xüsusən daha son-
ralar - bizə yaxın dövrlərdə yaranmış bir sıra sözlərin arxetiplərinin bu 
cür təsviri oxucunu yazıçı tədqiqatına səthi yanaşmağa, bütövlükdə 
”Qapalı dünya”ya ”qeyri-ciddi” bir şey kimi baxmağa səbəb olur.  
Yazıçının işlətdiyi bütün söz-arxetiplərdə mühüm bir dil 
qanunauyğunluğu vardır. N.Y.Marr göstərirdi ki, ”Semit dillərində 
olduğu kimi, yafəsi dillərdə də samitlər kökdür, saitlər isə sözü 
yaradır, onun formasını səciyyələndirir.1”  
 Bu cəhət Muğannanın yaratdığı bütün söz qovuşmalarında - 
mürəkkəb sözlərdə özünü göstərir: FərOdEvƏs - FRDVS - Firdovsi; 
                                                          
1 Í.ß.Ìàðð.Èçáðàííûå ðàáîòû, ò. III, ñ. 6. 
 
 279
ƏrƏsOdum - RSDM (d-t) - Rüstəm; ƏsÜz-SZ - söz; ƏsƏrvan - SRVN - 
(s-ş) - Şirvan; EyƏr - YR - Yer; OdƏl - DL - dil və s. Aydındır ki, bu 
texnikanı bildikdən sonra saysız-hesabsız bu cür sözlər düzəltmək 
mümkündür və romanda bir çox hallarda belə edilmişdir. Müəllif 
”Qapalı dünya”da (”Əbədiyyət”, ”GurÜn” və ”Cəhənnəm”də də) belə 
sözləri sel kimi axıdır, bu cür sözlər qurmağa xüsusi həvəs gös-
tərdiyini nümayiş etdirir. Əslində isə belə sözlərin çoxluğu azı iki 
cəhətdən romana zərər gətirir: bir tərəfdən, onun dilini ağırlaşdırır, 
romanı çətinləşdirir, - indiki halda ”Qapalı dünya” roman materialı 
səviyyəsindən kənara çıxır, kütləvi oxucu onu çətin həzm edə bilir; 
digər tərəfdən isə, müəllifin arxetipləri elmi baxımdan şübhə doğurur, 
az qala, hər bir anlayışı bu cür sözlərlə ifadə etməyə çalışmaqla əsas 
fikri yayındırır, oxucunu yorur.  
Qeyd etdiklərimiz ilk nəzərdə belədir. Elmi baxımdan yanaş-
dıqda müəllifin bədii-elmi tədqiqatını əsassız hesab etmək qeyri-
mümkündür. Romanda özünü doğruldan amillər kifayət qədərdir və 
daha maraqlı, xalqların tarixini araşdırmaq baxımından daha əhəmiy-
yətlidir.  
Müəllif tarixi həqiqəti düzgün müşahidə edib və doğru 
ümumiləşdirib: arxetiplər yaranış etibarilə əksərən bir samit və bir 
saitdən ibarət olmuşdur. Qalan hallarda müxtəlif sözdüzəldicilik vasitə 
və üsullarından istifadə olunmuşdur. Romanda daha çox sözlərin 
birləşdirilməsi üsuluna diqqət yetirilmişdir: Əl-Ağ - Oleq; Sin-Od - 
Senat; Ər-Üz - rus; ƏrEv-Od - arvad və s. Lakin sözlərin arxetipləri 
müəyyənləşdirilərkən tarixi inkişaf prosesi bir növ unudulmuşdur.  
 
*** 
 
Yazıçının yaratdığı mənzərə, bir tərəfdən, dillərin polisintetik-
lik elementlərini, digər tərəfdən isə tədricən müxtəlif istiqamətdə - 
flektivlik, aqqlütinativlik istiqamətində inkişaf rüşeymlərini nəzərə 
almaq, dilarası əlaqələrin, təqribən müxtəlif dillərin inkişafı üçün baza 
ola bilən dialekt fərqlərinin təşəkkül, mövcüdluq imkanlarının əks 
etdirilməsi baxımından maraq doğurur. Əslində, bunlar tarixən dillərin 
inkişafı ilə əlaqədar keçilmiş mərhələlərdir və müəllif də həmin 
mərhələlərin elmi-bədii mənzərəsini yaratmağa çalışmışdır.  
Muğannanın əsas qənaətini qeyd etdik; yazıçı göstərir ki, 
ölkəmizin ərazisi qədimdə Bağday adlanıb. Bütün xalqlar bir 
kökdəndir - Bağdaydandır. Bütün xalqlar 52 min il əvvəl 50 min illik 
birinci sivilizasiya dövründə bir dildə danışmışlar və bütün dinlərin də 
 280
mənşəyi birdir. Bağday beş vilayətdən ibarət olmuş və onu sarlar idarə 
etmişlər. Nuh daşqınından sonra dağların uca zirvələrində bir-birindən 
ayrı düşmüş əhali tədricən dilini, antropoloji quruluşunu və dinini 
dəyişmişdir.  
Bir sıra tarixçiləri rəncidə salan odur ki, Bağday və Qafqaz 
Albaniyası ərazisində türk tayfaları axtarılır, bu yerlərin qədim 
sakinləri arasında əsas əhali kimi, türklərin də mövcudluğu üzə çıx-
arılır. M.İsmayılov, Y.Yusifov, Q.Qeybullayev, T.Hacıyev və başqa 
tarixçi və dilçilərimiz tarixi mənbələri böyük zəhmətlə araşdıraraq 
Bağday (Maday-Midiya) və Albaniya ərazisində türk tayfalarının 
olduğunu sübut edirlər, lakin bu, bəzi tarixçiləri razı salmır.  
Biz şəxsən türk, islam, xristian və başqa bu tipli birliklərin 
əleyhinəyik. Lakin tarixi araşdırmaları nəzərdən keçirdikdə aşkar 
şəkildə görürük ki, qədim mənbələrin ilkin tədqiqatçıları əksərən 
Hind-Avropa kökünə bağlı olanlar olmuş, şüurlu şəkildə və ya qeyri-
şüuri olaraq bu yerlərin qədim türk mənşəli əhalisini görməməyə çal-
ışmışlar. Guya bu yerlərə türklər ən tezi eramızın III-IV əsrlərində 
gəlmişlər, əsaslı türk tayfa axınları isə VIII, X-XII əsrlərə aiddir. Mə-
sələn, İ.M.Dyakonovun ”Midiya tarixi”(1966) kitabı çox böyük zəh-
mətin nəticəsidir. Kitabı diqqətlə oxuduqda aydın olur ki, bu görkəmli 
alim antroponimlərin və ümumən onomastik leksikanın etimologi-
yasını hər dəqiqə İran və Qafqaz dillərində axtarmağa hazırdır, lakin 
sözlərin türk mənşəli ola biləcəyi qətiyyən ”ağlına gəlmir”. Çox vaxt 
İran və Qafqaz dillərinə məxsus olduğunu uydura bilmədikdə sözlərin 
Midiya dilinə aid olduğunu göstərmiş, lakin ”Midiya dili” dedikdə 
nəyin nəzərdə tutulduğu bilinməmişdir. Amma həmin tarixçiyə yaxşı 
məlum idi ki, Midiya tayfalar ittifaqından ibarət olmuşdur.  
İ.M.Dyakonovda çox ziddiyyətli fikirlər vardır. Bir tərəfdən, 
”Avesta”dan danışaraq qeyd edir ki, ”... Arranda (Albaniyada) Avesta 
yarana bilməzdi, belə ki, bu ərazidə də qədim dövrlərdə İran dillərində 
danışmırdılar” (s.55). Digər tərəfdən isə kuti, lullubey, mehran, kassit, 
manna dillərini və ümumən midiyalıların dillərinin əsasında duran 
dilləri İran dilləri qrupuna daxil etməyi düzgün sayır (s. 62, 65 və s.). 
Tarixçinin fikrincə, Orta Asiyada qədim dövrlərdə türk dilləri geniş 
yayıldığı kimi, Yaxın Şərqdə də İran dilləri geniş yayılmışdı. ”Avesta 
Midiya ərazisində yaranmışsa, deməli, Midiya dilindədir” qənaəti də 
İ.M.Dyakonovu razı salmır və o, Avesta dili ilə midiyalıların dili aras-
ında yaxınlıqla yanaşı, mühüm fərqlər olduğunu da qeyd edir. 
Nəhayət, müəllif bu qənaətə gəlir ki, ”...Midiya qəbilə ittifaqında 
tədricən böyük rol oynayan İran etnik elementləri avtoxton element 
 281
olmamışdır.”(s.150) ”Midiya qəbilə ittifaqı əvvəllər qeyri-İran 
qəbilələri birliyindən ibarət olmuşdur.” Bunlar elmi obyektivlik 
naminə müəllifin gəldiyi düzgün nəticələrdir. Və daha irəli gedərək 
göstərir ki, ”Atropatena Midiyasının yayıldığı ərazidə bizim nəzər 
saldığımız dövrdə hər halda digər qəbilə dilləri, başqa sözlə, qeyri-İran 
dilli qəbilə dilləri də olmuşdur.”(s.70) Lakin oxucu güman etməsin ki, 
İ.M.Dyakonov bu ”digər qəbilə dillərini” türk dillərində axtaracaqdır. 
Budur, o, elam dilinin özünün hansı dil qrupuna daxil olduğu 
bilinmədiyi halda, kaspi, kassit, lullubey dillərini elam qrupuna aid 
edir: ”Kaspilər, öz adaşları kassitlər (və lullubeylər) kimi, çox güman 
ki, elam qrupu dillərində danışırdılar.”(s.103) İ.M.Dyakonov Bağday 
(Midiya) ərazisini rayonlaşdıraraq göstərir ki, assur mənbələrinin 
yarandığı dövrlərdə VII, VI, V, IV (a, b), III rayonlarda İran dil 
elementləri müşahidə edilmir: ”Başqa sözlə, indiki İran Azərbaycanı 
və İran Kürdüstanı rayonları bizim eradan əvvəl IX-VII əsrlərdə qeyri-
İran dilli, lullubey-kuti və bunlara uyğun dilli olaraq qalırdılar; yalnız 
Midiyanın şərqi, indiki Tehran və İsfahan rayonları tam şəkildə İran 
dil elementləri ilə əhatə olunmuşdu” ki, bunlar da Orta Asiyadan gələn 
qəbilə dilləri ilə bağlı idi. (s. 151) 
Muğanna İ.M.Dyakonovun ”ustanovka” ilə yazdığını, bu 
yerlərdə Hind-Avropa kökünü əsaslandırmağa çalışdığını, Bağday 
əvəzinə ”Midiya” sözünü tarixçilərin dilinə yetirdiyini qeyd edir və 
onu kinayə ilə ”Midi” adlandırır. Midi həqiqətən qəsdən türk 
mənşəyindən qaçır, bir çox sözlərin üzərindən sükutla keçir, yaxud da 
onları zorla İran dilləri əsasında izah etməyə çalışır. Məsələn, müəllif 
Arran, Maday, Bağ, Parsua, Parfiya, Uişdiş, Lullu, Ekbatan, Urkiş, 
Tişari, Ur, Uruk, Kalam, Ərbil, Karintaş, mağ, Kara, Tutaşdi, Baq-
dattu, Ullusunu, Kişeşlu, Tiriş, sar, Qafqaz, Bağday (Maday, Matay, 
Amaday), Manna və sair saysız sözün birini türk etimologiyası ilə 
axtarmağı lazım bilməyib. Halbuki alimlər bu sözlərlə bərabər, Deyok, 
Fraort, Kiaksar, Astiaq, Bağıstan, Arbak, Maudauk, Papaqan, 
Anubanini, Sarlaqab, Elulumeş, Tirikan, Kidar, Kaşşu, Şumu, İzirtu 
kimi neçə-neçə sözün türk mənşəli olduğunu və ya türk mənşəli 
komponentə malik olduğunu göstərmişlər1 
Beləliklə, İ.M.Dyakonovda ”türk dili” anlayışı yoxdur, qədim 
Bağday (Midiya) ərazisində İran dilləri (bəzən də Qafqaz dilləri) 
                                                          
1 Áàõ: Þ.Á.Þñèôîâ. Ê ýòíîãåíåçó àçåðáàéäæàíöåâ, «Ìàòåðèàëû III âñå-
ñîþçíîé òþðêîëîãè÷åñêîé êîíôåðåíöèè, 1984, ñ.331-337; Ã.À.Ãåéáóë-
ëàåâ. Ê ýòíîãåíåçó àçåðáàéäæàíöåâ, 1991, ñ.347-269 âÿ ñ. 
 282
anlayışı vardır və İran dillərinə: osetin, əfqan, tacik, persid, kürd, tat, 
talış və qədim dillərdən Avesta, soqdi, xarəzm, skif dilləri daxildir.  
Bütün bunlar Yer övladları arasında ayrı-seçkilik qoyan, başqa 
xalqlara həqarətlə baxan yaramaz hakim qüvvələrin təzyiqi ilə bağlıdır 
və Muğanna bunları çox yaxşı duymuşdur: ”İmperializmin, irticanın 
siyasi platforması adında bir müsibət varıydı... İngilislər funt sterlinqi 
sel kimi axıdırdılar, bütün Avropanın, özlərinin ən görkəmli arxeolo-
qlarını, şərqşünaslarını Cənuba doldurub Pəhləvi şahının 
hakimiyyətinin qanuniliyini sübut etməkdən ötrü, Cənubumuzu Şi-
malımızdan həmişəlik ayırıb milli azadlıq ideyalarını boğmaqdan ötrü 
tariximizin üstündən qələm çəkib, ”Pəhləvi tarixi” yazdırırdılar.” 
(327) ”Hamımız bilirdik ki, Bağdayın tarixi ”İran tarixi” kimi qələmə 
verilir, dilimiz, dövlətimiz inkar edilir. Guya nə qədim dilimiz olub, 
nə ərazimiz, nə də dövlətimiz. Köçəri qəbilələrdən ibarətiymiş 
Azərbaycan xalqı.”(328) 
Bunlar yazıçının etirazlarıdır. Elmi ədəbiyyatda isə oxuyuruq: 
”Hi odin törkskiy narod u nas v Sovetskom Soöze do six por ne po-
luçil vernoqo osvehenie svoey drevney istorii iz-za qospodstva 
proiranskix konüepsiy. Gto estğ svoeqo roda monopolizm v is-
toriçeskoy nauke.”1  
Tarixin ”ustanovka” ilə tədqiqi yenə davam etməkdədir. Elam 
dilinin ilk tədqiqatçıları bu dili türk mənşəli hesab etmişlər. Elamitlər 
fars mənbələrində ”Uvca” - uca (”vısokiy”) adlandırılmışdır. ”Uca” sö-
zü Azərbaycan dilində ”Dədə Qorqud”dan belə geniş işlənən sözdür, 
xalis türk sözüdür. Son yazılarda Elam dili dravid dillərinə, lullubey  
dili isə elam dilinə qohum hesab edilir12.  İ.Əliyev yazır: ”Burada 
(Cənubi Azərbaycan ərazisində - Q.K.) niqimxilər, turukkilər, uruatrilər 
və başqaları məskunlaşmışdılar. Onların etnik dil mənsubiyyəti 
haqqında elm aləminə heç nə bəlli deyildir”3. Başqa tayfa dilləri barədə 
mühakimə yürütmək olur, turukkilər barədə olmur.  
İ.Əliyev yenə yazır: ”Mixi yazılarda aydın İran etimologiyası 
olan onlarla toponim və antroponimlərə təsadüf olunur. Bu ərazidə ay-
dın ifadə edilmiş xeyli İran mənşəli sosial, dini, mədəni-tarixi anlayış-
lar məlumdur”4 Türk mənşəli sözlər isə bağıra-bağıra qalıb, üstünə daş 
                                                          
1 Ã.À.Ãåéáóëëàåâ. Ê ýòíîãåíåçó àçåðáàéäæàíöåâ, ñ.282-283. 
2 «Àçÿðáàéúàí òàðèõè»,Áàêû, 1993. Áó êèòàáäà ãÿäèì äþâðö È.ßëèéåâ èøëÿìèø-
äèð. 
3 Éåíÿ îðàäà, ñ.43. 
4 Éåíÿ îðàäà,,ñ.44. 
 
 283
qoyulur.  
İ.Əliyev son 4-5 min il ərzində Kiçik Asiyada etnik və dil də-
yişmələrini xatırladaraq, müasir dövrdə həmin ərazidə ”orta əsrlər 
dövründə türk işğalçılarının gətirdiyi dildə” danışıldığını qeyd edir və 
bu cür prosesi Bağday - Mada (Midiya) ərazisinə də şamil edir: 
”Deməli, er. əv. II minilliyin əvvəlində şimal-qərbi İran ərazisinə 
İrandilli əhalinin gəlməsi ilə əlaqədar olaraq artıq er. əv. I minilliyin 
ikinci rübündə Qərbi İranın, xüsusilə Cənubi Azərbaycanın 
vilayətlərinin xeyli hissəsi iranlaşmaya məruz qaldı»1. Bütün tarix 
göstərir ki, Azərbaycan ərazisi etnik və dil tərkibinə görə Kiçik Asi-
yaya bənzəməyib, sabit olub və sonrakı dövrlərdə türk tayfalarının 
gəlişi ilə türk etnosu və dili yalnız güclənib.  
Respublika EA-nın müxbir üzvü M.İsmayılov turukkilərin 
(müəllifdə trukki) türk tayfalarından olduğunu göstərir2,  türk soy-
larının miqrasiyasının şərqdən qərbə deyil, daha qədim dövrlərdə 
qərbdən şərqə olduğunu qeyd edir: ”Bəzi bilicilər belə hesab edirlər ki, 
türkdilli soyların ulu nəsillərinin ilk beşiklərindən biri Ön Asiya ol-
muş, orada, onun qərb torpaqlarında məskun olan şumerlərlə qonşu 
olmuşlar...  Sonrakı yüzilliklərdə Ön Asiyada yaşamış bir çox soylar, 
xüsusən türk dillilər şərqə, Orta Asiya torpaqlarına hərəkət etmiş, bir 
neçə yüzillikdən sonra isə onların əks miqrasiya prosesi başlanmış, 
onlar yenidən Yaxın və Ön Asiyaya, həmçinin Azərbaycan tor-
paqlarına gəlmişlər.” Müəllifin fikrincə, Azərbaycanın yerli soyların-
dan matienlər və albanlar şərqə hərəkət etməklə özbək, türkmən, qır-
ğız, qaraqalpaq xalqlarının formalaşmasında mühüm rol oynamışlar. 
20 soydan ibarət olan işquz soylarından biri - saq-massagetlər 
Azərbaycanda məskən salmış, güclü çarlıq yaratmışlar: ”İşquz-saklar 
probleminə həsr olunmuş əsərlərin böyük əksəriyyətində, 
mütəxəssislərin özlərinin etiraf etdikləri kimi, hadisələrə obyektiv 
yanaşılmamış, ”gündəlik siyasətə” tabe edilmişdir.3”  
XIX əsrdə, XX əsrin əvvəllərində əksər tarixçilər işquzları 
türkdilli hesab etmişlər. Müasir dövrdə bir çox tarixçilər onları İran-
dilli hesab edirlər və onlar işquz çarlarının, onların allahlarının ad-
larının, bir sıra etnonim və toponimlərin İrandilli açılışına əsaslanırlar. 
Bir çox alimlər isə külli miqdarda faktlarla həmin sözlərin türk 
mənşəli olduğunu sübut edirlər. M.İsmayılov V.Bartold, 
                                                          
1 «Àçÿðáàéúàí òàðèõè»,Áàêû, 1993,ñ.45. 
2 Ì.Èñìàéûëîâ. Àçÿðáàéúàí òàðèõè, Áàêû, 1992, ñ.11. 
3 Йеня орада, с.11-12. 
 284
A.N.Bernştam, İ.V.Pyankov, R.Q.Latam, F.Q.Mişçenko və 
başqalarına əsaslanaraq, Azərbaycan ərazisində qədim dövrlərdən 
türkdilli soyların yaşadığını, I yüzillikdə yaşamış Pomponi Mela və 
Plininin işquzları türkdilli hesab etdiklərini qeyd etmişdir.  
Prof. Y.B.Yusifov illərdən bəri onomastik leksikanın tədqiqi 
əsasında türklərin, türk soylarının bu yerlərin qədim sakinləri 
olduğunu sübut edir. Onun bir çox məqalələrində, yenicə çapdan çıx-
mış ”Qədim Şərq tarixi” (1993) kitabında neçə-neçə toponim, etnonim 
və antroponimin türk mənşəli açılışına rast gəlirik. Müəllif özünün 
çoxsaylı araşdırmaları əsasında bu nəticəyə gəlir ki, İrandillilər bu 
yerlərə sonralar yayıla bilmişlər: ”Bəzi Manna hökmdar adları türk 
mənşəli hesab oluna bilər. Yəqin ki, bu etnos hələ Aratta dövründə 
burada yaşayırmış və ölkə də onun dilində işlənən söz ilə Aratta 
(Alateye, yəni ”dağ”, ”dağlıq ölkə”) adlanmışdı. Bu xoronimlər pro-
totürk, yaxud protoazərbaycan dilinə mənsub idi. Lullubi, turukki və 
sular Arattanın sakinləri olmuşlar və prototürk (protoazərbaycan) 
dilində danışırmışlar. Bununla əlaqədar ”turukki” etnonimini ”türk” 
adının erkən forması kimi qəbul etmək olar.”1 
Y.Yusifov e. ə. I minilliyin əvvəllərində Hind-İran tayfaları 
birliyinin parçalandığını, İran dillərində danışanların İran yaylasında 
məskən saldıqlarını və onların bir qisminin Qafqaza hərəkət etdiyini, 
nəticədə ”Midiya ləhcəsinin” yarandığını da ehtimal şəklində irəli 
sürür ki, bu fikrin son hissəsi ilə razılaşmaq olmaz: Midiya tayfalar 
birliyindən ibarət idi və onun İran dilli yeganə ləhcəsi ola bilməzdi*. 
İrandillilər yerli etnoslara qarışa bilərdilər.  
Q.A.Qeybullayev qədim Manna, Midiya ərazisində mövcud 
olan kaspi, alban, qarqar, sirak, aran, hun, kərxi, dondar, xurs, kanqar, 
çolı, peçeneq, bolqar, xəzər, Albaniya ərazisində alban, qarqar, saq, 
savar, macar, bolqar və s. kimi tayfaların türkdilli olduğunu göstərir. 
Müəllif yazır: ”Midiyada qəbilə dilləri mövcud idi. Onların arasında 
maday, matay etnoniminin daşıyıcılarının dili də vardı, bu dil isə, 
bizim fikrimizcə, türk dili idi”2. Q.A.Qeybullayev yenə yazır: ”Biz bu 
fikirdəyik ki, Midiyada konkret maday, matay etnonimlərinin daşı-
yıcıları türkdilli olmuşlar. Əvvələn, maday, matay etnonimləri quru-
luşca Sibir və Altayın çoxsaylı etnonimləri ilə bir sırada durur: Altay, 
                                                          
1 É.Éóñèôîâ. Ãÿäèì Øÿðã òàðèõè, Áàêû, 1993, ñ.305. 
* Ìöÿëëèô ôàðñ äèëèíäÿí ôÿðãëÿíÿí òàò, òàëûø äèëëÿðèíè «ëÿùúÿ» êèìè ãåéä åäèðñÿ, 
áóíà ñþçöìöç éîõäóð 
2 Ã.À.Ãåéáóëëàåâ. Ê ýòíîãåíåçó àçåðáàéäæàíöåâ, ñ.39. 
 285
Baday, Kultay və s... İkincisi, Midiyanın maday, matay etnonimləri 
türk dünyasında analoqlara malikdir. Matay, atalıq-matay, kaptaqay-
matay, gəncə-matay və s. kimi türk etnik cəmiyyətləri mövcuddur. 
Kazaxlar arasında matay qəbiləsi məşhurdur... Üçüncüsü, Mannanın 
və Midiyanın bir sıra şəxs adları və toponimləri qədim türk dilləri zə-
minində çox aydın şəkildə izah olunur”3. Q.A.Qeybullayevin qədim 
Manna, Bağday (Midiya) və Albaniya ərazisində işlədilmiş antro-
ponim, etnonim və toponimlərin türk mənşəli açılışı oxucuda qədim 
Azərbaycan ərazisində türk tayfalarının aborigenlərdən ibarət 
olduğuna heç bir şübhə yeri qoymur.  
Beləliklə, tariximizin tədqiqatçıları bir-birinə zidd iki qütbdən 
baxırlar keçmişimizə. İş o yerə çatıb ki, tarixin saxtalaşdırılmasına 
dözməyən yazıçı vicdanı öz üzərinə ağır yük götürüb.  
Xalqın tarixi ilk növbədə onun sözlərində yaşayır. Xüsusi və 
ümumi sözlər xalqın təfəkkürünü, onun inkişaf yolunu, dostlarını və 
düşmənlərini, yaxın və uzaq qonşularını öyrənmək üçün ən etibarlı 
mənbədir.  
Söz - tarixdir. Buna görə də Muğanna hər şeydən əvvəl, 
sözdən yapışıb. ”Qapalı dünya”nın işıqlı ruhu, sirri, sehri sözdədir. 
Yazıçı insanlığın tarixini sözün tarixi ilə vəhdətdə izah edir. Yazıçının 
düşündüyü tarix həqiqətə uyğun olduğu kimi, onun sözə verdiyi məna-
larda da həqiqət gizlənmişdir. Bir neçə sözü yazıçı mövqeyindən 
nəzərdən keçirməklə fikrimizi oxucu ilə bölüşə bilərik.  
Qədim Bağdayın (Midiyanın) baş şəhərinin adını - ”Ekbatan” 
sözünü yazıçı HəmOdvan şəklində arxetipləşdirmişdir. Dyakonov 
göstərir ki, bu sözün Manna dövrü forması ”Həmqamatana” olmuşdur, 
sözdəki ”həm” - birlikdə, ”qam” - getmək mənasındadır. ”Həm” sözü 
və ”getmək” felinin kökünü mühafizə edən qa/ge hissəsi bu gün də 
ədəbi dilimizdə işlənməkdədir. Urartu mənbələrindəki Manana ebani 
-”Manna evi”, ”Manna ölkəsi” deməkdir və eb/ev Sözü bu gün də 
dilimizdə işləkdir. Dere, Utuxeqalam, Ur-Bau, Eşme-Aştar 
sözlərində ”dərə”, ”qala”, ”bəy”, ”eşmə” kəlmələri aydın seçilsə də, 
Dyakonovun diqqətini ”cəlb etməmişdir”. Elam dilindəki ”kiki”, kas-
sit dilində”da-qiqi” sözləri qədim türk yazılı abidələrindəki ”kök” 
(göy) - səma sözü ilə eyni mənalı və mənşəlidir. Kassit dilindəki 
”buriyaş” - yağış və ildırım allahı, yunan dilindəki ”borevo” – şimal 
küləyi, rus dilindəki ”burə”, bizim dilimizdəki ”boran” sözü bir 
                                                          
3 Éåíÿ îðàäà, с.251-252. 
 
 286
kökdəndir. Elam dilindəki ”tiriş”, Urartu dilindəki ”tiau”, xett dilində 
”te” bizim dildəki ”de” (demək) fel eyni kökdəndir.  
Yazıçı arxetiplərinin bir neçəsini bir qədər ətraflı nəzərdən 
keçirək.  
QAPI AĞÜZ. Romanda ”Qafqaz” sözü ”QAPI AĞÜZ” 
şəklində işlədilmişdir: ”Həmədandan - HəmOdvandan indi ”Qafqaz” 
adlandırılan Qapı Ağüz dağları arasında Odərlərin yaşadıqları 
yerlər...” (361) 
”Qafqaz” sözünün etimologiyası barədə müxtəlif fikirlər 
söylənmişdir. Bəziləri bu sözü ”qasların metal döyən dağ ölkəsi”, 
bəziləri ”ağ qarlı” kimi izah etmişlər, A.Bakıxanov və Ə.Dəmirçizadə 
isə ”kaufa kas”, yəni qas dağı kimi mənalandırmışlar.1 Başqa cür 
fikirlər də mövcuddur. 
Son tədqiqatlar ”Qafqaz” oroniminin türk mənşəli olduğunu 
göstərir. Q.A.Qeybullayev sözün törəmə yolu barədə yazır: ”Belə he-
sab edirəm ki, o (”Qafqaz” sözü - Q.K. ), türk mənşəli kapu(q) – ”qa-
pı”, ”keçid” və kas etnonimindən ibarət olub, ”kas keçidi” ümumi mə-
nasına malikdir”.2 Müəllifin fikrincə, ilk dəfə Esxil (526-456) tərə-
findən xatırlanan bu söz bütün Qafqaz silsiləsini deyil, daha çox Dər-
bənd keçidini bildirmiş, sonralar bütün Qafqaz dağlarının adı kimi 
formalaşmışdır.  
Göründüyü kimi, yazıçı da sözün ilk hissəsini eyni şəkildə 
mənalandırmışdır. ”Ağüzlər” isə müəllifin təsvir etdiyi Bağdayın 
vilayətlərindən birinin sakinlərinin adıdır və samit əsasına görə ”qas”-
lara tam uyğundur. Beləliklə, elmi ədəbiyyatda olduğu kimi (bu da 
nəzərə alınmalıdır ki, Q.Qeybullayevin əsəri romandan bir neçə il son-
ra nəşr olunmuşdur), romanda da Qafqaz ”qas qapısı”, ”qas keçidi” 
şəklində izah edilmişdir.  
OLAM - QALAM. Sultan deyir: ”... kainatda on səkkiz min 
aləm var. ”Aləm” demə, ”Olam” de”. (349) ”Allah - Əl Ağ tək deyil, 
bizim qalamda üçdü.” (372) ”On səkkiz min qalama işıq saçır günəş, 
energiya göndərir. ”(373) Göründüyü kimi, burada ”olam” - aləm, 
”qalam” - qalaktika (qalınan yer) mənasındadır. Bundan əlavə, yazıçı  
”Olam” sözünü Bağday (Midiya) ərazisi, Odər bəşəriyyətinin qədim 
dövrlərdən olduğu ərazi, ”Qalam” sözünü isə Orta Asiya, yəni olamlı-
ların bir qisminin köçüb getdiyi, qaldığı yer mənasında işlətmişdir 
(Çox təəssüf ki, buradakı fikri – əhalinin Orta Asiyaya buradan getmə-
                                                          
1 ß.Äÿìèð÷èçàäÿ. 50 ñþç, Áàêû, 1968, ñ.32-33. 
2 Ã.À.Ãåéáóëëàåâ. Êýòíîãåíåçó àçåðáàéäæàíöåâ, ñ.300. 
 287
si fikrini tarixçilər hələ də dərk edə bilmirlər). Bunlar təbii sözlərdir və 
tarixi həqiqətə tam uyğundur. ”Aləm” sözünün ”olam” sözü ilə bağlı 
olduğunu inkar etmək çətindir. ”Qalam” sözü isə semit mənşəli 
”qəl’ə” sözünün əsasında durur. Şumerlərin Uruk şəhərinin çarı 
Utuxegelin şərəfinə abidədə ”Kalam” sözü ”ölkə” mənasında işlədil-
mişdir. Urartu mənbələrində yaşayış yeri mənasında burqala, bina, ti-
kili mənasında qalazi sözləri də ”qalam/kalam” sözü ilə bağlıdır. 
Yazıçı ”olam” sözünü ”elam” kimi də mənalandırmışdır. Deməli, 
yazıçının ifadə tərzində uydurmadan çox, həqiqətəuyğunluq var. 
PƏRƏSU. Romanda yazıçı Sultanın dili ilə deyir: ”...tarixdə 
”Paxtavan” adıynan tanınan cəngavər hərbçilər Bağdayın ordusunda 
xidmət edən Pərəsulardı. ”Su” həm də ərazi mənasındadı. Pərə suda -
yan ərazidə, indiki ”Persidskiy zaliv”də yaşayanlardı ”Pers”. (350) 
Yazıçı belə izah edir. 
”Su” sözünün tərəf, çöl, ərazi mənası məlumdur, 
klassiklərimizdə də var: ”Cular axadur çəməndə hər su”. (Xətai) 
İ.M.Dyakonov yazır: ”Ho samoe interesnoe, çto samo naz-
vanie ”Persii” (fars, drevnie ”Raqa”) əvləetsə midiyskim... terminı gti 
vosxodət k iransk. rar -, raraya - ”rebro”, otsöda ”bok”, ”kray”; i Per-
sida, i Parsua, i Parfiə naxodilasğ na okrainax Midii, na öjnoy naxodi-
lasğ Persida, na zapadnoy - Parsua, na vostoçnoy - Parfiə. Vse gti 
nazvaniə oznaçaöt ”kray”, ”okraina”, ”ukrayna”1.  
Lazar Budaqov türk, Azərbaycan, qırğız, tatar dillərində ba-
ğır, baur, pur sözlərini ”peçenğ”, par sözünü saqay ləhcəsində ”açıq 
çöl” mənasında izah etmişdir; par, baur sözləri türk dillərində indi də 
çöl, böyür, bayır mənalarında işlənməkdədir. Dyakonov Bağday 
(Midiya) ərazisində türk tayfa dillərini nəzərə almır, ona görə də 
”Midiya dili” dedikdə də İran dilləri qrupuna daxil olan dilləri nəzərdə 
tutur. Persida, Parsua, Parfiya sözlərinin hamısı ”Midiya sözüdür”sə 
və həmin sözlər üç min illik bir müddətdə türk dillərində 
yaşamaqdadırsa, bu hal bir tərəfdən, Midiya dövləti ərazisində türk-
dilli tayfaların rolunu, digər tərəfdən isə bizim tədqiqat obyekti olan 
yazıçının sözə etimoloji baxımdan düzgün yanaşdığını göstərir. Per-
sida, Parfiya, Parsua sözlərinin birinci komponenti (par/per) bizim 
dilimizdəki «böyür» sözüdür və sözün mənasını İ.M.Dyakonov çox 
düzgün müəyyən edib. 
SAR və SAR ADLARI. Bağday ərazisində olduğu kimi, ”Su 
basqınından - potopdan əvvəlki sivilizasiya vaxtı indiki Qazaxıstan, 
                                                          
1 È.Ì.Äÿêîíîâ. Èñòîðèÿ Ìèäèè, Ì.-Ë., 1956, ñ.69. 
 288
Qırğızıstan, Rusiya, Çin ərazilərində Od Sar hökmranlıq eləyib. Od 
Sarı, Od ”Çarı”, Od ”üarı” (353) Yazıçı qədim dünyada geniş yayılmış 
”sar” sözünü tarixi həqiqətə uyğun şəkildə saxlamışdır: EySar, Ey-
SarHoy, OdAğSar, Saroddaş və s. Bu sözün iştirakı ilə bir sıra xüsusi 
və ümumi isimlərin yarandığını misal gətirir: EySar - İsay, İsa; 
SarOdƏs -Saroddaş - Zərdüşt; sar - ser; sarey - saray və s.  
Təkcə yazıçının dediyi Bağday (Midiya) ərazisində deyil, 
qonşu ərazilərdə -Assuriya, Urartu ərazilərində də ”sar” sözü geniş 
yayılmışdı, müxtəlif fonetik tərkiblərdə (sar, ser, sur, sor) həm sözün 
əvvəlində, həm də sonunda işlənirdi: Salmanasar, Artasar, Kiaksar, 
Nabonassar, Mardukşarrusur, Navuxonodosor, Nabuşarrusur, 
Nerqalşarrusur, Tiqlatpalasar, Tanaoksar, Sarqon, Sarak, Sarati, 
Sardur, Sarlaq və s. Beləliklə, roman sar, üar, çar, ser sözlərinin bir 
kökdən olduğunu, protoformanın sar olduğunu kütləviləşdirməkdə 
elmi ədəbiyyatdan çox iş görür.  
Yazıçı romanda: DayAğ, FərOd, BağOd, OdAğSar, ƏrBağ, 
BağOdAğ, ƏsƏrBağ, ƏrOdAğ, ƏrEvÜn, ƏsOdAğ sar adlarını 
işlətmiş və bu sözləri bir qədər rəmzi-etimoloji aspektdə izah etmişdir: 
DayAğ - SafAğ elmi ayağa qaldıran, FərOd -həqiqətin güclü işığı, 
BağOd - həqiqət Bağı, OdAğSar - SafAğ həqiqətinin Sarı, ƏrBağ - 
İşıq Bağı, Bağ OdAğ - SafAğ həqiqətinin Bağı, ƏsƏrBağ - danışan 
işığın Bağı, ƏrOdBağ - həqiqət işığının Bağı, ƏrEvÜn - Ün Evinin 
işığı, ƏsOdAğ - SafAğ elminin danışan Bağı. (389) 
Muğanna arxetip kimi nəzərdə tutduğu bu sar adlarının tarix ki-
tablarında, Heredotun, Ktesinin yazılarında, abidələrdə qalmış forma-
larını da göstərmişdir: DayAğ - Deyok, FərOd - Fraort, BağOd - Madi, 
OdAğSar - Kiaqsar, ƏrBağ - Arbak, BağOdAğ - Maudauk, ƏsƏrBağ - 
Sosarm, ƏrOdAğ - Artik, ƏrEv Ün -Arbiani, ƏsOdAğ - Astiaq.  
Zahirən bu qarşılaşdırmalardan birincilər uydurma kimi 
görünür. Əslində isə bu sözlərin hər birində həqiqət vardır. Bütövlük-
də olmasa da, bir və ya iki hecada ilkin məna gizlənmişdir. Bunun 
üçün onların samit tərkibinə baxmaq kifayətdir. 
İ.M.Dyakonov ”Deyok” və ”Dayaukku” sözlərini bir kökdən 
hesab etmiş, bu sözləri İran mənşəli dahya-”strana”, ”plemennoy 
soöz” sözü, ad bildirən -ka şəkilçisi ilə izah etmişdir. 
Q.A.Qeybullayev göstərir ki, iranistlər bu sözün İran mənşəli 
olduğunu inkar edirlər. Müəllifin fikrincə, bu söz türk mənşəli 
day(tay) - ”dədə”, ”brat materi” və oq, ox -”razum”, ”mıslğ”, 
”mudrıy” sözlərindən ibarətdir və ümumi mənası ”umnıy (mudrıy) 
dədə” deməkdir.  
 289
Demək, yazıçı sözün tərkib hissələrini düzgün düşünmüşdür: 
DayAğ. Yazıçının verdiyi məna da müvafiqdir: ”SafAğ elmi ayağa 
qaldıran.” ”Qaldıran” sözündə şəxs düşünülür, ”SafAğ” elmini 
qaldırmaq” isə elə müdriklik deməkdir.  
Zahirən ”BağOd - Madi” sözləri arasında əlaqə görünmür. 
Əslində isə Ma hissəsi b>m keçidi ilə ”Ba/ğ/” sözüdür (bu barədə bir 
qədər sonra danışılacaqdır), -di isə Od sözünün qalığıdır.  
ƏrBağ - Arbak. İ.M.Dyakonov qeyd edir ki, Ktesi Arbak Sö-
zünü tarixdən yox, müasiri olan midiyalılardan götürmüşdür. Belə ki, 
Ktesi bilirmiş ki, Assuriya dövləti Midiya və Vavilion dövlətlərinin 
ittifaqı nəticəsində dağılmışdır. Lakin o, Midiya çarının adını bilmir-
miş, ona görə də bildiyi müasiri midiyalılardan birinin adını 
işlətmişdir (Bu ad bəzi mənbələrdə ”Varbak” şəklindədir). Göründüyü 
kimi, Dyakonov sözün midiyalılara məxsus olduğunu bildirir. İ.Əliyev 
bu sözü kassit dilindəki xarve, elam dilindəki hurvi (allah) sözləri ilə 
əlaqələndirmişdir; E.A.Qrantovski hind dilindəki arbha (oğlan, uşaq, 
gənc) sözünə oxşatmışdır.  
Q.A.Qeybullayev bu cür yozumlara etiraz edərək yazır: ”He-
əsno, poçemu issledovateli uklonəötsə ot sopostavleniə liçnoqo imeni 
Arbaka-üarə törkoəzıçnıx çenov u Moiseə Xorenskoqo s imenami Ar-
bak i Qarpaq v Midii? Sravnim ehe imə skifskoqo üarə İşpakay, v ko-
torom vıdeləetsə gtot komponent v forme bak(bag) ”vojdğ”, ”pred-
voditelğ plemeni”, ”knəzğ”, ”znatnıy qospodin” ...Arbak oznaçaet 
”qeroy”, ”predvoditelğ” (qlava) plemeni.” 
Yazıçı bu sözü ƏrBağ - işıq Bağı kimi izah etmişdir. Bu izah 
Q.Qeybullayevin izahına uyğundur. Yalnız bir fərqi vardır: yazıçı ”ər” 
və ”bağ” sözlərinin ilkin mənalarını -”ər” sözünün işıq, ”bağ” sözünün 
allah mənasını əsas götürmüşdür, - yaranış dövrünə görə yazıçının, 
işlənmə dövrünə görə alimin dediyi həqiqətdir.  
BağOdAğ - Maudauk. Yazıçı bu sözü ”Saf Ağ həqiqətinin 
Bağı” şəklində izah etmişdir. ”Maudauk” (bəzi mənbələrdə ”Man-
dauk”) sözündə Ma hissəsi ”Bağ” sözüdür və yazıçı bunu düzgün 
düşünmüşdür; -dauk hissəsi isə ”Deyok” adı ilə uyğun gəlir və 
beləliklə, söz bütövlükdə ”ağıllı dayı” - Deyok bəy mənasında 
düşünülür.  
İ. Hüseynovun romanda verdiyi böyük söz xəzinəsindən 
gətirdiyimiz bu bir neçə misal göstərir ki, ”yazıçı arxetipləri” dediy-
imiz sözlərə uydurma kimi baxmaq olmaz. Əksinə, bunlar qədim milli 
tarixi oyatmaq, qaldırmaq və özünü özünə tanıtmaq, başa salmaq 
baxımından çox əhəmiyyətlidir.  
 290
 
* * * 
Qədim mənbələrdən aydın olur ki, hər ölkənin öz allahları ol-
muşdur. Elamlarda Kuter-Nanxunte, xurritlərdə Arijana, urartulularda 
İştar, kassitlərdə Şimaliya, Kaşşu, Şukamuna (Şumu), Xarbe, Şixu, 
Şurniş, Xutxi, Ubriyaş, Dur, Şimiriya, babillilərdə Enlil, Mardun və 
s.1 
Bu allahlar müxtəlif sahələri təmsil etmişlər. Bağday (Midiya) 
ərazisində geniş yayılmış allah adı Bağdır. F.Cəlilov yazır: ”Türk 
dillərində bay/ba; boy/pay/pəy; Azərbaycan dialektlərində 
bəy/bək/bay; xəzər dilində bak/bek (Əl-İstəxri), qədim türk yazılarında 
isə beq şəklində olan bu sözün arxetipini morfoloji yozuma görə baq 
şəklində bərpa etmək lazım gəlir... Həmin söz tanrı, qəbilə, qəbilə 
başçısı, şəxs, kahin, qəbilənin ərazi adı kimi sözlərdə işlənmişdir... 
Qədim Ön Asiyada tanrı adı kimi yayılan baq sözünün həm bayat 
(MK, III, 186), həm də bağa (Malov, 1939, 9-10) derivatları qədim 
türk yazılarında da tanrı anlamını saxlamışdır. Həmin anlamda İran və 
slavyan dillərinə də keçmişdir (bak, bağa, boq).” F.Cəlilov onu da 
qeyd edir ki, Maday paytaxtı Ekbatan yaxınlığındakı Bisütun yer adı 
qədimdə1 tanrılar məskəni anlamında Baqastan şəklində işlənirmiş. 
İ.M.Dyakonov Ktesinin ”Qora Baqistan -svətınə Zevsa” sözlərini qeyd 
edərək göstərir ki, ”...Gto znamenitaə Bexistunskaə skala, drevnəə 
Baqistana, ”mesto boqov”, deystvitelğno posvəhennaə verxovnomu 
boqu Axuramazda, kotoroqo qreki nazıvali Zevsom.” 
Bəzi müəlliflərin fikrincə, Bağıstan qayalarında allah Mitrinin 
şəkli qazılmışdır, ona görə də Avestadakı baqa sözü ilə yalnız Mitri 
bildirilir. Lakin bütün qədim mənbələrdən aşkar görünür ki, (Dyako-
nov da bu fikri təsdiq edir) baqa, ümumiyyətlə, ”allah” mənasındadır, 
ona görə də qayalardakı şəkil Mitrinin deyil, Ahuramazdanındır.  
E. ə.XXII yüzillikdə Zoxab (yəqin ki, Zöhab) yaxınlığındakı 
Saripul qaya yazılarında Lullubey hakimi Anubaninin adı çəkilir və bu 
söz ”allah Anu”-”bizi yaradan” (aniyaha baqaha) mənasında izah 
edilir. Bu hal bir daha göstərir ki, baqa sözü ümumən allah 
mənasındadır. Ona görə də sonralar Bisütun, Behistun şəkillərinə sa-
lınmış bu qaya adı daha qədimlərdə, təbii ki, ”allahlar yurdu”- Ba-
ğastan adlanırmış. Bu söz o dövrlərdə geniş yayılmış, qonşu xalqların 
dillərinə də keçmişdir.  
                                                          
1 È.Ì.Äÿêîíîâ. Èñòîðèÿ Ìèäèè, ñ.27.. 
1 Ô.Úÿëèëîâ.Àçÿðáàéúàí äèëèíèí ìîðôîíîëîýèéàñû,Áàêû, 1988, ñ.146. 
 291
Tarixi izlərdən hiss olunur ki, Bağastan yalnız qaya adı kimi 
deyil, eyni zamanda çox mühüm və mərkəzi vilayətin adı kimi də 
məşhur imiş. Bunu İ.Əliyev də xüsusi qeyd etmişdir; ”Aleksandr 
Madada məşhur vilayət olan Bağıstana (Behustinə) gəldi.”2  Deməli, 
Bağastan || Bağıstan lap qədimdən mərkəzi vilayət olmuş və bütün 
hadisələrin mərkəzində durmuşdur.  
Arattadan sonra tarixdə bizim ölkəmizin ərazisində ən qədim 
dövlətlər Manna və Midiyadır. ”Manna” sözünün mənbələrdə Mana 
şəklində işləndiyi də göstərilir. ”Mana” forması Urartu mənbələrində, 
”Manna” forması Assuriya mənbələrindədir. Q.Qeybullayev ”Mana” 
sözünü toponimin əsli, ”Manna” sözündəki nn qoşalığını isə düzəltmə 
hesab edir. Manna adı ilk dəfə e. ə. 843-cü ildə assur mənbələrində 
xatırlanır.  
Tarix kitablarında işlədilən ”Midiya” sözü mənbələrdə 
Maday, Matay, bəzən də Amaday şəkillərindədir. Bu söz də ilk dəfə e. 
ə. IX əsrdə - IX əsrin 30-cu illərində mənbələrdə öz əksini tapmışdır.  
İ.M.Dyakonov öz məşhur əsərində daim ”Midiya” 
terminindən istifadə etmiş, lakin mənbələrdəki formanı saxlamışdır.  
Əsli başqa cür ola-ola, bütün tarix kitablarımızda ”Midiya” sö-
zündən istifadə olunur. Yalnız 1993-cü ilin ”Azərbaycan tarixi” ki-
tabında ”Mada” sözü işlədilmişdir.  
Dünya dillərinə, o cümlədən türk dillərinin tarixinə dair aparı-
lan saysız tədqiqatlarla az-çox tanışlıqdan aydın olur ki, qədimdə söz 
kökləri birhecalı olmuş, əksərən bir samit və bir saitin birləşməsi yolu 
ilə yaranmışdır. Birhecalı sözlərin başqa quruluş halları istisna deyil. 
Bu cəhəti nəzərə aldıqda həm ”Manna” sözünün, həm də ”Maday” 
(”Matay”) sözünün əsasında MA kökünün durduğunu görmək çətin 
deyildir. Manna və Maday (Midiya) haqqında eyni vaxtdan - e. ə. IX 
yüzilliyin 30-40-cı illərindən məlumat verilməsi də bu sözlərin 
təqribən eyni vaxtlarda, eyni sözə müxtəlif şəkilçilərin (və ya sözlərin) 
artırılması ilə yarandığını güman etməyə əsas verir.  
Lakin tədqiqatçıların bu sözlər barədə başqa fikirləri də vardır. 
Q.Qeybullayev T.İ.Hacıyevə əsaslanaraq göstərir ki, ”Manna” 
(”Mana”) sözündə sağır n samiti olmuş, sonralar bu samit nq şəklində 
tələffüz edilmiş, söz MANQAY şəklinə düşmüş, daha sonralar bu iki 
samitdən n qalmaqla MANA, q qalmaqla MAĞ sözü formalaşmışdır.  
İ.M.Dyakonov göstərir ki, ”Maday” sözü İran dilləri əsasında 
                                                          
2 «Àçÿðáàéúàí òàðèõè», 1993, ñ.70. 
 
 292
izah oluna bilmir.  
E.A.Qrantovski ”Maday” sözünü hind dilindəki ”madhi”, 
Avesta dilindəki ”mada” sözləri ilə əlaqələndirir -”kefləndirici içki”, 
”ekstaz vəziyyəti” və s. mənalarda izah edir.  
”Maday” sözünün elam dilində işlənmiş ”maktabe” forması da 
olmuşdur. İ.Q.Əliyev maktabe sözünü ”mağ” sözü ilə əlaqələndirir, 
Q.Qeybullayev bu halda ”maktabe” sözünün ”maday” sözü ilə bağlı 
olmadığını bildirir. Müəllifin fikrincə, maktabe sözü maktay -maq-tay 
sözlərindən əmələ gəlmişdir və tay türk dillərində ölkə mənasındadır. 
Q. Qeybullayev belə bir nəticəyə gəlir ki, ”... maqta (daha doğrusu, 
manqtay, maqtay) elam sözü deyil, onlar bu sözü midiyalılardan 
mənimsəmişlər, onlar ölkəni Manna - Man/q/tay adlandırmış, elam-
lılar isə ona yalnız-be şəkilçisini əlavə etmişlər.” 
Beləliklə, tarixi mənbələrdə Mana, Manna, Maday, Matay, 
Maktabe sözlərinə rast gəlirik. Yeni ”Azərbaycan tarixi”ndə Mana və 
Mada sözlərinin qovuşuğuna da təsadüf etdik. Əgər imla xətası 
deyilsə, bu da bir faktdır: Manda ölkəsi (s. 43).  
Bu sözləri müqayisə etdikdə aydın olur ki, sözlərin kökü eyni-
dir, yalnız sonluqlar: da, day, tay, na bir-birindən az-çox fərqlidir; 
kaspilər və kassitlər adaş olduğu kimi, Manna və Maday da adaşdır.  
Manna və Maday sözləri haqqında ümumi şəkildə danışılsa 
da, onların konkret mənası izah edilməmişdir. Bunların qəbilə adları 
olduğu da həmin sözlərin dəqiq açılışı barədə təsəvvür yaratmır.  
Sözlərin Manna, Mana, Maday, Matay və s. şəkillərdə oxun-
uşu isə təbiidir. Çünki qədim yazıların oxunması çətindir, dövrün sabit 
orfoqrafiyasından danışmaq mümkün olmadığı kimi, mövcud abidə-
yazıların oxunması da həmişə qənaətbəxş olmur. Müxtəlif dil 
sistemləri, bu və ya digər səsin olmaması, tarixçilərin başqalarından 
eşitdikləri şəkildə yazmaları, təhriflər və s. etimoloji tədqiqatı 
çətinləşdirir. Qədim yazıları oxuyanlar bəzən bir sözün üç cür yazılış-
ını (deməli, həm də üç cür tələffüzünü) müəyyənləşdirməli olmuşlar. 
Saitlərin miqdarı və yeri dəqiq olmamışdır. Məsələn, ”ölkə” 
mənasında ebani sözünü İ.İ.Meşşaninov aşağıdakı şəkillərdə mümkün 
hesab etmişdir: ebani, ebaani, ebanii, ebanie, ebaniie, ebaaniie və s.1 
Assur, Urartu, yunan mənbələri bəzən hadisələri düzgün 
qeydə almadığı kimi, xüsusi adları da təhrif etmişlər. Məsələn, kahin 
Qaumatın (Qam atanın) öldürülməsində iştirak edən 6 nəfərin adını 
                                                          
1 È.È.Ìåùàíèíîâ. Àííîòèðîâàííûé ñëîâàðü óðàðòñêîãî (áèàéíñêîãî) 
ÿçûêà,1978, ñ.108. 
 293
Bağıstan yazılarında bu cür oxumuşlar: Vindafarna, Utana, Qaubruva, 
Vidarna, Baqabuxşa, Ardumaniş. Herodotda bu adlar belədir: İn-
tafrana, Otana, Qobriya, Qidarna, Meqabiza, Aspatina. Eyni adların 
müxtəlif mənbələrdəki yazılışını müqayisə etməklə xüsusi adların bir 
neçə əsr ərzində nə qədər fərqləndiyini görmək mümkündür: Vin-
dafarna-İntafrana, Utana-Otana, Qaubruva-Qobriya, Vidarna-Qidarna, 
Baqabuxşa-Meqabiza, Ardumaniş-Aspatina. Sait düşümü, sait və heca 
dəyişmələri ilə yanaşı, V>Q, B>M samit keçidləri də vardır. Bunlar 
təhrifdir, yoxsa dil hadisəsi? 
Heç şübhəsiz, təhriflər də vardır: həm abidə müəlliflərinin 
təhrifləri, həm də abidələri oxuyanların təhrifləri.  
Lakin bir sıra faktlar göstərir ki, bu yazılarda dil hadisələri -
dilin inkişafı ilə bağlı məsələlər, şivə xüsusiyyətləri, arxaikləşmə və s. 
hallar da öz əksini tapmışdır. Yuxarıda qeyd etdiyimiz 6 nəfərin adları 
arasında Baqabuxşa-Meqabiza adları daha çox maraq doğurur. 
”Baqabuxşa” sözünü izah etmək asandır; bu söz ”bağ” sözü ilə 
bağlıdır. ”Meqabiza” sözünü isə izah etmək nisbətən çətindir.  
Bütün dilçilikdə məlumdur ki, ağız samiti burun samitindən 
əvvəldir. Ona görə də B samiti daha qədimdir, samit keçidi B>M 
istiqamətindədir. Dilin tarixində B>M keçidi (bən>mən, bin>min və 
s. tipli) tarixçi və etnoqraflara da məlumdur. Q. Qeybullayev skiflərin 
dilində işlənmiş ”pontik” sözünün türk mənşəli olduğunu və söz kö-
künün mun variantının da olduğunu göstərərək yazır: ”... po mneniö 
törkoloqov, iskonnım variantom slova bılo bun, ibo nosovoy soqlas-
nıy ne tipiçen dlə törkskoqo anlauta i pogtomu ”b” sçitaetsə pratörk-
skim, a ”m” vtoriçnım.” Müəllif ”marsaqet” sözünü də bu şəkildə çox 
doğru olaraq ”bars” sözü ilə əlaqələndirməli olmuşdur.  
Bunlar bir daha sübut edir ki, ”Meqabiza” sözü bir neçə əsr ər-
zində B>M keçidi ilə ”Baqabuxşa”nın dəyişilmiş formasıdır və Hero-
dot bu sözü öz müasiri olan midiyalıdan öyrənib qeydə almışdır. Odur 
ki burada artıq təhrifdən danışmaq doğru olmazdı. Herodot tarixə 
sadiq qalmaq üçün məlumat verənə yox, tarixi sənədlərə əsaslanmalı 
idi.  
Manna, Maday sözlərinin əvvəlindəki MA kökü B>M keçidi 
nəzərə alınmadan izah olunmur. ”M” samitinin sonrakı hadisə oldu-
ğunu bildik. Deməli, bu sözün qədim forması BA-dır. ”BA” çox 
qədim sözdür və ”Bağ” sözünün də əsasında durur. Bu söz ”Bağ” Sö-
zünün malik olduğu bütün mənaları - bağ, bağlamaq, uca şəxsiyyət, 
allah, kahin, zadəgan və s. mənaları ehtiva etmişdir, qədim türk 
dillərində  geniş yayılmış, bu gün də özünü düzəltmə forma olan 
 294
”bağ” şəklində qoruyub saxlayan bir sözdür. Bunlar çox aydın şəkildə 
göstərir ki, BA və MA sözləri yüz illərlə paralel şəkildə işlənmiş (bən 
və mən kimi) və hər ikisi q/ğ/k samitlərini qəbul etmiş, baq/bağ/bak-
/maq/mağ/mak sözləri yaranmışdır. Bu sözlərə -na və -day hissələri 
artırılmaqla Mağna, Mağday (Maqna, Maktay) sözləri düzəlmiş və 
tədricən q/ğ/k samitlərinin düşümü ilə Mana, Maday (Matay) sözləri 
sabitləşmişdir. Mənbələri oxuyanlar xüsusən Maday sözündə birinci 
hecadakı a saitinin uzun tələffüz edildiyini göstərirlər. Heç şübhəsiz, 
bu, ilkin uzanma olmayıb, samit düşümü ilə yaranmış uzanmadır. Onu 
da istisna etmək olmaz ki, -na və –day hissələri birbaşa BA və ya MA 
köklərinə qoşulmuşdur. 
Beləliklə, Mana və Maday mahiyyət etibarilə eyni mənalı 
sözlərdir. ”Mana” sözündəki -na ünsürünü izah etmək nisbətən 
çətindir. Bu hal Mana sözündə –na hissəsinin daha qədim olduğunu 
güman etməyə əsas verir. Hər iki söz allah mənasında ”BA” sözündən 
törədiyi üçün ilk dövrlərdə ”allahlar yurdu” mənasına malik olmuş, 
sonralar ”mağlar ölkəsi” kimi şöhrət tapmışdır. ”Manna” və ”Maday” 
sözləri ilə bağlı bütün tarixi əlamətlər və izlər də bunu təsdiq edir*.  
Qədim fars mənbələrində ”Maday” sözü ”Mada” şəklində 
qeydə alınmışdır. Bir qədər əvvəl qeyd etdik ki, ”Manna” sözünün 
”Manda” formasına da təsadüf edilir. Bu sanki ”Manna” ilə 
”Maday”ın qovuşuğudur. E. ə. 593-cü ildən sonra Manna Madayın 
tərkibinə daxil olur və tezliklə ”Manna” sözü əvəzinə ”Mada” (”Kiçik 
Mada”, ”Atropat Madası”) sözləri işlənməyə başlayır. Q.A.Qeybulla-
yev bir cəhəti müşahidə etmişdir ki, elamlılar əvvəlcə maktabe sözü 
ilə mannalıları nəzərdə tutmuş, sonralar - Manna Madaya daxil olduq-
da bu sözü madaylılara aid etmişlər.  
”Ahuramazda” sözündəki ”mazda” müstəqil sözdür. 
”Baqmaştu” sözündəki ”maştu” həmin bu ”mazda” sözüdür və bunun 
”allah” mənasında olduğu çoxdan məlumdur; sözün kökü ma-dır, 
deməli, bu söz də b>m keçidi ilə allah mənasında ”ba” sözü ilə bir 
kökdəndir.  
Bağıstan qayaları, Bağıstan vilayəti bu yerlərdə ”bağ” sözü-
nün neçə minillik tarixindən xəbər verir.  
”Maday” (”Matay”) sözünün, eləcə də ”Ma-na” sözünün kökü 
                                                          
* Ñîíðàêû òÿäãèãàòûìûç —íà âÿ —äàé ñþçëÿðèíèí ñÿñ êå÷èäè èëÿ åéíè ñþç îëäóüó-
íó, éåð, ÿðàçè, þëêÿ ìÿíàñûíäà èøëÿíäèéèèíè, í>ä êå÷èäè èëÿ éåðëèê ùàë øÿêèë÷è-
ñèíè ÿìÿëÿ ýÿòèðäèéèíè ìöÿééÿí åäÿ áèëäèê. Áàõ: Àçÿðáàéúàí äèëèíèí òàðèõè, 
Áàêû, 2003, ñ.270. 
 295
ba/ma-dırsa və bu söz -q şəkilçisini qəbul etmişsə (yuxarıda gördük 
ki, faktlar bu fikri aydın şəkildə təsdiq edir), baq sözü day sözü ilə 
birləşmiş, qurama ”Midiya”nın bizə tarixdən çatan forması –Maday, 
Matay daha əvvəllər ”Bağday” şəklində olmuşdur. Muğanna romanda 
Midiya əvəzinə, Maday yox, Bağday işlətməklə hadisələrin 
mahiyyətini, tarixi inkişaf yolunu son dərəcə düzgün təsəvvür etdiyini, 
tarixçi və etnoqrafları qabaqladığını göstərir.  
Muğanna mağ, muğ sözlərini bağ sözü ilə əlaqələndirmişdir. 
Buna heç bir şübhə yoxdur. Romanda oxuyuruq: ”Latınlar ”Bağ”ı 
”Piy” eləyiblər. Fars hakim dilin ”Piy”ini alıb ”pey” eləyib, ”ki”nən 
”ər”i ”pey”in dalına qoşub, olub ”peykər”. Yəni nə? Heykəl! Bax bu-
na görə, bu bədbəxtliyə görə bizim bədbəxt tarixçilərimiz ”Həft 
peykər”i əvvəlcə ”Yeddi heykəl” tərcümə eləyiblər, sonra görüblər 
əsərdə yeddi gözəldən danışır Nizami, götürüb eləyiblər ”Yeddi 
gözəl”. (356) Söhbət ”BağOdər” sözündən gedir və müəllif bağ>pey** 
dəyişikliyi ilə yanaşı, od-ki dəyişikliyini də nəzərə alır. Sözün izahı 
elmi cəhətdən də özünü doğruldur. Yazıçı Bhar, Bhararat (Hindistan) 
sözlərinin Bağər, Bağərod sözlərindən, Buddanın adı Mağatr sözünün 
Bağodər sözündən yarandığını qeyd etməkdə haqlıdır. Bay, bəy 
sözlərinin də bağ sözündən yarandığı göz qabağındadır. Muğan 
sözünün də muğ, mağ, bağ sözü ilə bağlı olduğu şübhəsizdir. Bütün 
bunları nəzərə alan yazıçı bağ nəslindən olduğunu yada salaraq fərəhlə 
özünü ”MUĞANNA” adlandırmışdır.  
Midi (Dyakonov) ”Bağ” sözü ilə razılaşmır, ”Ma” sözünü isə 
”Mağ” sözü ilə bağlayır. Əslində isə ”Mağ” sözü, gördüyümüz kimi, 
”ma” ilə, ”ma” sözü isə ”ba” ilə bir kökdəndir. Uişdiş hakimi Baqdattu 
sözlərinə diqqət yetirək: vilayətin də, hakimin də adı türk mənşəlidir. 
”Uişdiş” sözünün ”beşdiş” olduğu prof. Y.Yusifov tərəfindən çoxdan 
qeyd edilmişdir. ”Baqdattu” sözünün kökü isə ”bağ” sözüdür. 
”Manda”, ”Matien” sözləri isə ”Bağ” sözünün ”ma” forması ilə bağlı-
dır.  
Bəzən allah adı ilə ölkə anlayışına etiraz edilir. Şərqdə bu hal, 
əksinə, az qala ənənə şəklində olub, Kassitlər öz ölkələrinin adını allah 
adından - Kaşşu sözündən almışlar. V.Xins göstərir ki, elamitlər 
özlərini altamt adlandıra bilərdilər ki  bu da ”allah ölkəsi” deməkdir. 
Eləcə də Bağday - Bağ yurdu, Bağ məkanı, Bağ ölkəsi kimi meydana 
çıxıb, sonralar mağlarla əlaqələndirilib.  
”Bağ” sözü Bağday-Maday hüdudlarından kənara da yay-
                                                          
** Ëàòûíúà ïåé — íàáîæíî (äèíäàðúàñûíà, ìþìèíúÿñèíÿ) ìÿíàñûíäàäûð. 
 296
ılmışdı. Urartu, assur xalqları da bu sözdən istifadə edirdilər. ”Bak-
bartu”-”baq” və elam allahı ”Partu” sözlərinin birləşməsindən ibarət 
olub ”allah Partu”  mənasındadır.  
Bütün bunlar göstərir ki, Muğanna ”qapalı dünya”nın sirlərini 
öyrənmək və açmaq üçün dünyəvi və dini elmləri öyrənmiş, tarixin 
süzgəcindən keçib gələn materiallara böyük zəhmətlə və eyni zamanda 
ayıq nəzərlə baxmışdır. Ona görə də biz akademik Z.İ.Bünyatovun 
aşağıdakı sözlərini haqlı hesab etmirik: ”Avtorskix domısel v is-
toriçeskix romanax dopustim, no tolğko toqda, koqda on, gtot domısel 
ne prevraşaetsə v umısel. Straniüı 337-338, 371-372, 374, 381-438 
qovorət, odnako, o kakoy-to strannoy nadumannoy istoriçeskoy 
konüepüii İ.Quseynova, davşiy reüenzentu Q.Kəzimovu pravo qovorit o 
kakom-to qlobalğnom perevarote v istorii çeloveçestva... Poxojie vıvertı 
uje bıtuöt v naşey azerbaydjanskoy istorioqrafii. poəvilisğ domorohen-
nıe ”speüialistı”, s uporstvom, dostoynım druqoqo primeneniə, 
dokazıvaöhie proisxojdenie azerbaydjanüev ot şumerov, massaqetov, 
sakov i sçitaöhie kavkazskix albanüev toje törkami. Dlə takix 
manipuləüiy falsifiüiruötsə gpiqrafiçeskie nadpisi, iqnoriruetsə 
glementarnaə paleoqrafiə i vıvoraçivaetsə naiznanku gtimoloqiə. Ho İsa 
Quseynov pereplönul vsex gtix izıskateley tem, çto sozdal uvidennuö 
im vo sne (ili bolğnom voobrajenii) novuö konüepüiö poəvleniə na 
zemle çeloveçeskoqo obhestva, kotoroe oleüetvorəlosğ (opətğ-taki po 
annotaüii) imenno drevneyhimi predkami azerbagydjanskoqo naroda.”1 
Muğannanın sözlərində təəccüblü odur ki, bunları tarixçi, 
dilçi, teoloq, etnoqraf deyil, yazıçı deyir.  
 
* * * 
Muğannanın dedikləri aydındır: Azərbaycan ərazisində 
qədimdə Bağday adlı ölkə olub. Bağdayda OdƏr dilində danışırmışlar. 
Nuh daşqınına qədərki 50 minillik dövrdə hamı bir dildə danışıb. Daş-
qından sonra müxtəlif dillər əmələ gəlib. Bağdayın OdƏr dili indiki 
bütün dillərin əsasında durduğundan, o, kök, indiki dillər onun bu-
daqları olduğundan dillər həmin kökün, gövdənin əlamətlərini qoru-
yub saxlayır, müəyyən dəyişmələrlə mühafizə edir. BağHəmOd -
Məhəmməd özü də OdƏrdir. Bütün dinlərin də kökü birdir.  
Müəllif demək istəyir ki, insanları düz yola çıxarmaq, çirkin 
əməllərdən uzaqlaşdırmaq, zəhmətə alışdırmaq, saflaşdırmaq, insanı 
                                                          
1 Àêàäåìèê Ç.È.Áóíÿòîâ.Ýòíîëèíãâîòåîëîãè÷åñêèå «èçûñêàíèÿ» â ðî-
ìàíå Èñà Ãóñåéíîâà «Èäåàë». Àçÿðá.ÑÑÐ ÅÀ-íûí Õÿáÿðëÿðè (òàðèõ, ôÿëñÿôÿ 
âÿ ùöãóã ñåðèéàñû),1986, ¹ 4, ñ.105.  
 297
insan kimi yaşatmaq arzuları ən qədim dövrlərdən ”Tövrat”, ”İncil”, 
”Qur’an” kimi kitabları meydana çıxarmış, həm də bunlar əslən 
qanun, zəhmət kitabları olmuş, sonralar dini don geydikcə kitabların 
məzmunu da, dili də dəyişmişdir. ”Vahid kök”, ”vahid bəşəriyyət” 
məsələsi müəllifi düşündürən əsas məsələdir: ”Odərin Odərdən ayrılıb  
”Fars”a, ”Qrek”ə, ”Ərəb”ə, ”Yevrey”ə, ”Rus”a çevrilməyinin... 
səbəblərini lap incəliklərinə qədər danışacam... Əlləri qılınclılar, səd-
sərhəd arxasında oturanlar bütün EyƏr miqyasında Bağdayı parçalayıb 
xırda-xırda dövlətlərə dönüblər, sözlərində Odər sözlərinin köklərini 
saxlasalar da, təfəkkürləri başqalaşıb, dilimizdən ilk nəzərdə tamam 
fərqli dillər əmələ gətiriblər.”(351) 
Yazıçı deyir ki: ”Nə ƏrAğEvOd (Riqveda) din kitabı olub, nə 
də ”Varod” (Avesta). Hər ikisinin dili dəyişib, anlaşılmayıb. Buddizm 
tamam anlaşılmaz ”Riqveda”dan törəyib. Həqiqət unudulub... O 
dərəcədə unudulub ki, ən məhrəm adamlara, ən məlumatlı, fəhmli 
alimlərimizə danışanda gözlərində rişxənd görürəm.” (357) Əgər 
bütün kitablar tarixi-müqayisəli şəkildə öyrənilsə, onların təkmilləşə-
təkmilləşə daha mütərəqqi qanunlar, əxlaq normaları formalaşdır-
maqla irəlilədiyini görə bilərik. Bu cəhəti görkəmli alimlərimiz də 
qeyd etmişlər. Bağday ərazisində meydana çıxmış Avestanın və zər-
düştiliyin sonrakı dinlərin, bəşəri-fəlsəfi fikrin inkişafı sahəsində rol-
unu İqrar Əliyev xüsusi qeyd etmişdir: ”Atropatenada hakim olmuş 
zərdüştilik və onunla əlaqədar olan dini-fəlsəfi təlimlər, Avestanın özü 
yəhudi dininə, ilkin xristianlığa, yunan fəlsəfi fikrinin bir sıra nü-
mayəndələrinə müəyyən təsir göstərmişdir.”1 
Fikir aydındır: əgər dinlər bir kökdəndirsə, dini ixtilaflar, səlib 
müharibələri yaramazdır və cahillik əlamətləridir.  
Yazıçı deyir ki, 52 min il əvvəl ”beyinləri qapananlar yerə 
bağlanıb eyş-işrətə qapılıblar. Nəinki OdMəni, hətta özlərinin qurduq-
larını da məhv eləyiblər. Bax onda, əlli mininci ildə selləmə yağışların 
suları çayların, göllərin, dənizlərin sularına qarışıb Bağ Atanın ününü 
eşitməyən, Odər dilini qanmayan bəşəriyyətin üstünə yeriyib. Bağ 
Atanın hökmüynən cəzalanıb bəşəriyyətimiz.” (361) Burada daşqın-
dan danışılır. Nuh daşqınının tarixi həqiqət olduğu qəbul olun-
maqdadır. Assur-Babil əfsanəsi bu daşqını Lullubey-Kuti ərazisi ilə 
daha çox bağlayır və Nuhun gəmisinin lullubeylərin Kinipa dağı 
ətəyində dayandığı göstərilir.1  Yazıçı bu daşqına göylərin insanlara 
                                                          
1 «Àçÿðáàéúàí òàðèõè», 1993, ñ.73. 
1 È.Ì.Äüÿêîíîâ. Èñòîðèÿ Ìèäèè, ñ.156. 
 298
onların yaramaz əməlləri ilə bağlı gətirdiyi bəla kimi baxır, insanı, bə-
şər övladını yaramaz əməllərdən çəkinməyə səsləyir. Bu, bədii ədə-
biyyatdır, eyni zamanda dini kitablardan gəlir. 
Yazıçı deyir ki: ”İnsanın bədəni SafAğ işıq olamıdı... Ölüm 
ayağında, bədən soyumağa başlayanda SafAğ işıq beynə toplanır, in-
san orqanizminin quruluşu, dərisinin, sifətinin rəngi, bütün həyatının 
məzmunu SafAğ işıqnan bir yerdə beyindən çıxır. ”Ruh” adlandırılan 
ƏrAğ - Ağ işıq - SafAğ işığıdı. Beyindən çıxıb uçur. OdAğüzə çatana 
qədər hamanca insana çevrilir.”(361) Bu fikrə əsasən, OdAğüzə o 
adam gedə bilər ki, xeyirxah işlərlə məşğuldur. Yaramaz əməl 
sahibləri yerdə qalıb çürüyəcək, - bu özü də bədii yolla tərbiyədir, in-
sanı saflaşdırmaq məqsədi güdür.  
Sultanın belə cümlələri var: ”Bağ” sözü hansı dildədi? Əgər 
Allahın adı sənin dilindədirsə, bəs ”Allah” nədi? Nə deməkdi? Heç nə! 
ƏlAğ var. Əlin Ağı deməkdi... ”Boq sın boqa” yoxdu. Bağ oğlu Bağ 
var...” (324) Bu cür fikirlər bəzən oxucunu çaşdırır. Oxucu güman edir 
ki, yazıçı bütün dillərin Azərbaycan dilindən əmələ gəldiyini israr 
edir. Əslində isə yazıçı ”Azərbaycan” demir, ”Odər” deyir və Odər 
dili onun dünya dilləri üçün şərti kök hesab etdiyi (və inandığı) dildir: 
”Azərbaycan” demə! Dəli oluram bunu eşidəndə. ”Azər” yoxdu. 
”Odər” var!” (356) Burada qeyri-adi heç bir şey yoxdur. Dillərin bir 
kökdən əmələ gəlməsi, bir gövdənin budaqları olması barədə 
nəzəriyyəni əsas götürən və əsər boyu müdafiə edən müəllif beş 
vilayəti təmsil edən beş qardaşın az-çox fonetik fərqlərlə tələffüz et-
diyi ”bağ” sözünün ”bağ” formasını - müasir Azərbaycan dilində 
tələffüz olunan formanı Odər dili üçün norma hesab edir. Səmədin 
dilində ”bağ” şəklində işlənən bu söz pərəsularda ”baq”, ərüzlərdə 
(ruslarda) ”boq”, başqalarının dilində ”buq” şəklində işlənir və s. 
Akademik N.Y.Marr yazırdı: ”Samo soboy ponətno, çto ni-
kakoqo edinoqo əzıka na zare çeloveçestva ne bılo i, kak vskrıvaet 
əfetiçeskoe əzıkoznanie, o takom edinom əzıke tolğko pervobıtnaə 
naivnostğ mojet stavitğ vopros. Haçalğnaə reçğ gto zaçatoçnoe stad-
noe zvukoispuskanie razliçnıx vidov razliçnıe zvuki ili neçlenoraz-
delğnıe zvukovıe kompleksı... Ho u kajdoqo plemeni, kakoe bı ono ni 
bılo skrehennoe i slojnoe po reçi, svoy osobıy əzık; obhi u razliçnıx 
plemen na gtoy stadii doistoriçeskoqo razvitiə çeloveçestva lişğ 
tipoloqiə i semantika reçi, t. e. postroenie reçi i v ney osmıslenie nem-
noqix naxodivşixsə v rasporəjenii plemeni slov, no sami zvukovıe 
kompleksı, samıy zvukovoy əzık u razliçnıx plemen iznaçalğno 
razliçnı. Obhiy əzık rəda plemen, tem bolee edinıy əzık, estğ pozdney-
 299
şee dostijenie, vproçem, ne vpolne osuşestvlennoe, a davşee razliçnıe 
semği əzıkov.”1 
Muğannanın qəhrəmanı da praktik şəkildə bu cür düşünür. Beş 
qardaş tipoloji cəhətdən beş yaxın şivədə danışır: bağ deyir, baq deyir, 
boq deyir, mağ deyir, muğ deyir.  
Yazıçı bütöv leksik paralelləri də nəzərdə tutur. Qreklərin 
(yunanların) ”od” əvəzinə ”ki” deməsi və bir çox sözlərin 
arxetiplərinin bu əsasda müəyyənləşdirilməsi müxtəlif sistemdən olan 
dillərin təşəkkül yolu barədə təsəvvürün düzgün olduğunu təsdiq edir. 
Elə buna görə də müəllifin fikrincə, bizim OdEv dediyimizə qrek 
KiEv, bizim BağOd dediyimizə qrek BaKi, OdÜnƏs əvəzinə Günəş, 
OdEv əvəzinə göy, Odsar əvəzinə Kisar demişlər və s. Müəllifin 
aşağıdakı fikri də maraqlıdır: ”Latınlar OdAğüz adını ”Düaüs” eləyib 
mənasız sözə çeviriblər. Tamam mənasız! Dalına da ”Piter” qoşublar. 
”BağOdƏr”ə ”Padre”, ”Pitar”, ”Piter” deyiblər. ”Düaüs Patri”, ”Zeis 
Pater”, ”Zupiter”, ”Yupiter”, ”Zeis”, ”Zevs”. ”Zefs” eləyiblər. Bağ 
Ata olub ”Zefc”. ”OdAğüz” olub ”Yupiter”. Bu hələ nədi?! ”Zefs”nən 
”Yupiter”i də dəyişik salıblar, planeti ”Boq” sayıblar.”(356) 
Tədricən ilk ünsiyyət vasitələri jest, mimika və sairin köməyi 
ilə səsli dil formalaşdıqca səs tərkibi və tipoloji cəhətdən fərqlənmə, 
müxtəlif şəkildə leksik-qrammatik kəsişmələr səs tərkibi və tipoloji 
cəhətdən fərqlənən müxtəlif dil ailələrinin formalaşmasına doğru 
aparır. Elə buna görə də tipoloji cəhətdən fərqlənən müxtəlif dil 
ailələrində kök etibarilə eyni olan xeyli söz müəyyənləşdirmək olur. 
Muğannanın romana daxil etdiyi belə qədim sözlərin bir neçəsinin 
yayılma arealına diqqət yetirək.  
Od. Romanda bu söz bir qədər rəmzi mənadadır-”həqiqət” 
mənasında. Bu söz müxtəlif fonetik dəyişmələrlə, demək olar ki, 
bütün dünya dillərində işlənir: fars dilində ”atəş”, qədim fars dilində 
”a:tar”, Avestada ”atar”, slavyan dillərində ”vatra”, ”oqonğ”, çuvaş di-
lində ”vut”, monqol dilində ”odqan”, hind dilində ”aqnih” və s. 
”Otaq”, ”ocaq” sözləri də ”od” sözü ilə bağlı olub, onun təsəvvür et-
diyimizdən daha qədim olduğunu sübut edir.  
Yazıçı ”Odvan” sözünü ”od məkanı”, ”həqiqət məkanı” 
mənasında işlətmişdir; ”van”-”ban” sözü dünya dillərində yer, məkan, 
ölkə mənasındadır. Məsələn, çin dilində ”Sibanya”- İspaniya (si-qərb, 
ban-yer, ölkə) ”qərb ölkəsi” mənasındadır. ”Odmən” sözü ”atom” 
mənasında işlədilmişdir; atma - sanskrit dilində ağıl, ürək, enerji, 
                                                          
1 Í.ß.Ìàðð.Èçáðàííûå ðàáîòû. Òîì III,1934, ñ.3-4. 
 300
zərrəcik mənasındadır (”Bhaqavad-qita olduğu kimi”, s. 283). 
Yazıçının fikrincə, ”sin” (aşağı) sözü od, ocaq, yurd yeri, ev mənasın-
da ”od” sözü ilə birləşərək ”senat”, ”gur” sözü ilə birləşərək ”qorod” 
sözünü yaratmışdır.  
Ər.F.A.Cəlilov ƏR sözünün türk dillərində ə:r/e:r /ar/ər/er-
/ir/ey/ye:/yə/yer/hə:/rə: və s. variantlarını verərək, Avropaya bu Sözün 
macarlar tərəfindən aparıldığını (slavyan və german dillərində ”her-
soq”), geniş miqyasa saqatlar tərəfindən çıxarıldığını, latın dilindəki 
erus/herus sözlərinin kontaktla bağlı olduğunu, şumer dilində eren, 
urartu dillərində erelı, erməni dilində isə daha dərin kök salaraq ar-
nanal/ayranal (ərləşmək), arutyun (kişilik), aru (erkək), ari (igid), ayr 
(ər), arasan (ər kimi) və s. şəkillərində işləndiyini, şərqə gedən 
türklərin bu sözü evenk və monqol dillərinə ötürdüyünü (ur, ere), 
beləliklə ər sözünün bütün Avroasiyaya yayıldığını və bunun dillərin 
kontaktı ilə bağlı olduğunu göstərir. AL sözünün - sifətin fars, rus, 
erməni, monqol, veps dillərində işləndiyini, türk dillərində geniş yay-
ıldığını, Hind-Avropa dillərindəki eyni mənalı ”al” sözü ilə türk 
dillərindəki ”al” sözünün təsadüfi oxşarlıq əsasında üst-üstə düşdü-
yünü qeyd edir.1 I şəxsin təkini bildirən MƏH sözü fars dilində 
”mən”, rus dilində ”men(ə)”, fin dilində ”minə”, kalmık dilində ”mi”, 
gürcü dilində ”me”, meqrel, çan dillərində ”ma”, svan dilində ”mi”, 
ingilis dilində ”may”, hind dilində ”me” və s. şəkillərdə işlənir. Bu 
faktların bir çoxunu qeyd edərək F. Cəlilov yazır: ”Göstərilən 
paralellər, əlbəttə, həmin dillərlə türk dilinin genetik qohumluğundan 
irəli gəlmir. Bu yalnız uzun müddətli kontaktın nəticəsi ola bilər.” 
Əgər bu cür sözlər dünya dillərini əhatə edirsə, həm də çox-
çox qədim dövrlərlə bağlanırsa, bunları dillərin kontaktı ilə izah 
etmək, ona görə də bu və ya digər dil ailəsinə mənsub olanın bu cür 
sözləri öz dil ailəsinə aid etməyə çalışması nə dərəcədə doğru ola 
bilər? Müqayisəli-tarixi metod ayrı-ayrı dil ailələrinə tətbiq edilməklə 
məhdudlaşır, tədqiqatçını məhdudlaşdırır və dərinlərə gedə bilmir. 
Ona görə də dillərin yaranma və inkişaf yolunu düzgün təsəvvür etmə-
yə və öyrənməyə mane olur. Danimarka alimi X. Pedersen tərəfindən 
hazırlanmış və sovet alimi V.M.İlliç-Svitıç tərəfindən elmi şəkildə 
əsaslandırılmış nostratik nəzəriyyəyə görə Hind-Avropa, kartvel, 
sami-hami, ural, türk, monqol, tunqus-mancur, koreya, dravid dil 
ailələri makro qohum dillərdir. Bu nəzəriyyə əsasında nostratik lüğət 
                                                          
1 Ô.Úÿëèëîâ. Àçÿðáàéúàí äèëèíèí ìîðôîíîëîýèéàñû,1988, ñ.150. 
 301
də hazırlanmışdır.1 
Biz şübhə etmirik ki, başqa dil ailələri də yuxarıdakı dil 
ailələri ilə müqayisəyə elmi şəkildə cəlb edilsə, bu qohumluq 
əlaqələrinin dairəsi sona qədər genişlənə bilər. Məsələn, ”Kratkiy ki-
taysko-russkiy slovarğ”da (1935) belə ortaq sözlər çoxdur: dan - dan 
yeri, səhər; tu, ti - torpaq; xuan - imperator (xan); yu/yuy - (ing. ) siz; 
çu/çı – çıxmaq; xe/he - necə; kuo - quyu; dzı/dzu - (rus) tı; bu/pu - bağ; 
su/si - su, düyü yumaq üçün su; jo - (rus) tı və s. Bu cür halları, yəni 
vahid dil kökü nəzəriyyəsini və onun müşahidə etdiyi saysız 
nümunələrini, zəngin lüğəvi materialı nəzərə alan yazıçı yazır: ”Dilçi 
belə-filanlar deyirlər: ”Rus dilinin yetmiş faizi türk-tatar 
sözləridir.”Guya assimilyasiya olunublar. Düz deyil! Bağlarımızın 
OdƏlidi - ”dil”idi. Odər dilidi Ərüz - Rus dili”. (376) ”Türk-tatar 
sözləri” də var (sonrakı alınmalar), yazıçı da fikrində haqlıdır.  
Romanda bir mühüm məsələ də var ki, biz bu barədə də 
yazıçını haqlı sayırıq.  
Bəşəriyyət, bəşər dili bir kökdən olduğu halda, Yer üzündə 
ağalıq edən imperialist azğınlar, millətlərin arasına sədd çəkmək 
istəyənlər millətləri arilərə, geridə qalmış millətlərə, vəhşi tayfalara 
ayırmaq istəyirlər. Qədim Bağday və Orta Asiya əraziləri türk 
xalqlarının çox qədim məskəni olduğu və bunun təsdiqi üçün kifayət 
qədər fakt olduğu halda, bir sıra tədqiqatçılar Bağday (Midiya) 
ərazisində türk mənşəyini görməzliyə salır, dilə gətirmir, faktları 
əymək, üzərindən sürüşüb keçmək, türk aborigenləri danmaq, Bağday 
aborigenlərini Hind-Avropa kökünə, imkan olmadıqda Qafqaz 
mənşəyinə bağlamaq istiqamətində iş aparırlar. Bu cür cəhdlər bu 
günə qədər hakim mövqedə olmuşdur, lakin artıq bu sahədə ciddi 
tədqiqatlar meydana çıxmaqdadır, bir sıra tarixçi və dilçilərimiz 
obyektiv gerçəkliyin tədqiqinə cəsarətlə girişmişlər. Bağday (Midiya) 
ərazisindəki bir sıra qəbilə və tayfaların türkdilli olduğu 
müəyyənləşdirilmişdir.  
Yazıçını narazı salan mühüm bir məsələ də  Bağday - Maday 
(Matay)  əvəzinə, qədim mənbələrin əksinə olaraq, ”Midiya” sözünün 
tarixə pərçim edilməsi (son ”Azərbaycan tarixi” -  93-də İ.Əliyev 
qədim fars dilində qeydə alınmış formanı - MADA sözünü işlətməklə 
həqiqətə daha çox yaxınlaşmışdır), onun qədim adının, qədim 
mədəniyyətinin zorla unutdurulması, Bağıstan yazılarının saxtalaş-
dırılmasıdır. Romanda Stalinin adından danışan Midi (Dyakonov) 
                                                          
1 Áàõ: «Ñîâåòñêèé ýíöèêëîïåäè÷åñêèé ñëîâàðü», 1985,ñ.899. 
 302
deyir: ”Ə ne imeö pravo ne tolğko pisatğ, daje proiznesti slovo Bağ. 
İbo oçevidno, çto gto Boq. A slovo ”day” ostavitğ mojno. 
Hapişem”Maday” i skajem: ”Ma” ot slova ”Mağ”. A ”Mağ”, obşeiz-
vestno, oqnepoklonnik. Ostavaytesğ poka oqnepoklonnikami. İnaçe, 
nevozmojno.” (339) 
Muğanna tarixin ”ustanovka” ilə tədqiqinin əleyhinədir. Düz 
buyurur. Lakin indi respublikanın müstəqillik əldə etdiyi bir dövrdə 
həqiqəti aşkara çıxarma istiqamətində ustanovkaya böyük ehtiyac 
vardır. Alimlərimiz qədim Bağday ərazisindəki tayfa adlarının - bus, 
paretakan, struxart, arizant, budi, mağ sözlərinin, sar adlarının, saysız 
toponim, etnonim və antroponimlərin etimoloji təhlili əsasında, qədim 
kitabələrin qoruyub saxladığı faktları ümumiləşdirərək, türk qəbilə və 
tayfalarının bu yerlərin qədim və köklü sakinləri olduqlarını sübut 
etmişlər.  
 
 
”Qapalı dünya” həqiqətən bir mürəkkəb dünyadır. Burada 
tədqiq edilməli, öyrənilməli məsələlər çoxdur. Biz yalnız dil 
məsələsini müxtəsər şəkildə nəzərdən keçirdik. Araşdırmalarımız bu 
qənaətə gəlməyə imkan verir ki, yazıçının bədii mülahizələri elmi 
zəminə əsaslanır. Əsərin elmi-bədii, tərbiyəvi əhəmiyyəti böyükdür. 
Roman oxucunu bir kökdən olan bəşəriyyətə, dillərə, dinlərə hörmət 
ruhunda tərbiyə edir, eyni zamanda ciddi vətənpərvərlik duyğuları 
yaradır.  
 
1995 
 
 303
QƏDİM SANSKRİT, MÜASİR TÜRK, RUS, İNGİLİS, ƏRƏB 
VƏ FARS DİLLƏRİNDƏ EYNİKÖKLÜ SÖZLƏR 
 
Hazırda Krşna şüuru hərəkatı Yer üzərində yayılmış ən geniş 
hərəkatdır. Qocalar və xüsusilə gənclər arasında Beynəlxalq Krşna 
Şüuru Cəmiyyətinin üzvləri çoxdur. Bu hərəkatın iştirakçılarının 
fikrincə, Krşna şüuru hərəkatı bəşəriyyət üçün zəruri olub, onu 
kamilliyə aparır.  
Krşna şüurunun yayılmasında ”Bhaqavad-qita”nın böyük rolu 
vardır. ”Bhaqavad-qita” ayrıca bir əsər kimi nəşr olunsa da, o, əslində, 
”Kali-yuqaya qədərki dövrlərin tarixini təsvir edən ”Mahabharata” 
eposuna aiddir”1  və onun bir qoludur. ”Bhaqavad-qita”nı beş min il 
əvvəl, Kali-yuqanın başlanğıcında Həzrət Allah Ali Şəxs Krşna öz 
dostu və fədaisi Arcunaya söyləmişdir.  
Bu əsər sanskrit dilində yazılmış kamil fəlsəfi və dini 
mükalimələrdən ibarətdir.  
Eposda söylənilən bu əhvalat Kuru sülaləsindən olan 
DHRTARAŞTRAnın yüz oğlu ilə qardaşı PANDUNUN oğulları aras-
ında qardaş qırğını ərəfəsində baş verib. Böyük qardaş Dhrtaraştra kor 
olduğu üçün hakimiyyət kiçik qardaş Panduya keçir. Lakin Pandu tez 
ölür. Hakimiyyət yenə kor qardaşa tapşırılır. O, qardaşı oğlanlarını da 
himayəyə götürməli olur. Uşaqlar bir yerdə böyüyürlər.  
Dhrtaraştra öz oğullarını taxt-taca sahib etmək istəyir. Buna 
görə də o, qardaşı uşaqlarını məhv etmək qərarına gəlir. Pandunun 
oğullarını bu zaman dayısı oğulları, xüsusən Krşna və digər əmiləri 
Vidura xilas edir.  
Krşna adi adam deyil. O, şah sülalələrindən birinə şahzadə 
kimi gələn, yerə enmiş Uca Tanrının Özüdür.  
Dünyanın şahzadələri iki yerə bölünərək, bir hissəsi Dhrta-
raştranın oğullarının, bir hissəsi Pandavların ətrafına toplanır. 
Müharibə labüd olur. Krşna Allah Ali Şəxs olduğu üçün döyüşdə işti-
rak edə bilməzdi. Tərəflərdən biri onun qoşununu götürə bilər, digəri 
isə onun özünü məsləhətçi kimi qəbul edə bilərdi. Dhrtaraştranın oğul-
ları qoşunu götürür. Pandavlar isə Krşnanı Allah Ali Şəxs bildikləri 
üçün Onun Özünü seçirlər. Həzrət Krşna məşhur oxatan Arcunanın 
gərdunəsini idarə etməyi öz öhdəsinə alır.  
Bu əhvalatlar Bhaqavad-qitanı Krşna Arcunaya söylədiyi ərə-
                                                          
1 Ñèòàòëàð âÿ õöëàñÿ  Îíóí Èëàùè Ìÿðùÿìÿòè À.×.Áùàêòèâåäåíòà Ñâàìè Ïðàá-
ùóïàäàíûí  «Áùàãàâàä-Ãèòà îëäóüó êèìè» (1991) ÿñÿðèíäÿíäèð. 
 304
fədə baş vermişdir.  
Bhaqavad-qitada beş əsas həqiqət haqqında məlumat verilir. 
Birinci, Allah Ali Şəxs haqqında. Buna Uca Tanrı, yəni Krşna və ya 
Brahman, Ali nəzarətçi, Paramatma da deyilir. Sonra canlı varlığın 
(civa) əzəli vəziyyəti izah olunur. Canlı varlıq hər cəhətdən, xüsusilə 
məhdudlaşdırılmış həyatında Ali Şəxsin nəzarəti altındadır. Beləliklə, 
ali varlıq - işvara və canlı varlıqlar - civalar təhlil olunur. Burada 
maddi təbiət - prakrti haqqında, zaman, yəni maddi aləmin mövcud 
olma müddəti və karma - fəaliyyət barədə geniş məlumat verilir. 
Kainat müxtəlif fəaliyyət növləri ilə doludur.  
Maddi təbiət üç keyfiyyət - xeyirxahlıq qunası, ehtiras qunası, 
cəhalət qunası üzərində qurulmuşdur. Biz öz hərəkətlərimizin, fəa-
liyyətimizin bəhrələrindən ya həzz alırıq, ya da əzab çəkirik.  
Beləliklə, Bhaqavad-qitada İşvara (Uca Tanrı), civa (canlı 
varlıq), prakrti (təbiət), kala (əbədi zaman) və karma (fəaliyyət) təhlil 
olunur.  
Uca Tanrı ali şüura malikdir. Həm canlı varlıqlar, həm də 
maddi təbiət Uca Tanrının hissəcikləri, enerjisidir. Canlı varlıqlar da 
şüurludur, ancaq Ali şüura malik deyil. Canlı varlıq yalnız öz bədənini 
hiss etdiyi halda, Ali şəxs bütün bədənləri hiss edir. O hər bir canlı 
məxluqun ürəyində nə olduğunu duyur.  
Bhaqavad-qita ”Mahabharata”nın nektarıdır. Bhaqavad-qita 
Allah Ali Şəxsin dodaqlarından süzülür.  
Qita boyu ”Bhaqavan” sözü işlədilir. Bhaqavan – Mütləq 
həqiqətin son aspektidir. Mütləq həqiqət üç mərhələdə dərk olunur: 
Brahman, yəni hər şeyə nüfuz edən şəxssiz ruh; Paramatma, yəni Tan-
rının hər bir canlı məxluqun ürəyində yerləşən lokallaşmış aspekti; 
Bhaqavan, yəniAllah Ali Şəxs - Həzrət Krşna. Beləliklə, Krşna 
Mütləq həqiqətdir, o həm Brahmanın, həm də Paramatmanın 
mənbəyidir.  
Hər bir canlı varlıq fərdi candır və o daim bədənini dəyişir. 
Fərdi can bədənin ölüm anında başqa bədənə keçir. O, maddi bədən 
aldığı kimi, ruhi bədən də ala bilir - bu, onun əməllərindən asılıdır.  
Canın ölçüsü saçın ucunun on mində bir hissəsinə bərabərdir. 
Ruhi can atomdan da kiçik olan ruhi atomdur və belə atomların sayı-
hesabı yoxdur. Bu ruhi qığılcımlar maddi bədənin əsasıdır. Şüur 
maddi ünsurlərin kombinasiyasından deyil, ruhi candan törəyir. Can 
atomikdir və o, ürəkdə yerləşir. Bədəni hərəkətə gətirən bütün 
enerjilərin mənbəyi candır. Canı günəş işığının molekullarına 
bənzətmək olar. Ruhi can bədəni tərk edən kimi, bədən çürüməyə ba-
 305
şlayır. Can nə doğulur, nə də ölür, o, əbədidir. O, qocalmır - 
bədəndəki dəyişikliklər ona mane olmur. Can bilik mənbəyidir.  
Ali Can sonsuz böyük, atomik can sonsuz kiçikdir. Bədən da-
ğıldıqda can, yəni atma yox olur.  
Ağaclar da canlı məxluqlardır, lakin onlar elə ehtiraslı ol-
muşlar ki, belə həyat şəraitinə salınaraq, şüurdan tamamilə məhrum 
edilmişlər.  
Günəş bütün planetlərin şahıdır. O, Tanrının gözünü təmsil 
edir. Bütün planetlərə nəzarət edən, istilik və işıq verən isə Günəş tan-
rıçasıdır - Vivasvandır. Bhaqavad-qitanın yayılmasında, insanlara çat-
dırılmasında Günəş tanrıçasının rolu çoxdur. Bu elmi Treta-yuqa ad-
lanan dövrün əvvəlində Vivasvan Manuya ötürmüşdür. İnsanların 
əcdadı olan Manu onu oğluna -Yer planetinin hökmdarı İkşvakuya 
söyləmişdir.  
IV fəslin I mətninin izahında A.Ç.Bhaktivedanta Svami Prab-
hupada yazır: ”432000 il davam edən Kali-yuqanın hal-hazırda beş 
min ili keçmişdir. Buna qədər Dvapara-yuqa (800 000 il davam edir), 
daha əvvəl Treta-yuqa (1 200 000 il davam edir) idi. Beləliklə, 
təxminən 2 005 000 il əvvəl Manu Bhaqavad-qitanı şagirdi və oğlu 
Maharaca İkşvakuya - Yer planetinin hökmdarına söyləmişdir. İndiki 
Manu 305 300 000 il yaşayır, bunun 120 400 min ili keçmişdir. Uca 
Tanrının Qitanı Manunun doğulmasından əvvəl öz şagirdi Vivasvana 
(Günəş tanrıçası) söylədiyini nəzərə alaraq, deyə bilərik ki, Qita 
təxminən ən azı 120 400 min il əvvəl danışılmışdır; bəşəriyyətə isə o, 
iki milyon ilə yaxındır ki, məlumdur. Beş min il əvvəl isə tanrı onu 
yenidən Arcunaya söyləmişdir.” (s. 197) 
Krşna deyir: ”Din tənəzzülə uğradıqda, dinsizlik artaraq 
üstünlük təşkil etdikdə Mən Özüm nazil oluram, ey Bharata övladı”. 
(IV fəsil, 7-ci mətn). Tanrı istədiyi şəkildə nazil olur və sərbəstdir. 
Mətnin izahında deyilir: ”Tanrı müəyyən edilmiş vaxtda, yəni Brah-
manın bir günündə, yeddinci Manunun iyirmi səkkizinci minilliyində 
Dvapara-yuqanın axırında nazil olduğuna baxmayaraq, ... O, tamamilə 
azaddır və istədiyi kimi hərəkət edir.” (s. 204) 
Qeyd edilir ki, Həzrət Budda Krşnanın mücəssəməsidir. Tan-
rının yalnız Hindistan torpağına gəldiyi doğru deyil. O, Özünü hər 
yerdə və istədiyi vaxt təzahür etdirə bilər. Bəzən O Özü gəlir, bəzən 
isə həqiqi nümayəndələrini, oğullarını, xidmətçilərini göndərir. 
Hərdən gizli formada Özü nazil olur. Allahın öz məkanında 
mücəssəmələri mövcuddur. Allah birdir, onun ayrılmaz hissəcikləri isə 
saysızdır.  
 306
Qitada cəmiyyət dörd silkə ayrılır: ”Birinci silk xeyirxahlıq 
qunasında olan və brahmana adlanan ən dərrakəli insanlara aiddir; 
ikincisi - inzibatçılar, yəni cəmiyyəti idarə edənlər, ehtiras qunasında 
olur və kşatriya adlanırlar. Ticarət adamları vaişya adlanırlar, onlar 
ehtiras və cəhalət qunalarındadırlar. Şudralar (fəhlələr) isə maddi 
təbiətin cəhalət qunasındadırlar” (s. 214).  
Əsərdə transendental bilik əsas tutulur. Transendental bilik 
dedikdə ruhi dərketmə nəzərdə tutulur. Krşnanın dərki əsas götürülür. 
Göstərilir ki, cəhalət köləliyimizin, bilik isə qurtuluşumuzun 
səbəbidir.  
İnsan cismani rahatlığını artırmaq məqsədilə fəaliyyət göstər-
dikcə, o, müxtəlif növ bədənlərə keçəcək, maddi köləliyini davam 
etdirəcəkdir.  Hissi həzz üçün çalışmağın mənası yoxdur. İnsan 
həzzgüdən fəaliyyətdən uzaqlaşmalı, özündə Vasudevaya məhəbbət 
oyatmalıdır. Yalnız bu yolla o, maddi həyatın əsarətindən xilas ola bilər.  
Bu əsərdə insan bədəni doqquz qapılı şəhərə bənzədilir.  
Tanrı bütün planetlərin və onların hökmdarları olan tan-
rıçaların sahibidir.  
”İnsanın həm əsarətinə, həm də qurtuluşuna səbəb ağlıdır.” (s. 
278) İnsan ömrünün müddətini Krşna təyin edir. Krşna fəlsəfəsinə 
görə, cinsi əlaqə həzzgüdən fəaliyyət üçün yox, yalnız nəsil artırmaq 
işinə xidmət etməlidir.  
Qitaya görə, canlı varlıqların 8 400 000 müxtəlif növünün 400 
000-i insan növləridir. O, yəni canlı varlıq maddi və ya ruhi bədən alır. 
Can maddi aləmdə 8 400 000 bədən növündən hər birini əldə edə 
bilər, lakin ruhi dünyada onun yalnız bir bədəni olur. Maddi aləmdə o 
özünün karmasından (fəaliyyətindən) asılı olaraq, gah insan, gah tan-
rıça, gah da heyvan, quş və s. kimi təzahür edir. Göylərdəki maddi 
planetlərə çatmaq və oradakı firavanlıqdan həzz almaq üçün o, bəzən 
qurbanlar (yacna) icra edir, lakin onun mömin fəaliyyətinin bəhrələri 
tükəndikdə o, yenidən insan formasında yerə qayıdır. Bu proses karma 
adlanır. Qurbangahdakı beş cür oda beş cür qurban gətirilir. Beş cür 
od göylərdəki planetlər, buludlar, yer, kişi və qadın kimi, beş növ qur-
ban isə inam, Ayda həyat sürməkdən həzz alan adam, yağış, dən və 
sperma kimi başa düşülür.  
Qurbanın nəticələri tükəndikdə canlı varlıq yağış damcısında 
yerə enir. Bu dən kişi tərəfindən yeyilir və spermaya keçir. Sperma 
qadını hamilə edir. Beləliklə, canlı varlıq silsiləni təkrar etmək üçün 
insan forması alır. Canlı varlıq bədənini tərk edir və yenidən doğulur - 
dövr edir. O, bədənini tərk edərkən hansı həyat tərzini yada salırsa, 
 307
sonrakı həyatında ona nail olur.  
VII fəslin 17-ci mətninin izahında deyilir: ”Maddi kainat 
müəyyən vaxt ərzində mövcuddur. Vaxt isə KALPALARIN təkrar 
olunan sayı ilə ölçülür. Bir kalpa Brahmanın bir günüdür. Brahmanın 
bir günü isə min dəfə təkrarlanan dörd yuqanın (dövr) - Satya, Treta, 
Dvapara və Kala yuqaların uzunluğuna bərabərdir. 1 728 000 il davam 
edən Satya-yuqa dövrü yüksək əxlaq, müdriklik və dindarlıq key-
fiyyətləri ilə səciyyələnir və bu dövrün insanları hər cür cəhalət və 
qüsurdan azaddırlar. Treta-yuqada qüsurlar meydana çıxır və bu yuqa 
1 296 000 il davam edir. 864 000 il davam edən Dvapara-yuqada artıq 
xeyirxahlıq və din zəifləyir, qüsurluluq daha da artır. Nəhayət, Kali-
yuqaya (beş min il başlanmış hazırkı dövr) nifaq, cəhalət, dinsizlik və 
qüsurluluq xasdır, bu yuqada əxlaq qaydaları unudulur və o, 432 000 
il davam edir. Bu yuqada qüsurluluq o qədər artır ki, yuqanın sonunda 
Uca Tanrının Özü Kalki avatara kimi zühur edib, allahsızları məhv, 
fədailəri xilas edir, beləliklə də, növbəti Satya-yuqanı başlayır. Sonra 
proses yenidən təkrar olunur. Min dəfə təkrar olunan bu dörd yuqa 
Brahmanın bir gününü təşkil edir; onun gecəsi də bu qədər davam 
edir. Beləliklə, Brahma ”yüz” il yaşayır və sonra ölür. Bu yüz ”il” yer 
vaxtı ilə 311 trilyon 40 milyard il təşkil edir. Bu hesablamalara görə 
Brahmanın ömrü fantastik və sonsuz görünür, lakin əbədiyyət nöqteyi-
nəzərindən onun ömrü bir şimşək çaxması qədər qısadır.” 
Brahmanın Brahmaloka planeti maddi kainatın ən yüksək 
planeti olub, səma planetlərinin hamısından çox yaşayır. Lakin vaxt 
gəldikdə Brahma və Brahmalokanın bütün sakinləri maddi təbiətin 
qanunlarına görə ölümə məruz qalırlar. (s. 376) 
Krşnanın ali məskəni bütün arzuların yerinə yetdiyi yerdir və 
Qoloka Vrndavana adlanır. Orada fəlsəfi daşlardan tikilmiş çoxlu 
saraylar vardır, istənilən yeməyi verən ”murad ağacları” və istənilən 
qədər süd verən surabhi deyilən inəklər vardır. Yüz minlərlə bəxt 
ilahəsi Tanrıya xidmət edir və O, Qovinda, bütün səbəblərin səbəbi 
adlandırılır. Adətən, tanrı orada ney çalır. Gözləri nilufər ləçəklərinə 
bənzəyir. Bədəninin rəngi buludların rəngini xatırladır. Onun gözəlliyi 
Kupidonun gözəlliyindən min dəfə artıqdır və əynində zəfəran rəngli 
paltar, boynunda zəncirə, saçında isə tovuz lələyi vardır. Uca Tanrının 
məskənindən yüksək heç nə yoxdur və bu məskən son məqsəddir. İn-
san oraya yetişdikdə bir daha maddi dünyaya qayıtmır.  
Can bədəndən çıxdıqdan sonra da fəaliyyətdə olur, onun bu 
dövrə aid biliyi ən məxfi bilikdir.  
Allah Ali Şəxs dərkedilməz qüdrətdir. O, bütün canlı varlıqları 
 308
birdən yaradır (insan, heyvan və quşları) və onları sərbəst buraxır. 
Maddi fəaliyyətə tam nəzarət etməsinə baxmayaraq, O, neytraldır. 
Canlı varlıqlar öz əməllərinə görə müxtəlif bədənlər alır və Tanrı bu 
işlərə qarışmır. ”Ata uşaq doğulması üçün ananın bətninə toxum daxil 
etdiyi kimi, Uca Tanrı da sadəcə olaraq, maddi təbiətə nəzər salmaqla 
bütün canlı varlıqları onun bətninə daxil edir.” (s. 402) 
Tanrının bədəni maddi deyil, əbədidir, həzz və biliklə doludur.  
Krşna deyir: ”Yeddi böyük müdrik, onlardan əvvəl isə dörd 
böyük müdrik və Manular (bəşəriyyətin əcdadları) Məndən törəyirlər. 
Mənim ağlımdan doğulmuşlar, müxtəlif planetlərdə yaşayan bütün 
canlı məxluqlar isə onlardan törəyirlər.” (s. 439) İzahda deyilir: Tanrı 
kainat əhalisinin şəcərəsini (geneologiyasını) təsvir edir. Brahma 
(kainatın ilk canlı məxluqu) Uca Tanrının Hiranyaqarbha adlı enerjisi 
ilə yaradılmışdır. Brahmadan yeddi böyük müdrik, onlardan əvvəl isə 
Sanaka, Sananda, Sanatana və Sanat-kumara adlı dörd böyük müdrik 
və Manular törəmişlər. Bu iyirmi beş böyük müdrik kainatda olan 
bütün canlı məxluqların əcdadlarıdır. (s. 440) 
Yaradılışın səbəbi maddi enerji deyildir. Canlı məxluqun 
bədəni ruhi qığılcımlar hesabına yaşayır: ”Bil ki, bütün heyrətamiz, 
gözəl və şərəfli şeylər mənim parıltımın qığılcımından törəyir.” (s. 
469) 
18 fəsildən ibarət olan bu kitabda əvvəlcə Bhaqavad-qitanın 
sanskrit mətnləri, sonra mətnin transkripsiyası, hər sözün ayrılıqda 
tərcüməsi (daha çox bədii tərcüməsi) və mətnin elmi-fəlsəfi, dini izahı 
verilmişdir. Bu izahlar çox böyük istedad və əməyin nəticəsi olub, 
Qita haqqında yazılmış bütün təfsirlərdən fərqli olaraq, onun əslinə 
daha uyğun qurulmuşdur. Buna görə də şərhçisi A.Ç.Bhaktivedanta 
Svami Prabhupada onun müəllifi hesab olunur. Bhaqavad-qita 
Krşnadan, Brahmadan başlayan şagird ardıcıllığı ilə insanlara 
ötürülmüşdür ki, bunlardan sonuncusu - 32-cisi Bhaktivedanta Svami 
Prabhupadadır.  
Beş min il əvvəl qələmə alınmış bu qiymətli abidənin dilində 
bu gün dünya dillərində çox geniş yayılmış, müxtəlif fonetik 
dəyişmələrə uğramış saysız sözlər vardır. Qədim dövrlərə getdikcə 
çoxalan belə sözlər dünya dillərinin bir kökdən olduğunu göstərən ən 
mühüm dəlillərdəndir.  
Biz bu qiymətli kitabın məzmunu barədə qısa məlumat 
verdikdən sonra sanskrit dilində olub, türk, rus, ərəb, fars, ingilis 
dillərində də özünü göstərən eyniköklü sözlərin bir qismini oxuculara 
təqdim edirik. Sözlər nitq hissələri üzrə nəzərdən keçirilir.  
 309
 
İSİM 
abhram - bulud (VI-38) , azərb: bulud, fars: əbr, rus: oblako, 
ing: sloud; br/bld/br/bl/ld1.  
aqnih - od (IV-37); azərb: od, fars: atəş, rus: oqonğ; aq/od/at-
/oq.  
Sankrist dilində bu sözlə yanaşı, aqnau - odda (IV-25), aqni - 
odla (IV-19), aqnişu - odda (IV-26) formaları da vardır.  
adhamsi - odun (IV-38); azərb: odun, rus: drova; ad/od/d.  
adhyatman - can (VIII-3) mənasında olan bu sözün əsasında 
hyt - həyat sözü durur ki, bu da sözün ərəb dilinə məxsus forması olub, 
ərəb dilindən fars və türk dillərinə keçmişdir.  
anqani - ayaqlar (II - 58); rus: noqa; nq/nq.  
antah - nəticə (II-16); hədd (X-40); son, axır, nəhayət, sona 
çatma mənasında ərəb dilində: intiha, rus: koneü. Fars və Azərb. dilinə 
ərəb forması keçmişdir; nth/nth/nt.  
apah - su (II -23, 70 və s.); fars dilində: ab; ap/ab. Sanskritdə 
sözün ambhasa - su ilə (V-10) forması da vardır; ab/ap formaları, 
şübhəsiz, daha qədimdir, çünki b/p ağız samiti m burun samitindən 
əvvəldir.  
atma - can (II - 26), bədən (IV -6), ağıl (VI-5), ürək (VI-2); 
atmanam - özüm (IV-7), mən (VI-22); atma-mayayi - mənim daxili 
enerjim (IV -6). Bu söz dünya dillərində geniş şəkildə işlədilən atom 
sözünün əsasında durur.  
aşva - at (X-27); azərb.: at, fars: əsb; rus: loşad; aş/at/əs/ş;  
brahma - ruhi (IV-24); ərəb, fars, azərb. dillərində: ruh; rh/rh.  
bhavah - doğuluş (X-5); rus: bıtğ, bıvatğ, ing: be, azərb. arx-
aiq: bolmaq; bv/bv/bl.  
bhayat - qorxudan (II-36); azərb: bayılmaq, rus dilində: 
boətğsə; by/by.  
bharata -ey Bharata (I-24); fars: bəhar, azərb: bahar; rus: 
vesna; bhr/bhr/bhr/vs.  
bhoqa - həzz-hissi (I-42); bu sözdə yüksək ilahi ehtiras 
mənası vardır; rus: boq, azərb. arxaiq: bağ (allah mənasında); 
bq/bq/bğ.  
bhratri - qardaşlar (I-26); rus: brat, ing.: brother, fars: 
bəradər; br/br/br/br.  
                                                          
1 Ðóì ðÿãÿìè Ãèòàíûí àçÿðáàéúàíúà íÿøðèíèí ôÿñëèíè, ÿðÿá ðÿãÿìëÿðè ñÿùèôÿ-
ñèíè ýþñòÿðèð. Ùÿð áèð äèëäÿ ñþç êþêöíöí óéüóí åëåìåíòëÿðè ñûðà èëÿ âåðèëèð. 
 310
bhruvah - qaşlar (V-28); rus: brovi, fars: əbru; ing.: brove; 
brv/brv/brv/vqv.  
danvim - ilahi (IX-13); bu sözün ilk hecasında türk dillərində 
geniş işlənən tanrı sözünün kökü var: da/ta. Devan – tenrıçalar (III-II), 
tevah - tanrıçalar (VII-20) sözlərinin də/te hissələri də eyni kökün 
qalığıdır.  
dvaram - qapı (II-32); rus: dverğ, fars: dər. ing: door; dvr/dvr-
/dr/dr.  
dhumena - tüstü ilə (III-38); rus: dım, fars: dud, türk 
dillərində: tütemək, tüstü; dm/dm/d/t.  
işta - arzu edilən şeylər (III-10); Azərbaycan dilindəki istəmək 
felinə uyğun gəlir.  
dhumah - duman (VIII-25); rus: tuman, azərb: duman: dm-
/tm/dm. Aydın  olur ki, dhumena və dhumah - tüstü və duman sözləri 
bir kökdəndir.  
yudhya - döyüş (VIII-7); sanskrit dilində sözün dhy hissəsi ilə 
Azərb. dilindəki döyüş sözünün dy hissələri eyni məna ifadə edir.  
kamah - istək (II-62); ehtiras (III-37); fars dilində: kam, 
azərb: kam, rus: xotetğ; ka/ka/xo.  
karma - iş, fəaliyyət (III-5, 8 və s. ); fars dilində: kar - iş, 
azərb: (fars forması) kar - iş. Bu söz Qitada çox işlənir. Akarma 
şəklində inkar forması da vardır.  
manavah - insan (III-17); sözün manuşyanam - insanlardan 
(VII-3), manuşyah - bütün insanlar (IV-II), kula-dvarmanam - ailə 
ənənələri  olan adam (I-44) formaları da vardır. İngilis dilində a man - 
adam; azərb: mən-lik; mn/mn.  
marana/maranat - ölümdən (VII-29); fars dilində: mürdə -
ölü, meyit, rus: mertvıy; mr/mr/myr. Sanskritdə bu sözlə bağlı mrtyu - 
ölüm (IX-3), mrtyuh - ölüm (II-27), mrtasya - ölü (II-27) formaları da 
vardır.  
mata - ana (IX-17); rus: matğ, ing.: mother, fars: madər; mt-
/mt/tth/md.  
muninsi - müdriklərdən (IV-37); rus: mudrıy, ərəb, fars, 
azərb: müdrik, mu/mu/mü.  
nabhah - səma (1-19); rus: nebo - göy, səma: nb/nb.  
nasa - burun (VI-13); rus: nos - burun; ing: nose. Sözün Qi-
tada nasika - burun (VI-13) forması da var; ns/ns/ns.  
nişa - gecə (II-69); rus: noçğ - gecə, ing.: nigth; no/ni.  
pathi - yolunda (VI-38); rus: putğ - yol; pth/ptğ.  
pita - ata (IX-17); fars: pədər, ing.: father - ata. Sanskrit: pita-
 311
rah - ulu babalar (I-41), pitrn - atalar (1-26) sözləri də eyni kökdən.   
panditah - müdriklər, alimlər (II-II); fars dilində: pənd - ağıl, 
nəsihət; pnd/pnd.  
samye - sakitlik (V-19); azərb, ərəb, fars: sakit, rus: 
spokoynıy; sa/sa/s.  
strişu - qadınlar (I-40); rus: sestra - bacı, ing.: sister - bacı; 
str/sstr/sst.  
sthanam - məskən, yer (IX-28); ərəb, fars, azərb. : səth - üz, 
yer: sth/sth.  
tamah - zülmət (X-II); Azərb. dilində tamu - zülmət, 
cəhənnəm (arx.). tm/tm.  
tanum - tanrıçaların forması (VII-21); Azərb. dilində: tanrı; 
tan/ tan. Bax: devan/tevah.  
tanum - bədən (IX-II); fars dilində: tən - bədən, cisim, rus: 
telo, Azərb. dilinə fars forması keçmişdir.  
hrdaya - ürək (II-3); rus: serdüe, Azərb. : ürək (arx. yürək), 
alm. hers; hr/sr/yr/hr. Sanskritdə hrdayani - ürəkləri (I-9), hrdi -
ürəkdə(VIII-12) sözləri də hrdaya sözünün formalarıdır.  
çakran - dövr (III-16); Azərb.; çağ - vaxt; çak/çağ.  
canma - doğuluş (II-27); fars: can - ruh. Azərb. : can. ”Canlı 
varlıqlar” mənasında cantamah (V-15) sözü də eyniköklüdür.  
cnanam - bilik (V-16); rus dilində: znanie; cn/zn.  
 
SİFƏT  
asura - tanrıya xidmətin əleyhinə olan (adam) (s. 749); ərəb: 
asi - günahkar, üsyançı, itaət etməyən. Azərb. : asi (ərəb forması).  
durbuddeh - pisniyyət (I -23); rus dilində: dur-ak.  
dhira - son dərəcə dərrakəli (adam) (I-13); ərəb dilində: dahi, 
düha, fars, Azərb.: dahi, düha (ərəb forması).  
mahan - böyük (VIII-6); fars: bozorq, rus: bolğşoy, Azərb. : 
böyük, ing.: big.: ma/bo/bo/bö/bi. Sanskritdəki m burun samiti ağız 
samiti b-dən sonrakı hadisədir. Sanskritdə: mahat - böyük (I -44), ma-
hatah - çox böyük (I-40) sözləri də eyniköklüdür.  
muneh - müdrik (I-69); ərəb: müdrik, fars, Azərb.: müdrik 
(ərəb forması), rus: mudrıy, ing. wise; mu/mü/mu/w.  
navani - təzə (I-22); fars: nou, rus: novıy, ing.: new.  
panditah - elmli (V-4); fars dilində: pənd - öyüd, nəsihət.  
priyah - əziz (VI-17); rus dilində: priətelğ - dost, rəfiq.  
puranam - ulu (VIII-9); fars dilində: pir - yaşlı, ulu, Azərb. : 
pir (fars forması). Sanskritdə: puranah - çox qoca, ən yaşlı, (1-20) 
 312
sözü də eyni kökdəndir.  
sama - dəyişməz (1-15); ərəb dilində: samit - susan, danışma-
yan, lal; Azərb. : samit (ərəb forması).  
uşna - isti (VI-7); Azərb. : isti; rus: jar; uş/is.  
cırnani - köhnə və yırtılmış (I-22); Azərb. : cır-cındır.  
şita - soyuq (VI-7); rus: xolodnıy, ing. sold, Azərb. : soyuq; 
şi/xo/ko/so.  
SAY 
aştadha - səkkiz cür (VIII-4); fars dilində: həşt - səkkiz, 
həştad-səksən; Azərb. : həştad - səksən (fars forması).  
bahun - çox (I-32); Azərb.: bol, rus: obilğnıy; fars. bəha; 
bh/bl/bl/bh.  
dvandvah - qoşa (X-33); rus dilində: dva - iki; dva-vid-ha - 
iki növ (III-3); fars dilində: do, ing.: two.  
eka - təkcə (VII-17); bir (X-42); ekam - biri (V-I); ekaki -bir 
(VI-10), ekaya - tək (IX-28); fars dilində: yek, Azərb. : tək.  
nava - doqquz (V-13); fars: nöh, ing.: nine 
panca - beş (III-12); fars: pənc, rus: pətğ, Azərb.: beş, ing.: 
five; p/p/b/f.  
sapta - yeddi (X-6); rus: semğ, ing.: seven, fars: həft, s/s/h.  
tram - üç (IX-20); sözün trişu (III-22), tribhih (VII-13) for-
maları daqeydə alınmışdır; rus: tri, ing. : three, fars: se; tp/tp/thr/c.  
ubhau - hər ikisi (V-2); rus dilində: oba 
çatvarah - dörd (X-33); fars: çəhar, rus: çetıre, Sözün çatur, 
çatuh formaları da vardır: çatur-varnyam - dörd silk (VII-16). (azərb. : 
çetver - dörddə bir) 
şat - altı (VIII-24); şat-masah - altı ay (VIII-24); fars: şeş, rus: 
şestğ, ing. sixt; ş/ş/ş/s  
 
ƏVƏZLİK  
anayoh - onlardan (II-16); rus dilində: ona - o (qadın cinsi).  
vayam - biz (I-44); bizi (I-26); rus: mı, ing.: we, fars: ma, 
Azərb.: biz, v/m/w/b.  
etat - bu (II-3); rus dilində: gtot.  
eşan - onları (I-41); fars dilində: işan - onlar:  
ete - bu (IV-30); rus dilində: gto. Sözün eşa (II-72), eşah (III-
37) - formaları da eyni mənalıdır.  
ka - nə (I-32); k>n keçidi ilə Azərb. dilindəki nə sözüdür; fars: 
nə;  
kam - kimə, kimi (II-21); fars dilində ki, rus dilində kem, 
 313
Azərb. dilində kim eyni köklüdür.  
maya - mən (III-3); mənim (IX-10); mənimlə (I-22); rus: maə, 
ing.: my, Azərb.: mən. Sanskritdə bu sözün mayi - məni (III-23), məndə 
(IV-35), mam - mənə (II-12), məni (III-1), mama - mənim (IV-17), mən 
(III- 23) formaları da vardır. Hamısında sözün kökü ma-dır.  
me - mənim, mənim üçün (I-22, 1-45); ma/mi eyni sözdür. 
Rus dilində: menə, mne, mı, ing. dilində: me, fars dilində mən, ma, 
Azərb. dilində: mən, biz sözlərinin kökü eyni olub, mi sözündən 
ibarətdir, müxtəlif fonetik dəyişikliklər, səs-şəkilçi əlavəsi ilə I şəxsin 
tək və cəmini bildirir.  
svaya - özlərinin (VI-20); rus dilində: svoy. 
tvam - sən (II-11), sənə (II-17), tava - sənin (X-42), tva - sənə 
(II-2), tvaya - sənə (II-3), tvam - səndən (II-7) sözlərinin kökü birdir; 
rus dilində: tı, tvoə, tvoi, tvoy, fars dilində: to, ing. dilində you, Azərb. 
dilində sən, siz sözlərinin kökü eynidir - sanskrit dilində müstəqil 
şəkildə işlədilən te - sən (III-1) sözüdür; m/tı/to/uo/si.  
tam - o (VI-43); rus: tam - orada.  
tat - o (I-45); rus dilində: tot. Sözün tatah (II-36) - ”ondan” 
forması da vardır.  
 
FEL 
avrtam - örtülmüş (III-38); rus: pokrıvatğ, ing.: sover, Azərb.: 
örtmək; vrt/kr/kvr/rt. Həmin sözdən: avritya - örtərək (III-40).  
asanam - oturaraq (VI-12); rus: sidetğ, ing.: sit, Azərb. dilində 
aşağı; sözün kökü - as qədim türk dillərində, görünür, aşağı enmək, 
oturmaq mənası da ifadə etmişdir; s/s/s/ş. Asita - oturmalıdır (VII-13) 
sözü də eyni kökdəndir.  
aşnan - yeyərək (V-8, 9); sözün kökü aş Azərb. dilində geniş 
mənada xörək, yemək anlayışını da ifadə edir və görünür, daha 
qədimlərdə fel kimi də işlənmişdir. Rus dilində: eşğ. Aşnatah -
yeyəndə (VI-16) sözü də buradandır.  
bhava - ol (VI-46); rus: bıtğ, ing. : ve, Azərb. : bol. (arx. ol). 
Bu sözün sanskrit dilində: bhavati - olur (VI-12), bhavet -olacaq (I-
39), bhavita - əmələ gəlib (II-20), bhutva - olacaq (II-35) formaları da 
vardır. Bu müxtəlif təsrif formaları rus dilindəki bıtğ, bıvatğ, budet, 
bıval sözlərini daha çox yada salır.  
vidadhami - vermək (VII-21); rus: davatğ, fars: dad (verilmə, 
hədiyyə); dad/da/dad.  
qaççhanti - gedir (V-17); Azərb. : qaçmaq, getmək, gəlmək, 
rus: xoditğ, ing. : go, some; qa/ge/gə/xo/qo/so. Qaççhan - hərəkət 
 314
edərək (V-8) sözü də buradandır.  
dadami - vermək (X-10); rus: datğ, fars: dadən. Sözün dah - 
verərək (II-14); dattan - verilən (II-10) formaları da qeydə alınmışdır.  
dadhmau - üfürdü (I-15); rus: dutğ - üfürmək, əsmək, fars: 
dud - tüstü.  
durena - böyük məsafəyə ataraq (II-49); fars dilində: dur - 
uzaq, rus dilində: daleko; du/da.  
eti - nail olur (IV-9); ”nail olur” - edir, edə bilir mənasındadır. 
Azərb. : et (mək), ing. : do, rus: delatğ; t/t/d.  
kaman - arzulayaraq (II-5); fars dilində: kam - arzu, istək, 
Azərb. dilində: kam (fars forması).  
karoti - etmək (II-20); fars dilində: kar - iş, fəaliyyət. Kartum 
- etmək (II-17) sözü də eyni kökdəndir.  
krtva - saxlamaq (V-29); rus: soxranətğ, Azərb.: saxlamaq; 
kr/xr/xl.  
Krute- çevirir (II-17); rus dilində: kruq, okruq, okruqlətğ.  
mriyate - ölür (II-20); rus: umiraet, fars: mürdə - ölmüş, ölü. 
Mrtan - ölür (II-26) sözü də eyni köklüdür.  
paripraşnena - soruşmaq (IV-34); rus: spraşivatğ, Azərb.: 
soruşmaq; praş/praş/rş.  
samavrtah - örtülmüş (VII-25); rus: pokrıvatğ, Azərb.: ört; 
vrt/kr/rt. (avrtam sözü ilə eyni köklüdür). 
saktah - bağlı olaraq (III-25); rus: soxranətğ, Azərb.: sax-
lamaq; sak/sox/sax. Samau - saxlayaraq (V-28) sözü də eyni sözlə 
bağlı olub, söz kökünün örtülü açıq hecalı sa hissəsindən ibarət 
olduğunu göstərir.  
samikşya - görərək (I-27); rus dilində: smotretğ; sm/sm. 
Sözün samprektya - baxaraq (VI-13) forması da vardır.  
svapan - yataraq (V-8); rus: spatğ; svp/sp.  
sthitan - dayanan (I-26); rus: stoətğ, st/st.  
sramsate - sürüşüb düşmək (I-30); Azərb.: sürüşmək, rus: 
skolğzitğ: sr/sr/s.  
tapami - istilik vermək (IX-19); rus: teplıy; tap/tep.  
uta - deyilir (I-45); Azərb. : de, ing. : tel; sözün uktah - deyilir 
(II-19), uktva - deyərək (I-45), prokta - deyilmişdir (II-3), pravadanti 
– demək (II-42) formaları da vardır. Bütün bu sözlərdə ta/tva/ti 
hissələri Azərbaycan dilindəki de, ingilis dilindəki tel sözü ilə eyni 
köklüdür.  
upadyate - yaraşır (1-2); rus: poydet.  
upasthe - yerləşən (I-45); rus: postavlennıy - yerləşdirilmiş, 
 315
qoyulmuş.  
uççhoşanam - quruyaraq (II-7); fars dilində: xüşk - quru; 
Azərb: quru; hoş/xüş/qu. 
cnatva - bilərək (V-29); rus: znaə; cn/zn.  
avrttım - qayıdır (VII-23); rus: vozvraşatğ; Azərb. fırlanmaq; 
vr/vr/fr.  
 
ZƏRF 
antah - son (X-20); ərəb: intəha, Azərb. : intəha (ərəb forması).  
asita - sakit (II-54); fars. Azərb. : asta - yavaş.  
kadaçit - hər zaman (II-20); rus: koqda.  
madhye - arasında (II-10); rus: mejdu. Sözün madhyam - orta 
(X-20), madhyanı - ortada (II-28) formaları da eyni köklə bağlıdır.  
prthaktvena - ikilikdə (VII-15); rus: dve; tve/dve.  
sa - birgə (VII-2); rus dilində eyni mənalı önluk: so.  
sada - daim (X-17); rus: v-seqda.  
tada - o vaxt (II-53); rus: toqda.  
 
KÖMƏKÇİ NİTQ HİSSƏLƏRİ 
asamşayam - şübhəsiz (VI-35); samşaya rus dilindəki som-
nenie sözü ilə eyni köklüdür, a - inkar ədatıdır; s ~ ş, m ~ b keçidi ilə 
ərəb, fars, Azərb. dillərində işlənən şübhə sözü də həmin sözlə 
bağlıdır.  
na - deyil (I-30); yox (I-12); heç vaxt (I-20); inkar bağlayıcısı 
kimi fars dilində nə, Azərb. dilində nə, rus dilində ne, ing. dilində not.  
oho - (1-44); təəssüf bildirən bu nida müxtəlif dillərdə (oho, 
oxo və s.) işlənməkdədir.  
Beləliklə, biz ”Bhaqavad-qita olduğu kimi” əsərinin verdiyi 
faktlar əsasında beş min il əvvəl qeydə alınmış bir sıra sanskrit sözləri-
ni nəzərdən keçirdik. Sanskrit dilinin İran dilləri, slavyan, roman və 
german dilləri ilə qohum olduğu çoxdan sübut edilmişdir. ”Hind-
Avropa dilləri ailəsi” termini də bu münasibətlə yaranmışdır. 
Mətnlərin lüğəti göstərir ki, sözlərin böyük bir qismi qohum dillərdə - 
fars, rus, ingilis dillərində müəyyən fonetik dəyişikliklə yaşamaqdadır. 
Lakin faktlara ümumi bir baxış onu da göstərir ki, Qita mətnlərinin 
lüğətində semit dilləri və habelə türk dilləri ilə ortaqlı, eyniköklü 
sözlər də çoxdur. Bu cür faktları dillərin kontaktı ilə əlaqələndirirlər. 
Bizcə, son dərəcə qədim olan bir çox faktları keçmə və ya kontakt 
nəticəsi hesab etmək doğru olmaz. Söz kökləri var ki, dünya dillərinə 
geniş miqyasda səpələnmişdir və minilliklər keçməsinə baxmayaraq, 
 316
kiçik fonetik dəyişikliyə uğramışdır. Şəxs əvəzliklərinin mi, si kökləri, 
demək olar ki, müasir dünya dillərində I və II şəxsi bildirən 
əvəzliklərin əsasında durur.  
Beş min il dilin inkişafı və şaxələnməsi üçün elə bir uzun dövr 
deyil. Sanskrit dilində me, Azərbaycan dilində mən, fars dilində mən, 
rus dilində menə, ingilis dilində me və s. bu sözün qədimlərə getdikcə 
bir kökə bağlı olduğunu göstərir. Azərbaycan dilindəki mən, biz 
sözlərinin əsasında bi, mi; sən, siz sözlərinin əsasında si sözü durur. 
Sanskrit mətnləri göstərir ki, me sonrakı inkişaf dövrlərinin (sanskritə 
qədərki dövrün) məhsuludur; m-dən əvvəlki forma -b müasir türk 
dilindəki ban, Azərbaycan dilindəki biz sözlərində bu günə qədər 
mühafizə olunmuşdur və deməli, daha qədim dövrlərdə I şəxsi 
bildirmək üçün bi sözündən istifadə olunmuş, tədricən b > m 
əvəzlənməsi baş vermişdir. Bu hal sanskrit dilinin formalaşmasından 
çox-çox əvvəllərə aiddir. Çünki həmin dildə me (I şəxs) və si (II şəxs) 
sözləri müstəqil şəxs əvəzliyi kimi işlənməklə yanaşı, şəkilçiləşmiş və 
şəxs sonluğu vəzifəsində də işlənmişdir: dada-mi - verirəm, yasya-si - 
sən getməlisən, manyase - belə fikirləşirsən və s. Doğrudur, Hind-
Avropa dilləri iltisaqi dillərdən sayılmır, lakin görünür, dünya dil-
lərinə məxsus qanunauyğunluqlar bu və ya digər dərəcədə bütün 
dillərdə olmuş, lakin tədricən müəyyən istiqamətdə inkişaf mövcud dil 
hadisə və ya qanununun geniş və ya məhdud şəkildə sabitləşməsinə 
səbəb olmuşdur. Bu cür hadisələri kontaktla bağlamaq doğru olmaz. 
Bunlar bir kökdən gələn, müstəqil inkişaf yolunda zəifləyən və ya 
güclənən proseslərdir. Digər lüğəvi vahidləri də bir çox hallarda kon-
taktla bağlamaq olmaz. Maraqlıdır ki, sözlərin müxtəlif dünya 
dillərində milli formaları yaranmışdır. Məsələn, sanskrit və rus 
dillərində q ilə: aqnih, oqonğ; türk dillərində d ilə: od, fars dilində t 
ilə: atri, atəş... Alınmalardan danışarkən bu cür milli formaların alın-
masını qeyd etmək doğru olar. Bizim dilimizdə od sözü ilə yanaşı, 
atəş sözü də işlənir; od qədim kökə bağlıdırsa, atəş fars formasıdır. 
Söz milli dil qanunları əsasında formalaşsa da, o, mütləq qədim izləri 
qoruyur, lakin şübhəsiz, izləri itirə, ciddi dəyişikliyə uğraya da bilər.  
Bütün bunlar vahid ədəbi dilə yaxınlaşma prosesində dialekt 
fərqləri ilə ayrılaraq müxtəlif dillərin və sonralar  müxtəlif dil 
ailələrinin yaranmasına səbəb olan tarixi prosesin akademik N.Y.Marr 
tərəfindən düzgün təsəvvür edildiyini, dünya dillərinin vahid bir 
kökdən yaranmış olduğunu söyləməyə imkan verir. Semit, kartvel, 
Hind-Avropa, ural, dravid və altay dilləri arasında yaxınlıq, qohumluq 
 317
görən dilçilər1 bəşərin, bəşər dillərinin və dinlərinin bir kökdən 
olduğunu düşünən alimlər, yazıçılar da yanılmırlar.  
1994 
                                                          
1 Â.Ì.Èëëè÷-Ñâèòû÷. Îïûò ñðàâíåíèÿ  íîñòðàòè÷åñêèõ ÿçûêîâ.  Ñðàâ-
íèòåëüíûé ñëîâàðü, «Íàóêà», Ìîñêâà, 1976. 
 318
SÖZ BİRLƏŞMƏSİ VƏ ONUN ALİ  MƏKTƏBDƏ  
TƏDRİSİ 
 
Azərbaycan dilçiliyində ”Söz birləşməsi» adı altında uzun 
müddət ismi birləşmələr nəzərdə tutulmuşdur. Bunu Kazım bəyin 
qrammatikasından başlamış, 1960-cı ilə qədər dilimizin sintaktik qu-
ruluşundan bəhs edən bütün əsərlərdə görmək olar. İsmi və feli 
birləşmələr haqqında birgə məlumata ”Müasir Azərbaycan dilində söz 
birləşmələri» (1961) məcmuəsində rast gəlirik. Söz birləşmələrinin ilk 
sistemli elmi tədqiqi M.Hüseynzadə və Y.Seyidovun adları ilə bağ-
lıdır. 
Y.Seyidovun ”Azərbaycan ədəbi dilində söz birləşmələri» 
(1966) kitabına qədər ismi birləşmələr adı altında, başlıca olaraq, in-
diki təyini söz birləşmələri nəzərdə tutulmuşdur. Bu kitabda ilk dəfə 
olaraq, ismi birləşmələr ”Təyini söz birləşmələri” və ”Təyini söz 
birləşmələrinə daxil olmayan ismi birləşmələr” kimi iki qrupa ay-
rılmışdır. Burada ikinci qrup birləşmələr haqqında məlumat qısa da 
olsa, yenidir. 
Qeyd etməliyik ki, ”Təyini söz birləşmələri” deyilən 
birləşmələr həmişə belə adlandırılmamışdır. Bu ad altında nəzərdə 
tutulan birləşmələr inqilabdan əvvəlki qrammatikalarda izafət, izafət 
tərkibi, 20-ci illərdə yiyəlik birləşmələri (I növ çıxılmaqla) ad-
landırılmış, 40-cı illərin ortalarından ”Təyini söz birləşməsi” termini 
meydana çıxmışdır. Lakin sonralar da bir sıra tədqiq və araşdırmalarda 
bu termindən istifadə edilməmiş, birləşmələr, sadəcə olaraq I növ ismi 
birləşmələr, II növ ismi birləşmələr... adlandırılmışdır.1  Məktəb 
qrammatikasının son nəşrlərində də bu cür adlandırma düzgün hesab 
edilir.2  Doğrudur, söz birləşmələri ilə bağlı bir sıra nəzəri məsələlərin 
həlli uzunmüddətli təcrübə və araşdırmalar tələb edir. Məsələn, budaq 
cümlə və tərkib məsələsi ilə bağlı mübahisələr, yəqin ki, hələ davam 
edəcək. Lakin söz birləşmələrinin ali və orta məktəbdə tədrisi üçün 
kifayət qədər material vardır və son 30-40 ilin müddətində söz 
birləşmələri ilə bağlı ciddi tədqiqat işləri aparılmış, birləşmələrin 
növləri, tipləri, quruluş modelləri, qrammatik xüsusiyyətləri ətraflı 
öyrənilmişdir. ”Təyini söz birləşmələri” adlandırılan birləşmələr dildə 
                                                          
1 Áàõ: Ìöàñèð Àçÿðáàéúàí äèëèíäÿ ñþç áèðëÿøìÿëÿðè, Áàêû, ÅÀ-íûí íÿøðè, 
1961;  Ìöàñèð Àçÿðáàéúàí äèëè,  III úèëä, Áàêû, ÅÀ-íûí íÿøðè, 1981 âÿ ñ. 
2 Ì.Øèðÿëèéåâ, Ì.Ùöñåéíçàäÿ, Ã.Êàçûìîâ. Àçÿðáàéúàí äèëè, VII — VIII ñèíèô-
ëÿð ö÷öí äÿðñëèê, Áàêû, «Ìààðèô» íÿøðèééàòû, 1983 (âÿ ñîíðàêû íÿøðëÿð). 
 319
intensiv işlənmə imkanları və tarixən tədqiqata daha əvvəl cəlb 
olunması ilə daha çox kütləviləşmişdir. Digər ismi birləşmələrə 
nisbətən, bu birləşmələrdə müstəqillik güclüdür. Bizcə, Y.Seyidovun 
tədqiqatında üç növ təyini söz birləşməsinin ön planda verilməsi və 
bütün digər ismi birləşmələrin bir yerə toplanaraq ”Təyini söz 
birləşmələrinə daxil olmayan ismi birləşmələr” adlandırılması da 
bununla əlaqədardır. Bu cür təsnif aşkar şəkildə vahid prinsipə 
əsaslanmamaqla yanaşı, ikinci qrup birləşmələrə etinasızlıq yaradır, 
tədris prosesində onlara ikinci dərəcəli bir şey kimi baxmağa səbəb 
olur. O zaman ki söz birləşmələrinin hüdudu məlum deyildi, bu cür 
bölgü ilə kifayətlənmək olardı, lakin dilçiliyimizin hazırkı 
səviyyəsində ismi birləşmələrin bu cür bölgüsü qənaətbəxş görünmür. 
”Təyini söz birləşməsi” termini termin qısalığı prinsipinə uyğun ol-
mamaqla yanaşı (I növ təyini söz birləşmələri, II növ təyini söz 
birləşmələri və s.), qrammatik semantika və bütün ismi birləşmələri 
əhatə edə bilməmək baxımından da uğurlu deyildir. Bizcə, bu termin 
öz dövrünü başa vurmaqdadır. İndi elə təsnifat lazımdır ki, vahid prin-
sip əsasında bütün ismi birləşmələri əhatə edə bilsin.Y.Seyidov feli 
birləşmələri, başlıca olaraq, onların asılı tərəflərinə görə qruplaşdır-
mış, əsas tərəfin feli sifət, feli bağlama və məsdərlə ifadə olunduğunu 
ötəri qeyd etməklə, diqqəti asılı tərəfin tədqiqinə vermişdir. Nəsimi 
adına Dilçilik İnstitutunun nəşr etdirdiyi kitabda1 da feli birləşmələr 
birinci tərəf - asılı tərəf nəzərə alınmaqla tədqiq və təsnif edilmişdir. 
Lakin bu iki kitabda da fərq vardır. ”Müasir Azərbaycan dili” ki-
tabında asılı tərəfin isim, məsdər, feli sifət, feli bağlama və zərflərlə 
ifadə olunduğu göstərilir və bu cəhətə əsasən feli birləşmələr beş 
qrupa ayrılır2. Y.Seyidov isə asılı tərəfin adlarla, fellər və zərflərlə 
ifadə olunduğunu qeyd edərək, feli birləşmələri üç qrupa ayırmışdır. 
Hər iki tədqiqatda tədrislə bağlı çatışmazlıq ”əsas” və ”asılı” tərəf 
əvəzinə ”birinci” və ”ikinci tərəf” terminlərinin işlədilməsi (tərəflər 
yerini dəyişə də bilir), digər tərəfdən, əsas tərəfin qabarıq nəzərə 
çarpdırılmaması, xüsusi qeyd olunmamasıdır. Birinci, yəni asılı tərəf 
məsələsi hər iki tədqiqatda əsas xətdir. Bizim fikrimizcə, 
ümumiləşdirmə baxımından Y.Seyidovun bölgüsü düzgündür. 
”Müasir Azərbaycan dili” kitabında birinci tərəfin isimlə ifadə olun-
duğu qeyd edilir, sifət, say və əvəzliklə ifadəsi unudulur, fellə ifadəsi 
məsələsi çox xırdalanır. Y.Seyidov yazır: ”Söz birləşmələri təlimində 
                                                          
1 Ìöàñèð Àçÿðáàéúàí äèëè, «Åëì» Íÿøðèééàòû, III úèëä,Áàêû, 1981, ñ.126. 
2 Éåíÿ îðàäà, ñ.124-125. 
 320
”fel + fel” və ”zərf+fel” formaları xüsusi olaraq diqqəti cəlb etmir; 
”ad+fel” forması isə bu cəhətdən mühüm əhəmiyyətə malik olub, həm 
forma variantlarının, həm də məna növlərinin çoxluğuna görə feli 
birləşmələrin əsasında dayanır, ona görə də feli birləşmələr bu əsasda 
öyrənilir.”1   
Qısa desək, feli birləşmələr ”ad + fel”, ”fel+fel” və ”zərf+fel” 
quruluşuna malik olsa da, məhsuldar və intensiv işlənmə imkanlarına 
görə sonrakı ikisi birinci ilə müqayisə oluna bilmir. Həm də -
”zərf+fel” quruluşlu birləşmələr yaxın xüsusiyyətlərinə görə çox 
zaman birinci qrupa daxil edilir və nəticədə, əsas xüsusiyyətlərin şərhi 
prosesində az bir qrup feli birləşmələr - ”fel+fel” quruluşlu olanlar 
kənarda qalır. Adlardan və zərflərdən ibarət olan asılı tərəfin gözə çar-
pan mühüm xüsusiyyəti onların hallar üzrə dəyişməsidir. Buna görə də 
Y.Seyidov asılı tərəfin əsas xüsusiyyətini - hallar üzrə dəyişməsini 
nəzərə alaraq, feli birləşmələri aşağıdakı qruplara ayırmışdır: 
1) adlıq hallı feli birləşmələr;  
2) yönlük hallı feli birləşmələr;  
3) təsirlik hallı feli birləşmələr;  
4) yerlik hallı feli birləşmələr;  
5) çıxışlıq hallı feli birləşmələr.  
 
Dərslikdə feli birləşmələrin xüsusiyyətləri bu hallar üzrə izah 
edilmişdir. Biz bunları ona görə bir qədər təfərrüatla qeyd edirik ki, bu 
cür tədqiqat prinsipini eynilə ismi birləşmələrə də tətbiq etmək və ismi 
birləşmələri də eyni qayda ilə təsnif etmək mümkündür. Asılı tərəfi 
nəzərə almaqla ismi birləşmələri aşağıdakı qruplara ayırmaq olar: 
1. Adlıq hallı ismi birləşmələr. Bu cür birləşmələrin adlıq hal-
da olan asılı tərəfində mənsubiyyət şəkilçisi ola da bilər, olmaya da: 
dağ gövdəli, maral baxışlı, üstü örtülü, qapısı bağlı və s. 
2. Yiyəlik hallı ismi birləşmələr. Bu qrupa daxil olan ismi bir-
ləşmələr birinci tərəfin - asılı sözün müəyyən və ya qeyri-müəyyən 
yiyəlik halda olmasından asılı olaraq iki növə ayrılır:  
a) asılı tərəfi qeyri-müəyyən yiyəlik halda olanlar: dağlar oğ-
lu, insan məskəni, şəhər adamı və s. 
b) asılı tərəfi müəyyən yiyəlik halda olanlar: dünyanın əvvəli, 
göylərin ulduzu, insanın taleyi və s.  
3. Yönlük hallı ismi birləşmələr: düşmənə nifrət, vətənə 
                                                          
1 ß.Ç.Àáäóëëàéåâ, É.Ì.Ñåéèäîâ, À.Ã.Ùÿñÿíîâ. Ìöàñèð Àçÿðáàéúàí äèëè, IV 
ùèññÿ, Áàêû, «Ìààðèô» íÿøðèééàòû, 1985, ñ.63. 
 321
məhəbbət, ellərə yaraşıq və s.  
4. Yerlik hallı ismi birləşmələr: dağlarda döyüş, quyuda fon-
tan, çöllərdə ceyran və s. 
5. Çıxışlıq hallı ismi birləşmələr: kənddən məktublar, 
cəbhədən xəbər, dağlardan ağır və s.  
İsmi birləşmələrdən danışılan kitablarda onların qrammatik 
xüsusiyyətləri ətraflı izah olunmuşdur. Ona görə də biz burada həmin 
birləşmələrin xüsusiyyətlərini izah etmək fikrində deyilik. Qeyd edilən 
növlərin hamısı üçün ortaqlı olan, hamısında müşahidə edilən bir sıra 
cəhətlər vardır: birləşmələrin tərəfləri arasında tabelilik əlaqələri, 
tərəflərin nitq hissələri ilə ifadəsi, tərəflərin birlikdə ifadə etdiyi məna 
məsələsi, birləşmələrin cümlə üzvü kimi mövqeyi, birləşmələrin 
mürəkkəb söz və frazeoloji vahid yaradıcılığında rolu və s. 
xüsusiyyətləri qeyd etdiyimiz beş növ birləşmələrin hamısı üzrə 
nəzərdən keçirmək mümkündür. 
Bu cür bölgü maraqlı və ağlabatandır. Lakin onun da çatış-
mazlıqları vardır. Aşkar göründüyü kimi, I növ ismi (təyini) söz 
birləşməsi adlanan daş divar, yaxşı adam, iki il, həmin ev kimi 
birləşmələr bu bölgüdən kənarda qalır. Qoşmalı ismi birləşmələr də 
(Sokrat kimi alim, Əhməd kimi aqronom) bu bölgüyə daxil ola bilmir. 
Onda, deməli, ya birləşmələri təsnif etmə prinsipimiz doğru deyildir, 
yaxud da bunlar birləşmə deyildir.  
Yuxarıda qeyd etdiyimiz beş növ birləşmədə tərəflər birlikdə 
üzv olduğu halda, Sokrat kimi alim, yaxşı adam birləşmələrində 
tərəflər ayrı-ayrılıqda cümlə üzvü olur. Lakin bu da var ki, yaxşı adam 
tipli birləşmələr söz yaradıcılığı üçün baza təşkil edir (uzun saç - 
uzunsaç, uca boy - ucaboy kimi) və eyni zamanda Sokrat kimi alim 
tipli birləşmələri də bəzən tərkib hissələrinə ayırmaq olmur. Deməli, 
birləşmə adlandırdığımız bu cür dil vahidlərində həqiqətən birləşmə 
xüsusiyyəti vardır. 
Qeyd etdiyimiz bu son iki birləşmə növündə asılı tərəf əsas 
tərəflə hal əlaqəsində deyildir və onların tərəfləri arasında yanaşma 
vardır. Hal əlaqəsi isə idarə deməkdir. Bu cəhəti əsas tutaraq, bütün 
ismi birləşmələri sintaktik əlaqələr üzrə nəzərdən keçirə bilərik. 
Feli birləşmələrin asılı tərəfləri, qeyd etdiyimiz kimi, adlar-
dan, zərflərdən və fellərdən ibarətdir. Adlar hallanır və deməli, əsas tə-
rəflə idarə əlaqəsində olur. Zərflər fellərlə yanaşma (tez-tez yazan) və 
idarə (irəliyə baxan)  əlaqələri üzrə bağlanır. ”Fel+fel” quruluşlu bir-
ləşmələr arasında da yanaşma (danışanda dinləyən) və idarə (oxumağa 
gedən) əlaqələri olur. Beləliklə, feli birləşmələrin asılı tərəfi əsas 
 322
tərəfə yanaşma və idarə əlaqələri ilə bağlanır. Ona görə də feli bir-
ləşmələri tərəflər arasında tabelilik əlaqələrinin növünə görə iki qrupa 
ayırmaq olar: a) yanaşma əlaqəli feli birləşmələr; b) idarə əlaqəli feli 
birləşmələr. 
Əsas tərəfə görə bunları aşağıdakı kimi qruplaşdırmaq olar:  
1) yanaşma əlaqəli feli sifət birləşmələri; məs.: danışanda 
dinləyən; 2) idarə əlaqəli feli sifət birləşmələri; məs.: təhsil almağa 
gedən; 3) yanaşma əlaqəli feli bağlama birləşmələri; məs.: alıb 
gedərək; 4) idarə əlaqəli feli bağlama birləşmələri; məs.: oxumağa 
gələndə; 5) yanaşma əlaqəli məsdər birləşmələri; məs.: danışanda 
dinləmək; 6) idarə əlaqəli məsdər birləşmələri; məs.: oxumağı 
sevmək.  
Feli birləşmələrin bütün xüsusiyyətlərini bu qruplar üzrə 
nəzərdən keçirmək olar. Mövcud tədqiqlərdə hallar üzrə aparılan araş-
dırmalar indi idarə əlaqəsi üzrə ümumiləşdirilə bilər. Əslində, 
bilavasitə hallar üzrə deyil, sintaktik əlaqələr üzrə tədqiqat düzgündür, 
çünki sintaksisdə ismin hallarından deyil, sintaktik əlaqələrdən danış-
ılmalı və birləşmələrin hansı əlaqələr üzrə formalaşdığı izah olun-
malıdır.* Eyni şəkildə ismi birləşmələri də sintaktik əlaqələr üzrə qru-
plaşdırmaq olar. Vahid prinsip kimi sintaktik əlaqələri – tabelilik 
üsullarını əsas götürdükdə aşağıdakı ismi birləşmə növləri alınır:  
1. Yanaşma əlaqəli ismi birləşmələr. Bu qrupa bütün birinci 
növ ismi birləşmələr, təyini söz birləşmələrinə daxil olmayan ismi 
birləşmələrin I qrupunun bir qismi və qoşmalı ismi birləşmələr daxil 
olur: daş divar, yaxşı adam, iki il, həmin ev; dağ gövdəli, durna gözlü; 
Sokrat kimi alim, Əli kimi müəllim və s.  
2. Uzlaşma əlaqəli ismi birləşmələr. Bu qrupa təyini söz bir-
ləşmələrinə daxil olmayan ismi birləşmələrin I qrupunun bir qismi - I 
tərəfi mənsubiyyət şəkilçili olanlar daxildir; məsələn: ağzı bağlı, üstü 
örtülü, gözləri yaşlı və s. Bu birləşmələrin etimoloji formasını - predi-
kativ şəklini bərpa etsək, mübtəda - xəbər əlaqəsi alınır: Qabın ağzı 
bağlıdır, Uşağın gözləri yaşlıdır və s. (Biz burada uzlaşmanın mü-
təhərrik və ya qeyri-mütəhərrik şəkildə olmasından danışmırıq).  
3. İdarə əlaqəli ismi birləşmələr. Asılı tərəfi yönlük, yerlik 
və çıxışlıq hallarında olan ismi birləşmələr bu qrupa daxildir; məsələn: 
                                                          
* ×îõ ìàðàãëûäûð êè, ÑÑÐÈ ÅÀ-íûí íÿøð åòäèðäèéè  «Ðóññêàÿ ãðàììàòèêà» (II 
òîì, Èç-âî «Íàóêà», Ì.,1982) àäëû áþéöê ÿñÿðäÿ äÿ ñþç áèðëÿøìÿëÿðè òàáå-
ëèëèê ÿëàãÿëÿðè öçðÿ íÿçÿðäÿí êå÷èðèëìèøäèð. 
 
 323
insana məhəbbət, dağlarda döyüş, hamıdan cəld və s.  
4. Qarşılıqlı tabelilik əlaqəsində olan ismi birləşmələr. Bu 
qrupa daxil olan ismi birləşmələrin tərəfləri birtərəfli tabelilik 
əlaqəsində deyil, qarşılıqlı tabelilik əlaqəsində olur. Əlaqə üsullarına 
görə bunları da iki tipə ayırmaq olar: 
a) I tip: yanaşma və uzlaşma əlaqəli ismi birləşlər. Bu qrupa 
qarşılıqlı tabelilik əlaqəsində olan və ”ikinci növ ismi birləşmələr” 
adlandırılan birləşmələr daxildir; məsələn: dağlar oğlu, xalqlar dost-
luğu, insan məskəni və s. 
b) II tip: idarə və uzlaşma əlaqəli ismi birləşmələr. Bu 
qrupa qarşılıqlı tabelilik əlaqəsində olan və ”üçüncü növ ismi 
birləşmələr” adlandırılan birləşmələr daxildir; məsələn: dünyanın 
əvvəli, insanın ağlı, suyun duruluğu və s. 
 Bu cür bölgü bütün birləşmə növlərini əhatə edir və ”təyini 
söz birləşməsi”, ”təyini söz birləşmələrinə daxil olmayan ismi 
birləşmələr” və s. kimi mövzunu qismən əhatə edən terminlərə ehtiyac 
qalmır. Əlaqələr üzrə bölgü tədris baxımından da sadə və aydın olub, 
tabelilik əlaqələrinin mənimsənilməsinə köməkdir. 
Burada qarşılıqlı tabelilik əlaqələrində olan birləşmələr 
haqqında bəzi qeydlərə ehtiyac vardır.  
Dilçilərimiz arasında daş divar tipli birləşmələrin yanaşma 
yolu ilə əmələ gəlməsi barədə fikir ayrılığı yoxdur.1  Qarşılıqlı tabe-
lilik əlaqəsi əsasında qurulmuş göyün ulduzu tipli birləşmələrdə sin-
taktik əlaqələr barədə də əksəriyyət eyni fikirdədir. Lakin ”ikinci növ 
təyini söz birləşməsi” adlandırılan dəniz suyu tipli birləşmələrdə sin-
taktik əlaqələr müxtəlif şəkildə izah edilir. Ə.Dəmirçizadə belə bir-
ləşmələrin tərəfləri arasında uzlaşma,2 N.K.Dmitriyev yanaşma və 
idarə,3 Ə.Abdullayev idarə və uzlaşma,4 Y.Seyidov yanaşma və 
uzlaşma5 əlaqələrinin olduğunu qeyd etmişlər. Qarşılıqlı tabelilik 
əlaqəsində olan birləşmələrin tərəfləri arasında sintaktik əlaqələrə 
                                                          
1 Éàëíûç Ô.Çåéíàëîâ: «Ùÿð èêè òÿðÿôè èñèìäÿí èáàðÿò îëàí I нюв тяйини сюз бир-
ляшмяляринин  дя биринъи тяряфи шякилчисиз – гейри-мцяййян йийялик щалда олан 
сюз щесаб едилмялидир. Мяс.: дямир йол» («Тцрк дилляринин мцгайисяли грам-
матикасы», I щисся, АДУ няшри, 1974, с.48) кими фяргли фикир сюйлямишдир. 
2 ß.Äÿìèð÷èçàäÿ. Àçÿðáàéúàí äèëèíèí öñëóáèééàòû, Á., 1962, ñ.197. 
3 Àçÿðáàéúàí äèëèíèí ãðàììàòèêàñû, II щисся, ЕА няшри, 1959,с.11. 
4 ß.Ç.Àáäóëëàéåâ. Ìöàñèð Àçÿðáàéúàí äèëèíäÿ ñèíòàêòèê ÿëàãÿëÿð, ÀÄÓ íÿøðè, 
1966, ñ.31. 
5 Ìöàñèð Àçÿðáàéúàí äèëè. Ñèíòàêñèñ, ÀÄÓ íÿøðè, 1959, ñ.12. 
 
 324
xüsusi məqalə həsr etmiş R.Xəlilov isə yazır: ”İkinci və üçüncü növ 
təyini söz birləşmələri dilimizdəki başqa söz birləşmələrindən fərqli 
olaraq, qarşılıqlı tabelilik prinsipi əsasında qurulur. Belə ki, ikinci növ 
təyini söz birləşməsi uzlaşma, idarə və yanaşma əlaqələri ilə düzəlirsə, 
üçüncü növ təyini söz birləşməsi uzlaşma və idarə əlaqəsi ilə düzələn 
söz birləşməsidir”1 Buradan aydın olur ki, R.Xəlilov dəniz suyu tipli 
birləşmələrin tərəfləri arasında sintaktik əlaqələrin üçünü də əsas gö-
türmüşdür. Bunu da qeyd etmək lazımdır ki, o, məqalədə uzlaşma və 
yanaşma haqqında ətraflı məlumat vermiş, birləşmələrin tərəfləri ara-
sında idarə əlaqəsinin özünü necə göstərdiyindən bəhs etməmişdir.  
Dəniz suyu tipli birləşmələrdə u z l a ş m a əlaqəsinin varlığına 
şübhə yoxdur: ikinci tərəf üçüncü şəxsin mənsubiyyət şəkilçisini qəbul 
edərək III şəxsdə olan birinci tərəflə uzlaşır. Dilçilərin bir qrupu 
(N.K.Dmitriyev, M.Şirəliyev, M.Hüseynzadə, Y.Seyidov, R.Xəlilov 
və b.) belə birləşmələrin tərəflərini bağlayan tabelilik əlaqəsi kimi 
yanaşmanın mühüm rola malik olduğunu qeyd etmişlər. H.Mirzəzadə 
belə birləşmələri tarixi aspektdə tədqiq edərək bu qənaətə gəlir ki, 
həmin birləşmələrin tərəfləri arasında ”... daxili sintaktik əlaqənin 
möhkəmliyi nəticəsində birləşmə tam bir məfhumun adına çevrilmiş-
dir. Məhz buna görə də bir sıra bu tipli birləşmələrdə artıq tərəflərdən 
birinin digəri üçün təyin olması ehtimalı əhəmiyyətini itirir.”2 Bizi 
burada birinci tərəfin təyin olub-olmaması deyil, ”sintaktik əlaqənin 
möhkəmliyi” ifadəsi maraqlandırır. Belə birləşmələrin tərəfləri aras-
ında sintaktik əlaqənin möhkəmliyindən bəhs edən başqa dilçilər də 
vardır: ”Bu birləşmələr (ikinci növ təyini söz birləşmələri - K.Q.) aras-
ında əlaqə o qədər möhkəm olur ki, bunlar arasına heç bir söz əlavə 
etmək mümkün deyildir”3. ”İkinci növ təyini söz birləşmələrinin 
tərəfləri arasına söz daxil ola bilməməsi onu göstərir ki, III növ təyini 
söz birləşməsinə nisbətən burada tərəflər arasında daha möhkəm əlaqə 
vardır”4. Tərəflər arasındakı əlaqədə bu möhkəmlik nədən ibarətdir? 
Məlumdur ki, dəniz suyu tipli birləşmələr dildə mürəkkəb sözlərin 
yaranması üçün mühüm mənbədir. Məhz mürəkkəb söz kimi for-
malaşa bilən dil vahidlərinin tərəfləri arasında möhkəm əlaqə, bağlılıq 
                                                          
1 Ð.Õÿëèëîâ. Ìöàñèð Àçÿðáàéúàí äèëèíäÿ èêèíúè âÿ ö÷öíúö íþâ òÿéèíè ñþç áèð-
ëÿøìÿëÿðèíèí òÿðÿôëÿðè àðàñûíäà ñèíòàêòèê ÿëàãÿ öñóëëàðû. Àçÿðá. ÑÑÐ ÅÀ-íûí 
Ìÿðóçÿëÿðè, ÕIV úèëä, 1958 , II, ñ.142. 
2 Ù.Ìèðçÿçàäÿ. Àçÿðáàéúàí äèëèíèí òàðèõè ñèíòàêñèñè, Á., 1962, ñ.29. 
3 Ìöàñèð Àçÿðáàéúàí äèëèíäÿ ñþç áèðëÿøìÿëÿðè, Á., 1961, ñ.26. 
4 ß.Ç.Àáäóëëàéåâ. Ìöàñèð Àçÿðáàéúàí äèëèíäÿ ñèíòàêòèê ÿëàãÿëÿð, ñ.16. 
 
 325
olmalı, tərəflər arasına müxtəlif sözlərin daxil ola bilmə imkanları 
tədricən aradan qalxmalıdır. Dəniz suyu tipli birləşmələr bunun üçün 
ən əlverişli zəmindir. Digər tərəfdən, komponentlərin öz semantik 
müstəqilliyini itirərək bir bütöv kimi birləşməsi üçün də söz 
birləşməsinin bu növü çox əlverişlidir. Yanaşma əlaqəli ağ saç tipli 
birləşmələr də mürəkkəb söz yaradıcılığına bu qayda ilə xidmət edir. 
Deməli, dəniz suyu tipli birləşmələrin tərəfləri arasında əsas tabelilik 
əlaqələrindən biri yanaşma olmalıdır. Əslində, bu barədə danışanların 
bir qismi belə birləşmələrdə əlaqənin möhkəmliyini qeyd edərkən 
tərəflərin yaxınlığını, yanaşı işlənməsini, yanaşmanın əsas əlaqə üsulu 
olduğunu göstərmək istəmişdir.  
Qarşılıqlı tabelilik əlaqəsində olan dəniz suyu tipli 
birləşmələrin tərəfləri arasında i d a r ə əlaqəsinin olduğunu qeyd 
edənlər də (N.K.Dmitriyev, M.Hüseynzadə, Ə.Abdullayev, R.Xəlilov 
və b.) vardır. Biz bu barədə Y.Seyidovun sözləri ilə tam razıyıq: 
”İdarə əlaqəsindən danışarkən qeyd edilməlidir ki, vətənin torpağı tipli 
birləşmələrdə birinci tərəf ikinci tərəf vasitəsilə idarə olunur. Burada 
vətənin sözünün idarə olunmasını göstərən yiyəlik hal şəkilçisidir (-
in). Vətən torpağı birləşməsinin birinci tərəfində isə (vətən) belə bir 
şəkilçi yoxdur, deməli, burada idarə əlaqəsinin əlaməti yoxdur”. 
”Doğrudan da, vətən torpağı vətənin torpağı deməkdir. Lakin buradan 
çıxış edərək birləşmələrin birinci tərəfinin idarə olunmasını, yəni onun 
ikinci tərəflə idarə əlaqəsində olmasını söyləmək olmaz.1 ”  
İdarə və uzlaşma əlaqələri tərəflər arasına istənilən qədər 
müxtəlif sözlərin daxil olmasına imkan verir. Bu xüsusiyyət ”III növ” 
deyilən birləşmələrdə çox qabarıqdır: göyün ulduzu - göyün səhərə 
qədər işıq saçan ən parlaq ulduzu. Bu cəhət yanaşma əlaqəli sözlərdə 
belə geniş imkanlara malik olmayıb, xeyli məhduddur. Buna görə də 
dəniz suyu tipli birləşmələrin tərəfləri arasına söz daxil ola bilmir. 
Lakin bu cəhət təkcə birinci tərəfin ikinciyə yanaşması ilə deyil, həm 
də tərəflər arasında ümumilik və qeyri-müəyyənlik mənaları ilə bağlı-
dır. Beləliklə, ümumilik və qeyri-müəyyənlik bildirməsi, heç bir for-
mal əlamətə malik olmaması, özündən sonra başqa sözlərin 
işlənməsinə imkan verməməsi və ikinci tərəfdən aralana bilməməsi 
kimi əlamətlər göstərir ki, dəniz suyu tipli birləşmələrin birinci tərəfi 
ikinci tərəfə yanaşma əlaqəsi ilə bağlanır. Lakin bu yanaşma ağ saç 
tipli birləşmələrdəki yanaşmadan keyfiyyətcə fərqlənir. Bu fərq 
                                                          
1 Ìöàñèð Àçÿðáàéúàí äèëè. Ñèíòàêñèñ, ÀÄÓ íÿøðè, 1959, ñ.48. 
 
 326
tərəflər arasında qarşılıqlı tabelilik əlaqəsinin olması, yəni ikinci 
tərəfin birinci ilə uzlaşması və birinci tərəfin ümumilik, qeyri-
müəyyənlik mənaları ifadə etməsi ilə bağlıdır: 
     
      yanaşma                      yanaşma             idarə    
  ağ           saç          dəniz            suyu   göyün            ulduzu 
                                          uzlaşma           uzlaşma 
 Sintaktik əlaqə üsullarından (tabelilik əlaqələrindən) ən 
qədim və ilkini yanaşmadır. Yanaşmadan sonra yanaşma və qoşulma 
əsasında uzlaşma, daha sonralar idarə əlaqəsi yarana bilərdi. Sintaktik 
əlaqə üsullarının formalaşmasındakı bu tarixi (təqribi) ardıcıllıq öz 
izlərini ismi birləşmələrin yuxarıdakı üç növündə mühafizə edib sax-
lamışdır: əvvəlcə yanaşma əlaqəsinə əsaslanan ağ saç tipli birləşmələr 
yaranmış, dəniz suyu tipli birləşmələr meydana çıxarkən yanaşma 
əlaqəsi ilə bərabər yeni əlaqə üsulu - uzlaşma da tərəfləri 
əlaqələndirmək üçün fəaliyyətə başlamışdır; göyün ulduzu tipli 
birləşmələrin formalaşması üçün yanaşma əlaqəsi daha lazım ol-
mamış, uzlaşmadan və yeni əlaqə üsulu olan idarədən istifadə 
edilmişdir. Bu ardıcıllıq həm qədim, həm də müasir faktlarla özünü 
doğruldur. 
Bu qeydləri yazıb qurtardıqdan sonra M.D.Novruzovun rast 
gəldiyimiz bir məqaləsi fikrimizcə qüvvətli dayaqdır. Məqalədə hal-
ların inkişaf və formalaşma tarixi ilə bağlı deyilir: ”Ümumi dilçilikdə, 
o cümlədən türkologiyada şəkilçisiz birləşmələrin ilkin olması fikri 
müdafiə olunur. Bu fikri təyini söz birləşmələrinə aid etmiş olsaq, on-
da I növ təyini söz birləşməsinin ilkin olması fikri ilə razılaşmalıyıq... 
Qədim və orta əsrlər türk abidələrinin materialları aydın şəkildə gös-
tərir ki, I növ təyini söz birləşmələri digər növlərə nisbətən geniş se-
mantik rəngarəngliyə malikdir. Bu üstünlük özünü say baxımından da 
göstərir. Belə ki, VII-X əsrlər Orxon və uyğur abidələrinin dilində 
70% I növ, 25% II növ, 4% isə III növ təyini söz birləşməsinə rast gə-
linir. V.D.Arakin bu nəticəyə gəlir ki, türk dillərində izafətin (təyini 
söz birləşmələrinin - M.N.) inkişafı aşağıdakı kimi olmuşdur: I növ - 
II növ - III növ. Həmin fikir Z.Tağızadə və Q.A.Abdurraxmanov tərə-
findən də söylənmişdir. M. D. Novruzov. Türk dillərində qrammatik 
hallar (adlıq hal). ”Müqayisəli-tarixi türkologiyanın aktual 
problemləri”, Bakı, ADU nəşri, 1984, s.72-73. Bunu da qeyd edək ki, 
adətən, dilçiliyimizdə II və III növ təyini söz birləşmələri arasında ya-
xınlıq barədə söhbət gedir. Bir çox faktlar göstərir ki, I növ ilə II növ 
arasında əlaqə, yaxınlıq, bunların bir-birinə çevrilməsi daha güclü ol-
 327
muşdur. III növə çevrilməyən dəmir yolu, kişi xeylağı, arvad xeylağı 
kimi birləşmələr, əslində, I növ şəklində formalaşmış (dəmir yol, kişi 
xəlayiq, arvad xəlayiq) və sonralar II növ şəklini almışdır. 
    
  1987 
 
 328
MƏKTƏB İSLAHATI VƏ  DİL DƏRSLİKLƏRİMİZ 
 
Məktəb islahatı orta məktəbdə ana dili tədrisini köklü surətdə 
yaxşılaşdırmaq vəzifəsini qarşıya qoyur. Bu vəzifənin həyata 
keçirilməsi müəllim kadrların keyfiyyətcə yaxşılaşdırılması ilə yanaşı, 
tədrisin keyfiyyətini yüksəltməyi və bunun üçün bir sıra əməli 
tədbirlər həyata keçirməyi tələb edir.  
Orta məktəbin Azərbaycan dili müəllimi tədris metodlarının 
təkmilləşdirilməsi işi, yenilik axtarışları, müəllim şəxsiyyətinin 
cazibədarlığı ilə diqqəti cəlb etməli, kütlə içərisində böyük nüfuz sa-
hibi olmalıdır: ildən-ilə təkmilləşməli, elmin yeni nailiyyətləri, 
pedaqogika və metodikanın yenilikləri ilə öz bilik və təcrübəsini 
zənginləşdirməlidir. Şagirdlərdə milli dilə, milli mədəniyyətə, milli və 
beynəlmiləl münasibətlərə maraq tərbiyə etməyin texnikasını 
yüksəltməlidir.  
Orta məktəbdə Azərbaycan dili tədrisini məktəb islahatanın tə-
ləbləri səviyyəsində qurmaq üçün proqram və dərslikləri, bütün tədris 
ləvazimatını, dərs vəsaitini, əyanilik vasitələrini yeniləşdirmək tələb 
olunur.  
Orta məktəbin ”Azərbaycan dili” proqramları diqqətlə 
təkmilləşdirilməlidir. Respublika Elmi Tədqiqat Pedaqoji Elmlər İnsti-
tutu bu cəhəti nəzərə alaraq, ”Azərbaycan dili” proqramlarını yenidən 
işləmiş, alimlərin, orta məktəb müəllimlərinin müzakirəsinə vermişdir. 
Məktəb islahatı ilə bağlı olaraq, diqqətli olmaq, bu sahədə olan kəsir 
və nöqsanların ayıq nəzərlə islahına çalışmaq lazımdır.  
Orta məktəbin indiki səviyyəsində tədrisi ləyaqətlə təmin edə 
biləcək dərsliklər məsələsi daha vacib məsələdir.  
Azərbaycan dili dərslikləri sevgi ilə, vətənpərvərlik və 
beynəlmiləlçilik hissləri ilə yazılmalıdır. Çətin və mürəkkəb qay-
daların mənimsədilməsi yollarını daha çox düşünmək, riyaziyyat, ki-
mya, fizika, təbiət və s. elmlərlə yanaşı, Azərbaycan dilinin bir fənn 
kimi, bir elm kimi öyrədilməsi, dilin fonetik, leksik və qrammatik qu-
ruluşunun ümdə məsələlərinin ustalıqla mənimsədilməsi üçün metod-
lar axtarmalı, dərsliklərin öyrədicilik keyfiyyətini imkan daxilində 
daha çox yüksəltməliyik. Bu sahədə respublika Maarif Nazirliyinin, 
Elmi Tədqiqat Pedaqoji Elmlər İnstitutunun illərdən bəri gördüyü fay-
dalı işi daha da irəlilətmək lazımdır.  
Azərbaycan dilinin tədrisi şagirdlər üçün başqa elmlərin 
mənimsədilməsi üsullarını müəyyənləşdirən, ona kömək edən bir 
açardır. Azərbaycan dili dərsləri xalqımızın mədəniyyət tarixinə dair 
 329
bilikləri zənginləşdirməklə yanaşı, şagirdlərə fikri sərbəst, dəqiq və 
emosional ifadə etməyin yollarını öyrətməli, düzgün yazı, rabitəli şi-
fahi və yazılı nitq vərdişləri aşılamalıdır. Məlun şparqalka üsulundan 
birdəfəlik yaxa qurtarmaq, bu üsula qarşı amansız mübarizə aparmaq 
vaxtıdır. Şparqalka məktəblini korlayır, kütləşdirir. Hər bir şagird gə-
ləcəyin həqiqi vətəndaşı olmaq üçün ana dilində öz fikrini dəqiq ifadə 
etməyi, gözəl yazmağı, gözəl danışmağı bacarmalıdır.  
Hazırkı ”Azərbaycan dili” dərslikləri uzunmüddətli təcrübənin 
nəticəsidir. Bu dərsliklər dəfələrlə təkmilləşdirilməklə indiki 
səviyyəyə çatdırılmışdır. Rus məktəblərində Azərbaycan dili tədrisinin 
spesifik xüsusiyyətləri vardır. Bu xüsusiyyətləri öyrənmək, həm milli 
məktəblərdə, həm də rus məktəblərində ”Azərbaycan dili” 
dərsliklərini bir daha nəzərdən keçirmək, mövcud nöqsanlarıı islah 
etmək, orta məktəbi daha gözəl, daha nümunəvi dərsliklərlə təmin 
etmək dilçi alim və metodistlərimizin mühüm vəzifələrindəndir.  
Biz orta məktəbin proqram və dərsliklərini daha da 
təkmilləşdirmək və yaxşılaşdırmaqla, daha keyfiyyətli müəllim kadr-
ları hazırlanmasına diqqəti artırmaqla məktəb islahatının tələblərini 
yüksək səviyyədə həyata keçirə bilərik.  
Məktəb islahatı dövründə Azərbaycan dilinin öyrənilməsi və 
tədrisin təkmilləşdirilməsi problemlərinə həsr olunmuş bugünki kon-
frans faydalı bir işlə məşğuldur. Konfransın mövzusu təkcə ona görə 
faydalı deyildir ki, milli dilin qeydinə qalır, onun tədrisi keyfiyyətini 
yüksəltməyə çalışır, həm də ona görə faydalı və zəruridir ki, gələcək 
yüzilliyin qurucuları olan yüz minlərlə gəncin tərbiyəsindən, mədəni 
inkişafından söhbət gedir.  
Ali məktəblərimizin filologiya fakültələri orta məktəb üçün 
kadrlar yetişdirməklə öz işini bitmiş hesab etmir. Bizim bir əlimiz da-
im orta məktəbin üstündə olmuşdur. 30-cu illərdən başlayaraq, bizim 
bir sıra müəllimlərimiz orta məktəb üçün dərslik, dərs vəsaiti və pro-
qramların hazırlanmasında fəal iştirak etmişlər.  
Dərslik tərtibi bir növ zərgər işidir. Onlarca sözdən, ifadədən, 
çalışma növlərindən biri seçilir. Ən çətin qaydalar ən sadə formada 
verilir. Bu hal müəllifdən bir müdriklik tələb edir. Şagird üçün dərslik 
yazmaq monoqrafiya yazmaqdan çətin və mürəkkəbdir. Məktəb is-
lahatı isə bu sahədə proqram və dərslik müəlliflərindən daha çox şey 
tələb edir.  
Fəaliyyətimizin səmərəli cəhəti orasındadır ki, məktəb islahatı 
ərəfəsində orta məktəbin ”Azərbaycan dili” dərslikləri ciddi şəkildə 
işlənmiş və yeniləşdirilmişdir. Məktəb islahatı başlananda əksər 
 330
dərsliklərimiz bu islahata hazır vəziyyətdə idi. Lakin bu heç də o 
demək deyildir ki, yenidən işləmək, təkmilləşdirmək üçün heç bir şey 
qalmamışdır. Dərsliklərin məzmunu və tərtibi ilə bağlı işlərimiz 
çoxdur. Burada böyüməkdə olan nəslin dünyagörüşünü, estetik 
zövqünü nəzərə almaq mülahizəsi var.  
M.Şirəliyev və M.Hüseynzadənin yarım əsrlik əməyinin məh-
sulu olan VII-VIII siniflərin ”Azərbaycan dili” dərsliyi saysız 
nəsillərin tərbiyə və təhsilinə xidmət etmiş, vaxtaşırı təkmilləşdirilərək 
elmin, metodikanın yenilikləri ilə zənginləşdirilmişdir.  
Dərslik sonuncu dəfə bizim tərəfimizdən 1983-cü ildə 
yeniləşdirilərkən cüttərkibli və təktərkibli cümlələr, cümlə üzvlərinin 
quruluşu, zərfliyin məna növləri, söz-cümlələr, xüsusiləşmiş üzvlər, 
tabesiz və tabeli mürəkkəb cümlələr, durğu işarələri və sairin 
verilməsində bir sıra yeniliklər edilmiş, bütün mövzular və çalışmalar 
sistemi yenidən qurulmuşdur. Dərslikdə ilk dəfə sintaktik təhlil qay-
daları verilmişdir ki, bunlar müəllim və şagirdlərin tədris və 
mənimsəmə işinə xeyli kömək edir. Kaşğari və Kazım bəy kimi 
görkəmli alimlərin həyat və yaradıcılığına, mədəniyyət tariximizə aid 
illüstrasiya və çalışmalar şagirdlərin bilik və dünyagörüşlərinin 
zənginləşməsinə müsbət təsir etməlidir.  
Məktəb islahatına qədərki dövrdə bir sıra fənlər üzrə (riyaziy-
yat və s.) proqramın ağırlaşmış olduğunu yalnız müəllimlər deyil, 
valideynlər də hiss edirdilər. Lakin dil dərsliklərinin məzmununda elə 
bir dəyişiklik olmamış, ana dili dərslikləri, demək olar ki, sabit 
qalmışdır. Odur ki bu dərsliklərin məzmununda ağırlıq hiss olunmur. 
Azərbaycan dili dərsliklərinin yalnız nitq inkişafı üçün deyil, həm də 
dilin quruluşu ilə bağlı məlumat verdiyini nəzərə alsaq, hətta bəzi 
mövzuların bəsitləşdirilmiş olduğunu qeyd edə bilərik. Məktəb islahatı 
ilə əlaqədar qarşımızda nələri və necə öyrətmək, necə şərh etmək, 
hansı metodlarla dərsliklərin keyfiyyətini yüksəltmək vəzifələri dur-
malıdır.  
Məzmunla yanaşı, dərsliklərimizin tərtibi, nəşri məsələlərinə 
də ciddi fikir verməliyik. Bu cəhətdən mən qeyd edərdim ki, 
dərsliklərimiz o qədər də xoşagələn deyildir.  
Mətbəələrimiz işin öhdəsindən çox çətinliklə gəlir. Şagirdləri 
cəlb etmək, kitabı onlara sevdirmək üçün kitabın özü nəfis və gözəl 
olmalıdır. Adi zəruri şriftlər və işarələr belə bizim mətbəələrimizdə 
tapılmır. Rus dərsliklərində nəzəri materiallar xüsusi şriftlə yığılır və 
dərslikdə çalışmalar arasında xüsusi seçilir. Bizdə bu şriftlə ”Kommu-
nist” nəşriyyatında böyük roman və povestlər yığılır, lakin dərsliklərin 
 331
çap olunduğu mətbəələrdə bunlar tapılmır. SSRİ Dövlət mükafatına 
layiq görülmüş rus dili dərsliyində (5-6-cı siniflər üçün, M., 1985) 30-
dan artıq müxtəlif şərti işarədən istifadə edilmişdir. Mətbəə çətinlikləri 
ilə əlaqədar biz bunların çoxundan istifadə edə bilmirik. Dərsliklər 
dörd ildən bir nəşr olunduğu üçün tikilişi, cildi də xüsusi nəzərə alın-
malıdır. Xəbərdarlıq  nüsxələr nisbətən təminedici olur, kütləvi tiraj 
başdan getdi:  kitabın ağzı bir yana baxır...  
Bir sıra dərsliklərimizin həcmi də qənaətbəxş deyildir. Hər si-
nif üçün adi dərsliklər 9-10 çap vərəqi həcmində olduğu halda, 7-8-ci 
siniflərin ”Azərbaycan dili” dərsliyi bütövlükdə 10 ç.v. həcmindədir 
və hər sinfə cəmi 5 ç. v. düşür. Son nəşrdə mətbəədə 2 ç.v. Həcmində 
çalışma ixtisar etməli olduq. Ona görə də bəzən çalışmalar tam 
təminedici olmur, çalışmaların əhatəli olmadığından gileylənirlər və s. 
Halbuki eyni siniflər üçün nəzərdə tutulan ”Rus dili” dərsliyi 17,5 çap 
vərəqi həcmindədir.  
Heç bir dərslik, şübhəsiz, asanlıqla meydana gəlmir. Bizim dil 
dərsliklərinin hər biri həqiqi müzakirələrin nəticəsi kimi ortaya çıxır. 
Maarif Nazirliyi, ”Maarif” nəşriyyatı və ETPEİ son vaxtlar dərs-
liklərin tərtibi və nəşrinə çox ciddi yanaşır. Maarif Nazirliyinin 
göstərişi ilə dərsliklərin müzakirələrinə mütəxəssis alimlərlə yanaşı, 
orta məktəbin qabaqcıl müəllimləri geniş şəkildə cəlb edilir.  
Dil dərsliklərinin müzakirə və nəşrə hazırlanmasında ağır yük 
Respublika ETPEİ-nin, bu institutun Azərbaycan dili şöbəsinin 
üzərinə düşür. Maarif Nazirliyinin elmi-metodiki şurası ilə birlikdə bu 
şöbə həqiqi müzakirələr keçirir. Bu müzakirələrsiz dərsliklərin 
keyfiyyətindən danışmaq çətin olardı. Şöbənin müdiri Əziz 
Əfəndizadə hər bir dərsliyə həqiqi vətəndaşlıq məsuliyyəti ilə yanaşır, 
hər bir dərsliyi ürəyinin qanı ilə redaktə edir və buna onun elmi 
ləyaqəti imkan verir.  
Dərslik nəşr olunduqdan sonra da onun müzakirələri kəsilmir. 
Müzakirələr mətbuat səhifələrinə, elmi seminar və müşavirələrə, 
tələbə və məzun auditoriyalarına köçürülür.  
Bizim dərsliyin son nəşrinin çap olunduğu iki il müddətində 
Ə.Şükürov (V.İ.Lenin ad.APİ), F.Əhmədov, Ə.Sadıqov (Dilçilik İns-
titutu), Ə.Abbasov (ETPEİ), E.Həsənova (Kirovabad Pİ) və 
başqalarının məqalə və rəyləri çap olunmuşdur. ”Azərbaycan dili və 
ədəbiyyat tədrisi” məcmuəsində son vaxtlar çap olunmuş onlarca 
məqalədə ayrı-ayrı mövzuların tədrisindən bəhs edilərkən dərsliyin 
ümumi keyfiyyətinə də toxunulmuşdur. Keçən ilin dekabrında 
Azərbaycan SSR Maarif Nazirliyi ETPEİ ilə birlikdə məktəb islahatı 
 332
ilə əlaqədar Azərbaycan dili təlimi məzmununun  təkmilləşdirilməsi 
məsələlərinə dair üç günlük nəzəri-metodik seminar-müşavirə keçir-
miş və bu müşavirədəki məruzələrin bir çoxu (B.Əhmədov, 
M.Həsənov, Ə.Sadıqov, Ə.Əliyev, X.Vəliyeva və başqalarının 
məruzələri) yalnız sintaksis məsələlərinə həsr olunmuşdur. Prof. Bəşir 
.Əhmədov bir çox məqalələrində sintaksisin ayrı-ayrı məsələləri 
barədə maraqlı fikirlər söyləmişdir. İndi bu gün bu konfransdakı 
məruzə və çıxışlarda da bu dərslik barədə maraqlı mülahizə və fikirlər 
eşitdik. Ümumiləşmiş şəkildə desək, bu gün dərsliyin 
təkmilləşdirilməsi üçün əlimizdə respublika ictimaiyyətinin zəngin 
təklif, mülahizə və qeydləri toplanmışdır.  
Lakin bir şeyi də yaxşı bilmək lazımdır ki, bütün deyilənləri, 
bütün təklif və mülahizələri nəzərə alsaq, onda heç o dərsliyi çap edib 
məktəbə çatdırmaq olmaz. Fikirlərin özündə çox böyük ziddiyyətlərin 
olması ilə yanaşı (bizim bunları bir-bir şərh etmək imkanımız yoxdur), 
şagirdin yaş və bilik səviyyəsi də bir çox məsələlərə imkan vermir.  
Respublika Maarif Nazirliyi dərsliklərin müsabiqə yolu ilə 
yazılması kimi qiymətli bir təşəbbüs irəli sürmüşdür. Biz bu müsabiqə 
üçün ağlabatan bütün qeydləri nəzərə almağa çalışacağıq.  
       
 13. 11. 85.  
 
 
 333
MÜƏLLİMƏ  CAVAB* 
 
Hörmətli Vəli müəllim! 
Sizin məktublarınızı aldıq və diqqətlə nəzərdən keçirdik.  
Redaksiyanın əməkdaşları ilə yanaşı, çox ürəkdən 
bəyəndiyiniz IV sinif dərsliyi və çoxlu nöqsanlarını müşahidə etdiy-
iniz VII-VIII siniflərin ”Azərbaycan dili” dərsliyi barədə yaz-
dıqlarınızla müəlliflər (dərslik müəllifləri) də tanış oldular. Yazınızı 
çap etmək istədik, lakin məqalə şəklində yazılmadığından və 
qeydlərinizin əksəriyyətində elmilik və obyektivlik olmadığına görə 
çap etmək mümkün olmadı.  
Vaxt olmadığına görə iradlarınızı geniş şəkildə təkrar etmədən 
qeydlərinizə qısa cavab yazmaqla kifayətləndik.  
1. ”Başa düşmək olmur ki, nə üçün şagirdlərə eyni üzv 
haqqında bir sinifdə bir cür, digər sinifdə başqa cür məlumat verilir?” 
VII sinif IV sinfin təkrarından ibarət deyildir. IV sinifdə şagirdlərə 
sintaksisdən yığcam məlumat verilir. Sintaksis geniş və elmi şəkildə 
VII-VIII siniflərdə öyrədilir. Təbii ki, hər bir mövzu tədricən 
genişləndirilməli və dolğunlaşdırılmalıdır. Lakin bu o demək deyildir 
ki, tərifə hər şeyi daxil etmək lazımdır. Doğrudur, mübtəda hara? su-
alına da cavab verir, lakin bu sualın da tərifə daxil edilməsi məcburi 
deyildir. Bu sual mübtəda üçün kim? və nə? sualları qədər xarakterik 
deyildir. Siz xəbərlə əlaqəni də mübtəda üçün başlıca əlamət hesab 
etmirsiniz. Nəzərə almaq lazımdır ki, cümlə mübtəda - xəbər əlaqəsi 
üzərində qurulur, bunlar cümlənin bel sütunudur. Doğrudur, tamamlıq, 
zərflik (və ya təyin) də xəbərlə bağlı olur, lakin bu bağlılıq mübtəda - 
xəbər əlaqəsi kimi deyil. İkinci dərəcəli üzvlər olmadan da cümlə qu-
rulur. İkinci dərəcəli üzvlər baş üzvləri müxtəlif cəhətdən izah etmək, 
tamamlamaq üçündür.  
2.Məktubunuzun ikinci bəndinə yuxarıda cavab verilib. IV si-
nifdə: ”III şəxsdə insan anlayışı bildirən mübtəda cəm olduqda xəbər 
də cəm olur” hökmünü düz sayırsınız, VII sinifdə: ”III şəxsdə insan 
anlayışı bildirən mübtəda cəm olduqda xəbər də, əsasən, cəm olur... 
Az hallarda xəbər mübtəda ilə kəmiyyətcə uzlaşmır” – fikrini düzgün 
hesab etmirsiniz, izahın IV sinifdən fərqləndiyinə etiraz edirsiniz. 
Nəzərə alın ki, əslində, VII sinifdə verilən izah doğrudur və IV sinif 
dərsliyinin müəllifi də bunu bilir, lakin IV sinif dərsliyinin müəllifi 
                                                          
* Çàãàòàëà ðàéîíóíóí Ìóüàíëû êÿíä ìöÿëëèìè Âÿëè Ùöñåéíîâóí ìÿêòóáóíà 
úàâàá. 
 334
sinfin səviyyəsini nəzərə alaraq yalnız ilkin məlumatla kifayətlənmiş-
dir. VII sinifdə bu məlumat kifayət eləməz, VII sinfin şagirdi yüzlərlə 
misal göstərə bilər ki, mübtəda insan məfhumu ifadə etsə də, xəbər 
onunla kəmiyyətcə uzlaşmır.  
Yenə yazırsınız: ”IV sinifdə insan və heyvan anlayışı 
bildirməyən mübtədalarla xəbərin kəmiyyətcə uzlaşmadığı, VII sinifdə 
isə əsasən uzlaşmadığı göstərilir” və qeyd edirsiniz ki, bunlar - iki 
dərslik arasındakı bu cür uyğunsuzluqlar dolaşıqlıq, narazılıq yaradır. 
Bu sonrakı guya ədəbi dil normalarına uyğun deyildir və s. Əksinə, 
ədəbi dil faktı kimi, sonrakı izah dilimizin indiki səviyyəsi üçün daha 
düzgündür, lakin IV sinifdə bu cür dəqiq öyrətmək hələlik çətindir.  
3. Təyinin əlavəsinə dərsliyin gələcək nəşrlərində misal 
vermək olar. Bir qədər az xarakterik olduğu üçün təfərrüata ehtiyac 
olmayıb. Təki Sizin şagirdləriniz bunu da tələb etsinlər. Siz özünüz də 
misal deyə bilərsiniz və 215 №-li çalışmada da belə misal vardır.  
4. Ara sözlərin ”aşağıdakı məna növləri vardır” sözlərinin cəd-
vəldən sonra verilməsi özünüzün də qeyd etdiyiniz kimi, mətbəə qüsu-
rudur və dərsliyin sonrakı nəşrlərində qaydaya salınmışdır.  
5. ”Tərkibində xitablar, ara sözlər, nidalar və bəli, yox, xeyr 
sözləri olan cümlələr” sərlövhəsi dilçilik baxımından düzgün sayıla 
bilməz... Bu, yeni cümlə növü təsiri bağışlayır.” Bəli, əslində, müəy-
yən mənada bunlar yeni cümlə növüdür. Dərslik belə qurulmuşdur ki, 
sadə cümlənin özü də pillə-pillə, asandan çətinə, sadədən mürəkkəbə 
prinsipi ilə öyrədilsin. Əvvəlcə həm məna, həm də qrammatik cəhət-
dən əlaqəli olan sözlərdən ibarət sadə cümlələr öyrənilir. Bu quruluş 
həqiqətən sadədir. Bundan sonra sadə cümləni mürəkkəb cümləyə do-
ğru aparan cəhətlər - sadə cümlənin müxtəlif vasitələrlə genişlənməsi 
halları - xüsusiləşməli, həmcins üzvlü, xitablı, ara sözlü, nidalı... 
cümlələr nəzərdən keçirilir. Bunlar sadə cümlənin bəsit strukturundan 
fərqlidir. Türkologiyada feli tərkibli cümlələrin, xüsusiləşməli 
cümlələrin (tərkiblərin xüsusiləşməsi) budaq cümlə olduğunu qeyd 
edənlər var. Siz köhnə başlığı (”Qrammatik cəhətdən cümlə üzvləri ilə 
bağlı olmayan sözlər”) bəyənirsiniz, dərslikdə isə bir qədər sadə 
şəkildə olsa da, dilçiliyin müasir elmi inkişaf istiqaməti nəzərə alın-
mışdır. Xitabların söz-cümlə olmasına etiraz edirsiniz. Dialoqlarda - 
çağırış məqamında işlədilən xitablar üzvlənən cümlə ilə birlikdə ol-
madıqda cümlə hesab olunur və dilçilikdə ”vokativ cümlələr” ad-
landırılır. Bunlar dərslikdə şərti olaraq söz-cümlələrə daxil edilmişdir 
və elə söz-cümlələrə uyğunluğu da vardır.  
6. Söz-cümlə bölməsində nidalarla bağlı qeyddə şagirdlərin 
 335
durğu işarələrinə dair vərdişlərini möhkəmləndirmək məqsədi güdülür. 
Morfologiyada nidadan danışılır, sintaksisdə nidalar təklikdə 
işləndikdə söz-cümlə kimi qeyd olunur və verilən qeydlər də onun 
cümə kimi mövqeyini xatırlatmaq üçündür.  
7. ”Söz-cümlələrin ayrıca cümlə növü kimi verilməsi də haqlı 
irad doğurur. Çünki elmi qrammatikada da deyildiyi kimi, belə cüm-
lələr təktərkibli cümlələrin bir növüdür.” Bu fikriniz də yanlışdır. Söz-
cümlə təktərkibli cümlə növü deyildir. Təktərkibli cümlələr üzvlənən 
cümlələrdir, söz-cümlələr isə üzvlənmir. Görünür, Azərb. SSR EA-nın 
1959-cu ildə buraxdığı ”Azərbaycan dilinin qrammatikası” kitabından 
sonra sintaksisə dair heç bir elmi ədəbiyyata baxmamısınız. Heç ol-
masa, ali məktəb üçün ”Müasir Azərbaycan dili” (sintaksis, IV hissə) 
kitabına baxın.  
8. ”Məlum həqiqətdir ki, vasitəsiz nitqi vasitəli nitqə çevirər-
kən tabeli mürəkkəb cümlə alınır... Lakin, nədənsə, bu tələbə əməl 
edilməmiş və ”Anası güllərə baxdı və: ”Pəh-pəh, nə gözəl güllərdir!”-
dedi” - cümləsi vasitəli nitqə sadə cümlə şəklində çevrilmişdir.” 
Nəzərə almaq lazımdır ki, vasitəsiz nitqi vasitəli nitqə çevirərkən ta-
beli mürəkkəb cümlə alınması fikri çevirmə işini sadə cümlə şəklində 
icra etməyin mümkünlüyünü inkar etmir. Lakin Sizin göstərdiyiniz 
məqamda tədrisi çətinləşdirirsə, tabeli mürəkkəb cümlə şəklinə də 
salmaq olar.  
9. Xüsusiləşmələrdə durğu işarələri məsələsi elmi cəhətdən 
doğrudur: cümlənin ortasında gələn xüsusiləşmiş üzv hər iki tərəfdən 
vergüllə ayrılır, lakin xüsusiləşmiş üzvdən əvvəl vergülün qoyulması 
ixtiyaridir. Bu, tərəddüd yarada bilər, ona görə də dərsliyin gələcək 
nəşrlərində nəzərə alınacaqdır.  
10. Yazırsınız: ”Çaşqınlıq törədən məsələlərdən biri də tabesiz 
mürəkkəb cümlələrdə durğu işarələrinin işlədilməsidir (”işlədilməsi 
qaydaları haqqında qeydlər” demək istəyirsiniz). Dərsliyin 120-ci 
səhifəsində deyilir: ”Aydınlaşdırma əlaqəli tabesiz mürəkkəb 
cümlələrin tərkib hissələri arasında, əsasən, iki nöqtə qoyulur. Tərkib 
hissələrdən birində vergül olduqda, tərkib hissələr arasında nöqtəli 
vergül də qoyulur. ” 
Burada fikir çox aydındır və elmi-metodiki cəhətdən heç bir 
qüsur yoxdur. Çaşqınlığa da səbəb yoxdur. Lakin bunun ardınca yenə 
yazırsınız: ”122-ci səhifədə isə oxuyuruq: ”Tabesiz mürəkkəb cümləni 
əmələ gətirən sadə cümlələr arasında vergül qoyulur.” 
”123-cü səhifədə həmin qayda bu şəkildə təkrar edilir: 
”İntonasiya ilə qurulan tabesiz mürəkkəb cümlələrdə... tərkib hissələr 
 336
arasında vergül qoyulur. ” 
Bu bənddə fikrinizi belə yekunlaşdırırsınız: ”Bu qaydaların 
ifadəsindəki ziddiyyət və lüzumsuz təkrar göz qabağındadır.” 
Hiss olunur ki, bəzən subyektiv hissləriniz coşur. Hiss olunur 
ki, ya dərsliyin müəllifləri Sizin nəzərinizdə ”bütün Azərbaycan dili 
müəllimlərinin istəklisi olan hörmətli müəllif” (bu sitat Sizdəndir) 
deyil, yaxud da sadəcə olaraq, məsələnin mahiyyətini anlamaqda 
həqiqətən çətinlik çəkirsiniz. Görürsünüzmü, durğu işarələri barədə 
(”Tabesiz mürəkkəb cümlə” bəhsində) üç yerdə məlumat verilir. 
Bunun biri aydınlaşdırma əlaqəli tabesiz mürəkkəb cümlələrə aiddir. 
Bu əlaqədə durğu işarələri bir qədər spesifik xarakter daşıyır. Sonrakı 
məlumatlardan biri bağlayıcılı, digəri isə bağlayıcısız - intonasiya ilə 
qurulan tabesiz mürəkkəb cümlələrə aiddir və aydınlaşdırma əlaqəsi 
istisna olmaqla, ümumiləşdirici qaydalardır. Həm də sonuncu halda 
Siz üç nöqtə qoysanız da, bununla özünüzü müdafiə edə bilməzsiniz. 
Fikri tam vermək lazım idi. Orada deyilir: ”İntonasiya ilə qurulan 
tabesiz mürəkkəb cümlələrdə müxtəlif fakt və hadisələr sadalandıqda 
cümlə daha çox sadə cümlənin birləşməsindən ibarət olur və tərkib 
hissələr arasına vergül qoyulur. Səlim qələmi stola döyür, səslər 
kəsilir. Toplar gurlayır, güllələr yaralı kimi inləyir, atlar kişnəyir, 
təkərlər taqqıldayır, qılınclar parlayırdı.” Burada gördüyünüz kimi, 
təkrar yox, yeni bir xüsusiyyət öyrədilir, iki tərkibli cümlələrlə 
çoxtərkibli cümlələr fərqləndirilir.  
11. Bir iradınız da bağlayıcıların və tabesiz mürəkkəb 
cümlələrin məna növlərinin verilməsinə aiddir.  
VI sinif üçün təzə dərslik nəşr olunub (müəllifləri R.Əsədov 
və Ə.Əhmədov) və orada bağlayıcıların beş yox, düzgün olaraq üç nö-
vü verilib. Yəni, yəni ki - aydınlaşdırma bağlayıcıları o biri bağla-
yıcılara nisbətən az işlənir. ”Məsələn” sözünün bağlayıcı olması şüb-
həlidir. ”Fəqət” arxaik bağlayıcıdır,”bəlkə” bağlayıcı deyil; ”hal-
buki”, ”isə” bağlayıcıları ”amma, ancaq, lakin” bağlayıcıları ilə tam 
eyni xarakterdə deyildir. Orta məktəbə təfərrüatla hər şeyi doldurmaq 
olmaz. İndi bağlayıcıların VI sinifdə də, VII-VIII siniflərdə də miqdarı 
eyni verilir.  
Siz istəyirsiniz ki, bağlayıcıların köhnə bölgüsü verilsin. Guya 
təzə bölgü çətinlik törədir. Köhnə bölgü elmi cəhətdən tam yanlış 
bölgüdür və onun heç bir sistemi yoxdur. Yeni bölgü elmi bölgüdür və 
sizin bilmədiyiniz bir sıra elmi məsələləri dəqiqləşdirməkdə dilçilərə 
kömək edir. Hiss olunur ki, bir dəfə öyrəndiyinizdən əl çəkmək 
istəmirsiniz. Dilçilik ədəbiyyatını oxumaq, təkmilləşmə kurslarında iş-
 337
tirak etmək, dərslik müəllifləri ilə görüşmək, qaranlıq məsələləri 
aydınlaşdırmaq lazımdır. IV sinif dərsliyinin müəllifi Sizin Əziz mü-
əlliminizdir. Bunu da nəzərə alın ki, bütün digər siniflərin dərsliklərini 
(söhbət ”Azərbaycan dili” dərslikdərindən gedir) tərtib edən müəlliflər 
VII-VIII siniflər üçün ”Azərbaycan dili” dərsliyinin müəlliflərindən - 
M.Şirəliyev və M.Hüseynzadədən dərs almışlar. Bu dərslik 50 ildir ki, 
cəmiyyətə xidmət edir. Sizin yerinə düşməyən iradlarınız da onların 
üzündə ”əzabverici ifadələr”in (ifadə Sizindir) yaranmasına səbəb ola 
bilər. Dərsliklərimizin həqiqətən yaxşılaşması naminə obyektiv 
çalışsanız (bunun üçün hər şeydən əvvəl öz səviyyənizi 
yüksəltməlisiniz), elmi ictimaiyyət Sizə təşəkkür edər. Öz vaxtınızı 
”qızıldan qiymətli” hesab edəndə, başqalarını da nəzərə alın.  
 
10. 11. 87 
 
 
 
 
 338
DİLİMİZ VƏ ”MÜASİR AZƏRBAYCAN  DİLİ” 
DƏRSLİKLƏRİMİZ* 
 
Sovet quruluşunun dağılma prosesi bütün sinir ucları ilə 
fəaliyyətə başladıqda ilk növbədə güclü oyanma dil siyasətində özünü 
göstərdi. Ona görə ki dil xalqın milli özünəməxsusluğudur, millətin 
millət olduğunu şərtləndirən, onun bütün mədəni keçmişini mühafizə 
edən ən mühüm vasitədir.  
Dilə münasibətin iki mühüm aspekti var. Biri onun nəzəri mə-
sələlərinin, quruluşunun elmi tədqiqidir. Bu, dilçilərin və ümumən 
filoloqların işidir. İkincisi, onun praktik məsələlərinin - əlifbasının, 
orfoqrafiyasının, orfoepiyasının qaydaya salınması və təcrübədə 
yoxlanması, nəzarət altına alınmasıdır. Dilçilər qaydaları hazırlayır, 
geniş kütlə icra edir və icra prosesində dilçilər özləri də kütlənin bir 
üzvünə çevrilir. Bu nöqtədə dilçilik tədqiqatı praktik cəhətdən 
reallaşmağa geniş meydan tapır, dilçilərlə kütlə əlaqəsi, qaydalara 
geniş mənada ziyalı nəzarəti fəaliyyət göstərir. Lakin dilçi od olsa, 
özünü yandırar: ümumi mədəni səviyyənin tam təşəkkülü üçün 
kütlənin şüurlu fəallığı həlledicidir.  
Bunlardan əlavə, dilə münasibətin üçüncü çox mühüm aspekti 
də mövcuddur: dilə dövlət nəzarəti! Dilə Şah İsmayıl nəzarəti! Dilə 
konstitusiyalı münasibət. Burada artıq dilçi cəmiyyətin adi bir üzvü-
dür, yəni prosesin aparıcı qüvvəsi deyil. Çünki bu üçüncü proses dilçi 
iradəsindən (əgər o, dövlət başçısı deyilsə) asılı deyil. Lakin dilçi bu 
prosesin daha çox qəlbi yanan və daha mübariz üzvüdür.  
Bu yazımızda həmin aspektlərin hər biri, xüsusən onların 
çatışmazlıqları barədə ali məktəblərdə müasir dil dərsləri və ”Müasir 
Azərbaycan dili” dərslikləri dairəsində mülahizələrimizi söyləmək is-
təyirik.  
Son 50 ildə bizim tarixin əvvəlki 1000 ili ərzində dilimizin 
tədqiqi sahəsində görülmüş işdən müqayisə edilməz dərəcədə çox iş 
görülmüşdür. 40-cı illər müasir ədəbi dilimizin nəzəri məsələlərinin 
bünövrə daşının qoyulduğu illərdir. Sonrakı 40 ildə 40-cı illərdə gö-
rülmüş işlər ətə-qana doldurulmuşdur. Dilimizin fonetik sisteminə, lü-
ğət tərkibinə, qrammatik quruluşuna dair ilkin elmi araşdırmalar bu 
dövrdə məhsul verir.  
Ə.Dəmirçizadə 1947-ci ildə Azərbaycan dilinin fonetik 
quruluşuna dair çap etdirdiyi araşdırmalarını 1960-cı ildə kitab halında 
                                                          
* Êîíôðàíñäà ìÿðóçÿ. 
 339
ortaya çıxardı və dərs  vəsaiti kimi istifadə edilən bu əsər bir qədər 
sonra ali məktəb dərsliyinə çevrildi. Ə.Dəmirçizadənin 1947-ci ildə 
”Sifət” məqaləsində qoyduğu bir sıra tezislər indi-indi ağıla 
batmaqdadır. 40-cı illərin sonlarına yaxın dilimizin izahlı lüğəti 
sahəsində görülməyə başlayan işlər ilkin nümunə şəklində yaxınlarda 
tamamlandı. Fellərin tədqiqi ilə bağlı İ.Əfəndiyev və başqalarının 40-
cı illər araşdırmaları sonralar davam etdirildi. Sadə cümlə, cümlə 
üzvləri, məqsəd və intonasiyaya görə cümlənin növləri, tabesiz və 
tabeli mürəkkəb cümlələrə dair o dövrə aid ilkin elmi araşdırmalar 
sonrakı dövrlərdə müxtəlif istiqamətlərdə genişləndirildi və 
dərinləşdirildi.  
50-ci illər sonrakı - 60-cı illər üçün güclü hazırlıq dövrü 
olmaqla bərabər, ismi birləşmələrin və tabeli mürəkkəb cümlənin 
nəzəri cəhətdən müasir səviyyədə işləndiyi dövrdür. Bu sahədə 
M.Şirəliyev və M.Hüseynzadənin xidmətləri həmin onilliyin (50-ci 
illərin) ümumi fonunda daha aydın görünməkdədir. Bu dövrün 
nəticələri Dilçilik İnstitutunun iki cildlik ”Azərbaycan dilinin 
qrammatikası” (1959, 1960), Azərbaycan Dövlət Universitetinin iki 
cildlik ”Müasir Azərbaycan dili” (1959, 1962), V.İ.Lenin adına APİ 
kollektivinin hazırladığı ”Müasir Azərbaycan dilinin morfologiyası” 
(1961), Z. Tağızadənin ”Müasir Azərbaycan dilinin sintaksisi” (1960), 
S.Cəfərovun ”Azərbaycan dilinin leksikası” (1958) kitablarında öz 
əksini tapdı.  
60-cı illər dilçiliyimizin müasir dil sahəsində çiçəklənmə döv-
rüdür. Ə.Abdullayevin, Z.Budaqovanın, Y.Seyidovun, A.Axundovun 
dilimizin fonetik sistemi, söz birləşmələri, sadə və mürəkkəb cüm-
lələrə dair bu dövrdə meydana çıxan monoqrafiyaları gələcək nəsillər 
üçün də faydalı olacaqdır. 60-cı illər bir sıra görkəmli dilçi doktorların 
yetişdiyi dövrdür. Dörd cildlik ”Müasir Azərbaycan dili” dərsliyi 40-cı 
illərdən başlayan tədqiqatların nəticəsi olsa da, məhz bu dövrdə - bu 
dövrün sonlarında formalaşdırılmış, ümumiləşdirilmiş və 70-ci illərin 
əvvəlindən ali məktəb dərsliyi kimi fəaliyyətə başlamışdır.  
Biz, şübhəsiz, müasir dilə dair bütün tədqiq və araşdırmaları 
əhatə etmək fikrində deyilik. Buna görə də ali məktəbə xidmət 
baxımından əsas dərs vəsaiti və dərsliklərin formalaşma tarixini ötəri 
şəkildə xatırlatdıq. Bu ümumi yekun göstərir ki, bir neçə əsər (Nəsimi 
adına Dilçilik İnstitutunun üç cildlik ”Müasir Azərbaycan dili”, 
H.Mirzəyevin ”Fel”, F.Cəlilovun ”Mürəkkəb cümlə sintaksisi” və s.) 
müstəsna olmaqla, yetmiş - səksəninci illər müasir dilin tədqiqi 
sahəsində nisbətən geriləmə illəridir. Söz yox, bu illərdə müasir dilə 
 340
dair dissertasiyalar da yazılıb, bir çox məqalə və kitabçalar da nəşr 
olunub, məqalə topluları da vardır. Lakin ”Müasir Azərbaycan dilində 
tabeli mürəkkəb cümlələr”, ”Azərbaycan dilində söz birləşmələri”, 
”Azərbaycan dilinin fonemlər sistemi” kimi monumental əsərlər 
yoxdur.  
İndi əlimizdə Azərbaycan SSR Dövlət mükafatına layiq gö-
rülmüş dörd cildlik ”Müasir Azərbaycan dili” dərsliyi vardır və yaxın 
vaxtlarda tələbələrimiz həmin dərsliyin müəyyən dəyişikliklərlə yeni 
nəşrini aldılar.  
Bunların hər biri ciddi elmi tədqiqata əsaslanır: fonetika da, 
leksikologiya da, söz birləşmələri də, sadə və mürəkkəb cümlələr də. 
Lakin indiki şəraitdə bu əsərlərin özünün yeniləşdirilməli, yenidən 
işlənməli cəhətləri çoxdur.  
Şübhəsiz, nəzərdə tutduğumuz çatışmazlıqların hamısını 
burada qeyd etmək imkanımız yoxdur; bu kitabların hər biri elmi-
tənqidi şəkildə xüsusi nəzərdən keçirilə bilər. Ona görə də ümumi 
təəssürat yaratmaq üçün dərsliyin hər cildi haqqında bir neçə qeydlə 
kifayətlənəcəyik.  
I kitab fonetika, orfoqrafiya, orfoepiya məsələlərini əhatə edir.  
Bəzən Ə.Dəmirçizadənin yazılı nitqinin ağırlığından 
şikayətlənirlər. Lakin onun bu kitabının fonetika hissəsi xalis və 
həqiqi məntiqi təfəkkürün məhsuludur. Burada bütün fonetik hadisə və 
qanunlar bir zəncirin həlqəcikləri kimi bir-biri ilə sıx bağlıdır. Birini 
dərk etmədən digərinə keçmək mənasızdır. Burada dilin fonetik 
qatındakı əlaqələr son dərəcə real verilmişdir. Əsas şərt tədris 
prosesində bunu tələbəyə çatdırmağı bacarmaqdır. Ə. Dəmirçizadənin 
hazırladığı ”Fonetika” 40 ildən artıqdır ki, ali məktəbə xidmət edir və 
bu müddətdə hərtərəfli cilalanmışdır. Əlavə məlumat üçün 
A.Axundovun fonetikaya dair əsərləri də müəllim və tələbələrin 
ixtiyarındadır.  
İndiki dövrün tələbatı dərsliyin fonetika hissəsini sintaqmları, 
sadə və mürəkkəb cümlənin intonasiya xüsusiyyətlərini öyrədən 
materialın əlavəsi ilə genişləndirmək və zənginləşdirmək ehtiyacı 
doğurur.  
Məlumdur ki, yazı və orfoqrafiya məsələləri əməli-praktik sa-
hələrdir. Zahirən bu sahələrdə elə bir çətinliyimiz yoxdur. Lakin təkcə 
əlifba məsələsini ümumi şəkildə düşündükdə mədəniyyətimizin 
zəngin və uzun keçmişinə necə böyük zərbə vurduğumuzu həyəcansız 
düşünmək olmur. Əski əlifbanın (ərəb əlifbasının) latın və latın 
əlifbasının rus qrafikası ilə əvəz edilməsi nəticəsində biz az qala 
 341
minillik mədəniyyətimizdən gəncliyin əlaqəsini üzmüşük. Artıq geriyə 
qayıtmaq mümkün olmadığı üçün orta məktəbin aşağı siniflərindən 
əski əlifbanı öyrətmək, bu əlifba ilə yazmaq və oxumaq vərdişləri 
yaratmaq lazımdır. Bakının Yasamal rayonundakı 158 № -li məktəbdə 
belə bir təşəbbüs həyata keçirilməkdədir və bu, təqdirəlayiqdir. ”Odlar 
yurdu” qəzetinin aylıq nömrələrindən birinin bu əlifba ilə buraxılması 
yalnız xaricdəki azərbaycanlılar üçün deyil, bizim öz gənclərimiz üçün 
də faydalıdır.  
Hazırda əlifba və orfoqrafiya məsələlərindən danışarkən bir 
problem kimi, apostrofun dildə mövqeyi məsələsinin mübahisə və 
müzakirələrə səbəb olduğunu qeyd etməliyik. Son vaxtlar dilçi və 
metodistlərin bir qismi apostrofun ləğvinə, bir qismi isə onu müdafiə 
edib saxlamağa çalışır. Orfoqrafiya qaydaları sabit olmalıdır. 
Orfoqrafiyada tez-tez dəyişiklik savadlanmaya yox, savadsızlığa səbəb 
olur. Lakin bu heç də o demək deyildir ki, orfoqrafiya qaydalarına 
münasibətdə tam mühafizəkar olmalıyıq. Orfoqrafiya idi, imiş 
hissəciklərinin saitlə bitən sözlərə bitişik yazılmasını qadağan etsə də, 
heç bir bədii əsər müəllifi və mətbuat bu qaydaya əməl etmir. Əslində, 
yazının və tələffüzün asanlığı, sürəti baxımından bu cür praktika 
qanuniləşdirilməlidir. Bu cəhətdən apostrof məsələsini də götür-qoy 
etmək, 50-ci illərin ortalarındakı təcrübəni bir də yoxlamaq olar.  
Orfoqrafiyadan söhbət gedərkən mürəkkəb sözlərin elmi izahı 
və yazılışı da diqqəti cəlb edir. Mürəkkəb sözlərin sərhədi nəzəri 
cəhətdən tam əsaslandırılmadığından bir çox dil vahidlərinin 
mürəkkəb söz və ya söz birləşməsi olduğu, buna görə də bitişik və ya 
ayrı yazılması daim mübahisələrə səbəb olur. Bunun ən mühüm 
səbəblərindən biri də budur ki, bir çoxları dil faktına statik baxımdan 
yanaşır, söz birləşmələrinin bir qisminin mürəkkəb sözə doğru 
inkişafını, ona görə də bir çox dil vahidlərində həm mürəkkəb sözün, 
həm də söz birləşməsinin əlamətlərinin müvəqqəti müştərək rolunu 
nəzərə almırlar. Danışanın, yazanın məqsədindən asılı olaraq bu 
əlamətlərdən bu və ya digəri gücləndirilə bilər. Məsələn, ”Onun 
gözləri önündə yenə də qara qaşlı, qara gözlü balaca Sabir 
canlanırdı” (S.Rəhimov) cümləsindəki ”qara qaşlı”, ”qara gözlü” 
birləşmələri bir vurğu altına da düşə bilər. Yeni dərsliklərdə bu 
cəhətlərə xüsusi diqqət yetirilməli və bu mövzu xüsusi işlənməlidir.  
Mühüm çətinliklərdən biri nitq mədəniyyəti, orfoepik və ədəbi 
tələffüz məsələləri ilə bağlıdır. Eyni dövrdə - 60-cı illərin sonlarında 
həm Ə.Dəmirçizadənin, həm də M.Şirəliyevin orfoepiyaya həsr 
olunmuş kitabçaları nəşr olundu. Bunlardan xeyli əvvəl - 50-ci illərin 
 342
ortalarında saitlərin və samitlərin tələffüzünə dair Ə.Əfəndizadənin 
məqaləsi çap olunmuşdu və xeyli müddət bu məqalə yeganə dərs 
vəsaiti rolunu oynadı. Dörd cildlikdə bu bölməni Ə.Dəmirçizadə 
işləmişdir. Qeyd etməliyik ki, bu bölmə dərin elmi əhəmiyyətinə 
baxmayaraq, dərslik materialı kimi cilalanmadı, ona görə də müəyyən 
dərəcə çətinlik törədir. Çətinlik bir də ondadır ki, bu sahəyə çox az 
vaxt verilir. Bu elə bir sahədir ki, daha çox laborator məşğələ 
şəraitində öyrədilməlidir. Kimyaçı tələbə iki elementi birləşdirib 
üçüncü elementi almaq vərdişi qazandığı kimi, filoloq tələbə də (və 
deyərdim ki, ixtisasından asılı olmayaraq bütün tələbələr) sözün, 
qrammatik formaların ədəbi tələffüz vərdişini qazanmalıdır.  
Təkcə ədəbi tələffüz deyil, bu gün bizi geniş mənada nitq 
mədəniyyəti məsələləri düşündürür. Əsl mədəni insan, mədəni nitqə 
malik şəxsiyyət yetişdirmək istəyiriksə, nitq mədəniyyəti ara-sıra 
Azərbaycan dili dərslərində tək-tək çalışmalarla yox, orta məktəbin 
aşağı siniflərindən xüsusi fənn kimi tədris edilməlidir. Bu sahənin nə-
zəri və praktik məsələlərinə yaxşı bələd olan müəllimlər 
yetişdirməliyik. Və bu müəllim məktəbdə tək qalmamalıdır - şagird 
mədəni nitq mühitində böyüməlidir. Bütün bunlar göstərir ki, təkcə 
dil-ədəbiyyat müəllimləri deyil, müxtəlif ixtisas fənlərindən dərs 
deyənlərin hamısı yüksək nitq mədəniyyətinə malik olmalıdır. Deməli, 
nitq mədəniyyəti məsələlərinin nəzəri və əməli tərəfləri ilə əslində 
bütün fakültələr məşğul olmalıdır. Ona görə də ali məktəblərdə nitq 
mədəniyyəti kafedralarına böyük ehtiyac vardır.  
 
*** 
S.Cəfərovun leksikologiyaya dair tədqiqləri 30 ildən artıqdır 
ki, filoloq tələbələrimizə xidmət edir. Bu əsər bir neçə onillik ərzində 
öz faydasını verib. İndi bir çox cəhətdən bu əsər də yeniləşdirilməlidir. 
Dərslikdə leksikologiya və semasiologiya qarışıq işlənmişdir. Kitabın 
yarıya qədəri söz yaradıcılığına həsr olunmuşdur. Odur ki leksikoloji 
material səthi təsir bağışlayır. Söz yaradıcılığı və sözdüzəldici 
şəkilçilərlə bağlı məlumat, bir qayda olaraq, bizim kitablarda həm 
leksikologiya ilə birlikdə, həm də morfologiyada - ayrı-ayrı nitq 
hissələri üzrə təkrar edilir. Birdəfəlik bir yerdə sözün quruluşu və söz 
yaradıcılığı barədə məlumat verməklə, təkrara sərf olunan saatları baş-
qa sahələrə ayırmaq olardı.  
Dərslikdə frazeologiya və leksikoqrafiya da leksikologiyanın 
hissələri kimi verilir. Bunlar, doğrudur, bir-biri ilə əlaqəlidir, lakin hər 
biri müstəqildir və xüsusən frazeologiya müstəqil şöbə kimi çoxdan 
 343
leksikologiyadan ayrılmalı idi.  
Lüğət tərkibi və dilin müasir səviyyəsində leksik-semantik in-
kişaf az öyrənilir. Başqa xalqlar hər onillik üçün neologizmlər lüğəti 
hazırlayıb çap etdirir, bizdə isə hələ də belə lüğətlər yoxdur. Çox cildli 
terminoloji lüğətlər barədə, deyəsən, heç düşünülmür, sahə lüğətləri 
isə çox dağınıqdır və s.  
*** 
M.Hüseynzadənin ”Müasir Azərbaycan dili” kitabı yüksək 
elmi səviyyəsi ilə daha uzunömürlü oldu. Onun bu dərsliyi on ildən bir 
dörd dəfə çap olunmuşdur. Əvvəllər fonetika, leksikologiya 
məsələlərini də nisbi şəkildə əhatə edən bu kitab sonralar 
morfologiyadan dərslik kimi sabitləşdi. M.Hüseynzadə bu əsəri hələ 
müasir dilin az tədqiq olunduğu dövrdə - 40-cı illərin sonlarında 
hazırlamışdı. Ona görə də kitabda bir çox mövzular 40-cı illərin 
səviyyəsində işlənmişdir. Dilə statik bir şey kimi baxmaq olmaz. Dil 
daim inkişaf və dəyişmədədir. Bu inkişafın nəticəsi olaraq, dildə çox 
güclü hərəkət, nitq hissələrində bir-birinə keçid vardır. İsimlər 
adyektivləşdiyi kimi, sifətlər də isimləşir, zərfləşir. Başqa nitq 
hissələrinə daxil olan bir sıra sözlərin əvəzliklərə doğru inkişafı, 
bağlayıcılaşma, qoşmalaşma və s. dildə çox güclüdür (Bu cəhət 
C.Cəfərovun doktorluq dissertasiyasında geniş şərh olunmuşdur). 
Lakin bu böyük proses M.Hüseynzadənin kitabında öz əksini tapa 
bilməyib. Ona görə də dərslik bir çox hallarda mübahisələr doğurur. 
Doğrudur, Ə.Abdullayevin redaktəsi ilə son nəşri xeyli 
təkmilləşmişdir, lakin bütövlükdə dərslik qeyd etdiyimiz inkişaf və 
dəyişmələri əks etdirə bilmir.  
Təkcə M.Hüseynzadənin bu qiymətli əsərində deyil, ümumən 
morfologiyaya aid tədqiq və araşdırmalarda sual doğuran cəhətlər 
çoxdur. Hələ də sifətlərin fellə əlaqəyə girərək adverbiallaşması zərf 
kimi izah olunur. Eyni şəkilçilər adlara artırıldıqda xəbərlik, fellərə 
artırıldıqda şəxs şəkilçiləri adlandırılır. Nitq hissələrinin təsnifində 
sintaktik prinsip üstün tutulur və eyni sözlər yerinə görə say və zərf, 
sifət və zərf hesab olunur və s.  
M.Hüseynzadə hal, kəmiyyət, mənsubiyyət və xəbərlik 
kateqoriyalarını ümumi qrammatik kateqoriyalar adlandırmışdır. 
Lakin məlumdur ki, heç bir sifət saf halda hallanmaz, mənsubiyyət 
şəkilçisi qəbul etməz. Hal və mənsubiyyət ismin qrammatik 
əlamətləridir. Bunların ümumi qrammatik kateqoriya adlandırılması 
yuxarıda qeyd etdiyimiz prosesi, konkret desək, substantivləşməni 
nəzərə almamağın nəticəsidir.  
 344
İrəli, içəri, geri, yuxarı, aşağı, ora, bura tipli sözlər mahiyyət 
etibarilə məkan bildirən isimlərdən fərqlənmir və ismin bütün halları 
üzrə dəyişir. Bu cür sözlər adlıq, yönlük, yerlik və çıxışlıq hallarında 
zərf hesab olunursa, yiyəlik və təsirlik halda nə olur? Və əgər bu 
hallarda həqiqətən zərfdirsə, onda zərflərin də hallanmasından 
danışmaq lazımdır. Bizcə, bunlar adi məkan mənalı isimlərdir. Əgər 
məzmunlarında konkret əşyavilik olmadığı üçün isim sayılmırsa, onda 
gərək yaxşılıq, gözəllik, qırmızılıq, itilik, acılıq, paxıllıq kimi sözlər 
də isim hesab edilməsin. Bu cür vahid prinsipin olmaması nəticəsidir 
ki, hələ də yer zərfləri və yer bildirən isimlər, miqdar zərfi və miqdar 
sayları, zaman zərfi və zaman bildirən isimlər çox vaxt gözəyarı (və 
ya sintaktik mövqe əsasında) izah edilir.  
Morfologiyada çətinlik törədən məsələlərdən biri də zaman 
şəkilçiləri ilə idi, imiş hissəciklərinin münasibətidir. Dilçilik 
İnstitutunun nəşr etdirdiyi ”Müasir Azərbaycan dili” kitabında (II h., 
s.331-335) ”qəti gələcəkli keçmiş”, ”bitməmiş keçmiş”, ”davamlı 
keçmiş” və s. kimi mürəkkəb zaman formaları verilir. Bu cür bölgünü 
orta məktəbə də tətbiq etmək fikri var. İdi, imiş elə hissəciklərdir ki, 
aid olduğu hər cür sözlərə və birləşmələrə keçmiş zaman mənası əlavə 
edir. Bunlar daha çox modal münasibət yaradır. Bunları zaman 
şəkilçiləri ilə birləşdirib iki morfemi bir morfem kimi götürmək doğru 
olmaz. İdi, imiş isim, sifət, say, əvəzlik, fel, zərf və hətta köməkçi nitq 
hissələrinin sonunda gələrək onları  mənaca keçmişə bağlayır. Bunlar 
müstəqil olaraq keçmiş zaman mənası yaradan modal hissəciklərdir.  
Pedaqoji elmlər doktoru Bəşir Əhmədov ”Azərbaycan 
müəllimi” qəzetində, ”Azərbaycan dili və ədəbiyyat tədrisi” 
məcmuəsində çap etdirdiyi məqalələrində feli sifət, feli bağlama və 
məsdərin ikili xüsusiyyətlərini və bir sıra rus qrammatiklərinin təsnif 
üsullarını nəzərə alaraq, onları (feli sifət, feli bağlama və məsdəri) 
ayrıca nitq hissələri kimi tədris etməyi məsləhət görür və bu cür 
bölgünü elmi cəhətdən  düzgün hesab edir.  
Praktik qrammatika ilə bağlı bir çox mövzuları yenidən 
işləməyi tələb edənlər içərisində pedaqoq alimlər, metodistlər daha 
fəaldır. Bu, əslində, belə də olmalıdır. Çünki gələcək üçün hazırlanan 
gəncləri - dil və ədəbiyyat müəllimlərini təcrübədə yoxlamaq vəzifəsi 
ilk növbədə onların üzərinə düşür və bu prosesdə dərsliklərdəki qeyri-
dəqiqlik və qeyri-dəqiq kimi görünənlər onların nəzərini daha çox cəlb 
edir.  
Feli sifət, feli bağlama və məsdərin kökü, əsası feldir. Onları 
əmələ gətirən şəkilçilər sözdüzəldici hesab olunmur. Müstəqil nitq 
 345
hissələridirsə, bütün başqa nitq hissələri kimi, bunların da xüsusi lüğət 
materialı, sadəsi və mürəkkəbi olmalıdır. Məlumdur ki, bunların 
məzmununda ikilik var: məsdər - fel və isim, feli sifət - fel və sifət, fe-
li bağlama - fel və zərf xüsusiyyətlərinə malikdir. Bu cür ikili 
xüsusiyyət bütün nitq hissələrində özünü göstərir. Belə ki, məsələn, 
yuxarıda dediyimiz kimi, sifət isimləşdikdə əlamət, keyfiyyət 
məzmununu, sifətin bir çox əlamətlərini saxlamaqla yanaşı, isim 
xüsusiyyəti də kəsb edir; isim adyektivləşdikdə əşya məzmunu ilə 
yanaşı, əlamət, keyfiyyət məzmunu da qazanır və s. Bu şəkildə 
götürdükdə, aydındır ki, məsdər - felin isimləşməsi, nominativlik 
qazanması, feli sifət - felin atributivləşməsi, feli bağlama isə felin 
adverbiallaşmasıdır.  
Substantivləşmiş sifət isim və ya ayrıca bir nitq hissəsi hesab 
edilmədiyi kimi, feli sifət, feli bağlama və məsdəri də müstəqil nitq 
hissəsi hesab etmək və feldən ayırmaq olmaz. Həm də burada bir cə-
hət aydın olur ki, fel spesifik, çoxkateqoriyalı bir nitq hissəsi kimi, ək-
sərən müəyyən şəkilçilər vasitəsilə başqa nitq hissələrinin əlamətlərini 
qazanır. O biri nitq hissələrində bu hal daha çox söz köklərinə aiddir 
və leksik-semantik yolla baş verir.  
Biz yenidən qrammatika ilə məntiqi eyniləşdirmək fikrində 
deyilik. Lakin hər halda, qrammatika dilin təbiətə fəlsəfi uyğunlu-
ğundan doğulur. Təbiətdə əşya və onun hərəkəti əsasdır. Buna 
müvafiq olaraq, adlar və fellər yaranmışdır. Köməkçi nitq hissələri 
ümumilikdə ya bağlayıcı, ya da modallıq yaradan vasitələrdir. Əgər 
biz əşyanın əlamətini, miqdarını da dərk edərək sifətləri və sayları 
yaratmışıqsa, bu da təbiidir. Tədricən hərəkətin də əlaməti dərk 
olunmuş (bu, əşyanın əlamətinin dərk olunmasından sonrakı 
hadisədir), zərflər yaranmışdır. Bunların hamısı təbii və qanunauyğun 
olmaqla, real varlığa da uyğundur. Yalnız əvəzliklər özünün son 
dərəcə mücərrəd xarakteri ilə bütün nitq hissələrinin fövqündə durur 
və bütün əsas nitq hissələrini (lazım gəldikdə hətta köməkçiləri də) 
əvəz edir (qrammatika kitablarında deyildiyi kimi, yalnız isim, sifət və 
saya aid olmur). Bütün bu reallığı əsas götürdükdə ”müstəqil nitq 
hissəsi” adı ilə morfologiyada feli sifət, feli bağlama və məsdərə yer 
qalmır.  
 
*** 
 
”Müasir Azərbaycan dili” kitabının IV hissəsi - sintaksis 
kollektiv əməyin məhsulu olmaqla, daha mükəmməldir. Bu kitab 
 346
Ə.Abdullayev, Y.Seyidov və A.Həsənovun monoqrafik tədqiqlərinə 
əsaslanır.  
Bizcə, ismi birləşmələrin təsnifinə yenidən baxılmalıdır. İsmi 
birləşmələrin çox işlənən və keçmiş izafətə uyğun gələn növləri ”I, II, 
III növ təyini söz birləşmələri”, qalan növləri isə ”Təyini söz birləş-
mələrinə daxil olmayan ismi birləşmələr” adlandırılır ki, bu da məntiqi 
bölgü deyil. Təcrübə göstərir ki, ismi birləşmələri sintaktik əlaqələr 
üzrə bir sistem şəklində təsnif etmək daha təminedicidir və bu zaman 
bütün birləşmələr əhatə olunur. 
Feli birləşmə və budaq cümlə məsələsinin türkologiyada necə 
böyük mübahisələrə səbəb olduğu hamıya məlumdur. İndi Ə.Dəmir-
çizadə də yoxdur, Z.Tağızadə də və tərkibin budaq cümlə olduğunu 
sübut etməyə çalışan bir çox başqaları da. Ali və orta məktəbin dərslik 
və proqramları da tərkibin budaq cümlə hesab edilməsi fikrinin 
əleyhinə qurulmuşdur. Lakin dərsliklərimizdə bu məsələ açıq şərh 
olunmaq əvəzinə, təqribən sualtı axınla qeyd edilir. Elə bunun 
nəticəsidir ki, dərsliyin xüsusən əvvəlki nəşrində bəzi mövzuların 
izahı bu fikrin (tərkibin budaq cümlə hesab edilməsi fikrinin) təkzibi 
üzərində qurulmuşdur. Yeni nəşrdə Ə.Abdullayev, yəqin ki, dərsliyin 
nəşrqabağı müzakirəsi zamanı söylədiklərimizi nəzərə alaraq, tərkib 
və budaq cümlə məsələsi barədə yığcam məlumat vermişdir. 
Gələcəkdə bu məlumat bir qədər də mükəmməl olmalıdır, çünki biz 
yalnız müəllim deyil, həm də elmi işçi hazırlayırıq və onlar ali təhsil 
prosesində mühüm mübahisəli məsələləri bilməlidir.  
Feli birləşmələrin izahında bəzən əsas tərəf unudulur, asılı 
tərəf daha geniş şərh edilir. Adlıq hallı, yönlük, təsirlik, yerlik, çıxışlıq 
hallı birləşmələrdə təfərrüat yorucudur və qrammatik qaydaların 
ümumiləşdirilməsinə əsaslanmır.  
Dərslikdə feli birləşmələri daxili üzvlərinə ayırmaqla təhlil 
etmək məsləhət görülür (tamamlıq və zərfliyin tərifinə diqqət yetirmək 
kifayətdir). Lakin tərkib daxilində adlıq halda söz - subyekt olduqda 
onun əsas tərəfdən ayrılması, ayrıca üzv hesab olunması düzgün 
sayılmır. Bəlkə bu hal həmin sözü – subyekti  tərkibin mübtədası kimi 
götürmək qorxusu ilə bağlıdır? Hər halda, bu cür təhlil təhlinin 
məntiqi ardıcıllığa əsaslanmadığını göstərir. Bundan əlavə, ümumən 
dərslikdə ”feli birləşmə” və ”tərkib” terminlərinin münasibəti açılmır.  
Mürəkkəb sintaktik bütövlər indi sintaksisin əsas tədqiq ob-
yektlərindən sayılır. Dərslikdə bu barədə məlumat verilməsi 
faydalıdır, lakin bu bölməni cilalamaq, dərinləşdirmək və 
genişləndirmək lazımdır.  
 347
Sintaksis təliminin mühüm çatışmazlıqlarından biri dialoq 
nitqinin öyrənilməsinə xüsusi yer verilməməsidir. Əslində, dialoq 
nitqi elmi-qrammatik cəhətdən ətraflı öyrənilməyib. Ona görə də təhlil 
prosesində çox vaxt müstəqil cümlələr seçilib götürülür. Bu cəhətləri, 
xüsusən vasitəsiz nitqin budaq cümlə olub-olmadığını qətiləşdirmək 
və bu sahəyə dərslikdə xüsusi yer ayırmaq vacibdir.  
Əvvəlki cildlərdə olduğu kimi, burada da mübahisə doğuran 
cəhətlər çoxdur. Mübtədası I və II şəxslərin tək və cəmində olub bu-
raxılmış cümlələrin cüttərkibli və ya təktərkibli olması barədə qəti 
fikir söylənməmişdir. İkinci növ təyini  söz birləşmələrinin tərəfləri 
arasında ikinci əlaqənin yanaşma və ya idarə olduğu hələ 
mübahisəlidir. Qeyri-müəyyən təsirlik halda olan söz əsas tərəflə 
yanaşma və ya idarə əlaqəsindədir - müəyyənləşdirilməyib. ”Sən gəl”  
tipli cümlələrdə əlaqə subyekt əlaqəsi əvəzinə, predikativ əlaqə 
adlandırılır. Halbuki bunun ”Sən gələndə” tipi də var. III şəxs cəmdə 
xəbərin mübtəda ilə kəmiyyətcə uzlaşmadığı halların ətraflı tədqiqə 
ehtiyacı var. Məsdərin iştirakı ilə ifadə olunan xəbərlər ətraflı 
öyrənilməyib. Yönlük, yerlik, çıxışlıq hallarında olan bir çox 
tamamlıq və zərflikləri fərqləndirmə prinsipi yox dərəcəsindədir. 
”Döyüş davam edir, davam edəcək” tipli cümlələrin sadə və ya 
tabesiz olması mübahisə törədir. Tabesiz mürəkkəb cümlələrdə məna 
əlaqələrinin bölgüsü qənaətbəxş deyil.”Mən əsəbiləşsəm də, 
dinmədim” tipli cümlələrin (tərkib hissələrə aid müştərək mübtədalı) 
həqiqətən budaq cümlə olub-olmamasına şübhə edənlər var və s.  
Bizim burada qeyd etdiyimiz və qeyd edə bilmədiyimiz 
cəhətlər göstərir ki, ”durğunluq dövrü”nün üzərinə atdığımız bu 
məsələləri nəzərə almaq, gənc və yeni qüvvələri səfərbər etmək və 
müasir tələblərə müvafiq dərsliklər yaratmaq lazımdır.  
İndi zaman elə bir zamandır ki, Azərbaycan dilinin, ədəbi 
dilimizin cəmiyyətdə real mövqeyi, əməli tətbiqi səviyyəsi bizi daha 
çox düşündürür.  
Müstəqillik və demokratiyanın geniş imkanlar verdiyi dövrdə 
müxtəlif üslubların ədəbi dilə xidməti barədə böyük hay-küy hiss 
olunur. Qəzetlər iri məqalələr dərc edir, kütləvi informasiya vasitələri 
müzakirələr açır, hətta qeyri-ixtisas sahibləri tez-tez müsahibəyə cəlb 
edilir və s.  
Bizcə, bu hay-küydənsə, iş görmək lazımdır.  
Bədii və publisist üslublar barədə qorxumuz yoxdur. Bunlar 
ana dilinə ləyaqətlə xidmət edir.  
Elmi üslub həm bir çox idarə və müəssisələrin günahından və 
 348
həm də bizim iradəmizdən asılı olmayaraq, bu günə qədər ana dilinin 
imkanlarının genişlənməsinə mane olur. Dissertasiyaların məcburi 
olaraq rus dilinə çevrilməsi həm ana dilinin mövqeyinə mənfi təsir 
göstərir, həm də saxtakarlığa yol açır. Neçə-neçə dissertasiya 
oxumuşuq ki, cümləsinin başı ilə ayağı seçilmir. ”Necə olacaq?” 
sualına çox zaman ”Tərcümə düzəldəcək” cavabını verirlər. 
Dissertasiyaların milli kitabxanaya ana dilində getməməsi dissertasiya 
müəlliflərinin məsuliyyət hissini daha da azaldır. Türkoloqlar 
Azərbaycan dilinin dadını, duzunu duya bilmirlər. Rəsmi sənəd üslubu 
isə daha acınacaqlı vəziyyətdədir. Bu bizim dil siyasətimizin ən yaralı 
nöqtəsidir. Konstitusiya, dövlət hər bir idarəyə, idarə müdirinə öz işini 
ana dilində qurmağa icazə verir. Makina və katibə bəhanəsi bir gündə 
həll oluna bilər. Ürəyində vətən sevgisi olan hər bir idarə və müəssisə 
rəhbəri dərhal işə başlamalıdır. Lakin Mirzə Cəlil demişkən, bir sıra 
kovdanlar yuxarıdan əlavə göstəriş gözləyirlər.  
 
Tarix boyu həmişə ana dilini korlayanlar da ziyalılar olub, onu 
elmi yolla qorumağa çalışanlar da. Qeyri-milli məktəblərdə oxu-
yanların 99 faizi ziyalı balaları, vəzifə sahiblərinin övladlarıdır. Onları 
gələcəkdə vəzifə sahibi etmək üçün bu yolu tutmuşlar. Yazıçı var ki, 
uşağını ana dilində oxutmur. Dilçi var ki, uşağı ana dilini bilmir. 
Amma xalq bunların heç birinə baxmır. Xalq yaşayır və öz dilini 
yaşadır. Xalq öz mənafeyini hər şeydən üstün tutan Əbih Sultanların 
deyil, Nəsiminin, Şah İsmayılın, Qurbaninin, Vaqifin, Axundovun, 
Sabirin ardınca gedir.  
 
1989 
 
 
 
 
 
 349
 
”AZƏRBAYCAN  DİLİ” DƏRSLİKLƏRİMİZ: QAYĞILAR, 
SUALLAR 
 
Bu günlərdə Azərbaycan dilinin orta məktəblərdə tədrisi və 
”Azərbaycan dili” dərsliklərimiz barədə düşünərkən bir sıra suallarla 
qarşılaşmalı oldum. Ümumtəhsil məktəblərində bu fənnin tədrisi 
əhəmiyyəti nədir? Məqsəd nədir və proqramlarımız, dərsliklərimiz 
indiki quruluşda bizi tam təmin edirmi? İbtidai siniflərdən başlayaraq 
dilin səs sistemi, lüğət tərkibi, nitq hissələri, sintaktik quruluş barədə 
məlumat verilməsi, dərsliklərimizin bu qədər təriflə doldurulması han-
sı zərurətlə bağlıdır? Nə etmək istəyirik və nəyə nail oluruq?. .  
Bizim fikrimizcə, ümumtəhsil məktəblərində Azərbaycan 
dilinin tədrisindən bir əsas, üç əlavə məqsəd güdülür. Əlavə məqsədlər 
bunlardır:  
- təkamülün hazırkı səviyyəsinə uyğun olaraq, hər bir yeni 
nəsildə gözəl və səlis nitq qabiliyyəti tərbiyə etmək;  
- hər bir yeni nəslin səlis və düzgün yazı vərdişlərini 
formalaşdırmaq;  
- yazılı və şifahi nitqdə ana dilinin zəngin imkanlarından 
məharətlə istifadə bacarığı yaratmaq.  
Dərsliklərimiz və ana dili tədrisimiz bu tələblərə cavab 
verirmi?  
Bizcə, yox.  
Biz şagirdlərə birinci məsələ ilə bağlı illərdən bəri nə 
öyrədirik? 
”Fonetika” bəhsi keçilərkən bəzi sait və samitlərin müxtəlif 
mövqelərdə tələffüzü barədə məlumat verilir, sonrakı hissələrdə – lek-
sika, morfologiya və sintaksisdə ara-sıra bu və ya digər səsin tələffüzü 
və həmin tələffüzlə bağlı qayda xatırlanır: ”kitab” sözü ”kitap” 
şəklində, ”xoruz” - ”xorus”, ”balıq”- ”balıx”, ”ördək əti” - ”ördəy əti” 
şəklində tələffüz edilir və s. Bunları biz desək də, deməsək də, hər bir 
şagird körpəlikdən ana südü ilə qəbul edir. Bu istiqamətdə tədrisimiz 
əsaslı bir şey vermir və verə də bilməz.  
İş görmək istəyiriksə, ümumtəhsil məktəblərində bəzi lazımsız 
fənləri bir kənara qoyub, ilk siniflərdən başlayaraq, ciddi tələbkarlıqla 
nitq mədəniyyətinin, natiqlik sənətinin sirləri öyrədilməlidir. Gəncləri 
elə hazırlamalıyıq ki, kütlə qarşısında, müxtəlif yığıncaqlarda, elmi və 
praktik müzakirələrdə, radio və televiziyada öz fikrini aydın və səlis 
ifadə edə bilsin. Bunun üçün ibtidai siniflərdən onların psixoloji 
 350
cəhətdən hazırlanması vacibdir. Həm də bu prosesdə artıq tərif və 
qaydaları əzbərlətmək yox, bütünlüklə dolğun praktik vərdiş 
yaradılmasına səy edilməlidir. Qeyd etməliyik ki, keçmiş gəncliyin az-
çox nitq mədəniyyətinə yiyələnməsində ana dili tədrisi yox, 
komsomol təşkilatı, ictimai təşkilatlar mühüm rol oynamışdır. Lakin 
bu da öz əhatə imkanlarına görə məhdud idi.  
Azərbaycan dili tədrisinin ikinci cəhətinə, yəni mədəni və 
savadlı yazı vərdişləri yaradılması məsələsinə gəldikdə, biz özümüzü 
daha savadlı hesab etdiyimiz XX əsrdə daim yanlış yolla getmişik. 
İnkişaf etmiş xalqlar əhalisinin savad mədəniyyətinə xələl gətirər 
deyə, artıq bir elementi, ölü bir səsin işarəsini neçə yüz il əlifbadan 
çıxarmadığı, kiçik bir islahata yol vermədiyi halda, biz bir əsrdə dörd 
dəfə əlifba dəyişmişik: ərəb əlifbasından latına, oradan kiril əlifbasına 
keçmiş, yenidən latın qrafikalı sistemsiz bir əlifba qəbul etmişik. 
Məlumdur ki, əlifbanın tez-tez dəyişməsi nəsillərin yazı 
mədəniyyətinə mənfi təsir göstərir. Maddi israf bir yana, gənclikdə 
öyrəniləni unutmaq olmur. Xalq yazıçıları S. Rəhimov, M. İbrahimov 
ərəb əlifbasının 1929-cu ildə ləğv olunmasına baxmayaraq, ömür boyu 
gənclikdə öyrəndikləri bu əlifba ilə yazmışlar. Mənim bir müəllimim 
(30-cu illərdə məktəb təhsilini latın qrafikası ilə alaraq birdən-birə 
kirilə keçmiş) dəfələrlə deyərdi ki, 40 ildən artıq dərs deməsinə 
baxmayaraq, k ilə g, ç ilə c hərflərini fərqləndirə bilmir. Doğrudur, 
burada səy də həlledicidir, lakin insanın nə qədər ömrü var ki, onun da 
bir hissəsini müxtəlif əlifbalar öyrənməyə sərf etsin?! Əlifba şərti 
işarələrdən ibarətdir və əgər dilə xidmət imkanına malikdirsə, bu 
qədər xərc tökməyin, insanı işdən-gücdən eləməyin, vətənpərvərlik 
adına onu gündə bir zəhmətə salmağın nə mənası var? 
Əlifbanı öyrənmək üçün mənəvi-iqtisadi şərait lazımdır. Vaxt 
lazımdır. Bunların heç biri olmadığından indi qəbul edilməkdə olan 
əlifba şagirdlər üçün deyil, müəllimlər üçün də çətinlik törədir. 
Əlifbanı öyrənsinlər, yoxsa əlifba ilə yazılmış mətnin məzmununu? 
Deyə bilərlər ki, bu əlifbanı öyrənmək çətin deyil, iki saatlıq işdir. 
Amma həqiqətdə elə də asan deyil. Göz zilləyib hərfləri seçmək bir 
şeydir, o əlifba ilə avtomatlaşmış yazı və oxu vərdişi başqa şeydir. Bu 
əlifba ilə tələm-tələsik buraxılmış dərsliklərimizdə nə qədər qüsur 
olar? Ana dili dərsliyi də yazı normaları baxımından qüsurlu olarmı? 
Bu cür dərsliklərdən nə öyrənmək olar? Neçə nəsil şikəst olur? Bir 
əsrdə neçə dəfə ”yenilik” olar? 
Deməli, ziyalılarımız, əlində imkan olanlarımız yüz ölçüb, bir 
biçə bilmirlər. Deməli, səviyyə çox aşağıdır...  
 351
Üçüncü məsələyə gələk: dilin təbii imkanlarından ustalıqla 
istifadə bacarığı yaratmaq. Hansı dildə, hansı dərsliklərlə yaradırıq? 
Üslubiyyatın nə olduğu barədə ötəri elmi məlumat verilir və bir-iki 
çalışma ilə iş tamamlanır. Arada bir: ”Bu mətn hansı üslubdadır?”kimi 
suallar da bir şey öyrətmir.  
Əksər dərsliklərimiz elə qurulub ki, nə mədəni şifahi və ya 
yazılı nitq vərdişləri formalaşdıra bilir, nə də dilin lüğət ehtiyatı və 
qrammatik quruluşundan ustalıqla istifadə məharəti. Bunları daha çox 
hər kəs özü öyrənir - öz qabiliyyəti əsasında, ədəbi-bədii əsərlərdən, 
mədəni adamların nitqindən, mətbuat, radio və televiziyadan, müxtəlif 
yığıncaqlardan.  
Bütün bunlar göstərir ki, Azərbaycan dili tədrisinin məqsədi 
yuxarıda qeyd olunanlar deyil, tamamilə başqadır: dilin quruluşunu 
şagirdlərə öyrətmək, onun fonetik sistemi, lüğət tərkibi və qrammatik 
quruluşu barədə elmi məlumat verməkdir. Başqa sözlə, tarix kitab-
larında xalqların tarixi, coğrafiya kitablarında isə vətən və dünya 
coğrafiyası barədə məlumat verildiyi kimi, Azərbaycan dili 
dərslərində də dilimizin quruluşu öyrədilir. Buna görə də dərsliklər 
başdan-başa təriflərlə doludur, dərsliklərdə ”isim nəyə deyilir?”, ”fel 
nəyə deyilir?”, ”tamamlıq nəyə deyilir?” kimi suallar aparıcıdır, 
akademizm güclüdür. İkinci sinifdən mübtəda, xəbər, tamamlıq və s. 
haqqında məlumat verməyin nə əhəmiyyəti var, bunlar yaşayış 
uğrunda mübarizədə insana nə vaxt lazım ola bilər? Ənənədir, davam 
edir. Biri bir daş atır, çıxarmaq olmur...  
Bunlar göstərir ki, biz dərslikləri başqa istiqamətdə qurmuşuq, 
amma ondan başqa şeylər gözləyirik. Bu cəhət bütün dil dərsliklərinə, 
o cümlədən prof. Y.Seyidovla bizim 7-8-ci siniflərin ”Türk 
(Azərbaycan) dili” dərsliyimizə də aiddir.  
 
Bizim indiki dərsliklərimiz 30-40, hətta 15-20 il bundan 
əvvəlki ”Azərbaycan dili” dərsliklərindən elmi-metodiki yeniliklərinə, 
təriflərin dəqiqliyi və səlisliyinə, çalışmalar sisteminin keyfiyyətinə 
görə çox fərqlənir.  
Akademik M.Şirəliyev və professor M.Hüseynzadənin 1938-
ci ildə nəşrinə başladıqları ”Azərbaycan dili” (7-8-ci siniflər üçün) 
dərsliyi 50 ildən artıq bir müddətdə bu xalqa xidmət edib. Biz dərsliyə 
müəllif kimi daxil olduqdan (1983) sonra yoxlama komissiyasının 
rəyinə görə onu 95 faiz dəyişmişdik. 1994-cü ildə Təhsil Nazirliyinin 
göstərişi ilə dərsliyi tam yeniləşdirmək lazım gəldi, buna görə də prof. 
Y.Seyidovla birlikdə onu yenidən sürətlə işləyib çapa verdik.  
 352
Dərslik diqqətlə redaktə edilmiş (redaktorları prof.T.Hacıyev, 
dos.İ.Əhmədovdur), korrektor işi qaydasında olmuşdur. Lakin bir neçə 
gün ərzində kitab latın qrafikalı əlifbaya keçirilmiş, xeyli texniki 
qüsurlara yol verilmiş (məlum səbəbdəndir - əlifba tam 
mənimsənilməyib) və ”Azərbaycan dili” əvəzinə, Təhsil Hazirliyinin 
əlaqədar şöbəsinin göstərişi ilə üzərinə ”Türk dili” yazılmış, çap üçün 
başqa respublikaya göndərilmişdir.  
”Türk dili”.”Azərbaycan dili” əvəzinə ”türk dili” işlətmək ha-
zırkı dövrdə mənəvi-siyasi cəhətdən zərərli olub, daxildə təfriqə sal-
maq, xaricdə Azərbaycan mədəniyyətini kölgə altına almaq məqsədi 
güdür. Türkiyə türkləri əsrlərlə dillərinə ”Osmanlı dili” deyiblər. 
Bizim dilimiz ”türki” adlandırılıb (bir çox başqa variantlarla). 1924-cü 
ildən türklər öz dillərinə ”türk dili”, 30-cu illərin ortalarından 
azərbaycanlılar öz dillərinə (tarix səhifələrində nisbətən az-az görünsə 
də, üç min il əvvəldən məlum olan) ”Azərbaycan dili” deməyə başlay-
ıblar. Bu cür yazıblar və hər iki dil müasir mədəni dünyada bu cür tan-
ınıb.  
Bu dilləri ləhcə adlandıranlar yanılırlar. Hər iki dil müstəqil 
tarixi inkişaf yolu keçib və müstəqil dil kimi formalaşıb. Leksik 
tərkib, morfoloji quruluş bir yana, təkcə sintaksisə nəzər salsaq, bu 
dillərin müstəqil inkişaf nəticəsində nə qədər fərqləndiyini görə 
bilərik.  
”Biz bir millət, iki dövlətik” deyənlər var. Bu ifadə də bizim 
nəzərimizdə tam yanlışdır. Biz qardaşıq, qohumuq, lakin eyni deyilik. 
Güney Azərbaycanı haqqında isə ”qardaş” deyə bilmərik, çünki onlar 
bizə qardaş deyil, bizim yarımızdır, paramızdır. Biz cənubla bir 
millətik, dilimiz də birdir.  
Dost dosta, qardaş qardaşa kömək etməlidir, mənəvi varlığını 
verməməlidir. Bizim indi ən ağır zamanımızdır. Bizdən beş alıb bir 
vermək yox, dost, qardaş əksinə etməlidir.  
Azərbaycan dili! Mən yer üzündə bunun qədər istəkli söz 
tanımıram, heç bir ad mənə ”Azərbaycan dili” qədər gözəl və işıqlı 
görünmür. Talışlar, tatlar, lahıclar, ləzgilər, udinlər bu dili sevir, bu 
dildə yazıb-oxuyurlar. Biz bir millətik, bir xalqıq, bir yerdə yaşayırıq, 
dilimiz Azərbaycan dilidir. Bu dil türk mənşəlidir.  
Respublika prezidenti Heydər Əliyevin heç bir nitqində biz 
”Azərbaycan dili” əvəzinə ”türk dili” eşitməmişik. Hörmətli prezident 
bütün əlaqədar çıxışlarında şirin-şirin ”Azərbaycan dili” deyir. Bəzi 
keçmiş qurumların qalıqları isə aşkar və ya gizli yolla ”türk dili” 
ifadəsini müxtəlif sənədlərdə, dərsliklər üzərində iz qoymaq məqsədilə 
 353
sabitləşdirməyə çalışırlar. Biz Baş Nazirin müavini Elçin Əfəndiyevin 
rəhbərlik etdiyi respublika dil komissiyasının bu cür məsələlərə bax-
acağını güman edirdik. Lakin komissiyanın nə işlə məşğul olduğu hələ 
ki bilinmir.  
Heç bir dərslik nöqsansız deyil. Lakin indiki halda 
dərsliklərimizdə olan nöqsanlar tədrisə mane olan nöqsanlar deyil. 
Tədrisə iqtisadi və mənəvi uğursuzluqlar, əqidə zəifliyi, laqeydlik və 
s. mane olur. Müxtəlif mütəxəssislər tərəfindən göstərilə bilən 
mübahisəli məsələlər bu və ya digər konsepsiya ilə bağlıdır. Məsələn, 
bu cəhətdən bizim ”Türk dili” adı ilə çap olunmuş ”Azərbaycan dili” 
(”Öyrətmən”, 1994) dərsliyimiz haqqında prof. Bəşir Əhmədovun 
qeydlərini (”Ədəbiyyat qəzeti”, 19 avqust 1994) nəzərdən keçirmək 
kifayətdir. Bəşir müəllim həm elmi, həm də onun tədrisi məsələlərini 
yaxşı bilir. Ona görə də təkcə onun mülahizələrinə diqqət yetirmək 
dərslik barədə aydın təəssürat yarada bilər.  
Professorun fikrincə, dərslikdə cümləyə verilmiş: ”Sözlərin 
bitmiş fikir ifadə edən birləşməsinə cümlə deyilir” tərifi tam deyil.  
50-ci illərdən bəri cümlənin tərifi məktəb dərsliyində bir neçə 
dəfə dəyişilmişdir. Əvvəllər cümləyə verilmiş tərif daha naqis idi: 
”Bitmiş bir fikri ifadə edən bir və ya bir neçə sözün birləşməsinə 
cümlə deyilir.” Bir sözün birləşməsi olmaz, ona görə də bir qədər 
sonra tərif səlisləşdirilir: ”Bitmiş bir fikri ifadə edən bir sözə və ya bir 
neçə sözün birləşməsinə cümlə deyilir”. Bir müddət sonra anlaşıldı 
ki, tərifdə ”ədalətsizlik” var - bir sözlü cümlə aparıcı deyil, cümlə 
adətən sözlərin birləşməsi şəklində qurulur. Sonrakı mərhələdə 
”ədalət” bərpa olundu: ”Bitmiş bir fikri ifadə edən bir neçə sözün 
birləşməsinə və ya bir sözə cümlə deyilir.” Bu tərifdə də naqislik var 
idi, lakin biz müəlliflər sırasına daxil olanda bir neçə təriflə yanaşı, 
Şirəliyevin məsləhəti ilə bu tərifi dəyişmədik. Tərifdəki ”bir neçə” 
sözü nə deməkdir? ”Bir neçə” dedikdə iki, üç, uzağı dörd-beş söz nə-
zərdə tutular. Amma bizim elə cümlələrimiz var, yarım səhifəlik yer 
tutur (Elçinin ”Ağ dəvə” romanına diqqət yetirmək kifayətdir). Söz 
birləşir, əlaqələnir, qurtardı. İki söz də əlaqələnə bilər, 100 söz də. 
Tərifə bunun daxil edilməsi mənasızdır.  
Bəşir müəllim qeyd edir ki, bir sözlü cümlələr tərifdə unudu-
lub.  
Tərifdə məfhumun bütün əlamətlərini əhatə etmək vacib-
dirmi? Cümlənin bir çox əlamətləri var ki (predikativlik, intonasiya, 
modallıq, dilin daxili qanunları əsasında formalaşma, məna və qram-
matik cəhətdən birləşmə və s.), bunlar məktəb tərifinə daxil edilmir, 
 354
lakin şərh prosesində az-çox izah edilir. Cümlə haqqında məlumatda 
birsözlü cümlələrdən də danışılır, odur ki tərifə ”bir” sözünü xüsusi 
daxil etməyin mənası yoxdur.  
Lakin tərifdə başqa - daha ciddi qüsur var idi və Bəşir müəllim 
onu görməli idi. Məqaləsinin bir yerində həssaslıqla qeyd edir ki, təyin 
həmişə bütövlükdə üzvə deyil, III növ təyini söz birləşməsi ilə ifadə 
olunmuş üzvün bir hissəsinə aid olur: ”Köhnə məktəbin təzə direktoru 
sözə başladı” cümləsində ”köhnə”, ”təzə” sözləri bütövlükdə 
mübtədaya aid deyildir. Bu fikir tam doğrudur. Lakin Bəşir müəllim 
gərək bu cür həssaslıqla cümlənin köhnə tərifinə də diqqət yetirə idi: 
”Bitmiş fikir ifadə edən sözlərin birləşməsinə... ”- feli sifət tərkibi 
tərifdəki tamamlığın (”sözlərin birləşməsinə”) birinci komponentinə 
aiddir və belə çıxır ki, hər biri bitmiş fikir ifadə edən sözlər birləşərək 
cümlə əmələ gətirir.  
Bütün bunları nəzərə alaraq, biz cümlənin tərifini 
sadələşdirdik və məntiqi cəhətdən səlisləşdirdik: ”Sözlərin bitmiş fikir 
ifadə edən birləşməsinə cümlə deyilir.” Əslində, müəyyən intonasiya, 
predikativlik, modallıq əlamətlərinə malik olan hər bir nitq vahidi - bir 
səs də, bir söz də, söz birləşməsi də, sözlərin müxtəlif şəkildə bir-
ləşməsi də cümlə ola bilir və buna görə də ənənə, mühafizəkarlıq im-
kan versə, cümləyə: ”Bitmiş fikir ifadə edən nitq vahidinə cümlə dey-
ilir” şəklində daha qısa tərif vermək olardı...  
 
Bütün bunlar göstərir ki, hər bir dərslikdə mübahisə doğuran, 
elmi-metodiki cəhətdən dəqiqləşdirilməli məsələlər var. Belələri 
barədə vahid fikir yaranarsa, onların dərsliklərdə islahı uzun vaxt al-
maz. Lakin ana dili tədrisinin məqsəd və vəzifələrinin 
dəqiqləşdirilməsi, dərsliklərin həmin məqsəd və vəzifələrə müvafiq 
tərtibi uzun axtarışlar, yeni baxış, dərin düşüncə tələb edən daha vacib 
problemdir.  
 
 03.03.95 
 
 
 355
DƏRSLİK: ÖZGƏ  MÜLAHİZƏLƏRİ,  
MÜƏLLİF MÜNASİBƏTİ 
 
Keçən il orta məktəbin V-VIII sinifləri üçün ”Azərbaycan 
dili” dərslikləri az vaxt ərzində yenidən işləndi, ”Türk dili” adı altında 
latın qrafikası ilə çap olundu.  
Dərsliklər latın qrafikalı yeni əlifbaya keçirilərkən bir sıra tex-
niki qüsurlara yol verilib. Bu hal təbiidir, çünki yeni əlifba tam mə-
nimsənilməyib. Tərif və qaydalar əksəriyyət etibarilə adi yazıdan se-
çilmir. Şübhəsiz, bunlar da tədris prosesinə mənfi təsir göstərən 
amillərdir. Lakin ictimaiyyəti hər bir dərsliyin elmi dəyəri, məzmunu, 
nəzəri fikrin ifadə tərzi, müəllif üslubu və çalışmalar sistemi daha çox 
maraqlandırır. Bunlar kompleks halda yüksək səviyyədə işlənmiş 
olduqda dərsliyin mənimsənilməsi işini asanlaşdırır. 
Hər bir dərslik nə qədər kamil olur-olsun, onun elmi qüsurları 
ola bilər və bu cəhət ”Azərbaycan dili” dərsliklərinə də aiddir. Elmi-
nəzəri şərh prosesində müəllif müəyyən bir konsepsiyaya əsaslana 
bilər, - şübhəsiz, həmin konsepsiya daha geniş yayılmış olmalıdır, 
lakin dilçi-tənqidçi və ya metodist alim başqa bir konsepsiyanın tərəf-
darı ola bilər. Çox zaman bu cür hallar dərsliklərin ”tənqidi” üçün əl-
verişli zəmin yaradır.  
Bu cəhətdən mənim prof.Y.Seyidovla birgə ”Türk dili” adı ilə 
çap olunmuş VII-VIII siniflərin ”Türk dili” (”Öyrətmən”, 1994) 
dərsliyimiz barədə prof. Bəşir Əhmədovun (”Ədəbiyyat qəzeti”, 19 
avqust 1994) və Akif Məmmədovun (”Azadlıq” qəzeti, 25 aprel 1995) 
qeydlərinə diqqət yetirmək kifayətdir. Bu, bir də ona görə lazımdır ki, 
ikinci məqalənin müəllifi – Akif müəllim öz suallarına mütləq cavab 
istəyir.  
Bəşir müəllim birbaşa keçib mətləbə. Akif müəllim ”yollar ax-
tarıb”: ”Məşhur məsəldir ki, bilməmək ayıb deyil, öyrənməmək ayıb-
dır. Ona görə də çox götür-qoy eləyəndən sonra belə qərara gəldim ki, 
həmin sualları (bizim dərsliklə əlaqədar cavab verməkdə çətinlik 
çəkdiyi sualları - Q.K.) dərslik müəlliflərinə çatdırım. Qoy onlar məni 
bu müşkül vəziyyətdən xilas etsinlər. Bu da məşhur məsəldir ki, dərd 
verən dərman da verər” və s.  
Akif müəllim nahaq bu cür dağa-daşa düşür. Bu azad və müs-
təqil ölkədə hamının, uşaqdan böyüyə hər kəsin hər bir kitab haqqında 
öz rəyini söyləməyə ixtiyarı var. Amma fikri bu cür eyhamlarla 
bəzəməyin nə mənası var? Ömür boyu mənim bir əlimdə sintaksis 
barədə kitablar olubsa, bir əlimdə komizm nəzəriyyəsinə dair əsərlər 
 356
olub və özüm də yumoru çox sevirəm.  
Müəlliflərin qeydlərinin bir xeylisi söz birləşmələri və sintak-
tik əlaqələrlə bağlıdır. Bu hissəni dərslikdə professor Yusif Seyidov 
işləyib. Yusif müəllim təkcə bizim dilçilikdə deyil, ümumən türkolo-
giyada bu sahələrin ən görkəmli mütəxəssisidir. Suallara o özü də ca-
vab verə bilərdi. Mən onun yazdığı bölmələrin nəzəri səviyyəsindən 
razı qaldığım kimi, müəllim və şagirdlərdən də razılıq eşidirəm.  
Qeyd və sualların bir çoxu eynidir.  
Bəşir müəllimin fikrincə, ”Xəzər dənizi” tipli birləşmələr II, 
”kolxoz sədri” tiplilər III növ təyini söz birləşmələridir, çünki ”birin-
cisi yiyəlik hal şəkilçisi qəbul etmir, ikincisi edir.” Bu cür 
birləşmələrin hamısı II növ təyini söz birləşmələridir. Birləşmələr II 
və ya III növə ayrılarkən onların şəkilçi qəbul edib-etməməsi yox, 
mövcud formaları əsas götürülüb. Qrammatika forma, quruluş ilə 
məşğul olur, məna ilə yox. Qaldı, belə birləşmələrin bir qisminin III 
növə çevrilə bilməməsi onların mürəkkəb sözə doğru inkişafı, bir ad 
bildirmə meyli, bir qisminin III yox, I növ təyini söz birləşmələrindən 
əmələ gəlməsi və s.ilə əlaqədardır. ”Xəzər dənizi” tiplilər ona görə III 
növə çevrilmir ki, varlığı tək olan əşyanın terminoloji xüsusi adını 
bildirir.  
”Kitabda göstərilir ki, II və III növ təyini söz birləşmələrinin 
tərəfləri arasında da uzlaşma əlaqəsi olur; ikinci tərəf birinci tərəflə 
uzlaşır. ”Mənim dostum” birləşməsində II  tərəf III şəxsdədir və bu 
mənada birləşmədə uzlaşma yoxdur.” Bəşir müəllimi düşündürən bu 
fikir Akif Məmmədovu da ”müşkül işə” salmışdır; ”Dostum bizə gəl-
mişdi” cümləsini təhlil edərək soruşur: ”Dostum” (mübtəda) I şəxsdə-
dirsə, xəbər (gəlmişdi) niyə III şəxsdə işlənib?” 
”Mənim dostum” birləşməsində uzlaşma göz önündədir. I tərəf 
I  şəxsin təkində olduğu üçün II tərəf I şəxsin mənsubiyyət şəkilçisini 
qəbul edərək onunla uzlaşmışdır. Mübtəda ilə xəbər arasında da 
uzlaşma bu cürdür - xəbər şəxs şəkilçisi qəbul edərək mübtəda ilə 
uzlaşır; isimlər III şəxsdə olur, onları xəbər vəzifəsində mübtəda ilə 
uzlaşdırmaq üçün şəxs şəkilçilərindən istifadə edirik: Mən müəllim-
əm, Sən müəllim-sən, O, müəllim-dir. Fellərin kökü və əsası zahirən II 
şəxsin təkinə uyğun gəlir, onların xəbər vəzifəsində mübtəda ilə uz-
laşması yenə şəxs şəkilçilərinin iştirakı ilə mümkündür: Mən gəl-im, 
Sən gəl, O gəl-sin... Xəbərin mübtəda ilə uzlaşması necədirsə, III növ 
təyini söz birləşmələrinin tərəfləri arasında da elədir.  
”Dostum bizə gəlmişdi” cümləsində uzlaşma (mübtəda ilə 
xəbər arasında) pozulmur, çünki ”mənim dostum” birləşməsində 
 357
uzlaşma birinci şəxsə görə olsa da, birləşmə bütövlükdə III şəxsdədir. 
Ona görə xəbərlə onun arasında uzlaşma var. 
Bəşir müəllim yazır: ”İkinci tərəfi felin təsriflənməyən forma-
ları ilə ifadə olunan birləşmələrə - feli birləşmələr deyilir” (səh. 31). 
Deməli, bu cür birləşmələrin tərəflərindən biri hökmən fel olmalıdır. 
Belə birləşmələr xəbər yerində işlədildikdə onlara ismi xəbər demək 
lazımdır? Niyə? Feli birləşmə niyə feli xəbər yox, ismi xəbər ol-
malıdır?” 
Bu cür birləşmələrin ”tərəflərindən biri yox”, tərifdə düz de-
yilir, ikinci (əsas) tərəf fel olur; ”xəbər yerində işləndikdə” ifadəsi do-
ğru deyil - belə çıxır ki, xəbər harasa gedib, feli birləşmə onun yerində 
işlənir - ”xəbər vəzifəsində işləndikdə” deyilər. Feli bağlama xəbər ola 
bilmir. Məsdər xəbər olanda isimlik xüsusiyyəti güclənir, feli sifət 
xəbər vəzifəsində işləndikdə bir növ gizli substantivlik keçirir. 
Sonrakı qeydlərindən hiss olunur ki, müəllif feli sifət, feli bağ-
lama və məsdəri müstəqil nitq hissəsi kimi tədris etməyi düzgün bilir. 
Qeyd etməliyik ki, feli sifət felin adyektiv, məsdər felin substantiv, 
feli bağlama felin adverbial formasıdır, bunların heç biri başqa nitq 
hissəsi deyil. Müəllifin dediyi prinsiplə getsək, bütün substantiv 
sifətləri isim, bütün adyektivləşmiş-atributivləşmiş isimləri sifət, bü-
tün adverbial sifətləri zərf hesab etməliyik.  
Akif müəllim ”təyini söz birləşmələri” adlandırılan 
birləşmələrin nə üçün məhz belə adlandırılmasının izahı ilə razılaşmır. 
Yusif müəllim bu məsələni qısa şəkildə belə izah etmişdir: ”Bir qayda 
olaraq, birinci tərəflər ikinci tərəfləri izah (təyin) etdiyindən həmin 
birləşmələrə bir yerdə təyini söz birləşmələri deyilir” (səh. 23). Akif 
müəllim ona görə çətin işə düşür ki, sual verəndə mötərizədə verilmiş 
”təyin” sözünü atır. Dərslik müəllifi dəqiq deyib: hər cür izahdan söh-
bət getmir, təyin və təyinlənən arasındakı əlaqədən danışılır. Bir də ki 
bu məsələ üzərində o qədər dayanmağa ehtiyac yoxdur -”təyini söz 
birləşmələri” şərti bir termindir və gələcəyi yoxdur.  
Dərslikdə əvvəl söz birləşmələri, sonra sintaktik əlaqələr 
haqqında məlumat verilir, bunlardan sonra ”Cümlə” bəhsi gəlir. Həm 
söz birləşmələri, həm də cümlələr sintaktik əlaqələr əsasında qurulur. 
buna görə də Akif müəllim daha əvvəl sintaktik əlaqələrdən bəhs 
etmək lazım gəldiyini söyləyir. Müəllifin fikrincə, sintaktik əlaqələr 
öyrənilmədən söz birləşmələrinə keçmək olmaz. Keçmək olar, çünki 
sintaktik əlaqələr tam təzə məsələ deyil, bu barədə şagirdlər aşağı 
siniflərdə məlumat almışlar. Bəzən keçmiş biliyə əsaslanmaq lazım 
gəlir. Lakin ümumən müəllifin dediyi kimi, sintaktik əlaqələrin söz 
 358
birləşməsi və cümlə bəhslərindən əvvələ keçirilməsi tədris üçün 
zərərli olmazdı.  
Dərslikdə cümləyə verilmiş tərif: ”Sözlərin bitmiş fikir ifadə 
edən birləşməsinə cümlə deyilir” - məqalə müəlliflərinin heç birini 
təmin etmir: tərifdə bir sözlü cümlələrin əhatə olunmaması, 
müəlliflərin fikrincə, tərifin tam olmadığını göstərir. Dilin fonetik sis-
temi, lüğət tərkibi və quruluşu var. Lüğət tərkibində olan sözlər 
qrammatik quruluşun ixtiyarına keçdikdə - sözlər morfoloji cəhətdən 
dəyişərək sintaktik yolla əlaqələnib bitmiş fikir ifadə etdikdə cümlə 
əmələ gəlir. Bu, əsas qaydadır. Bütün dil qanunlarında ümumi və əsas 
qanundan fərqli hallar var. Birsözlü cümlələr də belədir. Tərif bir 
sözlü cümlələri inkar etmir, aparıcı keyfiyyəti əks etdirir. Şəxsən 
bizim fikrimizcə, ”Bitmiş fikir ifadə edən nitq vahidinə cümlə deyilir” 
tərifi daha münasibdir, əvvəlki tərifdə isə biz ciddi məntiqi dəyişiklik 
etdiyimizə baxmayaraq (”bitmiş fikir ifadə edən sözlərin 
birləşməsinə” yox, ”sözlərin bitmiş fikir ifadə edən birləşməsinə 
cümlə deyilir”), ənənəni tam pozmağa cəsarət etmədik.  
Təyinin tərifi (”İsimlə ifadə olunan hər hansı bir cümlə üz-
vünü müxtəlif cəhətdən izah edən ikinci dərəcəli üzvə təyin deyilir”) 
müəllifləri qane etmir: əvvələn, təyin yalnız isimlə ifadə olunan 
üzvlərə aid olmaz, isimləşmiş sözlər və birləşmələrlə ifadə olunan 
üzvlərə də aid olar, ona görə də müəlliflərin etirazı doğrudur. Bu 
cəhəti bildiyim üçün mən dərsliyin əlyazmasında ”isimlə ifadə olunan 
üzvləri” yox, ”əşya məzmunlu üzvləri” yazmışam - redaktə zamanı 
dəyişdirilib - əşya məzmunlu üzvlər isə isimlə də ifadə olunar, ismi 
birləşmələrlə də, substantivləşmiş sözlərlə də.  
Məqalə müəllifləri bu təriflə bağlı ikinci bir məsələni də qeyd 
edirlər: Köhnə məktəbin təzə direktoru sözə başladı - tipli cümlələrdə 
”köhnə”, ”təzə” sözləri bütövlükdə üzvə deyil, III növ təyini söz 
birləşmələri ilə ifadə olunmuş üzvün tərəflərinə aiddir. Akif müəllim 
bu sahədə iki fikir olduğunu söyləyir, amma biz dərs deyərkən ona bu 
barədə üç müxtəlif fikir olduğunu demişdik - biri də Z.Tağızadənin 
fikri; o belələrini ”yarımçıq təyin” adlandırırdı. Biz ənənəvi olaraq, 
birləşmənin hər iki tərəfinə aid olan sözləri müstəqil təyin kimi qeyd 
etmişik. Tərifə uyğun gəlməsə də, bunu izah etmək çətin deyil.  
Əslində, bu məsələnin böyük kökü var. Əksər dünya dillərində 
bizim bir cümlə üzvü kimi götürdüyümüz ”məktəbin direktoru” tipli 
birləşmələrin birinci tərəfi təyin və ya tamamlıq kimi izah edilir. 
Bizim dilçilik quyuya daşı tərsinə salıb. Prof. Ə.Ablullayev bu cür bir-
ləşmələrin tərəflərini müxtəlif üzv kimi izah etmək yolunda çox çal-
 359
ışdı, lakin fikri qəbul edilmədi. Bu fikrin izləri prof. F.Cəlilovun 
”Mürəkkəb cümlə sintaksisi” (1983) kitabında qalmaqdadır. Biz 
birləşmənin tərəflərini ayırmadığımız üçün təyinin tərifi ilə bu fakt 
düz gəlmir. Bizim müəlliflər isə hər şeydə zərgər dəqiqliyi tələb edir, 
məsələyə bir qədər geniş ölçü ilə baxmaq istəmirlər.  
Akif müəllim tamamlığın tərifində də çatışmazlıq görür: ta-
mamlıq, adlıq və yiyəlik hallarından başqa, qalan halların suallarına 
cavab verirsə, tamamlığın kim ilə? nə ilə? kim üçün? nə üçün? sualları 
hansı halın sualıdır? ”Bəlkə qoşmaların qoşulduğu sualların (”sual-
ların” yox, sözlərin) halı nəzərdə tutulur?” Xeyr, qoşmaların qoşul-
duğu sözlərin halı nəzərdə tutulmur. Qoşma qoşulduğu sözlə birlikdə 
suala cavab verir. Bunlar əslində vasitəli tamamlıq hallarının sual-
larına müvafiq suallardır. Əvvəlki fikir düzdür: tərifdə əhatə olun-
mayıb.  
Əlavələrin əksərən cümlə üzvlərinə aid olması fikri onların xi-
tablara, təyini söz birləşməsinin birinci tərəfinə aid olması ilə 
ziddiyyət təşkil etmir.  
Bəşir müəllim yazır: ”Həmcins üzvlər eyni suala cavab verir” 
(98) hökmü ilə ”Kəndi, anamı xatırlayıram” cümləsi qətiyyən uyğun 
gəlmir. Həmcins üzvlərin mühüm əlamətləri bunlardır: öz aralarında 
tabesizlik əlaqəsinin eyni növü ilə bağlanır, aid olduğu sözlə tabelilik 
əlaqəsinin eyni növü ilə bağlanır. Bunu açmaq lazım idi.” Qayda çox-
luğu əhatə edir, ”Kəndi, anamı xatırlayıram” tipli istisnaları yox. Mü-
əllifin fikrincə, ”Həmcins təyinlər də yanlış izah olunub.” Biz qeyd 
etmişik ki, təyinlər ”sadalama intonasiyası ilə tələffüz edildikdə və hər 
biri birbaşa təyinlənənə aid olduqda həmcins olur.”  Bunun nəyi 
yanlışdır? Sadalama intonasiyası tabesizlik əlaqəsini yaradan əsas 
vasitələrdəndir.  
Professor xüsusiləşmiş üzvlərin tərifi ilə də razılaşmır və 
dərslikdəki ”İdarənin kitablarından başqa, burada mənim şəxsi kitab-
larım da var” cümləsini xatırladaraq yazır: ”... tamamlıq (idarənin 
kitablarından başqa) ona görə xüsusiləşib ki, onun xəbərlə olan sin-
taktik əlaqəsi ”yoxa çıxıb”. Dərslik müəllifləri məsələnin mahiyyətini 
açmaq əvəzinə, odu söndürüb oynayırlar.” Əslində, deyilməli idi: ”odu 
söndürüb, külü ilə oynayırlar.” Dərslikdən istifadə edən şəxs 
bilməlidir ki, bunlar xüsusiləşmiş üzvlərdir. Xüsusiləşmiş üzvlər isə 
sintaktik əlaqəsiz olmaz. Xüsusiləşmiş üzvlərin xəbərlə əlaqəsi yox 
olmur, fasilə ilə zəifləyir; əks təqdirdə o, cümlə üzvü ola bilməzdi. 
Xüsusiləşmiş üzvlər məntiqi vurğulu sözlə qarışa bilməz, çünki çox 
aydın şəkildə deyilir ki, xüsuləşmiş üzvlər ”qalan üzvlərdən fasilə ilə 
 360
ayrılır.” (160) Məna və intonasiya cəhətdən fərqlənməklə yanaşı, 
fasilə ilə ayrılmaq da var və bu cəhət mütləq nəzərə alınmalıdır.  
Bir ”anlaşılmazlıq” da ”Maraqlı bir kitab oxudum” tipli cüm-
lələrə aiddir: ”Maraqlı bir kitab oxudum” - cümləsini (120) zorla cüt-
tərkibli adlandıran müəllif ”Təmir ediblər” cümləsini təktərkibli ad-
landırır.” ”Əslində, təktərkibli cümlə o deməkdir ki, onun formalaş-
masında ya mübtədanın, ya da xəbərin iştirakına ehtiyac duyulmur.” 
Düz deyil. Bu sonuncu fikir heç düz deyil. Söhbət ”iştirak”dan 
gedirsə, onda baş üzvlərdən bu və ya digərinin iştirak etmədiyi bütün 
yarımçıq cümlələri təktərkibli saymaq lazım gələrdi. Təktərkiblilik baş 
üzvlərdən biri əsasında qurulmadır. Belə cümlələrdə baş üzvlərdən biri 
olmur və onun bərpası mümkün deyil. Amma tənqidçinin dediyində 
bir mexanikilik var: baş üzvün işlənməsinə ehtiyac duyulmursa... 
Yarımçıq cümlələr elə belə yaranır - bu və ya digər üzvün iştirakına 
ehtiyac duyulmur. Amma biz deyirik: baş üzvlərdən biri olmur və 
onun bərpası da mümkün deyil. ”Təktərkibli müəyyən şəxsli cüm-
lələr”dən 50 il bundan əvvəl danışanlar əl çəkib, amma Bəşir müəllim 
əl çəkmir (Biz professorla 10-15 il əvvəl bir elmi konfransda da bu 
barədə polemikada olmuşuq). ”Təmir ediblər” cümləsini (cümlə 
bütövlükdə belədir: Bu yay məktəbimizin binasını təmir ediblər) mətn 
və situasiyadan asılı olaraq, həm cüttərkibli yarımçıq cümlə, həm də 
təktərkibli bütöv cümlə şəklində izah etmək mümkündür. Konkret 
şəxslərə işarə edilərək işlədilirsə, cümlənin mübtədası həmin konkret 
şəxsləri ifadə edən ”onlar” sözü olacaqdır və bu halda cümlə 
cüttərkibli, mübtədası buraxılmış yarımçıq cümlədir. Əgər təmirçilərin 
kimlərdən ibarət olduğu bilinmirsə və bu cəhət danışanı maraqlandır-
mırsa, cümləyə ”onlar” sözünü mübtəda kimi əlavə etmək olmaz, ona 
görə də bu halda cümlə xəbər əsasında qurulmuş təktərkibli qeyri-
müəyyən şəxsli cümlə olacaqdır. ”Maraqlı bir kitab oxudum” 
cümləsinin mübtədası isə ”mən” sözüdür, xəbərdəki şəxs şəkilçisi 
onun buraxılmasına, işlənməməsinə imkan verir. Bu cür cümlələr 
cüttərkibli olmaqla yanaşı, həm də bütöv cümlə sayılır, çünki 
mübtədanın bərpası üçün mətnin köməyinə ehtiyac yoxdur.  
Ədatların, modal sözlərin məqamına görə cümlə olması da 
professoru təəccübləndirir: ”Qardaş, ədat, model söz heç bir leksik 
mənaya malik deyilsə, cümlə üzvü ola bilmir və suala cavab vermirsə, 
cümlə yerində necə çıxış edə bilər?!” İşlətdiyimiz bütün cümlələr iki 
növə - üzvlənən və üzvlənməyən cümlələrə ayrılır. Ədatlar, modal 
sözlər, nidalar cümlə olur, - bu onların işlənmə məqamından asılıdır. 
Lakin bunlar tammənalı sözlərdən qurulmuş cümlələrdən fərqli olaraq, 
 361
üzvlənməyən cümlələrdir, suala cavab verməsə də, dialoqun qarşılıqlı 
replikalarında, rabitəli nitq daxilində fikir ifadə edir və cümlə kimi 
çıxış edir. Bəşir müəllim bu cür sözləri ”xəbəri əvəzlik” adlandırdığını 
və öz dərsliyinə daxil etdiyini söyləyir, bizi varisliyi pozmaqda 
təqsirləndirir. Elmi ictimaiyyətin qəbul etmədiyini dərsliyə daxil 
etmək düz deyil. Elmi redaktor buna göz yumubsa, o da səhv edib.  
Biz tənqiddən incimirik. Hər bir dərslikdə nöqsan ola bilər. 
Lakin hər kəs öz bildiyini düzgün hesab edirsə, onda gərək ixtisas 
alimlərinin sayı qədər dərslik yazıla...  
Akif Məmmədov göstərir ki, dərsliyin üzərinə ”Türk dili” ya-
zılıb, içərisində ”Azərbaycan dili” ifadəsi işlədilir. Akif müəllim düz 
müşahidə edib. Mən dilimizin indiki dövrdə ”türk dili” adlandırılma-
sının əleyhinəyəm (fikrimi ”Günay” qəzetinin builki 3 mart nömrəsin-
də izah etmişəm). Dərsliyin üzərinə və titul səhifəsinə ”türk dili” ya-
zılması müəllif iradəsindən asılı olmayıb.  
 
 
Müəlliflərin qeydlərinə tam cavab vermək üçün hər iki 
məqaləni bütövlükdə bura göçürmək lazım gələrdi. Nəzərə alırıq ki, 
bu cür mübahisələri istənilən qədər uzatmaq mümkündür. Lakin onu 
da nəzərə alırıq ki, keçid dövründə Azərbaycan dilinin aşağı 
keyfiyyətdə tədrisinə səbəb bunlar deyil. Dərslik qüsurlarını asanlıqla 
islah etmək olar. Lakin iqtisadi və mənəvi uğursuzluqlar, əqidə 
zəifliyi, laqeydlik və məsuliyyətsizlikdən doğan qüsur və çətinliklərlə 
mübarizə üçün uzun vaxt və ciddi reformalar tələb olunur.  
 
28. 04. 95 
 
 
 
 362
... ELƏ  HAMI RAZI QALAR 
 
Professor Bəşir Əhmədovun ”Deyək ki, mən razı...”1 
məqaləsinə cavab. 
 
Əzizim Bəşir müəllim! Mübahisəni sevən dostum! Açıq 
məktubunu oxudum. Düzü, necə cavab verəcəyimə görə yox, yenə 
cavab verəcəyimə görə bir qədər narahat olsam da, bazar günlərindən 
birində vaxt tapıb sənə cavab yaza bildim (icazə ver, ”Sən” deyə 
müraciət edim, çünki biz dostuq).  
Əziz qardaşım! Hələ bu yazılar, dərsliklər bir yana. Hər dəfə 
televiziya çıxışında deyirsən ki, indi tələbə yoxdur, ona görə yoxdur 
ki, auditoriyada heç bir tələbə səninlə mübahisəyə girişə bilmir, pro-
fessoru dərsdən çıxarmaq dərəcəsinə gətirmir. Bunları deyəndə öz 
tələbəlik illərini yada salırsanmı? Hansı professoru auditoriyadan çıx-
armısan? Əgər çıxarmamısansa və sənin fikrincə, bunsuz böyük alim 
yetişə bilməzsə, bəs gözəl pedaqoq alim, professor Bəşir Əhmədov 
necə yetişib?  
Mənə elə gəlir ki, sən bütövlükdə bu aləmi mübahisələr içəri-
sində görürsən... Doğrudan da, aləm qarışıb, mübahisədən baş açmaq 
olmur. Deyirsən ki, ”Mübahisə olmadan şagirdin şəxsiyyətini inkişaf 
etdirmək mümkün deyil”. Nə cür mübahisələri nəzərdə tutursan? 
Tutaq ki, tərkiblər və budaq cümlə məsələsində bütün dünya alimləri 
üç qrupa ayrılır. İndi neyləyək? Şagirdi bu sahədə çəkək mübahisə 
meydanına? Prof.Ə.Abdullayev tərkiblərin budaq cümlə hesab 
edilməsi fikrinin əleyhinə idi, prof. Z.Tağızadə ayrıca subyekti olan 
tərkibləri budaq cümlə sayırdı. Prof. Ə.Dəmirçizadə bütün tərkibləri 
budaq cümlə hesab edirdi. Bu cür fikirlərin şagirdlərə nə dəxli var? 
Bunları açıb ortalığa tökməklə şagird təfəkkürünü necə inkişaf 
etdirmək olar? Şagird üçün bu barədə söhbətin əhəmiyyəti yoxdur. O, 
düzgün və dəqiq məsələləri bilməlidir. Şagird ali məktəbə imtahan 
verməlidir. İndi də, şükür, bilirsən ki, testlərdən istifadə edilir. Sən nə 
təhər mübahisəli məsələni dərsliyə salıb, sonra da testləşdirə bilərsən? 
Şagird nəyə cavab verməlidir? 
Bu, məsələnin bir tərəfi. Digər tərəfdən, şagird nə fikir, nə 
mülahizə yürüdə bilər? Şagird hələ öyrənməlidir. Bir vaxt 4-5 il əvvəl 
bir Maarif Naziri bizim ADPU-da elmi-metodik konfransda çıxışında 
deyirdi: ”Dərslik nədir ki, onu həmişə eyni müəlliflər yazır? Dəyişmək 
                                                          
1 «Àíà ñþçö» æóðíàëû, 1996, ¹ 1. 
 363
lazımdır. Verin müəllim yazsın, tələbə yazsın, şagird yazsın!” Şagird 
ha! Bu cür düşünmək olmaz. Dərslikdə ən lazımlı və dürüst məsələlər 
yüksək bir üslubda əhatə olunmalıdır. Şagirddə analiz etmə qabiliyyəti 
yox, əzbərləmə qabiliyyəti güclü olur, böyüdükcə təhlil qabiliyyətini 
genişləndirir. Ona görə də onun yaddaşında həkk olunan məsələlər 
dürüst olmalıdır - o, uzun müddət, ömür boyu onu yadında saxlay-
acaqdır. Şagirdi mübahisəyə çəkmək, onun şəxsiyyətini bu yolla ink-
işaf etdirmək olar və bu, doğrudur, amma təzə fikir deyil - üç min il 
əvvəl (yenə deyəcəksən şişirdirəm) bu üsulun gözəl nümunəsini Sok-
rat verib. Elə o üsul yaxşıdır, biz şagirdi müəyyən suallar, nümunələr 
üzərində işlətsək də, ”tərkib və budaq cümlə” məsələsində şagird bir 
yana çıxa bilməz, bu məsələ özümüz üçün də aydın deyil.  
”Geniş yayılmış konsepsiyaya” əsaslanmağın düzgün ol-
madığını qeyd edirsən və geosentrik, heliosentrik nəzəriyyələri yada 
salırsan, yəqin, özün də hiss edirsən ki, burada bir növ sözə basırsan. 
Mən ”Geniş yayılmış konsepsiya” dedikdə, şübhəsiz, onun obyektiv 
reallığa uyğunluğunu da nəzərə alıram. Geosentrik nəzəriyyə insanın 
təfəkkür inkişafının zəifliyindən deyil, təbiəti dərk etmək üçün istifadə 
olunan alətlərin ibtidailiyindən doğmuşdu. Elə ki uzaq ulduzları 
müşahidə imkanları, vasitələri yarandı, insan özü səhvini düzəltdi. Bu, 
başqa problemdir. Dil insanların özündədir, Yupiterdə, Günəşdə deyil 
ki, əli çatmasın. Dil qanunlarını öyrənmək üçün başqa planetləri 
müşahidəyə ehtiyac yoxdur, sadəcə analitik təfəkkürə malik olmaq 
lazımdır. İki min il əvvəl frakiyalı Dionisi ”Sözlərin bitmiş fikir ifadə 
edən birləşməsi nitqdir” deyəndə cümlə üçün, nitq üçün ən zəruri əla-
məti dərk edib, tutub, ona görə də bu konsepsiya geniş yayılıb, müasir 
təriflərin əsasında durur, həqiqətən də, hər bir cümlə az-çox bitmiş 
fikir ifadə etməlidir. Bunu sən necə inkar edə biləcəksən? Bunun 
həqiqət olmadığını ”sübut etmək” üçün daha tərəssüd borusuna-zada 
ehtiyac yoxdur və yəqin ki, bəşər yaşadıqca bu fikir də qalacaqdır.  
Mən sənə ”geniş yayılmış konsepsiya” ilə bağlı çoxlu misal 
deyə bilərəm. 1982-ci ildə M.Şirəliyev və M.Hüseynzadə kimi böyük 
alimlərin müəllifi olduğu bir dərsliyi işləməyə başlayanda mərhum 
prof. Ə.Abdullayev məni kafedrasına dəvət etdi və kafedra üzvlərinin 
iştirakı ilə mənimlə xeyli söhbət etdi. Suallar verirdi: bu məsələni necə 
vermək istəyirsən, bu məsələni necə izah edəcəksən və s. Bir sualı da 
həmin sizinlə 80-ci illərin əvvəllərindən mübahisə etdiyimiz məsələ 
üzərində idi: sizin ”təktərkibli müəyyən şəxsli”, mənim ”cüttərkibli 
bütöv cümlə” adlandırdığım ”Ovçuluğa meyil saldım”, ”Hara 
gedirsən?”, ”Oxumaq istəyirik”, ”Fikir eləməyin” tipli mübtədası I və 
 364
II şəxslərin tək və cəmində olub, üslubi məqamla, dilin morfoloji im-
kanları ilə bağlı ixtisar edilən cümlələr barədə idi.  
Dedim ki, türkologiyada fikir ayrılığını bilirsiniz, mən bu cür 
cümlələri cüttərkibli hesab edirəm. Dərslikdə indiyə qədər bu barədə 
qeyd olmayıb, mən bunları cüttərkibli cümlə kimi verəcəyəm. Əlövsət 
müəllim dedi ki, düz düşünürsən, o cür doğrudur.  
30 ildən artıqdır, ali məktəbdə sintaksisi tədris edirəm və daim 
bu konsepsiyaya üstünlük vermişəm. Dərsliyə də belə daxil etmişəm. 
Soruşursan ki, niyə? Deyim.  
Bax, üç təktərkibli cümlə verirəm: Hovruzqabağı idi. Bağış-
lanmaqdan danışırdılar (Mir Cəlal). Günü günə satmazlar (Atalar 
sözü). İndi təhlil edək. Birinci cümlənin mübtədası yoxdur və təsəvvür 
də olunmur - şəxssizdir. II və III cümlələrə zahirən ”onlar” Sözünü 
artırmaq olar, amma bax gör həqiqətən artırmaq olarmı? Dustaqxana 
həyatıdır, ara-sıra bağışlanmaqdan danışırlar. Kim danışır, kimin 
boynuna qoymaq olar? ”Onlar” kimdir? III cümlədə də: Günü günə 
satmazlar - kim satmaz, artıra biləcəyimiz ”onlar” sözü nə ifadə edir? 
II cümlə qeyri-müəyyən şəxsli, III cümlə ümumi şəxslidir. Hər iki 
cümlədə şəxssiz cümlədən fərqli olaraq, şəxs təsəvvürü var, amma 
konkret deyil, biri qeyri-müəyyən, o biri ümumidir. Cümlələrin heç 
birinə mübtəda bərpa etmək olmaz. İndi mübtədası I, II şəxslərin tək 
və cəmində olub, işlənməyən cümlələrə bax. Mən ovçuluğa meyil 
saldım. Sən hara gedirsən? Biz oxumaq istəyirik. Siz fikir eləməyin. 
Nədəyişdi? Heç nə. Sadəcə olaraq məntiqi vurğu həmin sözlərin 
üzərinə düşür, vəssəlam. Yaxşı, bunu nə cür təktərkibli hesab edək? 
Təktərkibli ona deyilir ki, ya baş üzvlərindən biri qətiyyən təsəvvür 
edilmir (şəxssiz cümlə), ya da təsəvvür edilsə də, bərpası mümkün de-
yil (ümumi və qeyri-müəyyən şəxsli cümlələr). Onu bunlarla yanaşı 
qoymaq olarmı? Deyə bilərsən ki, o cür cümlələrdə mübtədaya ehtiyac 
olmur, onların forması o cürdür, mübtəda artıranda cüttərkibli olur, 
artırmaq lazım deyil və s. Onda yarımçıq cümlələrlə bu cür cümlələri 
necə fərqləndirərsən? Mətnin daxilində yarımçıq cümlələrin də burax-
ılmış üzvünün bərpasına ehtiyac olmur. Xülasə, indiki inkişaf pi-
lləsində mən bu cür cümlələri cüttərkibli saydım. Bilirdim ki, tür-
kologiyada əleyhdarları var. Sonra sən göründün. Sonra məlum oldu 
ki, Yusif müəllim - prof. Y.Seyidov da o fikirdədir. Nə eybi var? 
Mənim fikirləşdiyim bu qədərdir, bir az da siz fikirləşin.  
Sən bəli, yox, xeyr sözlərini ”xəbəri əvəzlik” adlandırırsan və 
deyirsən ki, varisliyi pozma. ”Xəbəri əvəzlik” nədir? Nə morfoloji ka-
teqoriyadır, nə də sintaktik. ”Təyini əvəzlik”lə müqayisə edirsən. 
 365
Bilmirsən ki, ”təyini əvəzlik” termini də bir qurama termindir? 
Hüseyn Arif demişkən, ay gözəl insan! Mübahisəni sevirsən, 
hər şeyə, hətta aksiomlara da inanmırsan. Düz eləyirsən. H.Cavid de-
mişkən: ”Şübhədir hər həqiqətin anası.” Nə qədər şübhələnsən, o qə-
dər yeni şeylər taparsan.  
Məsələ çox uzanmasın deyə, ayrı-ayrı qeydlərinə konkret 
cavab vermək istəyirəm.  
”Birləşmələrin mövcud forması əsas götürülüb” dedikdə mən 
onların mövcud formalarına məxsus əlamətlərini inkar etmirəm. ”Ki-
tab oxuyuram” cümləsində”kitab” sözü formaca sıfır şəkilçilidir. Bu 
cəhətdən adlıq, qeyri-müəyyən yiyəlik və qeyri-müəyyən təsirlik halda 
olan sözlər formaca fərqlənmir. Rus dilçilik ədəbiyyatında bunlar ad-
lıq haldan və bir-birindən fərqli hallar kimi izah edilir. ”Nazim kitab 
oxuyur” cümləsində ”Nazim” və ”kitab” sözləri müxtəlif hallardadır. 
Nazim adlıq, kitab təsirlik haldadır. Birinci söz mübtəda, ikincisi ta-
mamlıqdır. Bunlar bizim üçün artıq adi həqiqətdir. Soruşursan, 
deyirəm. Bizim - səninlə mənim hörmətli tələbəmiz f. e. n. Akif Məm-
mədovun mübahisələrinin bir qismi təyini söz birləşmələrinə aiddir. 
Bu sahənin türkologiyada ən yaxşı mütəxəssisi Yusif Seyidovdur. O 
da sizə cavab verdi. Bilmirəm, niyə qane olmadınız.  
Sintaktik əlaqələrdən ən qədimi yanaşmadır (bunu bilməmiş 
olmazsan). Çünki yanaşma üçün başqa qrammatik vasitəyə ehtiyac 
yoxdur. Yalnız söz lazımdır. Söz sözə yanaşır, fikir ifadə olunur. 
Yanaşma nəticəsində, şübhəsiz, ilk növbədə bizim ”I növ təyini söz 
birləşməsi” adlandırdığımız birləşmələr yaranıb. Yanaşma, sıralanma 
ilk cümlə qurmaq vasitəsi olub, ona görə də bəzən birinci növ təyini 
söz birləşmələrini heç söz birləşməsi hesab etməmişlər, sadəcə cüm-
lədə sözlərin birləşməsi saymışlar. Bunun özü də problemdir. Yanaş-
ma, sıralanma cümlədə uzlaşmanın yaranmasına səbəb olub: söz ön və 
son mövqelərdə işlənib, sonda müstəqilliyini itirib, şəkilçiləşib: Sən 
kim sən? — Sən adam san! Ən bəsit izah belədir.  
İdarənin yaranması üçün hal şəkilçiləri formalaşmalı idi – 
müstəqil söz köməkçi sözə, oradan da şəkilçiyə çevrilməli idi. Bu in-
kişaf yolunu nəzərə alanda üç növ təyini söz birləşməsinin inkişaf yo-
lu da müəyyən qədər aydınlaşır.  
İlk növbədə yanaşma əsasında I növ yaranıb: ipək xəlçə. Bu 
birinci növ ismi birləşmələrin bir qismi tədricən II növə çevrilib; 
yanaşma əlaqəsi ilə yanaşı, yeni yaranan uzlaşma da işə cəlb edilib, 
yeni birləşmə növü yaradılıb: ipək xəlçəsi (”DQ”da). İdarə əlaqəsinin 
təşəkkülündən sonra, yeni birləşmələr yaradılması üçün yanaşmaya 
 366
ehtiyac olmayıb, uzlaşma ilə yanaşı, idarə işə cəlb edilib: ipəyin 
xəlçəsi (bu cür inkişaf yolu qədim abidələrlə də təsdiq olunur).  
Bütün bunlar bir gündə deyil, min illər ərzində formalaşıb. 
Ona görə də növlərdən bir-birinə keçidlər var. Məsələn, ”dəmir yolu” 
birləşməsi II növdür, əslən I növ kimi yaranıb: dəmir yol. Ona görə də 
bunu III növə çevirmək olmur. ”Kişi xeylağı”, ”arvad xeylağı” kimi 
birləşmələr var, əsli ”kişi xəlayiq”, ”arvad xəlayiq”dir. Bunları III 
növə nə cür çevirəsən - mənası ”kişi yaranmış”, ”kişi xəlq olmuş”dur. 
I növ II-yə çevrildiyi kimi, III növün də II növə çevrilməsi üçün dil 
imkan yaratmışdır və bu cəhət daha aparıcıdır. I növün II növə 
çevrilməsi dilçilikdə izah olunmayıb. Amma III növün II növə və 
əksinə keçidindən çox danışılıb.  
Müşahidələrimi sənə deyirəm (ətraflı tədqiqat aparmamışam). 
I növdən yaranan II növ ismi birləşmələri III növə çevirmək olmur. 
Yaransa, birbaşa III növ yaranar: daş divar - daşın divarı. III növdən 
yarananlar (II növ) III növə asan çevrilə bilir. Hətta sənin çev-
rilmədiyini israrla söylədiyin dağ çayı, yaz səhəri, bayram xonçası, 
yay tətili, rəsm dəftəri, yol qeydləri kimi birləşmələri də çevirmək 
olur. Dayan, çevirim, bax: Bizim bu dağların gur çayları var. Bizim 
bu yazın özü kimi səhərləri də dumanlıdır. Bu bayramın xonçası 
ürəkaçan olmadı. Bu yayın tətili də mənasız oldu. Sənin çəkdiyin bu 
rəsmlərin dəftəri də bir dəftər deyil. Bu yolun qeydləri də … 
Görürsən, çevrilir? Cəmləyirəm, tərəflər arasına söz daxil edi-
rəm, çevrilir. Deyəsən, 70-ci illərin əvvəlləri idi, sənin morfologiya və 
ya konkret isim tədrisindən bəhs edən kitabını oxuyanda bəzi 
qeydlərinə təəccüb etmişdim: sən II növ ismi birləşmələrin bir qismini 
II növ, bir qismini III növ hesab edəndə mən düşünmüşdüm, amma 
nəyə əsaslandığını anlaya bilməmişdim. Deyəsən, mərhum Aslan 
Aslanovda da belə bir fikir vardı.  
İndi özün fikirləş, şagirdə, tələbəyə bunları necə başa salmaq 
olar? Dil bir xəzinədir, sən nə qədər birləşmə nəzərdən keçirməlisən 
və onların əmələgəlmə yollarını araşdırmalısan ki, dəqiq qənaət və 
ölçün olsun, ”yaz səhəri”kimi birləşmənin III növə aid olduğunu sübut 
edə biləsən? Tədqiqat üçün açılmamış, işlənməmiş, çox maraqlı 
sahədir, amma tədris üçün bu təfərrüata vaxt və imkan yoxdur.  
Yazırsan: ”... Xəzər dənizi” tipli birləşmələrin xüsusi ad 
bildirməsini (bunun qrammatikaya, formaya nə dəxli var?) birinci 
tərəfin yiyəlik hal şəkilçisi qəbul etməməsi üçün elmi əsas kimi qəbul 
edirsən. Bu ziddiyyəti necə başa düşək?” 
Niyə sən unudursan ki, qrammatikada tək ilə cəm, xüsusi ilə 
 367
ümumi fərqləndirilir? Xüsusi adlarla ümumi adların böyük fərqi var. 
Bir deyərsən, ”kənd bağı”,”kənd küçəsi”,”şəhər meydanı”,”ev muze-
yi”, bir də deyərsən, ”Hacı Əhməd bağı”, ”Sabir küçəsi”, ”N.Nəri-
manov meydanı”, ”C.Cabbarlı muzeyi”. Bunların fərqi var. Dil hər tə-
rəfə imkan yaradır: ”kənd bağı”- kəndin bağıdır, ”kənd küçəsi”- 
kəndin küçəsidir, ”şəhər meydanı”- şəhərin meydanıdır və s. Amma 
”Sabir küçəsi” Sabirin küçəsi deyil, Sabir adına küçədir.”C. Cabbarlı 
muzeyi” - C.Cabbarlının düzəltdiyi, yaratdığı muzey deyil. Cabbarlı 
ilə bağlı yaradılmış muzeydir. ”Hacı Əhməd bağı” tipli birləşmələr iki 
cür anlaşıla bilər - həm Hacı Əhmədə məxsus bağ, həm də Hacı 
Əhməd adına bağ kimi və s. Bunları sən bilirsən, uzatmağa ehtiyac 
yoxdur. Amma niyə biri belədir, biri elə - bunu dil özü bilir, dil mü-
əyyən sərhəd daxilində fikrin hər cür ifadəsinə imkan yaradır və biz 
o imkanları, qanunauyğunluqları tapa bilməliyik.  
Dilçilikdə II növ ismi birləşmələrin tərəfləri arasında yanaşma 
və ya idarə əlaqəsinin olması barədə mübahisə var, uzlaşmanı hamı 
qəbul edir - mübahisəsiz. Amma indi sən buna etiraz edirsən: ”Birinci 
səhvin odur ki, şəxs və mənsubiyyət şəkilçiləri arasında fərqi silirsən 
(şəxs şəkilçiləri uzlaşmaya xidmət edir, mənsubiyyət isə bu vəzifə 
üçün yaranmayıb). İkinci səhvin odur ki, uzlaşmanın mahiyyətinə 
varmırsan...” 
”Birinci səhvin odur”, ”ikinci səhvin odur” deyə-deyə 
gedirsən (o makintojun yanma əhvalatı kimi), avam da elə bilir ki, sən, 
doğrudan, düz deyirsən, mən də, doğrudan, səhv eləyirəm. Elə deyil. 
Mən şəxs və mənsubiyyət şəkilçilərinin fərqini silmirəm. Bunların 
fərqi var, amma hər ikisi uzlaşmaya xidmət edir, hər ikisi uzlaşmanın 
morfoloji əlamətidir. Sən fərqi nəzərə almırsan: şəxs şəkilçiləri predi-
kativ birləşmədə, mənsubiyyət şəkilçiləri qeyri-predikativ birləşmədə 
uzlaşma əlamətidir. Yəni bunların biri cümlənin formalaşmasına səbəb 
olur, o biri söz birləşməsinin. Rus dilində, bir çox başqa dillərdə də 
belədir: ”belaə stena”, ”krasnıy uqolok” birləşmələri uzlaşma 
əsasında qurulmuşdur.  
”Uzlaşmanın mahiyyətinə varmırsan” dedikdə mənim uzlaşma 
barədə bir şey bilib-bilmədiyimi deyil, ayrı şey soruşursan.  
Yazırsan: ”Deyək ki, mən sənin bu fikrinlə də razıyam, onda 
aşağıdakı faktları şərh et: Bizim anamız gəldi və Bizim hamımız 
gəldik. Bizim dostumuz bilir və Bizim çoxumuz bilirik... Fərq var, ya 
yox? Niyə anamız (sən bunu I şəxs hesab edirsən) sözü ilə gəldi müx-
təlif şəxslərdədir, amma hamımız ilə gəldik eyni şəxsdə? Belə birləş-
mələrin ikisinə uzlaşma baxımından eyni möhür vura bilərsənmi?” 
 368
Eyni möhür vurmaq olmaz. Fərq var. Düz tapmısan.  
Dilçilik ədəbiyyatında yoxdur, amma mən izah edim. Sən ver-
diyin cümlələrin mübtədaları bunlardır: bizim hamımız, bizim anamız, 
bizim çoxumuz, bizim dostumuz. Sən özün məqalənin bir yerində 
deyirsən ki, cinslə növü eyniləşdirmək olmaz. Bir var cins, bir də var o 
cinsə daxil olan növlər. Hamı cinsdir, ata, ana, qoca, uşaq, kişi, 
qadın, qız, oğlan növ. Bu cəhətdən ”çoxumuz” sözü də ”biz” məf-
humu ilə birləşmiş şəxslərin əksəriyyətini əhatə etməklə cins məf-
humu kimi çıxış edir.  
Sənə daha maraqlı başqa bir misal deyim. Heç ”ÖZ” sözü 
haqqında fikirləşmisənmi? Mən 70-ci illərdə morfologiyadan 
mühazirə oxuyanda bu söz məni yaman düşündürürdü. Bu söz bir 
möcüzə sözdür. Bu söz necə doğulub, necə yaranıb? Bunu düşünəndə 
dilin, doğrudan da, möcüzə olduğunu görürsən. Bax, fikir ver, sa-
dalayıram: mənim əlim, dırnağım, barmağım, ayağım, dizim, qol-
larım... Bütün bunların hamısını ”mənim özüm” və ya sadəcə ”özüm” 
sözü ehtiva edir. Bu, cinsdir.”Özüm” ilə ”əlim” sözünü yanaşı qoymaq 
olmaz. ”Mənim özüm”=”mən”ə, ”bizim hamımız”=”biz”ə, ”bizim 
çoxumuz” da bərabərdir ”biz”ə. Ona görə də ”mən”, ”biz”, ”sən”, 
”siz” sözlərindən sonra gələn ”özümüz”, ”hamımız”, ”çoxumuz” kimi 
sözlər birləşmənin əlavə səciyyəli komponentidir. Əlavə isə əlavəsi 
olduğu sözü əvəz edə bilir; odur ki Bizim özümüz (biz özümüz) gəldik 
cümləsini bir neçə cür deyə bilərik: Biz gəldik. Özümüz gəldik. Biz 
özümüz gəldik. Amma verdiyimiz misallardakı ”bizim anamız”, 
”bizim dostumuz” birləşmələrində ”anamız”, ”dostumuz” sözləri bir-
inci tərəflə ifadə olunan toplunun növünü bildirir (daha doğrusu, cinsə 
mənsub olan ayrı-ayrı fərdləri bildirir). Məhz növ bildirdiyi üçün II 
tərəf I tərəfi əvəz edə bilmir və məqsəd də növü nəzərə çarpdırmaq 
olduğundan xəbər növlə uzlaşır, yəni III şəxsdə olur. Sən dilin işlərinə 
bax: ikinci tərəf məna həcminə görə birinci tərəflə eyni olduqda və ya 
I və II şəxsin cəmi ilə nəzərdə tutulanların çoxunu əhatə etdikdə xəbəri 
birinci tərəf öz nəzarətində saxlayır; II tərəf çüzün küllə münasibətini 
bildirdikdə I tərəf xəbəri buraxır II tərəfin ixtiyarına.  
Qaldı, ”mənim dostum” tipli birləşmələrdə uzlaşma həqiqətən 
göz önündədir. I tərəf hansı şəxsdədirsə, II tərəf o şəxsin mənsubiyyət 
şəkilçisini qəbul edərək onunla uzlaşır. Niyə fikirləşmirsən, uzlaşma 
yoxdursa, nə üçün ”mənim dostum” birləşməsinin I tərəfini sabit sax-
layıb, II tərəfi dəyişmək - mənim dostun, mənim dostu, mənim dostu-
muz, mənim dostunuz və s. şəkillərdə işlətmək olmur?  
Yazırsan ki, ”Əslində, dostum tipli sözlər təktərkibli 
 369
birləşmələrdir; burada birinci tərəfin işlədilməsinə ehtiyac qalmır, onu 
işlətmək nitq üçün ağır yükə çevrilir. Bu fikir təktərkibli cümlələrə də 
şamil edilməlidir.”  
Ay mənim mübahisədən zövq alan dostum! ”Təktərkibli” 
birləşmə olmaz. Bir vaxtlar Muxtar müəllim ”təktərəfli 
birləşmələr”dən danışardı, ondan da əl çəkdilər. Birləşmə tərəfsiz ol-
maz, tərəflərdən biri yoxdursa, birləşmə ləğv olunub. Dil özünə imkan 
yeri qoyub. Adi halda ”Dostum belə danışdı” deyirik, məntiqi vurğu 
tələb etdikdə ”Mənim dostum belə dedi” deyirik.  
Məqaləndə oxuyuram: ”Feli sifət felin adyektiv formasıdır” 
hökmün də inandırıcı deyil. Sən əvvəl ”feli sifət nədir?” sualına cavab 
ver, sonra fikrini əsaslandırmağa çalış. Birləşmənin qəlibinə nəzər 
salaq: Feli xəbər birləşməsində xəbər sözü əsas tərəfdir, cinsdir, feli 
sözü onun növ fərqini bildirir. Məntiq baxımından nəticə çıxaraq: feli 
xəbər xəbər olduğu kimi, feli sifət də sifətdir... Sən onu zorla fel ad-
landırmağa çalışır, yəni ənənədən yaxa qurtara bilmirsən.” Dediyinin 
hamısını bura köçürə bilmirəm, əsas nəticələrini qeyd edirəm: ”Feli 
sifət elə feli sifətdir; nə feldir, nə də sifət.”  
Mən ”feli sifət felin adyektiv formasıdır” dedikdə feli sifəti fe-
lin təsrif formalarına daxil etmirəm. Bu cümləmdə ”forma” sözü ter-
min deyil, adi sözdür: atributiv forma, adverbial forma və s. kimi.  
”Feli xəbər” birləşməsində cins və növ məsələsini düzgün 
qeyd edirsən. Amma bunu ”feli sifət” termininə aid etmək olmaz. ”Fe-
li sifət” termini yatımlı və ahəngdar olsa da, düz deyil. Əslində, ”feli 
sifət” adı altında nəzərdə tutulanlara ”feli sifət” yox, ”sifəti fel” 
(atributiv, adyektiv fel) demək düzgün olardı. Elə bilirsən, bütün 
dilçilik terminlərimiz uğurludur? 
İsimlərin atributivləşməsi (daş divar, şüşə qab və s. ) nədirsə, 
feli sifət də (oxuyan tələbə, ağlayan uşaq və s. ) odur. Fərq budur ki, 
birində isim atributivləşir, o birində fel və hər birinin öz atributivləşmə 
yolu var (bu barədə prof. C.Cəfərovun məlum monoqrafiyasını oxu-
maq faydalı olar.) İsim morfoloji əlamətə ehtiyac olmadan 
atributivləşir, fel bir qrup şəkilçinin köməyi ilə (bu şəkilçiləri ”feli 
sifət şəkilçiləri” adlandırırıq).  
Əziz dostum, mən sənin fikrini bilirəm, sən feli sifəti ayrıca 
bir nitq hissəsi kimi götürmək istəyirsən. Amma bilmirəm, 
fikirləşmisənmi ki, ”feli sifət” adlandırmaq istədiyin ”nitq hissəsi”nin 
lüğəti yoxdur? Söz qrupu - lüğəti olmadan bir neçə şəkilçi ilə nitq 
hissəsi yaratmaq olar? Bir halda ki, həmin şəkilçilər sözdüzəldici də 
deyil.  
 370
Sən bir tərəfdən də feli sifəti ”sifət adlandırmağa daha çox 
əsasımız var” deyirsən, onda gərək bütün substantiv sifətləri isim, 
bütün adverbial sözləri zərf, bütün adyektiv isimləri sifət hesab edək. 
Yakut dilinin qrammatikasında  buna bənzər hallar var. M.F.Axundov 
demişkən, ”ramazandan çox razıydıqmı ki, şəvvaldan da 6 gün alıb 
ona qatırıq?” Nitq hissələrini az xırdalamışıq ki, bir də lüğətsiz nitq 
hissələri düzəldək? 
Feli sifət xəbər vəzifəsində ona görə ismi xəbər olur ki, 
isimləşir. Xəbərin əsas hissəsi feli sifətdirsə, deməli, o, isimləşib: Bu 
adam mən deyən deyil. Bu kişi bayaq gördüyümüz idi və s.  
”Yarımçıq təyin” ifadəsi mənim qənaətim və razı olduğum 
termin deyil. Mövcud fikirləri sadalayarkən qeyd etmişəm.  
”Həmcins üzvlər öz aralarında tabesizlik, aid olduğu sözlə ta-
belilik əlaqəsinin eyni növü ilə bağlanır” fikrinlə razıyam. Amma bu, 
həmcins üzvlər arasında sadalama intonasiyasını, onların əksərən eyni 
suala cavab verməsini inkar etmir. Tərifdə bütün əlamətləri əhatə 
etmək olmaz və buna ehtiyac da yoxdur. Sən deyənlər doğru və 
məlumdur. Sadalama intonasiyası birləşdirmə, bölüşdürmə əlaqələrinə 
aiddir. Qarşılaşdırma və aydınlaşdırma əlaqələri sadalama əsasında 
qurulmur. Həmcins üzvlər də əvvəlki əlaqələrdə (birləşdirmə, bölüş-
dürmə əlaqələrində) özünü göstərir. Aydınlaşdırma tabesizlik əlaqəsi 
kimi, həmcins üzvlərə xidmət edə bilməz. Bir yerdə ki ”yəni” sözü 
var, o, tərəfləri mənaca bərabərləşdirir və həmcinsliyə imkan vermir, 
əlavələri və aydınlaşdırma əlaqəli tabesiz mürəkkəb cümlələri yaradır. 
Qarşılaşdırma bağlayıcıları isə hiss olunur ki, sənin dediyin kimi, qar-
şılaşdırma əlaqəli tabesiz mürəkkəb cümlələrə xidmət edir. 
Amma,ancaq,lakin bağlayıcıları həmcins üzvləri birləşdirə bilirmi? 
Əhməd yemək yeyir, amma çay içmir - tipli cümlələr öyrənilməlidir. 
İndi özün de: sadalama intonasiyasını şagird asan dərk edə bilər, yoxsa 
həmcins üzvlər arasında tabesizlik əlaqəsinin növünü? Tabesizlik 
əlaqəsini müəyyənləşdirmək özü xüsusi bilik tələb edir. 
Sən görkəmli bir pedaqoq-alim kimi, şagirdi daha da çətinə 
salmırsanmı? Mən iki mümkün olandan asanını deyirəm. Sən asanı 
qoyub çətinə aparırsan. Sən verdiyin ”Əhməd yazır, oxuyur, ancaq 
müstəqil düşünə bilmir” cümləsində yazır, oxuyur sözləri sadalama-
birləşdirmə əlaqəsi ilə bağlıdır. Bu sözlərlə düşünə bilmir sözləri aras-
ında ziddiyyət əlaqəsi var. Həm sən deyəndir, həm də mən deyən. 
Amma hərəmiz bir əlaməti qeyd edirik. Misal göstərdiyin cümlənin 
tabesiz mürəkkəb cümlə olub-olmadığı dilçiliyimizdə hələ də açıq 
qalmaqdadır. Mən sənin dediyinin tərəfdarıyam. Belə cümlələr 
 371
tabeliyə də asan çevrilir: Əhməd yazır, oxuyursa da, müstəqil düşünə 
bilmir.  
Sənin fikrincə, mənim ən böyük səhvlərimdən biri də II növ 
ismi birləşmələrin hansı qisminin mürəkkəb sözə çevrildiyini dəqiq 
qeyd etməməyim, bu məqamda ”bəzilərinin” sözünü işlətməyimdir və 
soruşursan ki, bu ”bəziləri” nə deməkdir? Sən özün deyə bilərsənmi 
ki, hansı birləşmələr çevrilir, hansılar yox? Deyirsən ki, III növə 
çevrilə bilməyənlər xalis II növdür, çevrilə bilənlər isə III növdür. Və 
deməli, bütün II növ ismi birləşmələr (sənin nəzərdə tutduqların) 
mürəkkəb sözə çevrilir və ya mürəkkəb söz yalnız belələrindən 
yaranır. II növ ismi birləşmələrin III növə ”çevrilməmə” səbəblərini 
yuxarıda izah etdim. Burada onu da deyə bilərəm ki, artıq mürəkkəb 
sözə çevrilmiş keçmiş birləşmələrin əslini bərpa edib III növə 
çevirmək də mümkündür: xalaoğlu, əmiqızı, dayınəvəsi, quşəppəyi, 
quşüzümü, dəvədabanı tipli mürəkkəb sözlərin tarixi-etimoloji əsasını 
əmimin oğlu, əmimin qızı, dayımın nəvəsi, quşun əppəyi, quşun 
üzümü kimi bərpa edib işlədə bilmirikmi? Dəvədabanı tiplilər başqa 
yolla - metonimləşmə yolu ilə yaranmışdır: dəvə dabanı kimi olan – 
dəvə dabanı kimi - dəvədabanı. 
Dilin təbii inkişafına müdaxilə etmək çətindir. Dil heç kimi 
nəzərə almır və öz qanunauyğunluqları əsasında inkişaf edir. Dilin 
inkişafı lava axını kimidir: hər şeyi öz altına alır, əridir, hamarlayır; 
tarixdə qaya-qaya izlər qoyur. Bu prosesdə hansı birləşmənin 
mürəkkəb sözə çevriləcəyini demək çətindir. Çox olsa, çevrilməkdə 
olanları, keçid inkişaf prosesindəkiləri göstərə bilərik. Amma bu da 
məlumdur ki, III növdən mürəkkəb söz əmələ gələ bilmir, idarə və 
uzlaşma əlaqələri imkan vermir.  
”İstisna hallar ola bilməz, varsa, bu, alimlərin günahıdır” 
sözlərində mən o mənada həqiqət görürəm ki, biz çox zaman ümumi 
və həqiqi qanunları bir kənara qoyub (və ya müəyyənləşdirə 
bilməyib), çox xırda qanunauyğunluqlar axtarırıq və təbiidir ki, belə 
hallarda ”istisnalar” çox olacaq. Dil mikrosistemlərdən ibarətdir və hər 
bir dildə olan bütün mikrosistemlər bütün dünya didllərində var, lakin 
onların ifadə vasitə və formaları fərqlidir. Mikrosistemlər isə 
makrosistemləri əmələ gətirir. Biz əslində dilçilik tədqiqatını bu mikro 
və makrosistemlər üzərində qurmalıyıq. O zaman istisnalar, demək 
olar ki, olmaz. 
Sən iki cümlə: ”Biz, Azərbaycan dilçiləri, zəif işləyirik” və 
”Onlar, özbək dilçiləri yaxşı işləyirlər” cümlələrini verib deyirsən: 
”...birinci cümlədə əlavə  xüsusiləşib, ikincidə yox. Niyə?”  
 372
Hər iki cümlədə əlavə xüsusiləşib. Lakin bu cümlələrin elə 
incə fərqi var ki, o səni düşündürə bilərdi. 
Əlavə əlavəli üzvlə uzlaşır. Lakin bu uzlaşma xəbərin 
mübtəda ilə uzlaşmasından fərqlidir. Əlavə əlavəli üzvlə şəxs və 
kəmiyyətlə yanaşı, ismin halına görə də uzlaşır. ”Al geymiş Bakıda - 
bizim paytaxtda hər ulduz parlayır bir çəmən kimi” misralarında 
əlavə (bizim paytaxtda) əlavəli üzvlə (Bakıda) şəxsə, kəmiyyətə və 
ismin halına görə  uzlaşmışdır. ”Bizi - Azərbaycan dilçilərini hələ çox 
şey düşündürməlidir”  cümləsində xüsusiləşmiş əlavə (Azərbaycan 
dilçilərini) əlavəli üzvlə (bizi) ismin halına, kəmiyyətə görə uzlaşmış, 
şəxsə görə uzlaşmamışdır (bizi-I, Azərbaycan dilçilərini - III şəxs). Bu 
cümlədə əlavə də, əlavəli üzv də  xəbərlə idarə əlaqəsindədir, ona görə 
də əlavəli üzvü atıb, əlavəni saxlamaq olar və cümlə pozulmaz. 
İndi fikir ver: Əlavə ilə əlavəli üzv arasında şəxsə görə uzlaş-
ma olmadıqda və əlavəli üzv adlıq halda - mübtəda vəzifəsində işlən-
dikdə xəbər yalnız əlavəli üzvlə (mübtəda ilə) uzlaşır. Xəbərlə əlavə 
arasında uzlaşma olmur. Ona görə də əlavəli üzvü atıb əlavəni sax-
lamaq olmaz. Verdiyin cümlələrə bax: Onlar, özbək dilçiləri, yaxşı 
işləyirlər - Özbək dilçiləri yaxşı işləyirlər. Amma: Biz, Azərbaycan 
dilçiləri, az işləyirik - cümləsində bu əməliyyat mümkün deyil, hal-
buki hər iki cümlədə əlavə xüsusiləşmişdir. 
Dərslikdə  olmasa da, bu şeyləri həmişə tələbələrə izah 
etmişəm. 
Qaldı, xüsusiləşən hissənin xəbərlə əlaqəsinə, mən o məqamda 
Söz verməsinə baxmayaraq, məqaləni vaxtında yaza bilmədi  -tipli 
cümlələri nəzərdə tutmuşam və belə cümlələrdə xüsusiləşən hissənin 
xəbərlə əlaqəsi yenə tabelilik yolu ilədir, yanaşma əlaqəsidir, lakin 
keyfiyyətcə zəif əlaqədir 
Bəli, yox, xeyr sözlərinin cümlə ola bilməsi fikrinə etiraz edir-
sən, yoxsa bu sözlərin ədat olmasına? Deyəsən, onların ədat ad-
landırılmasını düzgün saymırsan. Bu sözlərin üzvlənməyən cümlələr 
kimi işləndiyi halları heç kim inkar etmir. Sən bu sözləri ”xəbəri əvəz-
lik” adlandırırsan. Əlövsət müəllim bu sözlərə ”predikativ sözlər” dey-
irdi. Mən bu terminlərin heç birini uğurlu hesab etmirəm.  Çap et-
dirdiyin məktubun son hissəsində bir də həmcins üzvlər - həmcins 
təyinlər məsələsinə qayıdırsan. Deyirsən ki, şagird sadalama intonasi-
yasını müəyyən  etməkdə çətinlik çəkər, qoy o, əvvəlcə tabesizlik 
əlaqəsinin növünü  müəyyənləşdirsin, çünki ”sadalama mahiyyət 
deyil, vasitədir” Sən şagirdi, bir metodist alim kimi asan yola çəkirsən, 
yoxsa çətinə aparırsan? Tabesizlik əlaqəsinin növlərini heç sənin  
 373
həmkarlarının çoxu bilmir, şagird necə müəyyən edə bilər? Bir də ki 
bəs vasitə nə üçündür? Özün də şübhəlisən ki, tabesizlik əlaqəsinin 
qarşılaşdırma növü ilə həmcins üzvlər əlaqələnə bilər, yoxsa yox. 
Yazırsan ki, ”Həmcins üzvlər, xüsusiləşmələr,  feli sifət, 
birləşmələrdə uzlaşma əlaqəsi, tabesizlik əlaqəsinin növləri mənim 
orijinal mülahizələrimdir”. Cavablarımı oxuyandan sonra bax gör öz 
mülahizələrində qalırsansa, bunlar, doğrudan da, sənin orijinal 
mülahizələrindir. 
Bütün bunlar, düz olsa da, olmasa da, göstərir ki, sən həqiqi 
bir alim kimi, daim yeniliyə can atırsan, köhnəlmiş ənənələri, fikir  və 
mülahizələri qırıb-dağıtmaq istəyirsən. Sənə təşəkkür edirəm ki, məni 
danışdırdın, çoxdan demək istədiyim bəzi fikirlərimi deyə bildim. Jur-
nalın* əməkdaşlarına da təşəkkür edirəm ki, bu  cür elmi mü-
bahisələrə, fikir mübadiləsinə yol açır. Mübahisəli məsələləri bir yerdə 
həll etsək, elə hamı razı qalar... 
 
Hörmətlə: prof. Q.Ş.Kazımov 
1996 
 
 
 
 
                                                          
* «Àíà ñþçö» æóðíàëû íÿçÿðäÿ òóòóëóð (áàõ: 1996, ¹ 3). 
 374
”SƏNƏTKAR VƏ SÖZ” 
 
Filologiya elmləri doktoru, professor, yorulmaz tədqiqatçı 
Musa Adilovun ”Yazıçı” nəşriyyatında çap olunmuş (1984) yeni ki-
tabı belə adlanır. Kitabın meydana çıxması təsadüfi deyildir: professor 
söz sənətinin sirlərinə, nəsrimizin, zəngin və yüksək poeziya 
nümunələrinin inkişaf yoluna yaxşı bələddir. Bu sahəyə dair araşdır-
malarının bir qismi bu kitabında toplanmışdır. Əsər H.Cavid, 
C.Cabbarlı, S.Vurğun, R.Rza, S.Rəhimov kimi nəhəng söz ustalarının 
dili, sənətkarlıq və üslub xüsusiyyətləri barədə məqalə-oçerklərdən 
ibarətdir.  
Müəllifin, demək olar ki, son dərəcə az tədqiq olunmuş, sənət 
sirləri ilə zəngin olan bir sahəyə - Cavidin dram dilinə müraciəti fay-
dalı və zəruri bir işin uğurlu başlanğıcı sayıla bilər. M.Adilov Cavidin 
sənət dili ilə bağlı nəzəri cəlb edən zəruri məsələlərin, Cavidin bədii 
dilini canlı dilə, xalq dilinə bağlayan bədiilik vasitə və üsullarının 
tədqiqini ön plana çəkmişdir. Anjambeman sözişlətmə üsulu (prozaik 
nəsr), əvəzliklər və kütləvi personaj səhnələri ilə ümumiləşdirmə, 
alınma söz və ifadələrin şairanəliyi, qanadlı sözlər - aforizm və sen-
tensiyalar, sözü rəmzi mənada işlətmə bacarığı, dialoqların yığcamlığı, 
emosionallığın və fikrin ifadəsində intonasiyanın rolu, akromono-
qramlar, təkrarlar, ictimai ziddiyyətlərin qabarıq ifadəsi, remarkalar, 
seqment cümlələr, oksimoron və s. kimi səciyyəvi məsələlərlə bağlı 
üslub keyfiyyətlərinin tədqiqi Cavidin sözdən istifadə ustalığının bir 
çox cizgilərinin üzə çıxarılmasına imkan vermişdir.  
M.Adilov Cavid yaradıcılığının sənətkarlıq məsələlərini 
qədim və müasir ədəbiyyatımızın (C.Məmmədquluzadə, Sabir, 
C.Cabbarlı, S.Vurğun, R.Rza və b.) və dünya ədəbiyyatının ümumi 
inkişaf istiqaməti fonunda, bu inkişafla vəhdətdə tədqiq etməyə çalış-
mış, Cavid sənətkarlığının köklərini, sonrakı davamını və novator 
cəhətlərini araşdırmaq yolu ilə getmişdir.  
Onu da qeyd etməliyik ki, Cavid sənətinə heyranlıq bəzən 
subyektiv mülahizələrə də səbəb olmuşdur. Müəllif, H.Cavidin 
dilindəki türkizmləri ”Azərbaycan ədəbi dili qanunlarının hələ sistemə 
düşməməsi”, ”kodifikasiya edilməməsi”, ədibin bədii dilinin 
şairanəliyi və s. ilə əlaqələndirir, Cavid dilinin Azərbaycan xalq dan-
ışıq dilinə uyğun olmayan cəhətləri üslub keyfiyyətləri kimi izah ol-
unur. Lakin Cavid dilində türkizmlər yalnız leksik vasitələrdən ibarət 
olsaydı, müəllif haqlı idi. Ədibin bədii dilində türkçülük meyli bir sis-
tem təşkil edir - fonetik, leksik, morfoloji və sintaktik konturları əhatə 
 375
edir.  
Müəllif çox düzgün olaraq, bədii dildən danışan bəzi əsərlərdə 
”sinonimlərin”, ”omonimlərin” qulaqları mazol etdiyini qeyd edərək, 
C.Cabbarlı, S.Vurğun, R.Rza, S.Rəhimov kimi sənət ustadlarının üs-
lubunu səciyyələndirən orijinal cəhətlərin tədqiqinə girişmişdir. 
Bunlar ümumilikdə gənc filoloq tədqiqatçıları istiqamətləndirmək 
baxımından da faydalıdır.  
Cabbarlının dram dilindən bəhs edən məqalə-oçerkdə konkret 
təsəvvür yaratmaq üçün Cabbarlı üslubunun müəyyənləşdiyi ikinci 
dövr əsas götürülmüş, dramaturqun əsərlərində danışıq dilinin im-
kanlarından necə istifadə edildiyi öyrənilmişdir. Müəllif göstərir ki, 
dialoq ustası Cabbarlı dildə realizmə böyük əhəmiyyət vermişdir: ”Şi-
fahi danışıq dilinə xas avtomatizm, eşidilən sözləri mexaniki şəkildə 
təkrarlama personajların nitqində ən səciyyəvi xüsusiyyətlərdəndir.” 
Dəqiq və tutarlı dil nümunələri ilə bir daha təsdiq olunur ki, 
S.Vurğun şerini sevdirən, oxucunu əfsunlayan amillər poetik dilin iki 
başlıca atributundan - obrazlılıq və ahəngdarlıq prinsiplərindən şairin 
eyni ölçüdə, bərabər şəkildə istifadə etmə qabiliyyətidir. S.Vurğun şe-
rinin informasiya zənginliyi, şairin hər misraya daha çox enerji to-
plamaq istedadıdır: ”Şeirdə yalnız ahəngə diqqət yetirmək, ona 
əsaslanmaq futurizmlə nəticələnirsə, yalnız obrazlılığa üstünlük 
vermək simvolizmin yaranmasına səbəb olur. Bütün başqa sənətkarlar 
kimi, S.Vurğun şerində bu ölçü hissinə ustadcasını əməl edildiyinin 
şahidi oluruq”. Tədqiqatçının fikrincə, klassik poeziyada məcazi 
mənalar bir yerə toplanaraq bir ümumi məfhum ifadə edirsə, 
”S.Vurğun şerində sözlərin (həqiqi mənalar) əks etdiyi məfhumlar bir 
yerə toplanaraq bir ümumiləşmə yaradır.” 
Şairin sözaxtarma əzabı, təzəliyi ilə seçilən epitetlər, xalq 
ifadələrinə uyğun yeni, orijinal ifadələr qurub işlətmə meyilləri, 
sadəlik və yığcamlıq, artıq şeylərin ixtisarı, tutarlı metafora və 
müqayisələr, yeni sözişlətmə imkanları, spesifik təkrir və alliterasiya-
lar R.Rza poeziyasının əlamətdar üslub keyfiyyətləri kimi şərh olun-
muşdur. Nümunə verilmiş misra və beytlərdən aldığı təəssürat 
əsasında müəllif bu qənaətə gəlir ki, R.Rza şerində hadisələrin tempi, 
dəyişməsi çox itidir, təsvir obyektləri bir-birini tez-tez və sürətlə əvəz 
edir, rəssamdan fərqli olaraq, şair bütün əlamətlərin əks olunmasına 
çalışmır, təsvir obyektinin bir sıra zəruri əlamətlərini qeyd edib irəli 
gedir; ”Qara saçlı bir qız bilet və təbəssüm satır” kimi misralarla 
sözləri gözlənilməz əlaqələndirməklə öz ideyalarını oxucuya asanlıqla, 
əyani şəkildə çatdırmaqda böyük ustalıq göstərir.  
 376
Əsərdə Caviddən sonra ən mühüm yeri S.Rəhimovun bədii üs-
lubuna həsr olunmuş bölmə tutur. Özlüyündə aydındır ki, S.Rəhimov 
kimi nəhəng sənətkarın, ”Şamo” kimi böyük əsərin dil və üslubunun 
səciyyəvi əlamətlərini ümumiləşdirmək cəhdi tədqiqatçıdan böyük 
zəhmət, bacarıq və istedad tələb edir. Bu bölmədə müəllifin bədii dili 
duyum və mənalandırma, sənətkarlıq xüsusiyyətlərini aşkara çıxara 
bilmə qabiliyyəti nəzəri daha çox cəlb edir. Burada müəllifin bədii dil 
faktları əsasında toxunduğu məsələlər də çox və zəngindir - yeni, ori-
jinal və tipik ifadələr - sürətli nitq və emosional-subyektiv münasibət 
bildirən dil vasitələri, elliptik cümlələrin üslubi imkanları, obraz 
dilinin təhkiyəçi dili ilə qovuşdurulması, nitqin aktuallaşdırılması 
üsulları, qoşa sözlərin yazıçının fərdi üslubunda səciyyəvi rolu, 
dialektizmlərin bədiilik keyfiyyətləri, ədəbi dilin avtomatlaşdırma, 
bədii dilin aktuallaşdırma imkanları və s. və i. a.  
M.Adilovun S.Rəhimov nəsrində müəyyənləşdirdiyi bir çox 
üslub keyfiyyətləri sonrakı nasirlərimizin yaradıcılığında davam və 
inkişaf etdirilmişdir. S.Rəhimov ana dilinin, xalq dilinin təbiətinə son 
dərəcə dərindən bələd olmuş, hətta bəzən bu cəhəti açıq-aşkar nüma-
yiş etdirməyə çalışmışdır. Vasitəsiz və vasitəli nitqin sintezindən, qo-
vuşmasından ibarət olan daxili nitq onun əsərlərində mühüm bir üslub 
keyfiyyəti kimi xüsusi yer tutmuş və sonrakı yazıçılarımızın yaradı-
cılığında bədiilik vasitəsi kimi getdikcə cilalanmışdır.  
S.Rəhimov nəsrində uzunçuluq görənlərin əksinə olaraq, Mu-
sa müəllim onun sözə qənaət, az sözlə, sözün ardını deməməklə daha 
böyük emosionallıq yaratma imkanlarına malik olduğunu diqqət 
mərkəzinə çəkir. Maronun nitqində Gülsənəmlə bağlı: ”Mən ona bağ-
lanmışammı? Nə ilə? Cəbi də yekəlib... Bəs nə ilə? Hətəmxanın ala 
təsbihi Safonun ala cöngəsilə tutacaqmı? Yox, heç bir zaman. Bəs nə 
olacaqdır? Bəs nə etmək? Mən kim ilə? Göyərçinləmi? Ya 
Gülsənəmləmi?” - tipli daxili nitq faktlarına əsaslanaraq, 
S.Rəhimovun bədii dilində sözlər azaldıqca emosionallığın artdığını, 
dildə hissi cəhətlərin və məntiqiliyin bədiilik baxımından tərs 
mütənasib olduğunu göstərir: ”Bu halda hisslər arasındakı əlaqələr 
duyulur, dərk olunur, lakin tələffüz olunmur. Oxucu isə bu əlaqələri 
özü bərpa etmək məcburiyyətində qalır, onun diqqəti bu qırılmış 
əlaqələri bərpaya cəlb olunur, gərginləşdirilir, fəallaşdırılır. Bütün 
əlaqələrin, sözlərin söylənməsi, ifadə olunması isə istər-istəməz oxu-
cunu kütləşdirir.” 
Müəllif doğru qeyd edir ki, dialektizmlərlə bir sıra başqa söz 
qruplarının sərhədi hələ dilçiliyimizdə dəqiq müəyyən edilmədiyindən 
 377
S.Rəhimov nəsrində leksik və etnoqrafik dialektizmlərin bədiilik im-
kanları düzgün qiymətləndirilməmişdir.  
Əsərin son bölməsi görkəmli Azərbaycan şairi M.Şəhriyarın 
ana dilində yazdığı əsərlərin dil, üslub, sənətkarlıq məsələlərinin 
tədqiqinə həsr olunmuşdur. İki hissədən ibarət olan bu yazı Şəhriyar 
şerinin forma və məna gözəlliyindən bəhs edir.  
Müəllif məqalənin əvvəlində Azərbaycan dilinin şeriyyət 
sirlərini yığcam şərh edərək bunlardan birini - poeziya dilinin ən 
qədim xüsusiyyətlərindən olan alliterasiyanı Şəhriyar şerinin dil mate-
rialı əsasında ətraflı nəzərdən keçirmiş, alliterasiyanın ümumən poetik 
dildə, o cümlədən Şəhriyarın poeziyasında böyük rolunu zəngin və 
maraqlı nümunələrlə tədqiq etmişdir. Faktlar tədqiqatçını bu qənaətə 
gətirir ki, həqiqətən fikir, məna sözün səs cildinin ahəngdarlığı ilə bir-
ləşdikdə yüksək sənət nümunəsi yaranmış olur. Azhecalı xalis Azər-
baycan sözlərində daxili və xarici alliterasiya yaratma ustalığı 
M.Şəhriyarın poetik hünəridir. Onun poeziyasında güclü alliterasiya 
yaratma meyli yeni, orijinal poetik ifadələr mənbəyi kimi də 
qiymətlidir. Şəhriyar şerinin yüksək nümunələrindən fərəhlə danışan, 
”hər bir təkrar bədii-poetik cəhətdən əsaslandırılmadıqda oxucuda 
yalnız mənfi təəssürat oyadır, müəllifin qabiliyyəti və məsuliyyəti 
haqqında xoşagəlməz duyğular yaradır,” - deyən müəllif onlarca mis-
ranın əvvəlində sözləri dönə-dönə, təkrar-təkrar işlədən və bundan 
”təkrir” adına sui-istifadə edənlərə yaxşı nümunələr verir.  
Məqalədə məcazların, rəmzlərin, müqayisə və metaforaların, 
epitet və mübaliğələrin Şəhriyarın bədii dilində rolu ətraflı nəzərdən 
keçirilmişdir. Şəhriyarın poetik dilinin tədqiqinə ilk dəfə belə ətraflı 
diqqət yetirilməsi təqdirəlayiqdir.  
 
Professor Musa Adilovun ”Sənətkar və söz” əsəri ümumilikdə 
bədii dil və onun xüsusiyyətlərini araşdırmaq baxımından oxucuya 
qiymətli material verir. Tədqiqat üçün orta və aşağı səviyyəli əsərlər 
deyil, nəhəng sənətkarların yaradıcılığı, müxtəlif janrlarda yazılmış, 
müxtəlif cərəyanlara məxsus olan əsərlərin dili əsas götürülmüş, ayrı-
ayrı yazıçıların üslubunu şərtləndirən fərdi və ümumi cəhətlər müəllifi 
daha çox maraqlandırmışdır. Buna görə də əsər geniş oxucu kütləsini 
yazıçı dilinin sənətkarlıq sirləri ilə tanış etməklə yanaşı, gənc yazıçı və 
tədqiqatçıların yaradıcılığını düzgün istiqamətləndirmək baxımından 
da faydalı olacaqdır.        
 
1984 
 378
CABBARLI VƏ  FOLKLOR 
 
Cabbarlı sənətini sevdirən, ona əbədiyyət qazandıran keyfiy-
yətlərdən biri yazıçı-dramaturqun bəşəri ideyalarının folklorla 
bağlılığı - xalq ruhundan süzülüb gələn, xalqın min illərlə yaratdığı, 
yaşatdığı nağıl, dastan, rəvayət, əfsanə, bayatı, qoşma, lətifə, müəmma 
və məsəllərlə, xalq mərasimləri, xalq musiqisi ilə köklənməsi, cila-
lanması, ətə-qana doldurulmasıdır. Bu, Cabbarlı sənətinin həm də elə 
mühüm keyfiyyətidir ki, onun xüsusi tədqiqi təkcə dramaturqun öz 
yaradıcılıq sirlərini deyil, ümumiyyətlə, sənət sirlərini öyrənmək və 
eyni zamanda böyük bir yaradıcılıq faktı əsasında ədəbiyyatın 
xəlqiləşmə imkanlarını nümayiş etdirmək baxımından 
ədəbiyyatşünaslığımızın ən aktual problemləri cərgəsindədir. ”Cəfər 
Cabbarlı və xalq yaradıcılığı” kitabı hələ 25-30 il əvvəl bu cəhəti 
duymuş, uzunmüddətli axtarışlar aparmış görkəmli folklorşünas Paşa 
Əfəndiyevin bu sahədəki əməyinin qiymətli bəhrəsidir.  
Tədqiqatdan alınan ilk və əsas təəssürat budur ki, Cabbarlının 
folklorla təması və bu sahədə yaradıcılıq üfüqləri hüdudsuz olmuşdur. 
P.Əfəndiyev ədibin bütün şeir və hekayələrini, dram və librettolarını 
nəzərdən keçirmiş, bu əsərlərdə xalqımızın zəngin folkloru, musiqisi, 
adət-ənənələri, toy və yas mərasimləri ilə bağlı nə varsa, hamısını to-
plamış, dramaturqun bunlardan necə, nə məqsədlə istifadə etdiyini 
sistemli şəkildə tədqiq etmişdir. Müəllif yalnız çap olunmuş material-
larla kifayətlənməmiş, yazıçının arxivi, əlyazmaları, qeyri-mətbu 
məqalə və məktubları ilə də maraqlanmış, hələ 50-ci illərin son-
larından bunların bir qismi haqqında mətbuatda ardıcıl çıxış etmişdir.  
C.Cabbarlı xalq yaradıcılığından praktik şəkildə faydalan-
maqla öz işini məhdudlaşdırmamışdır. Görkəmli ədib həm də bir 
ədəbiyyatşünas alim kimi xalq yaradıcılığının müxtəlif nəzəri 
problemləri ilə məşğul olmuş, vaxtaşırı dərc etdirdiyi məqalələri, 
müxtəlif çıxışları ilə 20-ci illərin qızğın müzakirələrində fəal iştirak 
etmiş, böyük yazıçı duyğusu ilə, rus və Avropa alimlərinin 
əsərlərindən aldığı təəssürat əsasında incəsənətin inkişaf istiqamətinin 
müəyyənləşdirilməsi, obyektiv qiymətləndirilməsi, xəlqi mövqeyi 
məsələlərinin izahı və estetik fikrin ideoloji saflığı işinə yaxından 
kömək etmişdir. Bu cəhətləri ətraflı aydınlaşdırmaq üçün Cabbarlının 
”Xalq ədəbiyyatı toplaşdırılmalıdır”, ”Azərbaycan türk ədəbiyyatının 
son vəziyyəti”, ”Kənd səhnələrinə kömək edilməlidir”, ”Türk teatrı 
olimpiadada”, ”Dramanın əsasları”, ”Mətbuat dilinə dair” və başqa 
məqalələri müəllifə zəngin material vermişdir. Bir qismi hələ də çap 
 379
üzü görməmiş bu məqalələri şərh edərkən müəllif mülahizə və 
fikirlərə 20-ci illərin gözü ilə baxmış, dramaturqun estetik görüşlərini 
dövrün sosial-bədii axtarışları fonunda qiymətləndirməyə çalışmışdır. 
Cabbarlının müxtəlif tamaşalara yazdığı rəylərdən, arxivində sax-
lanılan bəzi qeydlərdən ədibin öz yaradıcılığının inkişaf istiqaməti, 
folklorla bağlı tərəfləri barədə zəngin məlumat almaq olur; aydın olur 
ki, ədib 1928-ci ildə çağırılan aşıqlar qurultayı ərəfəsində folklorla 
təmasını daha da gücləndirmiş, opera librettolarında aşıq qoşmaların-
dan istifadə etmiş, ”Koroğlu” dastanından böyük bir parçanı ingilis 
dilindən qoşma şəklində tərcümə etməklə yanaşı, özü də qoşmalar 
yazmış və aşıqlar haqqında pyes yaratmaq fikrinə düşmüşdür; xalq 
teatrı tarixi ilə maraqlanaraq, ”Dionis” məqaləsində qədim yunan 
əsatir və mərasimlərindən, onların tamaşa xarakteri daşımasından, 
bizim xalq tamaşaları ilə oxşar xüsusiyyətlərindən, oradakı maskalı 
aktyorlarla bizim aşıqların uyğun cəhətlərindən bəhs etmiş, bu illərdə 
xalq ədəbiyyatının forma və məzmun xüsusiyyətləri barədə daha çox 
düşünmüşdür.  
Təbii ki, Cabbarlı hələ uşaqlıqdan şerə, sənətə, şifahi xalq ədə-
biyyatına maraq göstərmiş, xalq sənəti nümunələrinin toplanmadığı, 
nəşr edilmədiyi, kütləvi istifadəyə verilmədiyi bir dövrdə zövqlə 
seçdiyi, sevə-sevə öyrəndiyi folklor nümunələrini əsərlərinə ustalıqla 
daxil edə bilmişdir. Onun bir dramaturq kimi yetişməsində, sənətkar 
xəyalının qanadlanmasında, cəmiyyətdəki yaxşı və yaramaz cəhətləri 
bədiilik vasitə və üsulları ilə qiymətləndirməsində xalqımızın yaratdığı 
əfsanə və rəvayətlərin, nağıl və dastanların böyük rolu olmuşdur. 
”İncə” pyesinin məzmununu xalq ədəbiyyatından almış, ”Alıxan və 
Pəri” dastanı əsasında ”Sitarə” opera librettosunu yazmışdır; ”Aşıq 
Qərib” motivləri əsasında ”Şahsənəm” librettosunu hazırlamış və bö-
yük bəstəkar Qliyer bu əsərə opera musiqisi bəstələmişdir. P.Əfən-
diyevin bir xidməti də ondan ibarətdir ki, araşdırmalar prosesində az 
tədqiq olunmuş bu əsərlərin ətraflı təhlilini vermişdir. Xalq yaradı-
cılığı qaynaqlarından bəhrələnən böyük dramaturq öz ideyalarının, 
bədii yolla demək istədiklərinin bir qismini xalq sənəti nümunələrinin 
köməyi ilə əks etdirmişdir. Tədqiqat göstərir ki, Cabbarlı ən rasional, 
gələcəkli cəhətləri seçib götürmüş, yaşamalı ənənələri yaşatmaq 
istəmişdir.  
P.Əfəndiyevin əsərinin maraqlı bölmələrindən biri 
”Əfsanələrdə yaşayan tarix”dir. Burada ”Qız qalası” poeması və onun 
xalq əfsanələri ilə bağlı köklərinin tədqiqi müəllifi daha çox 
maraqlandırmışdır. Cabbarlının estetik fikir və düşüncələrinin, müasir-
 380
lik baxışının əfsanələrin dərin qatlarında gizlənmiş həyat həqiqətləri 
ilə necə əlaqələndiyi bu hissədə daha dolğun şərh olunmuşdur. Atanın 
öz qızına vurulması, onunla evlənmək istəməsi və bunun islam 
zehniyyətinə, cəmiyyətin sonrakı ənənələrinə qarşı durması, yaramaz 
hal kimi rədd edilməsi, lakin bu cür əlaqələrin qədim qəbilə və tayfa-
lar arasında faktik mövcudluğu tədqiqatçının belə bir qənaətini təsdiq 
edir ki, Qız qalası əfsanələri daha qədim izləri mühafizə etməkdədir.  
Cabbarlı dramaturgiyasında lirik mahnılar və musiqi çalarları 
sosial ideyaların emosional təsirini şərtləndirən əsas amillərdəndir. 
Mahnılar, demək olar ki, onun bütün pyeslərini müşayiət edir. Ən mü-
hüm bir cəhət də budur ki, mahnıların motivlərini dramaturq xalqdan 
götürmüş, lakin onu öz qələmi, musiqi duyumu ilə təzələmiş, ye-
niləşdirmiş, ”el təranələrinin səsinə öz rübabının səsini də qoş-
muş”dur. Cabbarlı mahnılarında bir narahatlıq, qəlb çırpıntısı var. 
Ədib ”Küçələrə su səpmişəm”, ”Gəlmə, gəlmə, get, a gülüm”, ”Ay kə-
mərim, kəmərim”, ”Sarı gəlin”, ”Ay qız, kimin qızısan” və başqa xalq 
mahnılarından müəyyən parçaları öz əsərlərinə daxil etməklə 
obrazların ürək çırpıntılarını, həsrət və məlalını kamanın incə 
tellərindən qopan sədalarla birləşdirmişdir. P.Əfəndiyev Cabbarlının 
rusca yazdığı və rus dilinə tərcümə etdiyi mahnı mətnlərini də 
müəyyənləşdirmişdir ki, bunlar dramaturqun əsərlərinin tam nəşri 
üçün faydalı olacaqdır.  
Cabbarlı aşıq yaradıcılığını, aşıq şerini dərindən öyrənməklə 
yanaşı, aşıq qoşmalarının, gəraylıların vəznini, rədif, qafiyə və hətta 
bəzən bütöv misra və beytlərini saxlamaqla yeni mahnılar yaratmışdır.  
 
Biri ağa, biri nökər,  
Nökər olan cəfa çəkər,  
Bülbül ağlar, qan-yaş tökər,  
Bağı dolana-dolana - 
 
Qurbani şerinə iki misranın əlavəsilə (rədif də saxlanmışdır) düzəldil-
miş bəndlər dramaturqun maraq dairəsini əks etdirən faktlardandır.  
Mahnı və musiqi C.Cabbarlı dramlarının ruhunu təşkil edir. 
Araşdırmalar təsdiq edir ki, Cabbarlı xalq mahnılarını, muğam 
növlərini gözəl bilmişdir. Ədibin əsərlərində əksər musiqi alətlərinin 
(tar, kaman, zurna, balaban, ney, dəf, saz, qaval, piano, skripka) adları 
çəkilir və onlardan hadisələrin ruhuna uyğun istifadə edilir. Buna görə 
də müəllif: ”Adama elə gəlir ki, ədibin bəzi dramlarını dramaturq-bəs-
təkar yazmışdır” sözlərində haqlıdır.  
 381
Kitabın son bölməsi Cabbarlı yaradıcılığında atalar sözləri və 
məsəllərin, idiom, aforizm və ibarələrin tədqiqinə həsr olunmuşdur. 
Bu bölmə ilə Cabbarlı sənətkarlığının, Cabbarlı xəlqiliyinin, Cabbar-
lının dram dilinə məxsus ifadəliliyin, emosionallığın mühüm bir 
mənbəyi tədqiqata cəlb edilmişdir. Müəllif xüsusən məsəllərin bədii-
üslubi imkanlarını ardıcıl olaraq bütün dramlar üzrə nəzərdən keçir-
miş, Cabbarlı hikmətlərinin mənbələri barədə zəngin təəssürat yarada 
bilmişdir.  
 
P.Əfəndiyevin bu əsəri C.Cabbarlı sənətinin folklorla bağlı 
tərəflərini əhatə edir, böyük sənətkarın şifahi xalq ədəbiyyatına necə 
bağlandığını, ondan necə öyrəndiyini, istedadının gücü ilə onu necə 
özləşdirib yeniləşdirdiyini təsəvvür etməyə imkan verir, buna görə də 
görkəmli folklorşünas alimin istedad və əməyinin üzə çıxan yeni 
uğurlu təzahürü kimi diqqəti cəlb edir.  
 
1988 
 
 
 
 382
OBRAZLILIQ PROBLEMİ 
 
Ədəbiyyat insanın əfsanəvi keçmişinin ən qədim izlərini qoru-
yub saxlayıb, min illərlə onun yol yoldaşı olub. Çox padşahlar gəlib-
gedib, fironlar fironluq edib, lakin onların çoxu izsiz yox olub, unu-
dulub. Balaca məktəblilər onları deyil, həyata göz açdığı gündən Ni-
zamini, Nəsimini, Füzulini tanıyır, onların xəyali şəkillərini 
hafizələrində əbədiləşdirirlər. İnsan bütün başqa elm sahələrindən 
daha çox bədii ədəbiyyatla yeri, göyü, kainatı və özünü dərk edib. Elə 
buna görə də antik filosoflar həqiqi yaradıcı elmləri deyil, bədii 
ədəbiyyatı yaradıcı elm adlandırmışlar. Bunun sirri nədədir? Bədii 
ədəbiyyatın maqnit cəzbediciliyi nə ilə bağlıdır? 
Satirik əsərlərin tədqiqindən aydın olur ki, müəyyən bir əsəri 
analiz edərək gülüşün necə yarandığını izah etmək istədikdə gülüş nü-
vəsi sürüşüb aradan çıxır və az qala satirik gülüş öz effektini itirir. 
Bizcə, bədii əsərin nüvəsini təşkil edən obrazlılıq da bunun kimidir. 
Obrazlı bir əsəri ətraflı təhlil etdikdə, obrazlılıq vasitə və üsullarını 
bir-bir ayırıb göstərmək istədikdə bədii mətn sanki adiləşir, öz 
keyfiyyətini itirir. Buna baxmayaraq, biz bu qənaətdəyik ki, ayırmaq, 
təhlil etmək, ayrı-ayrı hüceyrələri mikroskop altında görmək və gös-
tərmək lazımdır ki, ümumi nəticəyə gəlmək mümkün olsun. 
Ümumiləşdirmək lazımdır ki, nəhəng cəzbedici qüvvənin sirlərindən 
ətraflı xəbərdar olaq. Ümumiləşdirmək lazımdır ki, gənc qələm 
sahibləri dilin sehrkar qüvvəsindən baş açmağı bacarsınlar (hərçənd 
təbii istedadlarda bu cəhət özü yüksək sövqi-təbii ilə axıb gəlir). 
Ümumiləşdirmək bir də tədris baxımından vacibdir.  
Şübhəsiz, dildə obrazlılıq imkanları sonsuzdur. Bədii əsər keç-
mişin bu sahədəki bütün yaxşı nümunələrini qoruyub saxlamaqla 
yanaşı, daim inkişaf və zənginləşmə prosesi keçirir, daim müqayisə 
vasitələri çoxalır.  
Burası da var ki, belə böyük bir problemi öyrənmək üçün bir 
əsər, hətta böyük bir yazıçı kifayət qədər geniş material verə bilməzdi. 
Buna görə də filologiya elmləri namizədi Xasay Cabbarov düzgün 
istiqamət götürüb - özünü məhdudlaşdırmayıb: şifahi xalq 
ədəbiyyatının, neçə yüz illik yazılı ədəbiyyatımızın və hətta bəzən rus 
və xarici ölkə ədəbiyyatının ən yaxşı nümunələrini ortaya çəkib, çal-
 383
ışıb ki, elmi-nəzəri ümumiləşdirmələri real və inandırıcı olsun1.  
Hələ ayrı-ayrı fəsillərin şərhinə keçməzdən deyə bilərik ki, 
X.Cabbarov belə bir aktual mövzunu müvəffəqiyyətlə işləyib, aydın 
və səmərəli nəticələr əldə edib.  
Obrazlılıq - estetikanın, sənətşünaslığın və dilçiliyin birgə təd-
qiq obyektlərindəndir. Bir sıra belə kateqoriyalar var ki, müxtəlif elm 
sahələrinin kəsişmə nöqtələridir və ya həmin elm sahələri çox xır-
dalanmış hesab olunmalıdır. Hər kəs öz prizmasından yanaşır, obyekti 
öz ölçülərinə müvafiq nəzərdən keçirir. Şübhəsiz, X.Cabbarov dilçi 
olduğu üçün tədqiq obyekti kimi seçdiyi bu mühüm kateqoriyanı daha 
çox dilçi kimi nəzərdən keçirmişdir. Lakin mövzu elədir ki, müəllif 
onun fəlsəfi-estetik məsələlərinə, sənətşünaslıq və ədəbiyyatşünaslıqla 
əlaqəli cəhətlərinə diqqət yetirməyə bilməzdi. Buna görə də mövzunu 
planlaşdırma prosesində obyektiv hərəkət edərək ilk növbədə, yəni 
əsərin I fəslində bədii ədəbiyyatda obrazlılıq probleminin bir sıra 
nəzəri məsələlərini, müxtəlif elmlər sistemində  mövqeyini araşdırmalı 
olmuşdur.  
Bədii üslubda obrazlılıq probleminin tədqiqi tarixini diqqətlə, 
Avropa və Şərq xalqlarının mədəni inkişaf tarixi baxımından ardıcıl 
tədqiq etmək özü bir mövzudur, həm də mürəkkəb və çətin bir 
mövzudur. X.Cabbarovun məqsədi müasir Azərbaycan dilinin bədii 
üslubunda obrazlılıq problemini nəzərdən keçirmək olduğundan, o, 
problemin tədqiqi tarixinə, xüsusən bəşər estetik fikrinin ilkin inkişaf 
yoluna diqqət yetirmiş və onun təşəkkül və inkişaf yolunu yığcam 
şəkildə ümumiləşdirməli olmuşdur. Ona görə də müəllif qədim yunan 
Milet məktəbi nümayəndələrinin, Aristotelin, Lessinqin, Didronun, rus 
inqilabçı demokratlarının, marksizm klassiklərinin, sovet dilçilik və 
ədəbiyyatşünaslıq elminin görkəmli nümayəndələrinin, Azərbaycan 
dilçi və ədəbiyyatşünaslarının fikirlərinin yığcam xülasəsi əsasında bu 
qənaətə gəlir ki, problemin həlli vacib olan cəhətləri çoxdur və 
”dilçinin ədəbiyyatda bədii vasitələrin, obrazlılıq yaradan poetik fiqur 
və məcazların mahiyyətini qiymətləndirməməsi, ədəbiyyatşünasın söz 
sənətində bədiilik və obrazlılıq yaradan estetik faktorların, üslubi 
vasitələrin linqvistik əsaslarına biganə qalması - hər iki hal eyni 
dərəcədə dözülməz bir anaxronizmdir”. 
Biz daim öz yazılarımızda (istər ədəbiyyatşünaslar və istərsə 
                                                          
1 Õ.Ì.Úàááàðîâóí «Ìöàñèð Àçÿðáàéúàí äèëèíèí áÿäèè öñëóáóíäà  îáðàçëûëûã 
ïðîáëåìè» (1989) àäëû äîêòîðëóã äèññåðòàñèéàñû âÿ «Îáðàçëûëûã ïðîáëåìè» àäëû 
ìîíîãðàôèéàñû íÿçÿðäÿ òóòóëóð. 
 384
də dilçilər) ”bədiilik”, ”obrazlılıq” sözləri arasında ”və” işlətmişik. Bu 
”və” göstərir ki, biz çox vaxt bunları sinonim terminlər kimi dərk et-
miş və eyni zamanda sövqi-təbii ilə bunların eyni şey olmadığını da 
duymuşuq. Şübhəsiz, daha dəqiq araşdırmalarda bunlar fərqləndiril-
mişdir. Lakin ilk dəfə olaraq, bir sistem halında bədiiliklə obrazlılığın 
yaxın və uzaq, uyğun və fərqli cəhətləri bu əsərdə öz əksini tapıbdır. 
Görkəmli tədqiqatçıların fikirlərinin izahı fonunda müəllifin 
gəldiyi əsas nəticələr bunlardan ibarətdir ki, bədiilik bütün üslublara, 
obrazlılıq isə başlıca olaraq bədii üsluba məxsus kateqoriyadır; 
bədiilik, yəni incəlik, təsirlilik dilin öz təbiətində vardır, obrazlılıq isə 
xalis sənətkar icadıdır. Obrazlılıq ən azı üç amilin - denotativlik, 
assosiasiya, müqayisə və məcazi mənalılıq əsasında yaranır. Bədiilik 
sənətdə estetik gözəlliyin adi, obrazlılıq qeyri-adi, yüksək dərəcəsidir. 
Bir hadisənin özünəməxsus əlamətlərinin öyrənilməsi onun 
məzmunca, forma və funksiya etibarilə başqalarından necə 
fərqləndiyini müəyyənləşdirməkdir. Obrazlılıq əyanilik, müqayisə və 
məcazi mənalılığın sintezindən ibarət olub, troplar və poetik fiqurlarla 
ifadə olunur.  
Şübhəsiz, bu fikirlər bədiilik və obrazlılıq kateqoriyalırının 
mahiyyətini tam aça bilmir. Bədiilik geniş anlayışdır və o, obrazlılığı 
da özündə ehtiva edir.  
Obrazlılıq probleminə yönəldikcə müəllif fikri səlisləşir: 
Obrazlılıq estetik gözəlliyin bədii üslubda ən yüksək həddidir. 
Mükəmməl obrazlılıq istedaddan asılıdır. Poetik obrazlılıqda asan 
dərk olunmaq, çətin unudulmaq keyfiyyəti mövcuddur. Obrazlılığın 
ilkin nümunələrini folklorda xalq, mükəmməl nümunələrini klassik 
yazıçılar yaratmışdır. Poetik obrazlılıqda bütün trop növlərinə məxsus 
metaforlaşma, lakoniklik, müdriklik və ibrətlilik, bədiiliyə məxsus 
zəriflik, incəlik və təsirlilik mövcud olur və s.  
Müəllifin fikrincə, emosionallıqda ancaq bədiilik, 
ekspressivlikdə isə həm bədiilik, həm də obrazlılıq olur. Buna görə də 
nitqdə ekspressivliyi yalnız obrazlılıq, yəni məcazi mənalılıq, əyanilik, 
müqayisələr yaradır. Metafora və məcazilik isə həm sözlərdə, həm söz 
birləşmələrində, həm də cümlələrdə özünü göstərir. Müəllif bir sıra rus 
dilçilik ədəbiyyatında olduğu kimi, metaforlaşmanı bütövlükdə 
məcazlaşma kimi götürür və bütün trop növlərinin (müqayisə, meta-
fora, metonim, təşxis, sineqdoxa, mübaliğə, simvol və s.) əsas yaranış 
üsulu hesab edir. Nitq atmosferində metaforlaşma dilin həm leksik-
morfoloji, həm semantik-frazeoloji, həm də sintaktik-poetik qatında 
özünü göstərdiyindən əsərdə bütün nitq hissələrinin, söz birləşməsi və 
 385
cümlə tiplərinin metaforlaşmaya xidməti nəzərdən keçirilmişdir.  
X.Cabbarov müasir ədəbiyyatda poetik obrazlılığın əsas qay-
naqlarını müəyyənləşdirərək, bu sahədə xalqımızın mifologiya və şi-
fahi ədəbiyyatının, Azərbaycan, şərq, türk və digər dünya xalqları 
ədəbiyyatının, görkəmli şəxsiyyətlərin fikir və mülahizələrinin rolunu 
yığcam və konkret misallarla şərh etmişdir.  
Obrazlı fikirlər varlığı, obyektiv aləmi dərk etməyin mühüm 
vasitələrindəndir və onun tərbiyəvi təsiri çox güclüdür. Obrazlı fikir 
dünyanı dərk etməkdə insanın ən etibarlı bələdçisidir; həyatı esteti-
kanın gözəllik və ülvilik, yüksəklik, eybəcərlik və rəzillik kateqoriya-
larına müvafiq əks etdirməklə obyektiv aləmin düzgün dərk olun-
masına kömək edir, xəlqilik, millilik və beynəlmiləlçilik keyfiyyətləri 
ilə insanı tərbiyə edir.  
Müəllif bu əsasda obrazlılığın 15-dən artıq keyfiyyətini 
müəyyənləşdirmişdir.  
Birinci fəslin son bölməsi obrazlılığın başqa sənət növlərində 
təzahürü məsələsinə həsr edilmişdir. Müəllifin fikrincə, bu cəhətdən 
bədii ədəbiyyat incəsənətin bütün başqa növləri üçün bir növ ana bətni 
olmuşdur. Teatr, kino, opera, musiqi, ifaçılıq sənətinin söz sənəti ilə 
əlaqəsi inkaredilməzdir. Müəllif bədii ədəbiyyatda portret obrazlılığı 
ilə rəssam işi arasında yaxınlıq görür.  
Şübhəsiz, bir dilçi kimi, X.Cabbarovu ilk növbədə ümumi nə-
zəri məsələlərdən sonra obrazlılığın linqvistik ifadə vasitələri düşün-
dürmüşdür. Elə buna görə də ”Poetik obrazlılığın linqvistik əsasları və 
müxtəlif üslublarda yeri” adlandırılmış ikinci fəsil obrazlılığın lin-
qvistik vasitələrinin araşdırılmasından başlayır. Müəllifin fikrincə, 
deyilişi ilə aid olduğu - adlandırdığı əşyanı göz önündə canlandıran, 
məcazilik və müqayisə imkanlarına malik olan hər cür nitq vahidləri - 
səslər, sözlər, söz birləşməsi, cümlə və bütöv mətnlər poetik 
obrazlılığın yaranmasında həlledici rol oynayır. Buna görə də fəslin 
ilk bölməsində poetik obrazlılığı yaradan vasitələr: fonetik-qrafik üs-
lubi vasitələr; leksik-morfoloji vasitələr, semantik vasitələr, sintaktik 
vasitələr, obrazlılığın bütöv mətnlərlə ifadəsi kimi beş qrupa ayrılmış 
və bunların hər biri zəngin nümunələr əsasında ətraflı təhlil edilmişdir. 
Təhlil, onu da qeyd edək ki, yalnız sinxron planda deyil; yeri gəldikcə, 
bir sıra məsələlərin qədim və ilkin köklərini araşdırma prosesində 
ədəbiyyat və mədəniyyət tarixinə müraciət edilmiş, müəllif fikri tutarlı 
nümunələrlə əsaslandırılmışdır.  
Məlum bir həqiqət elmi əsasda daha ətraflı əsaslandırılmışdır: 
obrazlılıq bədii üslubun əsas xüsusiyyətidir, bədii əsər obrazlılıq ya-
 386
tağıdır. Və müəllif bu düsturdan çıxış edərək bədii əsərin, bütövlükdə 
bədii üslubun obrazlılıq baxımından başqa üslublara münasibətini, 
onlara real təsirini araşdırmalı olmuşdur. Aydın olur ki, poetik 
obrazlılıq məişət nitq üslubunda, bədii üslubda və ictimai-publisist 
üslubda geniş yer tutur. Bəzi üslubların - elmi üslubun, rəsmi-sənəd 
üslubunun sxematikliyi, solğunluğu məcazilik və obrazlılıqdan 
istifadə edilməməsi ilə bağlıdır. Bu nöqtədə müəllif obrazlılıq 
vasitələrinin yaranma tarixinə də ötəri nəzər salmış, ilk əvvəl belə 
vasitələrin canlı dildə yarandığını, buradan şifahi ədəbiyyatın və 
oradan da bədii üslubun mahiyyətinə nüfuz etdiyini, aparıcı keyfiyyətə 
çevrildiyini əsaslandırmağa çalışmışdır. Obrazlılığın ictimai-publisist 
üslubda rolu bu baxımdan daha sonrakı hadisədir.  
Müəllif bədii üslubun obrazlılıq etibarilə zənginliyini onun 
canlı xalq dilinə daha möhkəm bağlılığı, daha çox yaxınlığı ilə izah 
etmiş və obrazlılıq etibarilə bədii üslubun iki üsluba - ictimai-publisist 
və natiqlik üslublarına təsirini daha ətraflı araşdırmışdır. Natiqlik üs-
lubunu: akademik natiqlik üslubu, məhkəmə natiqlik üslubu, ictimai-
siyasi natiqlik üslubu, təntənəli natiqlik üslubu, məişət natiqlik üslubu 
kimi növlərə ayırmış və hər biri barədə aydın təsəvvür yaradaraq, 
obrazlı sözün ümumən qüdrətli ideya silahı olduğunu görkəmli partiya 
və dövlət xadimlərindən, alim və yazıçılardan gətirdiyi misallarla 
ətraflı izah etmişdir.  
Səsləri, sözləri, ifadələri, birləşmə və cümlələri obrazlılıq va-
sitələrinə çevirməklə yanaşı, yazıçı dildə öz məcaziliyi, poetikliyi ilə 
hazır olan bir sıra vasitələrdən də istifadə edir. Əsərin üçüncü fəslində 
(”Azərbaycan dilində obrazlılığın poetik ifadə vasitələri”) fikir məhz 
bu istiqamətə yönəldilmiş, bədii üslubda poetik fiqur və məcazların 
rolu araşdırılmışdır.  
Müəllifin fikrincə, poetik fiqurların hüdudu çox genişdir: ri-
torik suallar, sintaktik təkrarlar, inversiya, sinonimlər, omonimlər, 
antonimlər, vulqarizmlər, eyhamlar, təqlidi sözlər, rəmzlər, vokativlər, 
nidalar, anafora və epiforalar, alliterasiya, tabular, evfemizmlər, dildə 
həmcinsliklər, əlavələr, bədii təyinlər, bədii xitablar, qoşa sözlər po-
etik fiqurlara daxildir. Bu siyahı obrazlılıq yaradan vasitələr sırasına 
müəllifin nələri daxil etdiyini, nələri əhatə etdiyini, dilin poetik 
obrazlılıq imkanlarını necə  düşündüyünü təsəvvür etmək baxımından 
maraqlıdır. Bunların hamısını bir qəlibə yığmaq, hamısına eyni 
silsiləyə daxil olan vasitələr kimi baxmaq düzgün olmasa da, müəllifin 
zəhməti göz önündədir. Bunların hər biri poetik obrazlılığa xidmət ba-
xımından araşdırılmış və bu cəhətdən onların zəruri xüsusiyyətləri 
 387
qeyd edilmişdir. Bu prosesdə məcazlar sistemi xüsusi tədqiq edilmiş-
dir. Məcazlar bədii dildə obrazlı fikrin əsas ifadə vasitəsidir; yazıçı 
üslubunu fərdiləşdirməkdə, milli kolorit yaratmaqda, nitqə təbiilik, 
əyanilik gətirməkdə məcazların rolu böyükdür. Tədqiqat göstərir ki, 
bütün üslubi-poetik vasitələri birləşdirən elə əlamətlər var ki, onların 
heç biri bu əlamətlər təsəvvür edilmədən mümkün deyil: konkret söz 
və ifadələr əsasında qurulmaq, assosiativ əlaqələr, müqayisəlilik, nitq 
atmosferində yeni mənalar qazanma, məcazilik, poetiklik, obrazlılıq, 
emosionallıq, ekspressivlik, ibrətlilik və s. Şübhəsiz, yenə sistem yox-
dur – poetiklik və obrazlılıq öz əlamətləri ilə yanaşı qoyulur.  
Məcaz növlərindən müqayisələrə əsər boyu xüsusi üstünlük 
verilir. Poetik obrazlılığın assosasiya, müqayisə və məcazi mənalılığın 
sintezindən yarandığı göstərilir. Müqayisə bədii üslubun özü qədər 
qədim tarixə malikdir, müxtəlif məfhumların ən mühüm əlamətlərinə 
əsaslanan dərketmə vasitəsidir. Müqayisə məcazın konkret bir növü 
kimi deyil, poetik obrazlılığın əsas qəlibi, təşbihdən simvola qədər 
bütün məcaz növlərinin yaranma üsulu kimi götürülür və qeyd 
etməliyik ki, müəllifin bu fikri məcaz növlərinin sərhədini 
dəqiqləşdirməklə doğru hesab oluna bilər. Bu cəhətlər nəzərə alın-
maqla əsərdə müqayisənin təzahür halları və ümumən müqayisə əsaslı 
obrazlılıq ətraflı öyrənilmişdir. Bu fəslin ən maraqlı bölmələrindən 
biri təqlid obyektinə, bənzətmə istiqamətinə görə müqayisələrin 
növlərinin müəyyənləşdirilməsidir. Şifahi xalq ədəbiyyatında, yazılı 
ədəbiyyatda, lirik, epik və dramatik əsərlərdə obrazlılıq və onun spesi-
fik keyfiyyətləri, satira dilində rolu barədə qeydlər kateqoriyanın 
ümumi vüsəti barədə geniş təəssürat yaradır. Müəllif bu sahədə uşaq 
ədəbiyyatının spesifik xüsusiyyətlərini də unutmamışdır.  
Əsərə  bütöv şəkildə diqqət yetirdikdə onun struktur etibarilə 
məntiqi qurulduğunu, fəsillərin bir-birini tamamladığını görürük. Mü-
əllif öz fikirlərini quru və sxematik şəkildə deyil, alqış və qarğışlar-
dan, atalar sözləri və məsəllərdən, bayatı və qoşmalardan dastanlara 
qədər, Nizamidən Məmməd Aslan və Zəlimxan Yaquba qədər bütün 
yazılı ədəbiyyat nümunələrindən seçib götürdüyü tutarlı misallarla, 
dünyanın ən görkəmli filosof, dilçi və estetlərinin fikirləri ilə 
əsaslandırmışdır. Bir çox məsələlərin dəqiqləşdirilməsində müstəqil 
yol tutmuş, polemikaya girdiyi alimlərin qeyd və mülahizələrinin 
qeyri-məntiqi və yanlış cəhətlərini üzə çıxarmağa çalışmışdır.  
Xasay Cabbarovun öz elmi dili də səlis və aydındır, emosional 
və obrazlıdır.  
 
 388
Bu qısa ömrümüzdə həmişə hiss etmişik ki, tədqiq etdiyimiz 
mövzuya bizdə vurğunluq olur. Əslində, bu cür olmasa, o mövzunu 
ürəkdən işləmək də olmaz. Lakin Xasay müəllimdə obrazlılığa hey-
ranlıq və vurğunluq həddini aşır. Müəllif obrazlılığın elmi tədqiqi pro-
sesində az qala öz elmi fikirlərini də bütövlükdə obrazlı şəkildə ifadə 
etməyə çalışır. Bir neçə misal: ”Poetik fikir - gül topasından çəkilmiş 
gülab kimidir. Gülab artıq gül deyil, gülün şirəsi, şəstidir. Poetik 
obrazlılıq da belədir: o, sadəcə bədiilik deyil, dilin fəlsəfəsidir.” 
”Tapılan hər daşa ləl demək mümkün olmadığı kimi, hər növ bədii 
təsvir də obrazlılıq nümunəsi sayıla bilməz.” ”Məməd Aslan dilimizin 
gülzarından elə güllər, elə çiçəklər dərib üzə çıxarır ki, onların rəngi 
də, ətri də təzə olur” və s. Hətta müəllifin elmi ədəbiyyatdan bu 
məqamda gətirdiyi sitatda da obrazlılıq olur. E.Bertelsdən: ”Xosrov və 
Şirin - üstündə əjdaha yatmış bir xəzinə, dəryanın dibində inci 
dəfinəsi, atəşgaha yol göstərən bir mayakdır.”  
Əslində, bəzən bu cür demək lazımdır. Lakin elə lazımdır ki, 
obrazlı müqayisə əsas ideyaya xələl gətirməsin. Budur, müəllif yenə 
yazır: ”Bütünlükdə bədiiliyi üzüyə bənzətsək, obrazlılıq sanki onun 
qiymətli qaşıdır.” Müəllif öz fikrini B.Vahabzadənin sözü ilə 
qüvvətləndirir: ”Şair B.Vahabzadə demişkən, ”Hər üzüyün qaşındadır 
öz dəyəri.” Biz bu müqayisəyə də etiraz etmirik. Lakin müəllifin əsas 
fikri belədir ki, bədiilik anlayışı obrazlılığa daxildir, yəni bədiilik 
obrazlılığın bir keyfiyyətidir. Əgər bu cəhəti üzük və onun qaşı ilə 
müqayisə etsək, belə çıxır ki, üzük qaşın hissəsidir. Əslində isə bilirik 
ki, üzük üzükdür, qaş onun bir hissəsi. Lakin müəllifin dediyi kimi, ən 
qiymətli hissəsidir. Beləliklə, müqayisə müəllifin fikri ilə ziddiyyət 
təşkil edir. Amma bizcə, müqayisə doğrudur, qaş üzüyün qiymətli 
hissəsi, obrazlılıq bədiiliyin yüksək həddidir.  
Burada yeri gəlmişkən, müəllifin ”Bədiilikdən insan ancaq 
həzz alır, obrazlılıq isə insana güclü estetik həzz bəxş edir, həm də 
onu tərbiyə edir” (s. 46) fikrinin birinci hissəsinin mahiyyətcə məhdud 
olduğunu da qeyd etmək istəyirik.  
Müəllif müqayisələrə böyük üstünlük verir və deyə bilərik ki, 
müqayisələr haqqında fikir və mülahizələr onun əsərinin şah damarını 
təşkil edir. Həm də dediyimiz kimi, müqayisə bu əsərdə yalnız təşbihə 
ekvivalent deyil, bütün məcazların ilkin qəlibi sayılır. Müəllif sözsüz 
qeyd edir ki, harada müqayisə var, orada obrazlılıq var. Lakin əsərin 
heç bir yerində deyilmir ki, müqayisə uğurlu və tutarlı olmalı, 
müqayisə obyektini dəqiq, emosional və obrazlı əks etdirməlidir. Çey-
nənmiş və bayağı müqayisələr işlədilməməlidir və s. Elə buna görə də 
 389
əsərdə bir çox şablon müqayisə tərkibli şeirlərin tərifləndiyi hallarla 
rastlaşırıq. Müqayisə məntiqi və elmi olmalıdır. Bədii əsərlərində yeni 
və obrazlı müqayisələr yaratmaq meyli güclü olan Mir Cəlalın yaradı-
cılığında belə, məntiqsiz müqayisələr vardır. ”Dəstələr yatmış gecənin 
qəlbini tapdalayaraq gəzirdilər. Bəndini qırmış dananı, canavar ağzın-
dan qurtarmış göyərçini axtarırdılar.” ”Dirilən adam”da toy gecəsi 
Qumru qəflətən yoxa çıxdıqda yazıçı təhkiyəsi ilə söylənən bu 
sözlərdə ”yatmış gecənin bağrını tapdalamaq” çox tutarlıdır. Lakin 
sonrakı müqayisədə məntiqsizlik var: əgər bunlar yazıçı dilindəndirsə, 
o, Qumrunu ”bəndini qırmış dana” adlandırmamalı idi, əgər bəyin 
tərəfdarlarının düşüncəsini ifadə edirsə, onlar ”canavar ağzından qur-
tarmış göyərçin” işlətməməli, bəyi canavara bənzətməməli idilər. 
Beləliklə, məntiqsizlik var, ona görə də bu cür müqayisə obrazlılıq 
vasitəsi deyildir. Müəllif bu cür halları mütləq xatırlatmalı və saysız 
misallarında bu cəhətə tənqidi yanaşmalı idi. Tənqidi yanaşmadığı 
üçün də Aşıq Ələsgərin: ”Büllur buxaq, lalə yanaq, ay qabaq, Ala 
gözlü Səhnəbanım gedibdir” misraları haqqında deyir: ”Buxağın bül-
lurla, yanağın lalə ilə, qabağın hüsnün ayla müqayisəsi nə qədər qeyri-
adidirsə, o qədər də gözəldir.” Burada qeyri-adi nə var ki?!. Bunlar 
Nəsimidən bəri yüz dəfələrlə işlənmiş epitetlərdir.  
Müəllifin bəzi mülahizələri bizə mübahisəli görünür. Əsərdə 
oxuyuruq: ”Bədiilikdə ancaq xoş təsirlilik, - estetikanın gözəllik və ül-
vilik kateqoriyalarına uyğunluq vardır. Obrazlılıqda isə həm esteti-
kanın gözəllik və ülvilik, həm də eybəcərlik və rəzillik kateqoriya-
larına uyğunluq vardır. Bədii əsərlərdə ən bitkin müsbət surətlərə 
obraz, ən bitkin mənfi surətlərə tip deyilməsi, birinci halda portret, 
ikinci halda karikaturaların yaranması da obrazlı fikrin, obrazlı 
təsvirin belə ikili xarakterindən, insana ikili təsirindən irəli gəlir.” Bu-
rada eyni zamanda bir neçə fikirlə razılaşmaq olmur. Belə çıxır ki, 
bədii təsvir yalnız həyatın müsbət cəhətlərini əhatə edə bilər və, o, 
qüsurlardan danışa bilməz. Ən bitkin müsbət surətə obraz, ən bitkin 
mənfi obraza bir qayda olaraq tip deyilməsi də ədəbiyyatşünaslıqda 
qəbul edilməmiş fikirdir. Mənfiliyindən, müsbətliyindən asılı olma-
yaraq, bədii əsərin bütün personajlarını (biz hətta ən bitkini də nəzər 
almırıq) ”obraz” adlandırmaq ənənəsi davam etməkdədir. Və digər 
cəhətdən, biz heç vaxt demirik ki, yazıçı müsbət obrazın portretini, 
mənfi obrazın karikaturasını yaradır. ”Danabaş kəndinin 
əhvalatları”ndan danışılan bütün əsərlərdə deyilir ki, yazıçı, Xudayar 
bəyin portretini çox böyük ustalıqla yaratmışdır, daha deyilmir ki, 
karikaturası yaradılmışdır.  
 390
Əsərdə ədəbi dilin funksional üslublarından danışılarkən altı 
üslub göstərilir, məlum dörd üsluba məişət nitq üslubu və natiqlik üs-
lubları da əlavə edilir. Qeyd etməliyik ki, indi bir çox ədəbiyyatda 
bədii üslub funksional üslublardan ayrılır, spesifik üslub kimi verilir. 
Natiqlik və məişət üslublarına gəlincə, bizcə, bunları funksional üs-
lublara qatmaq olmaz. Bunlar şifahi nitq üslublarıdır.  
Bəzən fikirlərin ifadəsində tələsiklik və diqqətsizlik müşahidə 
olunur. S.Vurğunun:  
Budur, bir varlının ehsan yerində  
Axund pişik kimi atılıb-düşür -  
 
misralarını verib deyir: ”... axundun pişiklə müqayisəsi eybəcərdir, 
rəzildir.” Cəmiyyətin min illərlə dərs aldığı həqiqi axundları son 70 
ildə belə rəzil təsvir etmişik. Amma müəllif belə demək istəmir, 
demək istəyir ki, burada rəzillik təsvir edilmişdir.  
 
 
Xasay Cabbarov bu mövzu üzərində uzun müddət işləmiş, bə-
şəriyyətin son üç min ildə əldə etdiyi biliklərin səmərəli toxumuna 
əsaslanmış, mövzu ilə bağlı iki kitab və iyirmiyə qədər elmi məqalə 
çap etdirmişdir.  
Bu əsərlər obrazlılıq problemi ilə bağlı və bu problemin 
şaxələndiyi sahələr üzrə biliyimizi artırır, görüş dairəmizi 
genişləndirir.  
 
1989  
mart  
 
 
 
 391
QƏMKÜSAR YADİGARI 
 
Məşhur mollanəsrəddinçi şair və publisist Əliqulu Qəmküsar 
(Əliqulu Nəcəfov) öz canını el yolunda qurban verən, lakin qədri-qiy-
məti hələ kifayət qədər bilinməyən sənətkarlarımızdandır, o sənətkar-
lardan ki, haqqı ola-ola, hələ adını bir küçə ilə də əbədiləşdirməmişik. 
Uzun müddət ”Molla Nəsrəddin” cəbhəsində Mirzə Cəlil ilə çiyin-
çiyinə çalışmış, jurnalın ikinci redaktoru kimi, düşmən gülləsi ilə 
həlak olduğu ana qədər xalqının mədəni inkişafına xidmət etmişdir.  
Qəmküsarın yeganə yadigarı, əsrimizin ikinci onilliyindən bu 
günə qədərki keşməkeşli həyatımızın şahidi Qəmər xanım 
Salamzadənin yaddaşında atası ilə bağlı acılı-şirinli zəngin xatirələr 
qalmışdır. Xatirələrin bir qismi onun bu günlərdə çap etdirdiyi ”Kiçik 
pəncərədən görünən dünya” kitabında toplanmışdır.  
Atası gözlərini əbədi yumanda Qəmər xanım 11-12 yaşlarında 
olub. Bu illər Qəmküsarın ədəbi-ictimai fəaliyyətinin ən qızğın illəri 
idi. Ona görə də Qəmər xanımın xatirələri Qəmküsarın ədəbi-ictimai 
fəaliyyətinin ən qaynar dövrü barədə bir çox məsələləri aydınlaşdır-
maq üçün etibarlı material verir.  
Hələ vaxtilə müasirləri Qəmküsarın şəxsi keyfiyyətləri, isteda-
dının mühüm cəhətləri barədə maraqlı məlumatlar vermişlər. Əb-
dürrəhim bəy Haqverdiyev yazırdı: ”Ə.Qəmküsar gözəl natiq, 
şirinzəban, dərin fikirli, geniş məlumat sahibi və insanı təəccübə 
gətirən hafizəli bir vücud idi” Əbdürrəhim bəyin müşahidə və qeyd 
etdiyi bu keyfiyyətlər xatirələrdə konkret fakt və detallarla öz əksini 
tapmışdır. Qəmər xanımın yazdıqlarından aydın olur ki, Qəmküsar bir 
çox şairlərin, o cümlədən Sədinin, Hafizin yaradıcılığını əzbər bilir-
miş. Böyük aktyorlar nəslinin yetişmədiyi, tək-tək parlaq ulduzların 
vərəmlədiyi bir dövrdə Qəmküsar kimi ziyalılar şairlik, jurnalistlik 
fəaliyyəti ilə yanaşı, ictimai eybəcərliklərin ifşası üçün bir aktyor kimi 
də qrimlənməli olurdular. Qəmküsar Şeyx Nəsrullah rolunu böyük 
məharət və ustalıqla yaradırmış. Hələ ”Ölülər”də baş rolda çıxış 
etməzdən çox-çox əvvəl ailədə, yaxın dostlar, yoldaşlar arasında 
Şeyxin ”Necə təam? Necə cücə-plov?” sözlərini ləzzətlə ifa edərmiş. 
Ərəb, fars dillərini mükəmməl bildiyindən Şeyx Nəsrullahın bir obraz 
kimi dolğunlaşmasında onun böyük rolu olub.  
Bu gün də əhəmiyyətini itirməmiş satirik şerləri, felyetonları 
ilə avamlığı, fanatizmi, ictimai zülm və ədalətsizliyi ifşa edən, 
dəfələrlə polis təqiblərinə, təhdidlərə məruz qalan Qəmküsarın 1904-
cü ildən mətbuata səpələnən ”Xadimi-millət”, ”Sevdayi”, ”Culfalı”, 
 392
”Simurğ”, ”Cüvəllağı”, ”Otaylı”, ”Sarsaqqulu bəy”, ”Qəmküsar” 
imzaları onun fəaliyyət genişliyini göstərməklə yanaşı, gizli imzalarını 
da dəqiqləşdirməyə, Qəmküsarla bağlı tədqiq və araşdırmaları 
dərinləşdirməyə imkan verir.  
Qəmər xanım atasının ”Molla Nəsrəddin” cəbhəsində 
cəsarətlə mübarizəsini, 1913-cü ildən jurnalın ikinci redaktoru və na-
şiri kimi necə böyük qüvvə ilə işlədiyini xatırlayır; qorxmaz jurnal-
istin az vaxtda iki dəfə həbs olunması, Metex qalasına salınması onu 
yolundan döndərə bilmir. Elə buna görə də Ə.Haqverdiyev 
Qəmküsarın ölümünə acı-acı təəssüflənərək çox sərrast demişdir: 
”Əliqulu Nəcəfzadəyə dəyən güllə ”Molla Nəsrəddin” məcmuəsinin 
ürəyinə dəydi.” 
Qəmküsar 14 yaşında ikən Təbrizdə yazdığı ”Qurtarmadımı 
bu ağlamağın axırı, yarəb?” şerindən başlayaraq, axır nəfəsinə qədər 
zəhmətkeş insanların mənafeyini müdafiə etmiş, tərkibində yoxsul, 
kasıb nümayəndələri olmayan dövlət kabinəsini pisləmişdir:  
 
 Bu qədər ifadələnmə, sənə yoxdu bab, varlı,  
 Füqəranı, bəsdir, az soy, elə ictinab, varlı.  
Və ya:  
 Heç görübsünüzmü ki, olsun kəlləyə qurtdan çoban? 
 Bir nəfər xalis rəiyyət kabinədə yoxdur, inan.  
 
Xatirələrdən duyulur ki, vaxtilə Qəmküsara atılan qəfil 
güllədə də erməni barmağı olub. Qəmər xanım öz yaddaşını 
vərəqləyərək, Qəmküsarın Culfada, Naxçıvan və Tiflisdə yaşadığı 
illərin ab-havası, bu ailənin dostları və tanışları - Azərbaycan zi-
yalılarının böyük bir nəsli ilə bizi tanış edir. Vurğunu olduğu və 
zəhmətini yarı böldüyü Mirzə Cəlil, gur və qıvrım saçlarına görə 
ailədə ”Britaniya şiri” adlandırdıqları Əbdürrəhim bəy, Ağa Zeynal 
Məmmədov Gəncəvi (Londonda yaşayan prof.Turxan Gəncəlinin 
atası), Ömər Faiq, Eynalı bəy, Nəriman, Üzeyir, Cavid, Əli Səbri, 
Bəhruz və başqaları - dövrün tanınmış şair, jurnalist, bəstəkar və 
rəssamları bu ailənin yaxın dostlarıdır. Bunların hər biri haqqında 
Qəmər xanım təqribən aşağıdakı şəkildə maraqlı məlumat vermişdir: 
”O illər atam Ömər Faiq ilə çox yaxın idi: demək olar ki, hər axşam 
stolun üstünə buğlana-buğlana qoyulan samovarın ətrafında Faiq 
əfəndinin xüsusi yeri vardı...” 
Biz bu kitabda mollanəsrəddinçilərin bir sıra satirik 
obrazlarının prototipləri ilə də tanış oluruq. Bunlar gələcək tədqiq və 
 393
araşdırmalar üçün çox faydalıdır. Məsələn, Qəmər xanım göstərir ki, 
Sabirin:  
Görürsənmi bizim Hacı Pirini,  
Paylamayır ətin üçdən birini.  
Qonşu sorur barmağının kirini,  
Hacı yeyir Xəlilullah eşqinə,  
Yatır, şişir, köpür, allah eşqinə - 
 
misraları ilə tənqid etdiyi Hacı Piri onun ana babası Hacı Piri Novru-
zovdur: ”Nənəm dedi: ”Bala! Sənin baban Hacı Piri olduqca əli bərk, 
xəsis adamdır, canından keçər, amma malından keçməz... Sabir də 
onun haqqında belə bir şeir yazmışdır.” 
Qəmküsarın qardaşı Rzaqulu Nəcəfovun ”Yeni fikir” 
qəzetinin redaktoru, Demokratik Respublikanın Tiflis konsulu kimi 
gördüyü işlər, zəngin ictimai-siyasi fəaliyyəti, xalqın gələcəyi uğrunda 
mübarizədə əməkdaşlıq etdiyi işıqlı insanlar - N.Nərimanov, B.Talıblı, 
Bülbül, İ.Əbilov, Ə.Şərif, S.Şuşinski və başqaları barədə də 
xatirələrdə maraqlı epizodlara rast gəlirik.  
Qəmər xanım Culfa, Naxçıvan, Tiflis həyatından sonra Bakı 
mühitinə düşür. Ali Pedaqoji İnstitutun qadınlar şöbəsinə daxil olur, 
dövrün ziyalıları ilə ictimai-mədəni ünsiyyətini daha da genişləndirir. 
Cavid əfəndi, A.Musaxanlı, N.Hikmət, R.Təhmasib, xüsusən 
C.Cabbarlı ilə görüşləri, Moskva həyatı, DKT-də (Dövlət Kinomato-
qrafiya Texnikumunda) oxuduğu illərdə müxtəlif sahələrlə məşğul 
olan azərbaycanlı tələbələr - Səməd Mərdanov, Şüa Şeyxov, Həbib 
İsmayılov, Soltan Dadaşov, Əli Nazim və başqaları barədə qeydləri o 
illərin canlı salnaməsidir. O,Stanislavski, Eyzenşteyn, Meyerxold kimi 
ustadların sənət məktəbini keçir, görkəmli aktyor və rejissorların 
yaradıcılığı ilə tanış olur, vətənə qayıdaraq, ilk azərbaycanlı kino-
rejissor qadın kimi işə başlayır, bir sıra filmlərin çəkilişində fəal işti-
rak edir, kino tərcüməçisi, ssenarist kimi Azərbaycan kinosunun 
təşəkkül və inkişafına kömək göstərir.  
Bu maraqlı kitabda xalq rəssamı, gözəl sənətkarımız Salam 
Salamzadə ilə bağlı epizodlar az olsa da, daim bu nəcib insanın Qəmər 
xanım Qəmküsar yadigarı üzərində qayğısı hiss olunur. Salam 
müəllimin əlvan tabloları Qəmər xanımın işıqlı həyatını xatırladır. Bu 
ailə yüksək mədəni səviyyəsi ilə daim Azərbaycan ziyalılarının od al-
dığı ocaq olmuşdur. Ona görə də əsrimizin tək-tək görkəmli zi-
yalılarına rast gəlmək olar ki, Qəmər xanımın şirin həyat nağılında 
onun haqqında bir söz deyilməmiş olsun.  
 394
Kitab 1985-ci ildə tamamlansa da, mətbəələrdə yubadılaraq 
kiçik bir tirajla, nəhayət, keçən il çap üzü görmüşdür. Odur ki 
müəllifin ictimai-siyasi hadisələrə ənənəvi münasibəti irad tutul-
mamalıdır.  
 
İlk kinorejissor Azərbaycan qadınının 80 illik həyatında gör-
düklərinin bir qismini qələmə aldığı bu kitab keçmişimizi gələcək 
nəsillərə tanıtmaq, unudulmaz sənətkarımız Qəmküsarın və bir sıra 
Azərbaycan ziyalılarının, Qəmküsar yadigarı Qəmər xanımın həyat 
yolunu vərəqləmək üçün xeyirli bir istəyin dəyərli nəticəsi kimi 
qiymətlidir.  
 
1991 
 
 
 
 
 395
ƏL-USTAD  VƏ  NİZAMİ  DOSTLUĞU  VƏ  YA  İTİRƏNDƏN  
SONRA 
 
İndi bu sətirləri yazdığım zaman hədsiz təəssüf edirəm ki, mən 
Rüstəm müəllimlə şəxsən tanış olmamışam, onu Pedaqoji Universitetə 
dəvət etməmişəm, filoloq tələbələrimizi onun ədəbiyyat dünyası ilə 
tanış edə bilməmişəm. Gələrdi, danışardı, görərdilər ki, Nizami kim-
dir, Nizami dövrü ədəbiyyatının hüdudları nə qədərdir, Eldəgizlərin 
ədəbiyyata münasibəti necə olub, ”Munis-namə”  nədir, böyük 
okeanda üzmək necə olur... 
”Munis-namə” bir aləmdir, bir dünyadır, Nizami dünyasını 
öyrənmək üçün bir qapıdır.  
Doğrudur, bu əsər 1991-ci ildə çap olunub, lakin filoloji audi-
toriyada klassik ədəbiyyatdakı öz böyük rolunu hələ lazımınca göstərə 
bilməyib, gizli xəzinə, yatır kimi hərəkətsiz qalmaqdadır.  
”Munis-namə”nin meydana çıxmasında akademik Ziya Bün-
yadov və şərqşünas professor Rüstəm Əliyevin böyük rolu olmuşdur. 
Bu günlərdə təsadüfən əlimə keçən 582 səhifəlik bu böyük kitab Ziya 
müəllimin  elmi redaktorluğu ilə ”Yazıçı” nəşriyyatında buraxılmışdır. 
Hörmətli akademikin redaktor kimi kitabın əvvəlində verdiyi qısa, 
lakin maraqlı və məzmunlu qeydlərdən, Rüstəm Əliyevin ”Əbu-Bəkr 
ibn-Xosrov Əl-Ustadın ”Munis-namə”si” adlı müqəddiməsindən yal-
nız əsər və onun müəllifi haqqında deyil, ümumən XII əsr ədəbi, elmi 
və ictimai həyatı barədə yeni məlumat alırıq, bu qeydlər bizi XII əsr 
həyatı, o dövrün təfəkkür və düşüncəsi ilə daha çox yaxınlaşdırır.  
Əbu-Bəkr ibn Xosrov əl-Ustad kimdir? ”Munis-namə” nədən 
bəhs edir? Bu əsər necə əldə edilmişdir? Ad günü ərəfəsində böyük bir 
aləmin kəşfi təsiri bağışlayan bu əsərin meydana çıxmasında Rüstəm 
müəllimin xidməti nədən ibarətdir? 
Ziya Bünyadov və Rüstəm Əliyevin qeydlərində bütün bu su-
alların cavabı vardır. Lakin biz Rüstəm müəllimin böyük zəhməti 
önündə heyrətə gələrək ruhuna min-min rəhmət oxuyub, vətən tarix-
ini, vətənin qədim mədəniyyətini sevən və öyrənmək istəyən oxucuları 
unudulmaz alimin zəhmətli yaradıcılığının konkret bir təzahürü ilə bir 
daha tanış etmək istəyirik.  
Hər iki görkəmli alimin fikrincə, əl-Ustad azərbaycanlıdır, 
”Munis-namə” onun hələlik əldə edilmiş ilk əsəridir. Bu əsəri 
Azərbaycanda Sovet hakimiyyəti qurulması ərəfəsində - 1920-ci ilin 
aprelində Böyük Britaniyaya aparmış və ”1001 gecə” adı ilə London 
muzeyinə vermişlər. İngilis alimi Q.M.Meredit-Oun əsəri nəzərdən 
 396
keçirmiş, onun ”1001 gecə” ilə bilavasitə əlaqəsi olmadığını, ”Munis-
namə” adlı müstəqil əsər olduğunu öyrənmiş və 1974-cü ildə ”İran və 
islam” jurnalında əlyazmanın qısa təsvirini vermişdir. Z.İ.Bünyadovun 
səyi nəticəsində Britaniya muzeyindən əlyazmanın fotosurəti alınmış, 
R.Əliyev əlyazma üzərində böyük zəhmətlə işləyərək onu fars 
dilindən rus dilinə tərcümə etmiş, ilk dəfə çap üzü görən bu əsərə 
dəyərli müqəddimə və elmi şərhlər yazmışdır.  
Əbu-Bəkr ibn Xosrov əl-Ustad XII əsrin 40-cı illərində Gən-
cədə doğulmuş, yüksək mədrəsə təhsili almış, öz biliyi, savadı ilə 
yüksək şöhrət qazanmış, buna görə də Atabəylərin diqqətini cəlb et-
miş, saraya dəvət edilmiş, gənc Atabəy şahzadələrinin, xüsusən Əbu-
Bəkrin təlim və tərbiyəsi ilə məşğul olmuşdur. Əbu-Bəkr ibn-Xosrov 
əl-Ustad görkəmli yazıçı və şair kimi şöhrət qazanmış, Nizaminin ya-
xını və dostu olmuşdur. Rüstəm Əliyev əsərin tərcümə zəhmətinə qat-
laşmaqla kifayətlənməmiş, əl-Ustadın ədəbi-elmi fəaliyyətini imkan 
daxilində üzə çıxarmaqla yanaşı, Nizami - əl-Ustad əlaqələrini, bu 
əsasda Nizami sənətinin mənbə və köklərini, sirlərini aydınlaşdırmağa 
çalışmışdır. Buna ”Munis-namə” ilə yanaşı, Nizami əsərlərində bu 
əsərlə səsləşən cəhətlər və Nizaminin bir sıra qeyd və işarələri də im-
kan vermişdir.  
Əl-Ustad öz əsərinə bir neçə səhifəlik çox maraqlı bir müqəd-
dəmə yazmışdır. Buradan aydın olur ki, o, ”Mənsur və Mərcan”, 
”Sənəm və Əcəm”, ”Mehr və Müştəri”, ”Nakiza-yi kitab-i Alfiyya və 
Şalfiyya”, ”Rahət ər-Ruh”, ”Nüzhət əl-Məclis” kimi altı böyük əsərin 
müəllifi olmuş, bunların bir qismi nəsrlə, bir qismi nəzmlə yazılmış və 
Atabəylərə - Cahan Pəhləvana, Qızıl Arslana, Əbu-Bəkrə ithaf 
edilmişdir. Rüstəm Əliyev bu əsərlərin hər biri haqqında fikir 
söyləməyə çalışmış, əldə olmasalar da, onların məzmunu, quruluşu ba-
rədə təəssüratını qeyd etmişdir. XVI əsr Azərbaycan şairi Əssar 
Təbrizinin ”Mehr və Müştəri” əsərinin süjetinə uyğun bir şəkildə bu 
mövzunun ilk dəfə əl-Ustad tərəfindən qələmə alındığı barədə fikir də 
maraqlıdır. Rüstəm Əliyev əl-Ustadın öz qeydlərinə əsasən, ”Nüzhət 
əl-Məclis”in qızlar və oğlanlar arasında elmi müzakirə, mübahisə 
şəklində yazıldığını və bir çox cəhətdən, xüsusən nəsrlə yazılmasına 
görə əl-Ustadın sələfi Əsədi Tusinin eyni quruluşlu əsərindən 
fərqləndiyini də göstərir ki, bunlar ədəbiyyat tariximizlə bağlı bir sıra 
sirlərin açılmasına kömək edir.  
Rüstəm müəllim bu əsəri elmi ictimaiyyətin istifadəsinə 
verməklə Azərbaycan ədəbiyyatşünaslıq elminin qədim səviyyəsi 
barədə görüş dairəmizi əsr-əsr dərinləşdirmişdir. Biz elə bilirik ki, hər 
 397
şeyi biz bilirik, hər şeyi bizim müasirlərimiz kəşf etmişlər. Bu 
cəhətdən ”Munis-namə”nin qısa müqəddiməsi böyük bir 
ədəbiyyatşünaslıq kitabına bərabərdir. Nəzm və nəsr haqqında, bədii 
əsərin quruluşu və məzmunu barədə burada bizim qalın kitablardan 
çox-çox dərin və sərrast məlumat verilmişdir.  
Ustadın söz və söz sənəti barədə fikirləri Nizami Gəncəvinin 
fikirləri ilə üst-üstə düşür. Ədib göstərir ki, istər şeir olsun, istər nəsr, 
dərin məzmunu, zərif üslubu ilə əbədiyyət qazana bilər. 
Peyğəmbərdən misal gətirərək göstərir ki, böyük allahın səltənəti 
altında böyük xəzinələr gizlənmişdir və onların açarı şairlərin dilinin 
altındadır; ”şairlər insan nəslinin keçilməz şöhrətidir”; ”Dil bir sözün 
köməyi ilə möcüzə yarada bilər” və s. Və beləliklə, sözün hökmranlığı 
qədər sabit və uzunömürlü hökmranlıq yoxdur. Poeziyada əbədiyyət 
qərarlaşmışdır. Bu cəhətləri nəzərə alan və belə bir poeziya 
nəzəriyyəsi ilə silahlanan müəllif elə bir əsər yaratmış olduğunu qeyd 
edir ki, itib-batsa, bir vərəqi qalsa da, oxunsun.  
Müəllif əsəri nəsrlə yazmış və nə üçün nəsrlə yazdığını ətraflı 
əsaslandırmışdır. Əsəri Atabəy Əbu-Bəkrə həsr etmişdir. Əsər qafiyəli 
nəsrin ilk nümunəsi olmaqla yanaşı, Ustad onu sələf və müasirlərinin 
poeziya nümunələrindən qiymətli incilərlə bəzəmişdir. Buna görə də  
müəllif bu əsərdə ağıllı oxucunun hər şeyi tapacağına əmindir: o 
(”Munis-namə”), bol meyvəli bağ kimdir, nadir incilərlə dolu dəniz 
kimidir.  
Bu əsər təkcə Azərbaycanda deyil, bütün Yaxın Şərq 
ölkələrinin farsdilli ədəbiyyatında qafiyəli nəsrin əsasını qoymuşdur. 
Kitab realist və misilsiz, əfsanəvi povestlərin, novellaların, nağılların, 
aforizmlərin, hikmətli sözlərin toplusundan ibarətdir.  
17 fəsildən ibarət olan ”Munis-namə”nin, Rüstəm Əliyevin 
fikrincə, V, VII və XVII fəsilləri daha yüksək bədii qiymətə malikdir. 
Əsasən səliqə ilə qorunmuş ”Munis-namə”nin əlyazmasında III və IV 
fəsillər itdiyi üçün bu yeganə çapda həmin fəsillər haqqında məlumat 
almaq olmur. Fəsillər həcm etibarilə fərqlidir. Şübhəsiz, bu cəhət 
fəsillərin mövzusundan asılıdır. Nümunə üçün deyə bilərik ki, bir 
səhifəlik birinci fəsildən fərqli olaraq, XVII fəsil 500 səhifəyə 
qədərdir və 31 hekayədən ibarət olub əsərin bel sütununu təşkil edir.  
”Munis-namə”də nələr yoxdur! Ustadın qeyd etdiyi kimi, bu 
kitabdan oxucu hər şey - yüksəliş və enmə, təşəkkür və şikayət, 
mərhəmət və genişürəklilik, mərdlik və rəşadət, zarafat və lətifə, 
hikmət və rahatlıqdan zövq alma, etibar və vəzifəyə sədaqət, 
mərhəmət və ədalət, təsdiq və inkar, ədalət mühakiməsi və qanun-
 398
suzluq, zəhmət və istirahət, hərb və sülh, sehrbazlıq və fərasət, 
təcrübəlilik və qocaların müdrikliyi, kasıbların dilənçi vəziyyəti və 
varlıların varı, qayğı və qadağa, bayram və matəm, müxtəlif təbəqə 
nümayəndələrinin böyüklüyü və alçaqlığı, ağalıq və köləlik və s. 
barədə ibrətamiz məlumat ala bilər. Müəllif öz əsərinin ideya-bədii 
dəyərini yüksək şəkildə xülasə etmişdir.  
Əbu-Bəkr ibn Xosrov əl-Ustad dünya və şəriət elmlərinə bələd 
olan, bilikli və təcrübəli bir alim, yazıçı, şair kimi tanınmışdır. Tər-
cüməçi və tədqiqatçının fikrincə, ”Ustad” ləqəbini də buna görə qa-
zanmışdır. ”Munis-namə”dəki bir çox hadisə və fikirlər, Rüstəm 
müəllimin qeyd etdiyi kimi, sözbəsöz Nizaminin fikirləri ilə üst-üstə 
düşür. Məsələn, XVII fəsildə ”Öz vəzirini adamyeyən itlərə atan pad-
şah haqqında” adlı hekayə son nəticə etibarilə Nizaminin:  
 
İt sənə dost olar bir sümük atsan,  
Namərd qədir bilməz qurban da olsan - 
 
sözləri ilə məzmunca tam eynidir. Nizami ilə Ustadın həm bədii-es-
tetik fikir, həm həyat hadisələrinə münasibət, həm əsərlərinin məzmun 
yaxınlığı barədə əsaslı fikir söyləyən R. Əliyev mülahizələrini 
ümumiləşdirərək yazır: ”Nizaminin və Ustad əbu-Bəkrin etik, estetik 
və sosial-siyasi baxışlarının ümumiliyi, onların povestlərinin söz ma-
terialının qeyri-adi yaxınlığı, ümumi vətən - Gəncə, nəhayət, öz 
əsərlərini bu və ya digər Atabəyə - Məhəmməd Cahan Pəhləvana, 
Qızıl Arslana, Əbu-Bəkr Nüsrət əd-Dinə həsr etmələri - bütün bunlar 
sübut edir ki, onlar yaşıd olmaqla bərabər, bir-birini yaxşı tanımışlar, 
şübhəsiz, birlikdə ədəbiyyat və poeziya məsələlərini müzakirə 
etmişlər, bir-birinin əsərlərini oxumuşlar, oxuduqları barədə öz 
fikirlərini söyləmişlər.”  
Bu qiymətli əsərin ilk tərcüməçi və naşiri kitaba çox diqqətlə 
yanaşmış, əlyazmanın haşiyələrindən birində ”Əbu-Bəkr Qəzənfərin 
”Munis-namə”si” sözlərini müşahidə etmiş və kitab müəllifinin əsl 
adının ”Qəzənfər” olduğunu müəyyənləşdirmişdir.  
Nizami Gəncəvi ”Xosrov və Şirin”in ”Kitab üçün üzr” 
bölməsində yazır:  
 
Bir allah bəndəsi dostum var idi,  
Xeyli mehribandı, vəfadar idi.  
Şir kimi arxaydı mənə hər zaman,  
Düşmənə qılıncdı, mənəsə qalxan.  
 399
Aləmdə biliklə qazanmışdı ad,  
Onunla yaşardı dünyada dilşad.  
 
Nizami göstərir ki, bir gün həmin vəfalı dostu qəzəbli və pört-
müş halda onun qapısını döyərək onu ”boş-boş hekayələr” yazmaqda, 
istedadına layiq mövzularla məşğul olmamaqda təqsirləndirir. Nizami 
”Xosrov və Şirin”dən parçalar oxuduqdan sonra dostu sakitləşir:  
Şirin dastanını eşidən kimi,  
Şirin olduğundan uddum dilimi -  
 
deyir. Bu parçada Rüstəm müəllimin Nizami və Ustad Əbu-Bəkr mü-
nasibətləri barədə dedikləri bir daha təsdiq olunur. Rüstəm müəllimin 
fikrincə, Nizaminin bu ”mehriban və vəfalı, aləmdə biliklə ad qazan-
mış dostu Əbu-Bəkr ibn-Xosrov əl-Ustad Qəzənfərdir və böyük şair 
”Şir kimi arxaydı mənə hər zaman” deyərkən də öz dostunun adına 
işarə etmişdir (Qəzənfər - şir deməkdir).  
 
 
Öz böyük xidmətləri ilə özü bir möcüzə olan akademik Ziya 
Bünyadov: ”Rüstəm bir möcüzə idi”, - deyir. Həqiqətən, Rüstəm mö-
cüzə imiş. Amma yenə həmişə olduğu kimi, itirəndən sonra axtarırıq...  
 
01. 01. 95 
 
 
 400
ƏDƏBİYYAT TARİXİMİZƏ YENİ BAXIŞ 
 
”Azərbaycan müəllimi” qəzeti bu ilin 9 iyulundan başlayaraq 
orta ümumtəhsil məktəblərinin V-XI sinifləri üçün yeni ədəbiyyat 
proqramını çap edib müəllimlərin istifadəsinə vermişdir.  
Bu proqram 1994-cü il proqramından xeyli fərqlənir. Burada 
şifahi və yazılı ədəbiyyatın nisbəti, ədəbi şəxsiyyətlərə münasibət əv-
vəlki proqramla müqayisədə nisbətən obyektivdir. Proqram 
təkmilləşdirilməklə orta ümumtəhsil məktəblərinə xidmət edə bilər. 
Heç şübhəsiz, əsas məsələ proqramın verdiyi imkan və istiqamət 
əsasında yeni kamil dərsliklərin hazırlanmasıdır.  
Əsasən məqbul hesab etdiyimiz bu proqramla bağlı bəzi 
mülahizələrimizi söyləmək istərdik.  
”İzahat vərəqəsi”ndə proqramın məqsəd və vəzifələrinin izahı 
indiki dövrün özü kimi qarışıq və anlaşılmazdır. Burada deyilir: ”Müs-
təqil Azərbaycan Respublikasının məktəbində ədəbiyyat fənninin 
məqsəd və vəzifələri müəyyənləşdirilərkən milli ədəbiyyatımız, 
mədəniyyətimiz, ənənələrimiz əsas götürülməlidir.” Buradan nə fikir 
hasil olur? Sonra daha ”konkret” vəzifələr qoyulur: ”ədəbi-mədəni irsi 
mənimsəmək, başa düşüb qiymətləndirmək, milli psixologiya əsasında 
tərbiyə almaq, xalq işinə, vətənə sədaqət ruhunda formalaşmaq.” 
Ədəbi-mədəni irsi başa düşüb qiymətləndirmək, mənimsəmək hansı 
prinsiplərə əsaslanmalıdır? Milli psixologiya çox vaxt dartıb-
dağıtmağa meyillidir - bu əsasda ədəbiyyat tədrisinin nə faydası ola 
bilər? ”Ədəbiyyat xalqın keçmişini, mübarizəsini, adət-ənənəsini 
öyrənmək üçün mötəbər mənbədir, etibarlı qaynaqdır.” Əslində, bütün 
bunlar üçün tarix fənni daha etibarlı qaynaqdır. Yenə ”mühüm” 
vəzifələr var: ”əxlaqın kamilləşməsi sənət əsərləri ilə ünsiyyətdən çox 
asılıdır.” Bu fikirlər doğrudur, amma hansı əxlaqdan danışılır? İndiki 
dövrün əxlaq prinsipləri nədən ibarətdir? Şagird bir qarın çörəyə möh-
tacdır, yüz cür vəziyyətdən çıxır ki, bir tikə çörək əldə etsin. Ədə-
biyyat ona nə cür təsir edə bilər? Gərək cəmiyyətin ciddi yaşayış 
qanunları ola, insan oğurluqdan, quldurluqdan, əyri yollardan çəkinə, 
zəhmətlə, namusla yaşaya, onda təbii vətən sevgisi, öz keçmişinə 
maraq yarana, ədəbiyyat da bir köməkçi vasitə kimi onun tərbiyəsinə 
kömək edə. Əxlaq prinsipləri olmaya-olmaya, bədii ədəbiyyat hansı 
əxlaqi kamilləşməyə səbəb ola bilər? 
Proqramın izahat vərəqəsində yenə deyilir: ”Uzun illər, 
əsasən, ideologiyaya xidmət edən məktəbin və ümumiyyətlə, təhsil 
sisteminin işində əsaslı dəyişikliklərin aparılmasına əlverişli imkan 
 401
yaranmışdır.” Keçmiş ədəbiyyat müəyyən ideologiyaya xidmət edib. 
Buyurun, deyirsiniz, indi sizin ideologiyanız yoxdur. Bəs onda 
ədəbiyyat tədrisinin məqsədi nədir? İdeologiyası olmayan, bir arzu, 
istək, bir amal, məqsəd uğrunda yaşamayan cəmiyyət nədən ötrü 
yaşayır? Demək, biz işləmək, yemək, yatmaq üçün yaranmışıq və 
ədəbiyyatı da oxuyuruq ki, görək keçmişdə nələr olub. Onda bizim 
başqa canlı varlıqlardan nə fərqimiz oldu? Biz hara gedirik? 
Ədəbiyyat hansı mövqedə dayanmalıdır, kimin tərəfində durmalıdır, 
nəyi aşılamalıdır? İdeologiyasız da cəmiyyət olarmı? 
Mən bütün bu suallarla qarşılaşanda fikirləşirəm ki, ədəbiyyat 
tədrisinin məqsəd və vəzifələrinin başı kəsilib, ciddi əxlaqi prinsip-
lərdən, vahid milli ideologiyadan məhrum edilib və keçmiş inersiya ilə 
pərakəndə şəkildə ortaya sürülən bir şeydir və bu cür ədəbiyyat, bu cür 
tədris bütün keçmiş effektini, bütün tərbiyəedicilik rolunu itirmək-
dədir. Onun kodlaşdırılması, ali məktəbə imtahan verməli olan abi-
turiyentin yazı mədəniyyətinin yoxlanılmaması onun əhəmiyyətini 
heçə endirir. IX-XI siniflərin icbari deyil, könüllü olması da cəmiyyə-
tin illər boyu qazandıqlarını itirməsidir.  
Tərtibçilər tədris prosesində ədəbiyyatın incəsənətin digər 
növləri ilə müqayisə və fərqləndirilməsi məsələsini irəli sürmüşlər. 
Bu, yaxşı fikirdir. Amma şagirdlər incəsənətin digər növləri - 
rəssamlıq, memarlıq, heykəltəraşlıq, kino, teatr və s. barədə harada 
məlumat alırlar ki, onu bədii ədəbiyyatla müqayisə edələr? Və hələ bu 
da aydın deyil ki, bunların hamısı incəsənətin bərabərhüquqlu 
növləridirsə, nə üçün orta məktəbdə bədii ədəbiyyat və onun tarixi 
barədə bu qədər geniş məlumat verilir, amma incəsənətin digər növləri 
yada düşmür? Bəlkə ədəbiyyatın tarixi qədim olduğu üçün? Onda bəs 
rəssamlıq? Bəs memarlıq? Bəlkə bütün bu proseslərin bu cür getməsi 
ənənənin qırılmazlığı ilə bağlıdır?  
Siniflər üzrə proqramın quruluşu. V sinfin proqramı:   
1. Azərbaycan şifahi xalq ədəbiyyatı.  
2. Dünya şifahi xalq ədəbiyyatı.  
3. İslam dini ilə tanışlıq.  
4. Doğma vətənimiz.  
5. Ana məhəbbəti, ana dünyası.  
6. Hikmət xəzinəsi, insan taleyi.  
7. Qəhrəmanlıq lövhələri.  
8. Əməyin, zəhmətin qiyməti.  
9.Təbiətin gözəlliyi. Təbiətə qayğı.  
10. Dünya ədəbiyyatından seçmələr.  
 402
VI sinif də təqribən bu şəkildə qurulmuşdur. Bu cür bölgü ona 
görə düz deyil ki, vahid prinsipə əsaslanmır. Bölgü gah ədəbiyyatın 
növlərinə görə (şifahi və yazılı ədəbiyyat), gah mövzulara görə, bəzən 
də janrlar əsasında (VI sinifdə ”fantastika”) aparılmışdır. 1, 2, 3-cü 
bölmələri birləşdirmək olar. ”Dünya şifahi xalq ədəbiyyatından” 
bölməsində nağıllar və əfsanələr verilmişdir. Nağılları bizim nağıl-
lardan sonra, əfsanələri bizim əfsanələrin ardınca vermək olar. Ma-
terialların nisbətinə də baxmaq lazımdır: bizim iki nağılımız, dünya 
xalqlarından üç nağıl verilir, - əksinə olmalı idi. 3-cü bölmə bir bölmə 
kimi hər iki sinifdə (V və VI siniflərdə) artıqdır. Din ilə tanışlıq tarix 
fənninin işidir. Məhəmməd peyğəmbərin kəlamları verilməlidirsə, şi-
fahi xalq ədəbiyyatında ”Hikmətli sözlər” başlığı ayırıb, orada bir 
neçə misalla kifayətlənmək olar. Ədəbiyyat proqramı şəriət proqramı 
deyil 
Yenilik naminə ”nazlamalar” kimi terminlərə də ehtiyac 
yoxdur, bunlar ”oxşamalar”dır. Bir saatlıq ”Əfsanələr”də iki əfsanə, 
bir saatlıq ”Lətifələr”də yalnız bir lətifə vermək, ”Məlikməmməd” na-
ğılına, ”Basatın Təpəgözü öldürməsi” boyuna üç saat vaxt ayırmaq 
düz deyil (”Məlikməmməd”i uşaqlar 3-4 yaşlarından bilir, bir-iki saat 
təhlilinə vaxt ayırmaq kifayətdir).  
Proqrama daxil edilən nümunələr tanınmış, müəyyən xidməti 
olan yazıçı və şairlərin əsərlərindən olmalıdır. V-VI siniflərdə əsərləri 
verilən N.Babayev, Ü.Bünyadzadə, M.Məhzun, Səbahi kimdir, mən 
tanıya bilmədim. VI sinifdə əvvəl əruz, sonra heca vəzni öyrədilir, 
yerlərini dəyişmək lazımdır. ”Kitabi-Dədə Qorqud” nə qədər təkrar 
oluna bilər? V sinifdə ”Basatın Təpəgözü öldürməsi”, VI sinifdə 
Anarın ”Salur Qazan” povestindən parça, IX sinifdə ”Salur Qazanın 
evinin yağmalanması” boyu. Anarın gözəl hekayələri, povestləri var. 
Yazıçının ”Salur Qazan” povesti ilə ”Salur Qazanın evinin yağmalan-
ması” boyunda fərqli və ziddiyyətli cəhətlər var, şagirdi çaşdırmazmı? 
VI sinifdə Qasım bəy Zakirin ”Durnalar” şerinə nə ehtiyac var? Bu 
şeir III-IV sinif materialıdır. Başqa bir yaxşı şerini, məsələn, ”Gəlsin” 
qoşmasını öyrətmək olmazmı? 
Nə üçün 7-ci sinifdə Nəsimi yoxdur, amma M.V.Vidadi kimi 
şairlər var? Yunus Əmrə həm VI, həm də VII siniflərdə nəzərdə tutu-
lur, nə üçün? Bir sinifdə (VII sinif) dünya ədəbiyyatından bu qədər 
material verməyə (Firdovsi, Yunus Əmrə, Servantes, Hüqo, Puşkin) 
nə ehtiyac var? 
VIII sinifdə bir sıra yazıçılar haqqında oçerklər verilməsi 
nəzərdə tutulmuşdur. Burada da subyektiv münasibət aşkar 
 403
görünməkdədir. Proqramda M.Hadi, H.Cavid, Ə.Cavad, C.Cabbarlı, 
M.Şəhriyar, S.Vurğun, A.İldırım, M.Müşfiq haqqında ədəbi-bədii 
oçerkə ”ehtiyac” hiss olunub. Baxın, görün, bu tərkib kimlərdən 
ibarətdir? İndi neyləyək ki, zəmanənin ideologiyası ilə barışmayıb, 
nəticədə ya mühacirətə getməli olub, yaxud repressiyaya uğrayıb, 
yaxud da ana dilinin Mirzə Cəlil saflığını unudub, xalqın anlamadığı 
bir dildə yazıb-yaradıb? Məgər bunlar dahilik əlamətləridir? 
Azərbaycan ədəbiyyatının, Azərbaycan mədəniyyətinin ağır yükünü 
öz çiynində daşıyanlar bir tərəfdə qalır, repressiya qurbanları ön plana 
çəkilir. Keçmişdə də düz eləməyiblər, indi də düz eləmirlər. Onda o 
cür sol gedirdilər, indi də bu cür sol gedirlər. İndiki ondan da pisdir. 
Sənətkarın qiymətini, haqqını vermək lazımdır. Biz M.Hadinin də, 
Ə.Cavadın da, M.Müşfiqin də, A.İldırımın da xidmət səviyyəsini 
bilirik. Bunların heç biri Azərbaycan mədəniyyəti üçün N.Nərimanov, 
Ə.Haqverdiyev, Yusif Vəzir, S.Rəhimov, M.İbrahimov, R.Rza və 
başqalarının gördüyü işi görməyib. Heç olmasa, bir sıra yazıçıların 
yaradıcılıq nümunələri verilmişdir, bəs Ə.Əbülhəsən, İ.Hüseynov, 
B.Bayramov, M.Rahim, N.Xəzri nə üçün unudulub? 
IX-XI siniflərin ədəbiyyat tarixində xronologiya əsasən gözlə-
nilib. Lakin sistemsizlik də var. Azərbaycan şifahi xalq ədəbiyyatı, 
”Kitabi-Dədə Qorqud”, sonra XIII əsrə qədərki Azərbaycan ədəbiy-
yatının icmalı verilmişdir. Bunun ardınca türk xalqlarının dastanları - 
”Yaradılış”, ”Alp Ər Tonqa”, ”Oğuz Qağan”, ”Ergənəkon”, Orxon-
Yenisey kitabələri, M. Kaşğarinin ”Kitabi-divani-lüğət-it türk”, Xas 
Hacib Yusifin ”Kutadqu bilik” əsəri haqqında məlumat verilməsi (5 
saat) planlaşdırılmışdır.  
Qədim türk yazılı abidələri ədəbiyyat materialı deyil, türk 
xalqlarının tarixindən danışılarkən bu barədə mə’lumat verilməlidir. 
M.Kaşğarinin lüğəti haqqında VII sinifdə məlumat var, bəsdir. IX-XI 
siniflərdə ”Azərbaycan dili” dərsləri var, M.Kaşğari ora daxil ol-
malıdır. Qaldı ortaqlı dastanlar, onlara da o qədər geniş yer verməyin 
əhəmiyyəti yoxdur, bir-iki saatlıq məlumat kifayətdir. Həm də bu mə-
lumat XIII əsrə qədərki Azərbaycan ədəbiyyatının icmalından əvvələ 
keçirilməlidir. Çünki əlaqə qırılır: Q.Təbrizi, X.Təbrizi, M.Beyləqani, 
Məhsəti, Xaqani haqqında məlumat verib, N.Gəncəviyə keçmək lazım 
gəldiyi yerdə türk xalqlarının qədim ortaqlı dastanları girir araya.  
Bölmələrin məzmununda da qüsur var. ”Tomris” və ”Astiaq” 
əfsanələri vətənpərvərlik duyğuları ilə çox zəngin əfsanələrdir. Bunlar 
XIII əsrə qədərki ədəbiyyatda xüsusi nəzərə alınmalıdır. Ə.Xaqani 
kimi böyük şairə xüsusi yer verilməməsi də nöqsandır.  
 404
Milli ədəbi dilin təşəkkülü intibah dövründən - XVI əsrdən 
başlayır. Bu sahədə, Şah İsmayıl Xətai ilə yanaşı, aşıq ədəbiyyatını, el 
sənətini yeni ədəbi məktəb səviyyəsinə yüksəldən Qurbaninin xüsusi 
xidməti var. Qurbani də unudulub. ”XVI-XVIII əsrlərdə Azərbaycan 
ədəbiyyatı” icmalını ”Aşıqlar” və ”Koroğlu”dan sonraya keçirib, bu 
hissəni Qurbaninin yaradıcılığı ilə başlamaq lazımdır. İcmalda yalnız 
M.V.Vidadi qalmalı, M.P.Vaqif çıxarılmalıdır, çünki M.P.Vaqifə ay-
rıca yer verilmişdir. Dünya ədəbiyyatı hissəsində Firdovsi və Ə.Nəvai 
təkrar olunur - aşağı siniflərdə verilib.  
X sinfin materialları dövrləşdirilərkən mötərizədə ”1800-
1840”, ”1850-1870” və s. yazılmışdır, arada on il itir. Görünür, 
tərtibçilər ”50-70-ci illər” nəzərdə tutur, lakin o üslubda alınmır. Bu-
rada da bölgü subyektiv şəkildədir: Nəbati - 4 s.; S.Ə.Şirvani - 9 s., 
A.Bakıxanov, Ə. Haqverdiyev və b. yoxdur. Ə.Haqverdiyev yeni real-
ist nəsrin və dramaturgiyanın ən görkəmli nümayəndəsidir - yazıçıya 
xüsusi yer verilməlidir.  
XI sinfin materialları da düzgün seçilməyib. Mühacir 
ədəbiyyatına icmal kifayətdir. A.İldırım, M.Ə.Rəsulzadə üçün xüsusi 
saat ayırmağa heç bir ehtiyac yoxdur. M.S.Ordubadi, Ə.Əbülhəsən, 
M.İbrahimov, M.Rahim və b. görkəmli sənət ustaları niyə kənara qo-
yulub. M.İbrahimova bu soyuq münasibət haradan gəlir? M.İbrahi-
movun Azərbaycan mədəniyyəti sahəsində 60 ildə gördüyü işi kim 
görüb?  
Proqramda tənqid və ədəbiyyatşünaslığa bir qədər xəsis yer 
verilib. Burada çox qısa şəkildə M.Arif, M.Rəfili, C.Xəndan, 
C.Cəfərov və F.Qasımzadənin adı çəkilir. İcmallarda F.Sadıq, 
V.Səmədoğlu, M.Süleymanlı, R.Rövşən, V.Cəbrayılzadə və 
başqalarına yer verilir, lakin Kamran Məmmədov, Əkbər Ağayev, 
Pənah Xəlilov, Kamal Talıbzadə, Qulu Xəlilov, Bəkir Nəbiyev, Yaşar 
Qarayev və başqaları nəzərə alınmır. Ədəbiyyatın ağır yükünü 
çəkənlər ədəbiyyatşünas alimlər, tənqidçilərdir.  
 
Biz demirik ki, hamını və hər şeyi proqrama dolduraq. Deyirik 
ki, vahid prinsip və ölçü olmalıdır. Əgər bu, ədəbiyyat tarixidirsə, 
ədəbiyyatın tarixini yaradanlar obyektiv qiymətini almalıdır. Tərcümə 
məsələlərinə də yer verilməlidir. Hər şey dərslik müəlliflərindən 
asılıdır. Proqram yalnız yol göstərir, ədəbiyyatın tarixini dərslik 
müəllifi yazmalıdır. Bizdən əvvəlkilərin yazdığı dərsliklər təhsilə 50 
ildən artıq xidmət etdi. İndiki nəsil elə dərsliklər hazırlamalıdır ki, heç 
olmasa, bir neçə onilliyi yola sala bilsin. Proqram əhatəli, səlis və 
 405
müdrik olmalı, müəlliflərə düzgün yol göstərməlidir.  
 
05. 08. 96.  
 406
 
 
 
 
 
 
MÜSAHİBƏLƏR 
SÖHBƏTLƏR 
 
 
 
SƏKSƏN DOQQUZUN DOQQUZ SUALI VƏ DOQQUZ 
CAVABI* 
 
1.1989-cu il sizə nə verdi? Nəyə nail ola bilmədiniz? Sizcə, 
ətalət özünü nədə göstərdi? 
2. Yenidənqurma - sizin həyatınızda. 
3. Sənətinizə, ixtisasınıza münasibətiniz. Hər şeyi yenidən 
başlasaydınız, nəyi dəyişərdiniz? 
4. Ən uğurlu iliniz, ən uğurlu gününüz, ən uğurlu  addı-
mınız? 
5. Tələbə-müəllim münasibəti sizin ömrünüzdə. 
6. Respublikamızın bugünkü vəziyyətində özünüzü nədə 
borclu bilirsiniz? 
7. Gəncliyə münasibətiniz və gənclik - sizin ailənizdə. 
8. Zəif cəhətləriniz? Güclü olmağı nədə görürsünüz? 
9. Oxucularımıza yeni il arzunuz? 
 
1. Bir neçə məqalə, bir dərslik, bir neçə kitabın redaktəsini və 
filologiya fakültəsinin katibəsiz dekanlığını. Bunlar elə bir könül açan 
şey deyil. Nail olduğum şeylər yadıma gəlmir ki, nail olmadıqlarımı 
da biləm. Həyat məndən asılı olmayaraq davam edir. Ümumi axın mə-
ni hara itələsə, ora gedirəm. Heç o qədər özümün də özümdən xəbərim 
olmur. Məncə, ətalət özünü hər kəsin öz işinə məsuliyyətsiz 
                                                          
* Ìöñàùèáÿíè øàèðÿ Ôèðóçÿ Ìÿììÿäëè àïàðìûøäûð. 
 407
münasibətində göstərir və bu məsuliyyətsizlik bu gün də çox arxayın-
arxayın davam etməkdədir və hiss olunur ki, bir katastrof olmasa, hələ 
çox davam edəcək. Çünki bizim cəmiyyət elə qurulub ki, heç kəs iş və 
onun keyfiyyəti ilə maraqlanmır, ixtiyar sahiblərini hələ də dörd 
nüsxədən ibarət olan kağız və boş danışıq maraqlandırır. Görünür, 
hələ bu cəmiyyətə ulu babalarımızın milyon il əvvəl dediyi ”Nəsihətlə 
donuz darıdan çıxmaz” məsəlinin mənası çatmayıb. 
2.Mənim həyatımda yenidənqurmanın heç bir təsirini 
görmürəm. Mən xeyli bədii əsər oxumuşam və o əsərləri oxumaqla 
kifayətlənməyib onların yaxşı ideyaları ilə tərbiyələnmişəm. Odur ki 
daim öhdəmə düşən işi qəlbimin, duyğularımın bütün gücü ilə icra 
etməyə çalışmışam. 
Dərslərimə də bu cür hazırlaşmışam, ictimai işə də bu cür 
yanaşmışam. Bunun üçün şəxsən mənim şüurumda, beynimdə heç bir 
yenidənqurmaya ehtiyac olmamışdır. Əvvəlki ittifaq bir qədər sarsıldı, 
hava sındı və mən çox gec də olsa, müdafiə edə bildim. Lakin havanın 
belə sınmağı da o qədər faydalı deyil: bu hava yaxşını da, pisi də eyni 
dərəcədə təmin edir.  
3.Sənətim müəllimlik, ixtisasım dilçilikdir. Sənətimi sevirəm. 
Bəlkə də zövq aldığım yaxşı şeylər tək-tək uğurlu dərslərimdir. Sin-
taksis maraqlı sahədir və mən dilçiliyin bu sahəsindən ləzzət ala 
bilirəm. Amma bir də başqa vücudda dünyaya gəlsəm, bəlkə 
ədəbiyyatçı olardım. Aspirantlıq illərində də bunu istəyirdim, müm-
kün olmadı. 
4. Mən  ən ağır ildə, ən ağır gündə - 37-ci ildə, çərşənbə günü 
doğulmuşam. Ona görə də heç bir uğurlu günüm, ayım, ilim, addımım 
yadıma gəlmir. Az-çox camaata məlum olan və uğur sayıla bilən ad-
dımlarımı elə çətinliklə, elə əziyyətlə atmışam ki, onlar üçün sevin-
məyə halım qalmayıb, onlar mənim üçün adi günlərdən fərqlənməyib. 
Bütün uğurlarım yazılarımla bağlıdır ki, onların da hələ yaxşısını 
yazmamışam. 
Kaş müasirim olan insanın həqiqi obrazını əks etdirən yaxşı 
bir əsər yaza biləydim.  
5.Tələbələrimin arasında nüfuz və hörmət sahibi olmaq 
mənim üçün çox şeydən üstün olub. Çünki tələbələr bizim üçün həqiqi 
mənada xalqı təmsil edir, bizim ayağımız dəymədiyi rayonlardan 
gəlirlər. Doğrudur, onlar tədricən tələbəlik illərindən uzaqlaşdıqca 
ayrı-ayrı müəllim şəxsiyyəti barədə xatirələri də illər arxasında qalır, 
lakin yaxşı və pis şeylər onların yaddaşından silinmir və buna görə də 
mən tələbə rəyini çox üstün tuturam. Mühazirədə yox, seminarlarda 
 408
məyus olduğum vaxtlar olub. Hərdən saxta və şişirtmə qiymətlər ver-
diyimiz, oxuyanla oxumayanı fərqləndirməməklə ruhunu öldürdüyü-
müz tələbələrimiz dərsə hazır gəlməyəndə. Ali məktəb diplomu almaq 
üçün sənətini sevmədən instituta düşənləri hərəkətə gətirmək mümkün 
olmadıqda. Amma bütün bunlarla yanaşı, fərəhimiz, gəncliyimiz, 
qəlbimizin işığı işıqlı tələbələrimizlə bağlıdır. 
 6. Bu sualı necə başa düşmək? Yaranmış vəziyyətdə bizim 
günahımız nədən ibarətdir, yoxsa bu vəziyyətdə bizim borcumuz 
nədir? 
Bizim ən böyük ziyalılarımız, ən görkəmli dövlət 
xadimlərimiz yerliçilik, dostbazlıq və rüşvətxorluq bataqlığında elə 
batıblar ki, onları heç vaxt oradan çıxarıb birləşdirmək olmaz. XVI 
əsrdəki tayfalararası mübarizə indi gizli yolla ölkəni bəlkə də fəlakətə 
aparır. Bu prosesdə mənim əlimdən heç bir şey gəlmir. İmkanım olsa 
idi, vətəndaşlarımın qəlbində yüz yana kök atmış bu mənhus hissi 
dartıb köklü-köməcli çıxarar və qüvvələri bu xalqın gələcəyi yolunda 
birləşdirərdim. Hamı hakim ola bilməz - bir nəfər olar və hamı ona 
kömək etməli, onun başına toplanıb onu düzgün 
istiqamətləndirməlidir. Amma o da adam olmalıdır. İnsan millət yol-
unda, ana torpaq yolunda öz nəfsini cilovlamağı bacarmalıdır.  
İndiki dövrün ən pis cəhəti öz işinə son dərəcə məsuliyyətsiz 
olan, dövlətdən bir tüfeyli kimi, havayı pul alanların daha çox çığır-
bağır salmasıdır. Mən Sovet dövlətinin bu cəhətindən narazıyam. Heç 
bir kapitalist onun tapşırdığı iş barədə düşünməyən şəxsə havayı pul 
verməz. Amma bu hal bizdə baş alıb gedir və elə bil, hər bir müəssisə 
(o cümlədən bizim institut) bir sağmal inəkdir, amma ona bir çəngə ot 
da toplamaq lazım deyil, kimə neçə vedrə tapşırılıbsa, o qədər sağ-
malıdır. 
Dövlət güclü olmalıdır. Ağ ilə qaranı seçməlidir. İşləyənlə 
işləməyəni fərqləndirməlidir. İndiki halda bizi müəyyən bir xoşbəxt 
gələcəyin gözlədiyini güman etmək çətindir. Görünür, Sokrat 
həqiqətən böyük adam olub. O heç bir dövlət quruluşunu nəzərə alma-
dan insanın daxilindən gələn səsi - vicdan səsini əsas götürüb. Çox 
təəssüf ki, bu səs artıq adamların çoxunda yoxa çıxıb. Dövlət və din 
qorxusu, allah qorxusu da yoxdur. Ona görə də vəziyyət çox çətindir... 
7. Gəncliyə münasibətim necə ola bilər ki? İki oğlum var. 
Mən daim onların sağlam böyüməsini, yüksəlişini arzulamışam. Evdə 
də, çöldə də daim onları gələcəkdə öz zəhməti ilə dolana biləcək şəkil-
də böyütmək istəyi ilə dindirmişəm. Gəncliyin əsas qüsurları 
valideynlərindən və bizdən gəlir. Valideynləri onları düzgün 
 409
istiqamətləndirmir, zorla, pul gücünə bu və ya digər bir instituta sırı-
maq istəyir və buna nail olurlar. Bu prosesin içərisində olan gənc elə 
buradan pozulur. Bəlkə də orta məktəbdən bu prosesə hazırlanır. Çox 
az gənc bacardığı yerə gedir. Ali məktəbin buraxdığı kadrların yarar-
sız bünövrəsi buradan qoyulur. 60-cı illərdən bu proses gücləndi və 
həddini aşdı. Ali məktəb və ali məktəb müəlliminin nüfuzu da bu 
vaxtdan düşdü. Mən aspirantlıq dövründə daha çox fəxr edirdim, 
nəinki ali məktəb professoru olduğum indiki dövrdə. Arzu edərdim ki, 
gənclik özü öz yerini tapsın - minnətsiz, rüşvətsiz. 
8.Zəif cəhətlərim? Əslində, mən heç özümdə güclü cəhət hiss 
eləmirəm. Ən zəif cəhətim haqsızlığı gördükdə əsəbiləşməyim və ri-
yakarlıq donuna bürünən bəzi adamlardan fərqli olaraq, özümü ələ ala 
bilməməyimdir. Düzünü deyim ki, ha çalışıram, bu ”qabiliyyəti” 
özümdə tərbiyə edə bilmirəm. 
Güclü olmaq üçün mənəvi sağlamlıq və öz işinə sağlam mü-
nasibət lazımdır. Hiylə və riya yolu ilə qazanılan şöhrət və həmin 
”şöhrətin” sahibi göyə də qalxsa, gec-tez məhv olmalıdır. Cəmiyyət, 
insan nəsli yalnız təmiz hissləri, saflığı yaşadır.  
9. Budur, yeni il gəlir. Amma yeni ili ürək açıqlığı ilə qarşıla-
maq üçün əlverişli ictimai mühit yoxdur. İki ildir ki, streslər içərisində 
yaşayırıq. 70 ildə qazandıqlarımızın çoxunu itiririk. İnsanlar arasında, 
millətlər arasında münasibətlər pozuldu. Günlərimiz narahat və 
həyəcanlı keçir. Ən pisi də budur ki, sonra nə olacaq, bilmirik. Bir ne-
çə azğın ifratçı bütün ölkənin altını üstünə çevirib. Belələrini dam-
lamaq, güllələmək əvəzinə, deputat seçirlər. Bəlkə təbiət özü haqqı 
nahaqdan ayıra, zalımın atasını yandıra. Təbiətin öz zəlzələləri var, 
insan ağıllanmadıqda öz üsulu ilə insanları ağıllandırmağı bacarır. Gö-
rək... Mən istərdim ki, bizim həyatımız təbii axarına düşsün. Sakitlik 
və dinclik yaransın. Həyəcansız və talonsuz günlər başlasın. Hər kəs 
şirin-şirin öz işi ilə məşğul olsun. Güman edirəm ki, bütün oxucular 
bu istəklə yaşayır.  
 
10.12.89. 
 
 
 
 410
FƏALİYYƏTİMİZİN ƏSASI: ANA DİLİ STATUSUNU 
YÜKSƏLDƏK 
 
Azərbaycan KP MK-nın Azərbaycan dilinin dövlət dili kimi 
geniş təbliği və tədqiqinə sosial-mədəni, siyasi əsas verən qərarı ilə 
bağlı xalq təhsili müəssisələrindədə tədbirlər həyata keçirilir: Azər-
baycan dili dərnəkləri, qrupları yaradılır, dilçi alimlərlə əməkdaşlıq 
təmin olunur... V.İ.Lenin adına APİ-nin filologiya fakültəsində 
keçirilmiş müşavirədə qərarla bağlı qarşıda duran vəzifələr geniş 
müzakirə edilmişdir. Tədbirdə Azərbaycan dili və ədəbiyyat müəllimi 
ixtisasına yiyələnməkdə olan gələcək kadrların keyfiyyətlə hazırlan-
ması, dəsrlik və proqramların vəziyyəti, dil konfransları və elmi 
seminarların təşkili və s. kimi məsələlərə geniş yer verilmiş, qərarla 
əlaqədar kompleks proqram qəbul edilmişdir. 
Əməkdaşımız*  müşavirədən sonra fakültənin dekanı, 
filologiya elmləri doktoru, professor Qəzənfər Kazımovla görüşüb 
söhbət etmişdir.  
- Qəzənfər müəllim, Azərbaycan dilinin dövlət dili kimi 
statusunu yüksəltmək üçün çox işlər görülməlidir. Əvvəlki illərdə 
yol verilmiş səhvlər tezliklə, həm də təmkin və ağılla aradan 
qaldırılmalıdır. Dil problemlərinin həlli Azərbaycan tarixinin 
problemləri ilə əlaqəli həll olunmalıdır.  ”Türkdilli xalq bu yurda 
gəlmədir”- deyən alimlər var, elmi vicdanını itirən millətçilər az 
deyil. Bunlar azmış kimi, sapı özündən olan baltalar da az ziyan 
vurmur... 
- Tarixçilər və arxeoloji qazıntılar sübut edir ki, Cənubi və 
Şimali Azərbaycan torpaqları dünyanın ən qədim insan 
məskənlərindən olub. Xəritələrdə xüsusi rənglə göstərilən ibtidai in-
sanın ilkin yayılma arealı Azərbaycanı da əhatə edir. Dünyada 
dördüncü olan Azıx tapıntıları SSRİ-də ilk insan məskəninin bizim 
yurdumuzda olduğunu sübut etdi. Babalarımız on min il əvvəldən ba-
şlayaraq Qobustan qaya rəsmlərini yaratmışlar. Qobustan qayıqlarının 
Şumer qayıqları ilə eynilik təşkil etdiyini göstərən tarixçilər çoxdur... 
Bunlar bir daha yəqinlik yaradır ki, azərbaycanlılar, bir sıra 
üzdəniraq tarixçilərin iddia etdiyi kimi, gəlmələrdən ibarət deyil, bu 
yerlərin köklü sakinləridir. Gedənlər də olub, gedənlərdən qayıdanlar 
və yeni gələnlər də olub; lakin onların hamısı aborigenlərə xidmət 
edib, aborigenləri ətə-qana doldurub, mədəni, ictimai-siyasi cəhətdən 
                                                          
* «Ýÿíú ìöÿëëèìè» ãÿçåòè ÿìÿêäàøûíûí àïàðäûüû ìöñàùèáÿ. 
 411
yerli əhaliyə xidmət edib, onu zənginləşdirib. Tarixçilərimiz, 
dilçilərimiz eradan min il, iki min il əvvəl Azərbaycan ərazisində nə 
qədər türkdilli tayfaların yaşadığını aşkara çıxarmışlar. Türk mənşəli 
saysız-hesabsız xüsusi adlar da həmin minilliklərin yadigarıdır. Tapı-
lan bu cür faktlarla, məntiqlə və necə deyərlər, iynə ilə gor qazmaqla 
tariximizi, dilimizi min illərlə irəli aparmaq mümkündür, lakin özü-
müzdən, içərilərimizdən saysız etirazlar eşidirik.  
Doğrudur, Nizami bu dildə yazmayıb və ya onun bu dildə 
yazısı bizə çatmayıb, lakin ondan yüz il əvvəl Kaşğari yazıb, neçə yüz 
il əvvəl Dədə Qorqud boy boylayıb. Bu dildə bəşər mədəniyyətini zən-
ginləşdirən Nəsimi, Füzuli... divanları var.  
Lakin bütün bunlarla bərabər, ölkəmizdə olan xüsusi bir 
təbəqə daim yad dillərə söykənib, başqa dildə yazıb-pozmağı, danış-
mağı ”böyüklük” bilib. Yalnız ortada Şah İsmayıl təfəkkürü müstəsna 
işıq saçır ki, onun da xələfləri böyük babalarına naxələf çıxdılar.  
İndi bizim qorxumuz yalnız bu təbəqədəndir, bu xətdəndir. Bu 
xəttin davamçıları olan nazirlər və onların dəftərxanaları rəsmi 
dəftərxana üslubunun inkişafına bir əngəldir. Bir çox ziyalılarımız da 
onların dəyirmanına su tökürlər. Sənət adamlarının bir çoxu ana dilini 
bilmədikləri üçün böyük əziyyət çəkir, xalqı, xalq dilinin əhəmiyyətini 
indi-indi dərk etməyə başlayırlar.  
Min illər boyu, Şah İsmayıl istisna olmaqla, dilə dövlət 
nəzarəti olmayıb. Sovet dövründə bu sahəyə ayıq nəzərlə müdaxilə 
edildi. Azərbaycan SSR Konstitusiyasında ana dilinə dövlət dili 
statusu verildi. Lakin hələ neçə il əvvəl böyük dilçimiz Ə.Dəmirçizadə 
təəssüflə gileylənirdi ki, biz bu hüquqdan lazımınca istifadə edə bil-
mirik. 
- Mərkəzi Komitənin bu qərarı hüququn reallaşması üçün 
imkanlar açır. 
- Bəli, elədir. Xalq yaşayır və nazirlərin, bir sıra ziyasız zi-
yalıların üzərindən keçərək öz dilini yaşadır. Suveren respublikanın 
əhalisi dilin dövlət idarələrindəki mövqeyindən, makinası, katibəsi və 
bütün yazışmaları rus dilində olan idarələrin mövqeyindən narahatdır. 
Bu, özlüyündə dilin gələcəyi üçün mühüm bir əngəl kimi, bizi 
idarəçilik terminlərindən məhrum edir və indiki aşkarlıq şəraitində öz 
sorğusuna ana dilində cavab ala bilməyən geniş kütlənin narazılığına 
səbəb olur. Biz Sovet dövründə dəftərxana dilinin fars quruluşunu rus 
quruluşu ilə əvəz etmişik. İndi rus dilinə - millətlərarası anlaşma 
vasitəsi kimi - hörmətimizi saxlamaqla yanaşı, dilimizin bu qatını da 
milliləşdirmək istəyirik. Bu, həqiqi milli inkişaf olardı. Bu, xalqın 
 412
özünüdərkinin ən kamil nümunəsi kimi qiymətləndirilə bilərdi.  
- Qərarla bağlı filologiya fakültəsində görüləcək işlər 
çoxdur və təbii ki, birinci dərəcəli məsələ tədrisin keyfiyyəti 
məsələsidir.  
- Qərarda deyilir: ”Respublikanın... ümumtəhsil, texniki peşə, 
orta ixtisas və ali məktəblərində Azərbaycan dilinin öyrənilməsi və 
tədrisi kökündən yaxşılaşdırılsın, təlimin mütərəqqi üsulları tədris pro-
sesinə daha fəal tətbiq edilsin. Azərbaycan dilinə aid yeni proqram və 
dərsliklərin hazırlanıb ardıcıl tətbiq olunması mühüm vəzifə sayılsın.” 
Göründüyü kimi, burada bir-biri ilə əlaqəli iki məsələ vardır: 
tədrisin kökündən yaxşılaşdırılması; yeni proqram və dərsliklər hazır-
lanıb tətbiq edilməsi. 
Bunların hər ikisi bizim ən vacib nöqtələrimizdir. Həqiqətən, 
fakültənin bütün sistemini yenidən qurmaq lazımdır. 
Biz tələbələrimizə hər şey öyrətməyə çalışırıq, antik 
fəlsəfədən yaş fiziologiyasına qədər hər şeyi. Lakin elə öyrədirik ki, 
nəticədə onlar adi ərizə yazmaq qabiliyyətinə belə malik olmurlar. Biz 
onların təlim-tərbiyəsinə laqeyd və məsuliyyətsiz yanaşırıq, yaxşı ilə 
pisi eyni cür qiymətləndiririk və onların istedadlarını gələcəyə 
istiqamətləndirmək üçün az iş görürük. 
Tədrisin keyfiyyəti məsələsi dərslik və proqramdan çox 
asılıdır. Proqram çapı məsələsində fakültəmizdə vəziyyət zahirən çox 
yaxşıdır və bizim əksər proqramlarımız dəfələrlə çap olunmuşdur. La-
kin bəzi proqramlar istisna olmaqla, dil və ədəbiyyat proqramlarının 
əksəriyyəti 50-ci illərin proqramlarından heç nə ilə fərqlənmir. Məncə, 
bu proqramların hamısını yenidən işləmək lazımdır. 
Yoldaşların bir çoxunun yaxşı tədqiqat materialları var - həm 
dilçilik, həm də ədəbiyyatşünaslıq üzrə. Bunları dərslik istiqamətində 
ümumiləşdirməli və öz dərsliklərimizi yaratmalıyıq. Kafedralar qüv-
vələrini bu istiqamətdə birləşdirəcəkdir. 
Qərarda deyilir: ”Tədrisin azərbaycanca aparılmadığı 
məktəblər üçün 1990/91-ci dərs ilindən respublikanın müvafiq ali 
məktəblərində Azərbaycan dili müəllimləri hazırlanmasına başlansın.” 
Bu vəzifənin həyata keçirilməsi bilavasitə bizim institutun pa-
yına düşür. Odur ki nazirlik qarşısında məsələ qaldırmış və ”Rus 
məktəblərində Azərbaycan dili müəllimi hazırlayan şöbə” yaratmaq 
üçün tədris planı hazırlamışıq. Bu işi yeni tədris ilinə qədər qaydaya 
salmalıyıq. 
- Qərarın reallaşdırılmasında bu sahədə çalışan alimlərin 
əməyinin maddi və mənəvi stimullaşdırılması, yəqin ki, təsirsiz 
 413
qalmazdı. 
- Şübhəsiz. Biz bu sahədə işə başlamalıyıq və artıq ilk addım 
atılıb. Məsələn, bu günlərdə institut elmi şurasında fakültəmizin şərəfi 
sayılan dörd böyük alimin - B.Çobanzadə, Ə.Dəmirçizadə, M.Rəfili və 
F.Qasımzadənin adının əbədiləşdirilməsi üçün qərar qəbul etdik. İki 
dilçi, iki ədəbiyyatşünas - bunlardan, bu qoşalardan hər birinin adını 
kafedra, auditoriya ilə əbədiləşdirməli, hər birinə aid material toplan-
malı, əsərlərini, onların haqqında yazılanları bir yerə cəmləməliyik. 
Bunu eləyə bilsək, elə bu da dilimizə xidmətdir.  
Dilçi və ədəbiyyatşünaslarımızın yaxşı əsərlərinin 
müzakirələrini təşkil etməli, elmi əsərlərin dil xüsusiyyətlərinə diqqəti 
artırmalıyıq. Çoxdandır dərslik, ədəbi əsər müzakirələri keçirmirik. 
Elmi əsərlərin dili dedikdə, bizi dissertasiyaların dili çox dü-
şündürməlidir. Müdafiə şurası gərək bu əsərlərin kitabxanalara mü-
kəmməl Azərbaycan dilində getməsini təmin etsin.  
Bir komissiya təşkil edərək institutda sənədləşmənin vəziyyə-
tini yoxlamalı, digər fakültələrə kömək etməliyik. Respublika əhə-
miyyətli bəzi sənədləri tərtib və çap etmək, bir çox müəssisələrə kö-
mək etmək olar. 
Ana dilinə yüksək və həqiqi xidmətin ilkin şərti kimi, 
keyfiyyətli kadr yetişdirmək, dil və ədəbiyyat ixtisasına yaxşı 
yiyələnmiş, pedaqoji ustalığa malik məzunlar hazırlamaq bizim daimi 
vəzifəmiz olmalıdır. 
Təcrübi məşğələlərdə əməli yazıların (ərizə, tərcümeyi-hal, 
arayış və s.) öyrədilməsinə 2 qoşa saat vaxt ayıracaq, ədəbiyyat 
dərslərində inşa yazı qaydalarının öyrədilməsinə xüsusi diqqət 
verəcəyik. 
Bütün kurslarda ”Müasir Azərbaycan ədəbi dili” fənninin 
tədrisi prosesində orta məktəb materialı ilə əlaqəyə, uyğun və fərqli 
cəhətlərin izahına ardıcıl fikir vermək vacibdir. 
Bütün kafedralarda tədris proqramlarını yenidən nəzərdən 
keçirib, köhnəlmiş proqramları yenidən tərtib etmək, elmin yenilikləri 
ilə dolğunlaşdırmaq və aprel ayında kafedraların bu sahədə hesabatını 
dinləmək planlaşdırılmışdır. Bunlarla yanaşı, kafedralarda bütün ix-
tisaslar üzrə dərsliklərin vəziyyətini müzakirə edəcəyik. 
Rus məktəbi üçün Azərbaycan dili müəllimi hazırlayan şöbə 
açılmasına nail olmaq, toponimlərin nizama salınmasına kömək 
etmək, görkəmli dilçi və ədəbiyyatşünasların əsərlərinin müzakirə və 
nəşrinə, yubileylərinin təşkilinə xüsusi diqqət yetirmək, dil və onun 
tədrisi metodikası kafedrasının gücü ilə respublika əhəmiyyətli bir sıra 
 414
sənədlərin tərtibi üzrə vəsait hazırlamaq, nəşrinə və yayılmasına nail 
olmaq kimi məsələlər fəaliyyətimizin başlıca tərəflərindən olacaq. 
- Bu yolda fakültənin professor-müəllim heyətinə uğurlar 
arzulayırıq. 
05.02.90 
FİLOLOGİYAMIZIN DÜNƏNİ VƏ BU GÜNÜ 
 
Azərbaycan filologiyası klassik ənənələri olan elmi 
məktəbdir; bu məktəbin daşına, suyuna çevrilənlər də var, özülünə 
çevrilənlər də, habelə möhkəm özül üzərində divarlar ucaldanlar da. 
Eyni zamanda özülə, divara çevrilənlərin yolunu, ənənəsini sax-
lamaqla inkişaf etdirəndər də. Sonunculardan N.Tusi adına 
Azərbaycan Dövlət Pedaqoji Universitetinin filologiya fakültəsinin 
dekanı, filologiya elmləri doktoru, professor Qəzənfər Kazımovu da 
göstərmək olar. 
Aşağıda professor Qəzənfər Kazımovla filologiya elmi və 
təhsil problemləri ətrafında müxbirimizin söhbətini dərc edirik.* 
- Əvvələn, pedaqoji institutumuzun universitet statusu al-
ması münasibətilə müəllimlərinizi ürəkdən təbrik edir, hamınıza 
uzun ömür və möhkəm cansağlığı arzulayırıq. Professor, bu 
dəyişikliklə əlaqədar universitetin məqsəd və vəzifələri, görünür, 
genişlənib. Bu özünü sizin fakültədə nədə göstərir? 
- Təbrik üçün çox sağ olun! Elə sizin də jurnal həm ruhən, 
həm də təşkiledici qüvvəsinə görə yenidir. Filoloq və jurnalistlərinizin 
üçü bizim fakültənin yetirmələridir. Buna görə də cansağlığı arzuları, 
eləcə də təbrik sizə də düşür. 
Sualınıza cavab verməzdən əvvəl bir məsələni qeyd etmək 
istərdim. Biz mədəniyyət tariximizi hələ ətraflı öyrənə bilməmişik. 
Tarixin yaddaşına möhkəm həkk olunmuş faktları daim kölgədə sax-
lamaqdayıq. İtaliyanın Bolonya universitetinin tarixi 1158-ci, 
İngiltərənin Kembric universitetinin tarixi 1209-cu ildən götürülür. 
Bizdə ilk universitetin Demokratik Respublika dövründə - 1919-cu 
ildə yaradıldığı qeyd edilir. Unuduruq ki, Xacə Nəsirəddin Tusinin 
Marağada yaratdığı akademiya böyük elmi-tədris müəssisəsi idi və 
kamil universitet hesab olunmalıdır. XIII əsrin ortalarında bu 
akademiyadan hələ çox-çox əvvəllər Şərqin İbn-Sina, Bəhmənyar 
kimi alimləri böyük məktəblər yaratmışlar. Bunlar ardıcıl olmasa da, 
dövrün yüksək ali məktəbləri kimi fəaliyyət göstərmişlər. Bu 
                                                          
* Ìöñàùèáÿíè «Àíà ñþçö» æóðíàëûíûí ÿìÿêäàøû Âàãèô Ãóðáàíîâ àïàðìûøäûð. 
 415
məktəblər öz işini təkcə dini biliklərlə məhdudlaşdırmayaraq, astro-
nomiya, tibb, fəlsəfə, riyaziyyat və s. elmlər sahəsində böyük kəşflərlə 
tarixdə iz buraxmış, Avropa alimlərinə, Avropa ali məktəblərinə güclü 
təsir göstərmişlər. 
1636-1638-ci illərdə Azərbaycan torpaqlarını gəzmiş alman  
riyaziyyatçısı, astronomu, filosof və coğrafiyaşünas Adam Oleari 
yazırdı: ”Şamaxıda 1637-ci il fevralın 5-də mən bizim bir neçə adamla 
birlikdə... quruluşca çox yaxşı tikilmiş... bir binanın həyətindən 
keçirdik. Burada əllərində kitab tutmuş bir çox gəzişən və ya oturmuş 
yaşlı və ya azyaşlı adamları gördükdə buranın nə olduğunu soruşduq; 
öyrəndik ki, bu, mədrəsədir, yəni gimnaziya və ya akademiyadır. 
Binaya tamaşa edərkən bizi buradakı açıq otaqlardan birində 
dərs keçən bir nəfər yanına çağırdı. Onlar bu adamı müdərris, yəni 
professor və ya müəllim deyə çağırırdılar... Ertəsi gün yenə mədrəsəyə 
getdim, diametri 8 düyüm böyüklüyündə səma qlobusunu özümlə 
götürüb, başqa bir sinfə (auditoriyaya) yollandım, çox mehribanlıqla 
qarşılandım. Orada professorlar sevinc içində təəccübləndilər ki, al-
manlar da astronomiya biliklərinə hörmətlə yanaşırlar və indi 
gördükləri qlobusdan bizdə də var. Onlar mənim qlobusumu əllərinə 
alıb, onun üstündəki işarələr üzrə bir-birinin ardınca bütün ulduzları, 
xüsusilə 12 Zodiakı (bürcü) taparaq ərəbcə onların adlarını 
söylədilər...” 
Akademiya, auditoriya, qlobus, tələbə, professor və s. mü-
kəmməl elmi-tədris mərkəzi terminləridir. Almanların da dünyəvi 
elmlərlə məşğul olması müdərrislərin - professorların xoşuna gəlir. 
Demək, özlərini bu sahədə birinci bilirlər. Araşdırsaq, yəqin ki, bu cür 
misalları çoxaltmaq olar. Yəni bizim Pedaqoji İnstitut lap bu yaxın-
larda universitet statusu almış olsalar da, universitet tariximiz 1919-cu 
ildən götürülsə də, əslində, çox qədimdir və min il keçmişə baxmaq 
lazım gəlir.  
Dediyimiz kimi, ”universitet” statusu lap təzə verilib - bu il 
aprelin 1-də. Birdən-birə heç bir sahədə ciddi dəyişiklik mümkün de-
yil, buna görə biz də hələlik maddələrlə sayıla bilən yeniliklər 
etməmişik. Hər şeydən əvvəl, nəzərə almaq lazımdır ki, Pedaqoji İn-
stitut elə bir özülə malik olmuşdur ki, onu tam uçurub-dağıtmağa və 
universitet şəklində yenidən qurmağa ehtiyac olmayacaqdır. Lakin biz 
”universitet” statusunun hüquqlarından və nisbi müstəqilliyə imkan 
verən indiki şəraitdən daha geniş istifadə edərək, elmin inkişafına, 
tədrisin keyfiyyətinin yüksəldilməsinə aparan yollarla irəliləməyə 
daha çox imkan qazanmış olacağıq.  
 416
Pedaqoji İnstitut tədris-metodiki müəssisə kimi təsəvvür edilir, 
universitet isə elmi-tədris mərkəzi sayılır. 
Universitet olmadan da, burada B.Çobanzadə, M.Rəfili, Ə.Də-
mirçizadə, F.Qasımzadə kimi alimlər fəaliyyət göstərib. S.Vurğun, 
S.Rəhimov, Mir Cəlal, Ə.Əbülhəsən, M.Rahim, Ə.Cəmil, H.Mehdi 
kimi görkəmli yazıçı və şairlər, M.Arif, H.Araslı, M.Şirəliyev, 
M.Hüseynzadə, C.Xəndan, S.Cəfərov və b. görkəmli alimlər elm 
aləminə burada göz açıb. Lakin indiki hüquqlar imkan verir ki, elmi 
tədqiqat və araşdırmalara  daha geniş yer verək. Artıq kafedralar bu 
barədə düşünür və fakültədə bu istiqamətdə iş aparılır. Bir il əvvəl 
yaratdığımız onomalogiya  və folklor  problem laboratoriyaları fakültə 
daxilində elmi-tədqiqat institutunun bünövrəsi sayıla bilər. Kafedra-
larda fəaliyyət göstərən professor-müəllim heyəti ilə birlikdə bu labo-
ratoriyaların əməkdaşları dilçilik və ədəbiyyatşünaslığın mühüm 
problemlərinin tədqiqinə istiqamətləndirilmişdir. 
Folklorşünaslıq problem laboratoriyası şifahi xalq 
ədəbiyyatının ən az öyrənilmiş, unudulmuş sahələrinin tədqiqi ilə 
məşğuldur və təkcə Şimali Azərbaycan ərazisində deyil, Qazaxıstanda, 
İraqda, İranda, Gürcüstan ərazisində yaşayan azərbaycanlıların folklo-
runu da toplamağı planlaşdırmışdır. Onomastika elmi mərkəzi də 
xüsusi adların toplanması, tədqiqi və nəşri işini belə bir istiqamətdə 
genişləndirməyi nəzərdə tutur. 
Fakültədə elmi işin ölkəmizin digər ali məktəbləri və müvafiq 
institutlarının, başqa ölkələrin tədris-elmi müəssisələrinin işi ilə 
əlaqələndirilməsinə başlanmışdır. Ali məktəbdə hər şey tədris planın-
dan başlanır. Bu yaxınlara qədər tədris planlarımız mərkəzin verdiyi 
nümunələr üzrə qurulmuş və tədrisi standart çərçivədə aparmalı ol-
muşuq. Hələ də yuxarı kurslarda bu cür tədris planları hökm-fərmadır. 
Lakin bir il əvvəl yeni tədris planı hazırladıq və burada bir çox 
məsələlər - fənlərin ardıcıllığı, imtahan və zaçotların semestrlər üzrə 
paylanması, bəzi fənlərin saatları və s. xeyli qaydaya salındı. Bu tədris 
planını işləyərkən də tam sərbəst deyildik, odur ki bu planda da kadr-
ların istənilən keyfiyyətdə hazırlanması işini məhdudlaşdıran cəhətlər 
vardır. Planda yenə ictimai-siyasi fənlər - indi adlandırıldığı kimi 
desək: politologiya, sosiologiya, iqtisadi nəzəriyyə, siyasi tarix, etika, 
estetika, bunlardan əlavə, bədən tərbiyəsi, tibbi biliklərin əsasları və s. 
böyük yer tutur və ixtisas fənlərinin öyrədilməsinə verilən saatların 
miqdarına ciddi təsir edir. Biz bu fənlərin ləğv edilməsi tərəfdarı dey-
ilik. Lakin bunları yığcamlaşdırmaq və daha çox əməli istiqamətə 
yönəltmək mümkündür. 
 417
- Tələbələrinizin təhsil uğurları Sizi razı salırmı? Ümumiy-
yətlə, indiki tələbələrdə filologiya elminə, tədqiqatçılığa meyil, həvəs 
20-25 il qabaqkından hansı cəhətləri ilə seçilir?  
- İndiki tələbələri 20-25 il əvvəlki tələbələrlə də müqayisə edə 
bilərəm, 30 il əvvəlki tələbələrlə də. Birinci halda tələbələrə 
müəllimlik etmişəm, ikinci halda özüm tələbə olmuşam. 20-25 il 
əvvəlki dövr mənim nəzərimdə keçid dövrüdür, yaxşı ənənələrin 
tədricən pozulması dövrüdür (bunu bir qədər sonra izah edərəm). 30-
35 il əvvəlki dövr - 50-ci illər, xüsusilə bu onilliyin ikinci yarısı - öz 
tələbəlik illərim, mənim nəzərimdə institutun qızıl dövrüdür. Sözsüz, 
o vaxt da savadsız müəllimlərimiz vardı, o vaxt da zəif oxuyanlar 
vardı, amma bunlar azlıq təşkil edirdi. Bəli, həmin dövr mənim yad-
daşımda təmizlik, gözəllik, qanun-qayda və əməyin 
qiymətləndirilməsi dövrü kimi qalıb. ”Şəxsiyyətə pərəstiş” söhbətləri 
ilə beyinlərdə yaranan çaxnaşma və təbəddülat hələ eybəcərliyin açıq 
şəkildə özünə meydan qazanmasına imkan verməmişdi. Beyinlər 
tədricən xəhərləndi, natəmiz əllər tədricən  çoxaldı, uzandı. 
- Bəs hazırda vəziyyət necədir? 
- 60-cı illərdə birdən-birə qəbulun sayı çoxaldı. 50 nəfər qəbul 
əvəzinə, bir fakültəyə, məsələn, filologiyaya 300 nəfər qəbul edildi. 
Ştatlar da artdı. O vaxtdan professor-müəllim heyətinin tərkibi kor-
lanmağa başladı. Rəfili, Dəmirçizadə kimilər də ömürlərini başa vur-
dular. 
Bizim müəllimlərimiz Rəfili, Dəmirçizadə, Şıxəli, Ağaməm-
məd, Sədi, Kamal, Şıxlı, Azər, Paşa, Həmid idi. İndi bunların çoxu 
yoxdur. İndi bizik: fakültənin 20 nəfərdən çox elmlər doktoru, profes-
soru var, 40-dan artıq dosenti. Amma Rəfilisi, Dəmirçizadəsi - ağ-
saqqalı yoxdur. 
O adamlar yoxdur, lakin ruhları bizimlə yaşayır. Ona görə də 
bizim fakültə, humanitar bir fakültə kimi, öz mənəvi saflığını, elmi və 
mədəni səviyyəsini qorumağa çalışır və həyatın indiki eybəcərliklərlə 
dolu bir dövründə (mən ”eybəcərlik” dedikdə Çernışevskinin qeyd 
etdiyi ictimai bəlaları nəzərdə tuturam) müəllimlərimizin ənənələrini 
qorumağa çalışırıq. Hamletin dediyi kimi, ”qanunların boşluğu” hökm 
sürdüyü bir dövrdə şərəflə yaşamaq, şərəflə işləmək çətindir, lakin biz 
bütün qüvvəmizlə buna çalışırıq. Mövcud qüsurlar çox zaman bizim 
iradəmizdən asılı deyil. 
Lakin islah edə biləcəyimiz ciddi qüsurlarımız da var. Bu 
cəhət həm indiki gəncliyə, həm də biz müəllimlərə aiddir. 
Tələbələrimizdə çox pis bir xəstəlik - tapşırılmaq xəstəliyi ya-
 418
ranıb və bu, təkcə bu günün işi deyil; 60-cı illərdən başlayıb, tədricən 
güclənib və nəhayət, sabit qayda şəklini alıb. Həm də yalnız zəif 
tələbələrimiz deyil, bir çox istedadlı tələbələrimiz də bu cəhətə təbii 
bir proses kimi alışmışlar.  
- Rəfili dövrü belə deyildi, ona görə də tələbələr oxuyurdular. 
İndi isə hansı prinsiplə seçmisiniz, o prinsiplə də oxutmalısınız. 
- Sizinlə razıyam. Biz elə bilirik ki, tapşırığa əməl etməklə öz 
dostumuza, yaxınımıza yaxşılıq etmiş oluruq. 
Əslində isə, bilirik ki, bu, əsl düşmənçilikdir; çünki tələbəni 
oxumağa, təhsil almağa qoymuruq. Biz əlimizi onun kürəyindən 
çəksək, o oxuyar və savad alar. Təəssüf ki, əlimizi çəkmirik. Və yaxşı 
tələbələr də bu prosesdə korlanır, ideyasızlaşır, başqalarını öz ardınca 
aparmaq əvəzinə, özləri geridə qalanlara qoşulurlar. 
Bu halın 60-cı illərdən tədricən adət şəklinə düşməsinin bir 
səbəbi müəllimlik sənətinə rəğbət bəsləməyə-bəsləməyə sadəcə ali 
təhsil almaq üçün instituta daxil olanlardır. 
Gənclərin bu vəziyyətə düşməsinin başqa bir səbəbi də var. 
Gənclik hansı əqidəyə qulluq etməli, hansı ideal uğrunda mübarizə 
aparmalıdır? 
70 il müddətində xəyalımızda yaratdığımız aləmi uçurub-da-
ğıtdıq. Yenisini isə təsəvvür edə bilmirik. Hansı arzularla yaşayırıq? 
Hansı ümidlər bizi fərəhləndirir? Dinə inamımız yox, rəhbərə inamı-
mız yox, kompassız gəmi kimi qalmışıq dəryanın ortasında. İdealsız 
peşə, sənət seçmək olar? 
Bunların hamısını gənclik görür və bu onu süstləşdirir. Fərəh 
üçün əsas yoxdur, əqidə, inam yoxdur, məsuliyyət yoxdur. 
- Qəzənfər müəllim, deyirəm, nə vaxtacan bizim sözümüz 
əməlimizlə düz gəlməyəcək və biz nə vaxtacan xaosda müstəvi axta-
racağıq? Suyun üzünü nəzərdə tutun; oraya müstəvi deyirlər. Lakin 
rüşvət, gözgörənlik, közü özünə tərəf çəkib qızınmaq, pulu özünə 
tərəf qamarlayıb varlanmaq, il boyu ”ləyaqətli” tələbə seçmək, 
müəllimləri də imtahana saxlamaqla razı salmaq və s. bizə də aydın-
dır, tələbəyə də, valideynə də. Bunu rəhbərlər bilirlər. Deməli, 
onlardan da qorxmurlar. Bəs allahdan necə, ondan da qorxmurlar? 
Allahı da inandırmağa çalışırlar ki, bilik başlıca meyardır. 
Şair bu yerdə necə də gözəl deyir: 
Şöhrətiniz, şanınız, 
Döşdə qızıl-qırmızı deputat nişanınız, 
Divarları gümüş, zər, 
Tualeti də mərmər villa kəhkəşanınız, 
 419
”Bizə vız gəliyor, vız!” 
Bütün bunları bilə-bilə, lütfən deyin görək, gəncləri 
həvəsləndirmək, gələcəyə qanadlandırmaq üçün gördüyünüz 
tədbirlər müsbət nəticələr verirmi? 
- Şübhəsiz, işimiz ayrı-ayrı fənlərin tədrisi və öyrədilməsinə 
nəzarətlə məhdudlaşmır. İndiki şəraitdə tələbələrlə mənəvi-siyasi 
söhbətlərə daha çox ehtiyac var. Buna görə də indi ali məktəb 
müəlliminin, ali məktəbin ictimai təşkilatlarının qarşısında tələbələrlə 
daha çox və hərtərəfli işləmək tələbatı durur. 
İndi başlıca vəzifə tariximizi, xalqımızın ədəbi və mədəni ink-
işaf yolunu bütün saxtalıqlardan təmizləməklə, saf və olduğu kimi 
göstərmək və gəncləri gələcəyə düzgün istiqamətləndirməkdir. Ayıq 
tələbələrimiz yaranmış situasiyanı anlayır, belə bir mürəkkəb şəraitdə 
lazım olan bütün müsbət keyfiyyətləri qorumağa çalışır. Ədəbi-bədii 
tədbirlərimiz, görkəmli şəxslərlə görüşlərimiz tələbələrin sağlam ru-
hunu qoruyur. 
- Saxtalığın böyüyü qala-qala tarixin saxtalaşdırılmasına 
qarşı mübarizə! Sizin işinizin çətinliyini dərk edib halınıza acıyıram. 
- Bu cəhətdən tədris prosesinin özünü, ayrı-ayrı fənlərin, dil 
və ədəbiyyat tarixinin strukturunu tamamilə yeniləşdirməyə ehtiyac 
vardır. İndiki proqramlar təqribən 40-50-ci illərdə tərtib edilmiş pro-
qramların imla və üslub cəhətdən təkmilləşdirilmiş variantlarıdır, buna 
görə də hər biri tamamilə yenidən işlənməlidir. Biz buna başlamışıq. 
Lakin hələ bunlarsız, tədris prosesində hər bir müəllim mövzunun yeni 
şəkildə - obyektiv şərhinə diqqət yetirir. Məsələn, indi ”Vaqif” pyesini 
bütün cəhətləri ilə keçmişdə olduğu kimi tərifləmək, Qacar, İbrahim 
xan kimi tarixi şəxsiyyətlər barədə bu əsərdəki mövqeyi təqdir etmək 
olmaz. Vaqifi Vaqif edən, əslində, İbrahim xan olmuş, Qacar Səfəvi 
torpaqlarının birliyi uğrunda mübarizə aparmışdır. Bunlar düzgün şərh 
olunmalıdır. Bu cür tədris gəncliyin gözünü açır, onun keçmişə 
münasibətini dəyişir, milli tariximizin inkişaf yolunu öyrənmək üçün 
onun səyini artırır. Beləliklə, gənclik bu ümumi yeniliklər axınında 
istər-istəməz yeni ruhda tərbiyə olunur.  
- Qəzənfər müəllim, icazə verin, Sizin bu fikrinizlə qətiyyən 
razılaşmadığımı bildirim.”Vaqif”i yeni baxımdan təhlil etmək olmaz, 
”Vaqif” tarix deyil, bədii ümumiləşdirmədir.  
- Hər halda, bədii əsərdə tarixi faktlar təhrif edilmişdirsə, bunu 
deməyə bilmərik və bu barədə vaxtilə M.Hüseyn öz kəskinliyi ilə çox 
yazmışdır. İndi də yazılır. Nə isə, bu, xüsusi söhbətin  mövzusudur... 
- Həm də elmi konfransların mövzusudur. İndi isə daha real 
 420
olan məsələlərə keçək. Hazırkı tələbələr universitetinizin hansı 
alimlərinin yolunu davam etdirirlər? Onların elmi axtarışlarının 
başlıca xüusiyyətləri barədə nə deyə bilərsiniz? 
- Tələbələrimiz, əlbəttə, öz müəllimlərinin yolunu davam et-
dirir. Ancaq müəllimlərimizin hamısı bir deyil. Elələri var ki, 
mətbuatda 20 ildə bir dənə məqaləsi çap olunmur. Elə müəllimlərimiz 
də var ki, orijinal monoqrafiyaları ilə hamımız fəxr edirik. Nə 
gizlədək, saxta yolla professor olub, qanun-qayda və iş tələb edəndə 
adamı duelə çağıranlar da var, öz işinə son dərəcə məsuliyyətlə yana-
şanlar, dediyi dərsdən mənəvi zövq alanlar və beləliklə, tələbələrin 
sevimlisinə çevrilənlər də. Şübhəsiz, əksər tələbələrimiz sonunculara 
rəğbət bəsləyir və onların yolu ilə getməyə çalışır. Lakin birinci 
cərgədə söylədiklərimizə müvafiq olanlar da müşahidə edilir. 
Biz belələri ilə mübarizə aparırıq, lakin qanunların boşluğu 
onların islahı yolunda bizi çətinliklərlə üzləşdirir. 
- Tələbələr hansı formada qurulan mühazirələrə və seminar 
məşğələlərinə (və yaxud fərdi məşğələlərə) maraq göstərirlər?  
- Bir qrup tələbə heç bir formaya maraq göstərmir. Amma ək-
sər tələbələrimiz müəllimin mühazirə prosesində verdiyi yeni biliyi 
həvəslə mənimsəyir. Ardıcıl, məzmunlu, planlı, müsahibə şəklində 
qurulan mühazirələr tələbələr tərəfindən təqdir edilir. Praktik və fərdi 
məşğələlər, seminarlar tələbənin sərbəst mühakimə yürütməsi, nitq 
inkişafının təkmilləşdirilməsi istiqamətinə yönəldikdə daha çox effekt 
verir. 
Müəllimin üzündən oxuduğu mühazirələrdən tələbələr bir şey 
qazanmadığı kimi, tələbələrin üzündən oxuduğu seminarlardan da 
müəllimlər razı qalmırlar. Tələbələrin mühazirə və seminarlarda daha 
çox maraq göstərməsi üçün müəllim çox işləməli, dərsdə qan-tər 
tökməli, təbaşirə bulaşmalıdır. Əgər müəllim mürgüləyir, tələbə dan-
ışırsa, bundan ancaq vaxt keçirmə və tədris-təqvim planını yerinə 
yetirmə ”üsulu” kimi danışmaq olar, qızğın və alovlu elmi tədrisə 
bunun dəxli yoxdur. Seminar, praktik məşğələ elə qurulmalıdır, bütün 
auditoriyanın fikrini bir nöqtəyə cəmləyə bilsin. Bunu isə ya bir çox-
ları bacarmır, ya da özünə əziyyət vermək istəmir.  
- Açıq mühazirələrin (seminar və praktik məşğələlərin) 
əhəmiyyətini necə qiymətləndirirsiniz? Belə formalarda 
alimlərinizdən kimlər öz vəzifələrinin öhdəsindən bacarıqla gəlirlər? 
Kimlər öz ixtisasını təkmilləşdirməlidir? Gənc alimlərin fəaliyyəti 
Sizi qane edirmi? 
- Açıq mühazirə və seminarların faydası var. Burada yaxşı mü-
 421
əllimlərimizin iş təcrübəsi öyrənilir, müəllimin iş üsulu, şəxsi ustalığı, 
biliyi müəyyənləşir, qüsurlu cəhətlər nəzərinə çatdırılır və nələri islah 
etmək lazım gəldiyi tövsiyə edilir. Bu yaxınlarda prof. M.Həkimovun 
”Aşıq şerinin şəkilləri” mövzusunda açıq dərsində olduq. Dərs aşığın - 
sazın müşayiəti ilə keçilirdi, yüksək effekti göz qabağında idi və başqa 
fakültələrin professor-müəllimləri də maraqlanıb dərsi dinləməyə 
gəlmişdilər. 
Açıq dərs haqqında əsl fikrim nədir? Müəllim hazırlaşıb bir 
dərsi yüksək səviyyədə deyə bilər. Bu, tam əsas vermir ki, həmin 
müəllimin bütün dərsləri haqqında eyni şəkildə hökm çıxaraq. Dərs və 
onun keyfiyyəti müəllimin vicdan işidir. Müəllimin vicdan işini isə 
nəzarətlə təkmilləşdirmək çətindir. İndiki şəraitdə bütün ali məktəb 
müəllimləri öz biliklərini təkmilləşdirməlidirlər. Müəllimin öz 
üzərində işləmək vərdişi bizi razı salmır. Yeniliyi izləməyən və habelə 
son dərəcə cansıxıcı dərs keçən müəllimləri tələbələr hərəkətə 
gətirməlidirlər. Lakin mütilik, hörmət hissi onların yalnız arxada 
gileylənməsinə səbəb olur. Müəllimlə açıq dialoqa girən tələbkar 
tələbələrimiz azdır. 
Xüsusən 70-80-ci illərdə ”adamın adamı” prinsipi aparıcı rol 
oynadığı üçün universitetin gələcəyinin necə olacağı barədə bir şey 
deyə bilmirəm. Biz Rəfilini, Dəmirçizadəni özümüzə müəllim sayırıq. 
Bizlərdən kim yadda qalacaq? - onu demək çətindir.  
- Siz respublikamızda nəzəriyyəçi sintaksist kimi tanınırsınız. 
Deyə bilərsinizmi, sintaksisin hansı sahələri, hansı mövzuları öz 
tədqiqatçılarını gözləyir? 
- Doğrudur, mənim sintaksisə dair məqalələrim, mərhum 
alimlərimiz M.Şirəliyev və M.Hüseynzadə ilə birlikdə orta məktəb 
dərsliyim var, lakin özümü nəzəriyyəçi-sintaksist hesab etmirəm. Mən 
daha çox bədii dil və sənətkarlıq, üslub və komizm nəzəriyyəsi 
məsələləri ilə məşğulam. Amma ali məktəbdə 25 ildən artıqdır ki, sin-
taksisin tədrisi ilə məşğulam, bu sahədə yeniliklərə, dərslik və mo-
noqrafiyalara yaxşı bələdəm və bəzi kitabların da redaktoru olmuşam. 
Ona görə fikir söyləyə bilərəm. Azərbaycan respublikası Dövlət 
mükafatına layiq görülmüş dörd cildlik ”Müasir Azərbaycan dili” 
dərsliyi və o cümlədən bunun son cildi olan ”Sintaksis” kitabı 40-50-
ci, qismən də 60-cı illərin I yarısının tədqiqatına əsaslanır. O vaxtdan 
bəri həm bizim dilçilikdə, həm də rus və Avropa dilçiliyində xeyli 
yeniliklər olmuşdur. Dərsliklər bu yenilikləri əhatə edə bilmədiyi üçün 
qarşıya çıxan bir çox suallara da cavab verə bilmir. Sözlər arasında 
qrammatik əlaqələr, söz birləşmələrinin təsnifi, cümlə üzvlərinin quru-
 422
luşu və ayrı-ayrı üzvlərin ifadə vasitələri ilə bağlı tədqiqata cəlb 
edilməmiş məsələləri, tərkib və cümlə üzvü, tərkib və mürəkkəb 
cümlə məsələləri, tabesiz mürəkkəb cümlənin tərkib hissələri arasında 
məna əlaqələri, vasitəsiz nitq və budaq cümlə, mürəkkəb cümlənin 
transformasiyası, mürəkkəb sintaktik bütövlər və s. yeniləşdirilməli, 
dəqiqləşdirilməli və əslində, yenidən işlənməlidir. Hazırkı dərsliklər 
daha çox tədqiqat əsərlərini xatırladır. Ali məktəb dərslikləri, o 
cümlədən ”Sintaksis” də hər müəssisənin öz kollektivi tərəfindən 
yaradılmalıdır. Bu, həm dərsliklərin təkmilləşməsinə, həm də elmi 
fikrin inkişafına kömək edə bilər. Onu deyim ki, sintaksisə dair 
müşahidələrimi bundan sonra qələmə almaq və yaxşı bir dərslik 
yazmaq fikrindəyəm.  
- Sintaksisin nitq inkişafındakı rolunu necə 
qiymətləndirirsiniz? Ali məktəbdə sintaksis nəzəriyyəçiliyə daha çox 
meyilli tədris olunmalıdır, ya fikrin aydın və dəqiq ifadə olun-
masına? 
- Sintaksisin nitq inkişafında rolu dilçiliyin başqa şöbələri ilə 
müqayisə edilməz dərəcədə böyükdür. Çünki sintaksisin əsas vahidi 
olan cümlə dildə olan bütün fakt və hadisələrin yekunu olub, dil 
haqqında elmin  bütün şöbələrinin öyrənməsi üçün hər cür faktları 
özündə cəmləşdirmiş olur. Ona görə də nitq inkişafı və fikrin ifadəsi 
üçün dilin sintaktik quruluşu həlledicidir. Ali məktəbə gəldikdə, sin-
taksisin tədrisi tələbələrə fikrin aydın, dəqiq, səlis ifadəsi üsullarını da 
öyrətməlidir, lakin bununla dilçiliyin bütün digər sahələri, o cümlədən 
üslubiyyat da məşğul olur. Odur ki bizim fikrimizcə, tələbə ali 
məktəbdə sintaksisin nəzəri əsaslarını mənimsəməyə daha çox fikir 
verməlidir. Orta məktəbdə də sintaksis təkcə fikrin aydın və dəqiq 
ifadəsi ilə məşğul olan bir sahə kimi deyil, həm də bir elm kimi 
öyrədilir. 
- Orta məktəb üçün Azərbaycan dili dərslikləri, o cümlədən 
müəlliflərindən biri olduğunuz Sizin dərslik idraki-praktik 
istiqamətdən yazılmışdır; elə dərsliklərin ali məktəblər üçün də 
yazılması məqsədəuyğun deyilmi? Bu cür dərsliklərlə işləyən tələbə-
müəllim, bəlkə, çətinlik çəkməz? 
- Ümumən dərslik məsələsi ayrıca bir söhbətin mövzusu ola 
bilərdi. Ali məktəb dərsliyi təsviri-elmi istiqamətdə qurulmuşdur. 
Konkret məsələlərin şərhi prosesində praktik nümunələr - misallar 
verilir. Lakin ali məktəb dəsrliyini, dediyimiz kimi, sözçülükdən və 
saysız misal-nümunələrdən xilas etməklə, tipik nümunələrin sxemlərlə 
əyaniləşdirilməsi istiqamətində yığcamlaşdırmaq, zəruri və əlavə ma-
 423
terialı fərqləndirməklə dərsliyin tərtibi işini yeniləşdirmək müm-
kündür. Praktik məsələlərə gəldikdə, orta məktəbdən fərqli olaraq, ali 
məktəbdə dərslikdən başqa, dərsliyə müvafiq yazılmış praktikum ki-
tabı olmalıdır. Lakin neçə illərdir ki, biz belə bir praktikum hazırlayıb 
çap etdirə bilməmişik.  
- Müsahibəniz üçün çox sağ olun! 
- Dərdlərimizin bir qismini pərdələmədən oxucuya çatdırmağa 
imkan verdiyiniz üçün Sizə də təşəkkür edirəm! 
 
1992 
 424
”GƏNC MÜƏLLİM”İN YENİ SORĞUSU 
 
- Qəzənfər müəllim, hansı əhval-ruhiyyə ilə sessiyaya ba-
şladınız? 
- Son dərəcə gərgin vəziyyətdə, havasızlıqdan boğulmaqda 
olan adamlar kimi. Həm də pisi budur ki, bu cür vəziyyət getdikcə 
dərinləşir. Dünya ağıllı adamların iradəsində deyil. Yer kürəsi ağ-
saqqalsızdır. İki nəhəng sistem - kapitalizm və sosializm qurd kimi üz-
üzə dayanmışdı, biri-birindən qorxurdu və ona görə də heç kəs silaha 
əl atmağa cəsarət etmirdi. Yaramaz adamların ucbatından bu 
sistemlərdən biri o birinə qurban verildi. İndi dünyaya və xüsusən 
xristian dünyasına ABŞ başçılıq edir. İstədiyini edir. Dünya xristian 
dünyasına, islam dünyasına parçalanır, ərəb birliyi, türk birliyi yarat-
maq istəyənlər var. Bunların hamısı insanın ağılsızlığı, nadanlığı və 
harınlığı ilə əlaqədardır və bütün bunlar Yer kürəsinin məhvinə aparır. 
İnsanın məsuliyyət hissi yox olmaqdadır. Heç kim qarantiya verə 
bilməz ki, sabah kim isə qəflətən nüvə silahına əl atmayacaqdır. 
Quduz iki olanda bir-birindən qorxurdu. Amma indi bu birliklərdən 
hansı güclüdürsə, qapazı dərhal gücsüzün başına endirəcəkdir. Bu 
istiqamətdə gediş göz qabağındadır və bütün lazımsız mətbuat yalnız 
öz mənafelərindən, cılız mövqelərindən çıxış edərək aldatmaqla məş- 
ğuldur. Qarabağda heç bir irəliləyişimiz yoxdur və əksinə, indi 
Ermənistan bütün dünya ilə iqtisadi, siyasi, hərbi əlaqələrini ”ölürəm” 
deyə hiyləgərliklə, çox ustalıqla genişləndirməkdədir və dağlıq hissəni 
deyil, xərçəng kimi bütün keçmiş Qarabağ ərazisini bürümüşdür. 
Bu və bundan qat-qat dərin ağrılarla, daxili düşüncə və 
dərdlərlə sessiyaya başladıq. Necə məgər? 
- Bunlar, şübhəsiz, bu və ya digər şəkildə hamının dərdidir. 
Deyirəm, bu cür ictimai-siyasi mühit müəllim təmkininin pozul-
masına səbəb olmadı ki? 
- Mən hələ hər gün az qala həndəsi silsilə ilə artmaqda olan 
bahalığı demirəm. Çünki ağlı olan buna dözər. Çox yeməz, az yeyər. 
”Totalitar” dövrdə yağ növbəsi bilmirdik, indi növbə ilə də tapa 
bilmirik. Bunlara, yenə deyirəm, dözmək olar. İnsana mənəvi rahatlıq 
lazımdır. İnsanı ümid yaşadır. İnsan bilməlidir ki, o, hara gedir. 
Gicələ-gicələ meydanda qalan insan ölü kimidir. Hara gedirik? 
Kapitalizmdən nə öyrənirik? Əxlaqsızlıq, oğurluq, köləlik, qəddarlıq, 
quldurluq?.. Niyə əmək intizamı yoxdur? Niyə bir tədbir görülmür? 
Niyə sərvətlərimizi ”dostlarımız” dartıb-dağıdır, Azərbaycanın yiyəsiz 
qalmış əmlakı ucuz qiymətə xaricə daşınır? Niyə bu xalq açıq-aşkar 
 425
dilənçiliyə sürüklənir? 
Bu sualları uzatmıram. Bunlar iradəsiz adamın iradəsini 
asanlıqla qıra bilər. Lakin bizim fakültədə Yer sivilizasiyasının indiki 
vəziyyətini anlayanlar çoxdur. Onlar yaxşı bilir ki, bu cür gedə bilməz. 
Ya tamamilə dağılmalı, hər şey məhv olmalıdır, yaxud insan  ağıllan-
malıdır, öz yolunu tapmalıdır. Ona görə də tələbədən zaçot və im-
tahanlarda bir şey qoparmaqla dünyanı düzəltmək olmaz. Kollektivin 
aparıcı şəxsiyyətləri bunu yaxşı başa düşür və xırdalanmağı özlərinin 
sonu bilərdilər. Bir çoxları isə onlara baxır, ehtiyatlanır və kollektivin 
tərs şapalağından qorxur. Odur ki biz kollektivdə sessiya müddətində 
özünü itirənlərə rast gəlmədik. Əksinə, yığıncaqlarımız, fərdi 
söhbətlərimiz və əməli nəticələrimiz göstərdi ki, kollektiv mövcud 
vəziyyətə köks ötürərək, işə daha təmkinlə yanaşdı. Kim istəməz ki, 
insan kimi yaşasın? Kim istəməz ki, kişi kimi halal çörəyini yeyib, 
kişi kimi alnıaçıq gəzsin? Zaman bizi sınayır, çirkaba sürükləyir, başa 
düşürük və qorunmağa çalışırıq. 
Öz kollektivimizlə yanaşı, bizim bir xoşbəxtliyimiz də orasın-
dadır ki, ümuminstitut kafedralarından O.Rəhimov, H.Əliyev, 
İ.İsayev, N.Cavadov, Y.Qaraməmmədli, Ə.Haqverdiyev və başqaları 
fakültə kollektivinin təbiətinə uyğun keyfiyyətə malik alimlərdir. 
Danışmağa söz çoxdur. Amma yəqin yenə suallarınız var. 
- Bəli. Konkret nəticələriniz və tələbələrin elmə marağı 
barədə. 
- Tələbələrimizə allah insaf versin. Elə bil, onların bir çoxu 
zəmanənin tələblərinə düşməndir. Dövr, zaman daha artıq işləmək, 
oxumaq tələb edir, elə bil, tələbələrin bir çoxu ayağını yerə dirəyib ki, 
xeyr, oxumayacağam. Mən, bir dekan kimi, demək olar ki, bütün im-
tahanlarda iştirak etdim; saatlarla oturduğum, dinlədiyim imtahanlar 
oldu. Puşkinin əsərlərindən birinin adını xatırlayıb deyə bilməyən 
tələbələrimiz var - IV kurs tələbəsi. ”Hacı Qara”da tipiklik məsələsini 
izah etməli olan tələbə heç bu qədər məşhur bir əsərdəki obrazların 
adlarını bilmir. 160 saatdan artıq morfologiya keçən tələbə isim hal-
larının ən incə cəhətlərini izah etmək əvəzinə (III kurs), həqiqi mənada 
öz adını hallandıra bilmədi (adı sadə quruluşlu söz idi). Daha burada 
müəllimin günahından danışmaq olmaz. Bu cür ”biliy”ə müəllimin nə 
cür dərs deməsinin dəxli yoxdur. Bu, tələbə deyil, divardır (hərçənd 
divara söz yazıb saxlamaq mümkündür). Buna görə də 381 nəfər 
tələbədən 135 nəfəri imtahanlardan ”qeyri-kafi” alıb (bunlardan 41 
nəfərin iki fəndən kəsiri var). Heç bir şişirtməyə yol vermədən deyə 
bilərəm ki, əgər müəllimlərimiz daha obyektiv imtahan aparsa idilər, 
 426
bu rəqəm bəlkə iki dəfə artıq olardı. Müəllimlərimiz dövrü, şəraiti 
qiymətləndirdilər, humanist tərpəndilər, pis niyyətləri olmadığı halda, 
pis niyyət yozumu üçün imkan yaratmadılar. Bunu qiymətləndirməyi 
bacarmaq lazımdır. 
Lakin oxuyan oxuyur. Yaxşı tələbələrimiz də çoxdur. 
Müvəffəq qiymət almış 251 nəfərin (65 faiz) 45 nəfəri (12 faiz) 
əlaçıdır. Müəllimlərimizi auditoriyada duruş gətirməyə səbəb olanlar 
da belələridir. Yoxsa dərs demək, vallah, cəhənnəm əzabına dönərdi, 
hamı baş götürüb qaçardı. 
- ”Boz qurd”a münasibətiniz necədir? 
- Boz qurd barədə düşünməmişəm və ümumiyyətlə, onun 
mahiyyətini dərk eləmirəm. 
- ”Boz qurd” qəzetindəki yazını nəzərdə tuturam - ”müasir 
dil” məsələsini. 
- Hə, o. Bu saat kimi istəsələr, ləkələyə bilərlər. Elə bir dövr-
dür ki, kimi istəsən, sıradan çıxarmaq olar. Ağla qaranın tamam qarış-
dığı, yaxşının pisdən seçilmədiyi dövrdür. Tələbələrimizdən tez-tez 
deyən olur ki, filan universitetin tələbələri ilə birlikdə kirayəşin qalır 
və onların ”Sizdə semestr imtahanları neçəyədir?” sualına: ”Bizdə elə 
şey yoxdur” dedikdə bizə gülürlər. Bunu yaxşı bilirlər ki, bizdə - 
bizim fakültədə həqiqətən belədir, - ucda-bucaqda qələt eləyənlər tapı-
lar. 
Amma bizimlə bağlı bu ”Boz qurd” əhvalatı tamamilə 
quramadır. Yaxşı diqqət etsəniz, görərsiniz ki, müxbiri müəllimin 
üstünə tuşudublar; o heç konkret ad-familiya da bilmir, hətta im-
tahanın hansı kursda olduğunu da bilmir. Buna görə də müəllim inanır 
və dəftərini vərəqləyir (hamımızın yanına xahişə gələnlər olur - dəxli 
yoxdur) və müəllim tapır ki, bu müxbirlərin dediyi Leyla yox, Lalə var 
və s. Tərəflər məlumdur, öyrənilir, lent axtarılır. Müxbirlərin dediyi 
onda doğru olacaq ki, lent  saxlanmış olsun. Burda universitetin öz 
daxili qüvvələrini - rəhbərliyi gözdən salmaq, özü yaramaz ola-ola, 
yararlı mövqe qazanmaq və bu prosesdə istəmədiyi adamları da 
gözdən salmaq istəyən qüvvələrin ”köməyi” duyulur. Heç nə gizli 
qalmaz... 
- Nazirlikdən imtahanlara nəzarətə, bəzi imtahanların yazılı 
aparılmasına necə baxırsınız? 
- Nazir müavininin dediyindən belə çıxdı ki, biz bunu pis qar-
şılamışıq. Amma əksinə, şəxsən mən və kollektivin əksər sağlam 
qüvvələri burada zərərli heç bir şey görmürük və belə bir çətin 
məqamda bu cür nəzarətin təşkilini universitetin və o cümlədən bizim 
 427
fakültənin xeyrinə hesab edirik. Biz nəzarət üçün prof.H.Balıyev, 
prof.A.C.Hacıyev və dos.B.Hüseynovu da ümumuniversitet nəzarət 
qrupunun köməyinə göndərmişdik. Nazirliyin nümayəndəsi, bilavasitə 
bu işə rəhbərlik edən İlham Pirməmmədov daim bizim fakültənin im-
tahanlarında iştirak edib. Mən onun narazı qaldığı, əsəbiləşdiyi bir 
anın şahidi olmamışam. Daim razılıqla bizdən ayrılıb. Çünki respub-
likanın hər tərəfinə yayılan intiqamçılıq və tələbənin cibinə girmə söh-
bətlərinin əksinə olaraq, daim bizdə - bizim müəllimlərdə yüksək hu-
manizmin şahidi olub. ”Azərbaycan dilinin üslubiyyatı” (dos.Q.Mus-
tafayeva), ”Slavyan və türk xalqları ədəbiyyatı” (b.m.M.Nağıyev), 
”XIX əsr Azərbaycan ədəbiyyatı” (dos. R.Əhmədov), ”Psixologiya” 
(dos.N.Cavadov) fənlərindən imtahanlar yazılı aparıldı. Bunların 
nəticələri şifahi imtahanlardan yaxşı olurdu. Bu imtahanlarda çox na-
dir hallarda ”qeyri-kafi” alanlar olub. Tələbələr son nəticədə imtahan-
dan razı qaldıqlarını bildiriblər. 
Bu cür imtahan üsulu zərərsizdir. Tələbə iki saat yarım - üç 
saat ərzində bütün diqqətini səfərbər edir və öz qüvvəsinə lazımi 
cavab hazırlaya bilir. Müəllim də bütün qayğılardan, o cümlədən tap-
şırıqlara əməl etmək qayğısından azad olur. Ona görə də sessiya döv-
ründə bəzi müəllimlər özləri imtahanın yazılı aparılmasını xahiş 
edirdilər. Dos.N.Cavadovun öz xahişi ilə onun iki imtahanı yazılı apa-
rılmışdır. 
- I kurs tələbələri dərsə başladı. Necədir? 
- Bilik səviyyələrini yoxlamağa şəxsən imkanım olmayıb, am-
ma müəllimlər əsasən razılıq edirlər. Hər nə cür olur-olsun, biz onları 
qorumalıyıq. Təcrübəli yoldaşlar dərs deyirlər. Söhbət etmişik, bilirlər 
ki, onlarla daha ciddi işləmək lazımdır. Neçə illərdən bəridir ki, xüsusi 
qayda ilə seçilmiş tələbələrlə işləyirik. Arzulayırıq ki, bunlar həqiqi ali 
məktəb tələbələri olsunlar. Amma vəziyyət bir qədər ağırdır - bir 
semestrdə iki semestrin yükünü çəkmək çətindir. 
- Testin özünə münasibətiniz necədir? 
- Bu, dövlətin öz işidir. Heç kim inanmaz ki, mən həqiqətən 
ali məktəbin ali məktəb olmasını istəyirəm - camaat çox dəyişib. Am-
ma onu bilirəm ki, test acizlik və etibarsızlıq əlamətidir. Köhnə im-
tahan sistemi əsl imtahan sistemidir - onu respublikanın I şəxsindən 
tutmuş son imtahançıya qədər sağlam əllərdə, sağlam nəzarət altında 
aparmaq olardı, bunu təşkil etmək isə çətindir.  
Test savad yolu deyil. 
1993,  
mart 
 428
 
 429
DÖVRÜN SƏCİYYƏSİ* 
 
- Qəzənfər müəllim, Sizə sualımız çoxdur. Bizim qəzetimiz 
təzədir, cəmi bir neçə nömrəmiz çıxıb, təzə başlamışıq. Sizin bu yeni 
qəzetə münasibətinizi bilmək istərdik. 
- Qəzet və ya jurnal çap eləmək cəmiyyət üçün misilsiz 
mənəvi-əxlaqi söykənəcək yaratmaqdır. Günəş şüaları torpaq üçün 
nədirsə, həqiqi qəzet də insan əxlaqı, insan mənəviyyatı üçün odur. 
Qəlblərin, ürəklərin həqiqi qəzet sözünə qida, istilik və hərarət 
mənbəyi kimi böyük ehtiyacı vardır. 
Qəzet çapı çətin işdir (mən hələ maddi-material çətinliklərini 
demirəm). Qəzet çapı üçün böyük ürək və sarsılmaz iradə lazımdır. 
Jurnalistika tariximizdə mən bu cəhəti Mirzə Cəlilin nümunəsində 
izah edə bilərəm. 
Mirzə Cəlil üçün rütbə, titul shbəti olmayıb. Mirzə Cəlil üçün 
güllə, ondan daha qorxulu tənə, föhş qorxusu olmayıb. Harada 
yaramazlıq varsa, Mirzə Cəlil qələmini güclü maqnit kimi özünə 
çəkib, Mirzə Cəlil yorulmayıb, usanmayıb, qələmini 20-ci illərin qur-
taracağında zorla əlindən alana qədər yerə qoymayıb, nəticədə o 
məsləklə, o əqidə ilə Sabiri yetişdirib, Əbdürrəhim bəyi yetişdirib, 
böyük bir məktəb yaradıb. 
İndi bu saat cəmiyyət eşq aləmində başını itirmiş adamlar ki-
midir. Ona yol göstərmək lazımdır. Sizi təbrik edirəm və Sizə Mirzə 
Cəlil iradəsi arzulayıram! 
Bizim bütün görkəmli ziyalılarımız, alim və şairlərimiz ilk 
növbədə cəmiyyəti kamilləşdirməyə çalışmışlar. Nəsimi insanı 
kamilləşdirməklə haqqa qovuşdurmaq mümkün olduğunu söyləyirdi. 
Füzuli insanı eşq odu ilə bütün yamanlıqlardan xilas etməyə çalışırdı. 
Bakıxanov, Mirzə Fətəli və bütün mollanəsrəddinçilər cəhalətlə döyüş 
meydanına girmişdilər. İnsan yalnız maariflə kamilləşə bilər. Dü-
şünsəniz, məsuliyyətli yol tutmusunuz. Maarif məktəblə bağlıdır. Qə-
zetinizin ətrafında həqiqi bir məktəb yaranmasını arzu edərdim.  
- İndiki dövrü nə cür səciyyələndirərdiniz? Tarixdə hazırkı 
dövrün oxşarını təsəvvür edirsinizmi?  
- Heç uzağa getmək lazım deyil. Əsrimizin bu sonunu əvvəli 
ilə müqayisə etmək kifayətdir. Hər ikisi qarışıqlıq, hərcmərclik döv-
rüdür. Çar hakimiyyətdən salındı, Rusiyada və onun istilası altında 
olan ölkələrdə talanlar, qırğınlar, aclıq, dilənçilik baş alıb getdi. Sovet 
                                                          
* Æóðíàëèñò Òåëìàí Ìåùäèõàíëûíûí òÿøêèë åòäèéè ñþùáÿò. 
 430
hökuməti məhv edildi, bir günün, bir ilin içərisində əsl zəhmət adam-
ları quru çörəyə pul çatdıra bilməmək qorxusu qarşısında qaldı, köhnə 
SSRİ ərazisində neçə yerdə ölüm və qan ocaqları, qaçqınlıq, köç-
künlük, dilənçilik yarandı. O vaxt da uşaq əməyindən istifadə edilirdi, 
indi də məktəb yaşlı uşaqlar küçələrdə alver edir. Antarktidada quşlar 
insandan qorxmadığı kimi, özlərini maşınların üzərinə atırlar. Xristian 
- müsəlman ixtilafı yaradılır, qonşu xalqları ərazi iddiası ilə toqquş-
durma üsulundan indi daha dəhşətli şəkildə istifadə edilir. O vaxtın 
bütün eybəcərlikləri yeni, yüksək səviyyədə davam etdirilməkdədir. 
Lakin hər iki dövrün faciələr içərisində işıqlı cəhətləri də vardır. O 
vaxt ilk dəfə müstəqillik nə olduğunu daddıq, indi böyük çətinliklər 
içərisində bu müstəqilliyi yenidən yaşamaqdayıq, - bu dəfə onu 
əbədiləşdirməyə imkan var. O dövrdə də birdən-birə neçə-neçə qəzet 
və jurnal beyinlərə işıq saçdı, bu gün də həmin mənzərənin şahidiyik. 
O vaxt da maddi çətinliklər üzündən bir çox qəzetlər ömrünü tez başa 
vurdu, indi də belədir. 
Lakin o dövrdən fərqli olaraq, indi silah çox güclüdür, əslində, 
dəhşətlidir. Yer kürəsinin ağsaqqalı yoxdur. Əgər belə gedərsə, bu 
silah bəşəriyyətlə birlikdə Yer kürəsini də məhv edə bilər. Böyük 
millətlərin başında duranlar ağıllı olsa, Yer bütün insanları rahat yaşat-
maq, qurub-yaratmaq, insanın mənəvi və maddi aləmini yüksəltmək 
üçün hər şey verir. Bircə bəşərə ağıl lazımdır. 
- Qarabağ hadisələri barədə nə deyə bilərsiniz? Neçə ildir, 
qan tökülür, torpaqlarımız əldən gedib, bir milyondan artıq adam 
evsiz-eşiksiz qalıb. 
- Ermənilərdən çox, günahı özümüzdə, əlində hakimiyyət 
olanlarda, ölkənin rəhbərlərində görürəm. Bunun yeganə yolu o idi ki, 
Ermənistan ərazisindəki türk mənşəli əhali sərhəddin bu tərəfinə qovu-
lan kimi, Qarabağ ərazisindəki ermənilər bir-iki günün içərisində çox 
sürətlə Ermənistan ərazisinə qovula idi. Əksinə, bizimkilər 
”insanpərvərlik” etdilər, ermənilərin üzərinə gedən əhalinin qabağına 
seyid çıxardılar, yaylıq atdılar və s. Bu humanizmin nəticəsi çox ağır 
oldu və ölkəmizdə laləzar şəhid qəbiristanlıqları yarandı. Gərək 
ölkənin birinci adamı partbiletindən qorxmaya idi, deyəydi ki, eybi 
yoxdur, mən getdim, amma siz Qarabağı təmizləyin. Onun bir işarəsi 
bəs idi. Eləmədilər. Bizim təhlükəsizlik orqanları ya Moskva üçün iş-
ləyirmiş, ya da yatırmış. Ermənilər planlı işlədilər, Qorbaçovla 
əlaqəyə girib bir neçə gündə Ermənistan ərazisini təmizlədilər və bun-
dan dərhal sonra qərar çıxarıldı ki, heç kəs yerindən tərpənməsin. Ay-
ılmırdılar bizimkilər və uzun müddət ayılmadılar da. 
 431
İndiki prezident sarayının beşinci mərtəbəsində dil məsələləri 
müzakirə edilirdi. Əbdürrəhman Vəzirov birdən müzakirənin 
gedişində çox zərərli bir hadisə baş veribmiş kimi dedi: ”-Yoldaşlar! 
Dəhşət! Dəhşət!” Təəccübləndik ki, görəsən nə bədbəxtlik baş verib. 
Ölkənin əksər görkəmli ziyalıları zalda idi. Hamı heyrətlə qulaq asırdı. 
Dedi: ”Ermənistanda erməni qalmır. Çoxu köçür xaricə”. Təəccü-
bünün səbəbini hamı başa düşdü. Amma heç kim dillənmədi. Mən 
bərkdən dedim: ”Kaş hamısı köçəydi.” Hərlənib gəlib durdu qarşımda, 
soruşdu ki: ”Nə deyirsən?”  
Dedim: ”Deyirəm ki, kaş hamısı köçəydi.” Çox əsəbiləşdi. 
Çox danışdı. Yadımda qalan budur ki, deyirdi, gör Vəzirovun 
kabinetində nə danışılır, ermənilər eşidib deyəcək gör MK-da nə dan-
ışırlar və s. Və axırda bir qədər gülümsəyib dedi: ”Nə sən bu sözü 
demisən, nə də mən eşitmişəm.”* 
Bu, Vəzirovun vətəni sevməməsi demək deyildi. Sadəcə 
olaraq Vəzirov kommunist idi, kommunist tərbiyəsi ilə işləyirdi, 
kommunizmin düşməni olan ermənilərin və Qorbaçovun gizli 
əlaqələrindən xəbərsizliyi ilə bağlı idi. Amma gərək xəbəri ola idi, 
gərək təhlükəni hiss edə idilər. Sonra da hakimiyyət uğrunda 
mübarizədə Şuşa, Laçın, Kəlbəcər kimi şəhərlər əldən getdi, var-
dövlət, hakimiyyət hərisləri vətəni satdılar, elə bilirdilər, hakimiyyət 
əldə edib qaytaracaqlar. Mən feodal dövründə də tarixin heç bir 
səhifəsində belə alçaqlıq, əclaflıq olduğunu oxumamışam. Bütün 
Qarabağı əl içi kimi hamarladılar, elə bil, Qarabağdan intiqam alırdı-
lar. Asan işi bu qədər böyütdülər, indi də qarşısında durmaq olmur. 
Ermənilər bir vasitə olub, ruslar erməni adı ilə Azərbaycan daxilində 
respublika yaratmaq istəyirlər. Ruslar Qorbaçovu tikə-tikə etməlidir 
ki, rusları dilənçi vəziyyətinə saldı. İndi onlar yenidən köhnə ərazilərin 
bərpası uğrunda qan tökür, xalqları qırırlar. Bütün bunlar bəşəriyyəti 
dəhşətli bir gələcəyə aparır. 
- Bunlar hamısı acı nəticələrdir. 
- Son dərəcə acı nəticələrdir. Deyə bilərlər ki, biz bunların 
hamısını sonradan başa düşmüşük. Əvvələn, belə deyil; ikincisi də 
bizdən fərqli olaraq, ölkəyə rəhbərlik edən şəxs vaxtında, hadisələri 
vaxtında görməli idi.19-20 yanvar hadisələrindən 4-5 gün əvvəl - 14-
15 yanvarda hökumət evinin qabağında mitinq gedirdi, mitinqin 100 
                                                          
* ßçèç ßôÿíäèçàäÿ èëÿ éàíàøû îòóðìóøäóã. Ñîðóøäó êè: «Áó ñÿíèí ãîùóìóí 
äåéèë êè?» «Éîõ, - äåäèì, - íåúÿ ìÿýÿð?»  « - ßäÿ, áèç îëñàéäûã, èíäè äàìäà 
èäèê. Ñÿíÿ áèð øåé äåìÿäè…» - äåäè. 
 432
metrliyində çoxmərtəbəli binaların pəncərələrindən şeyləri yerə tökür, 
evləri dağıdırdılar. Hökumət özü və onun milisi nə işlə məşğul idi, 
bilinmirdi. Halbuki bunları edənlər bu hərəkətləri ilə tonqal yandırıb 
rusları şəhərə dəvət edirdilər. Bu işlərin başında qanlı yanvarı 
törədənlər dururdu. 
Odur ki mənəvi cəhətdən sarsıla-sarsıla gəlmişik. İqtidarımız 
tükənib. Buna baxmayaraq, işləyirik, özümüzü dirçəltməyə çalışırıq, 
özümüzə toxtaqlıq veririk. Müəllimik və müəllim kimi əlimizdən 
gələni edirik. 
- Bunlar hamımızın dərdidir. Tərpətdik, görürəm, həyəcan 
və əsəbilik yaranır. Bir qədər də öz işinizdən, dərslərinizdən danışın. 
Ali təhsil necə gedir? Eşitmişik təzə tədris planları düzəltmisiniz, 
necədir? Testin təhsilə köməyi varmı? Özəl institutlara 
münasibətiniz necədir? 
- Mən bizim N.Tusi adına ADPU-nun timsalında deyə bilərəm 
ki, o kommunist əxlaqı (mən bu əxlaqdan çox razıyam) bizi necə 
tərbiyə edibsə, o tərbiyə, o əxlaqla vəzifəmizi yerinə yetiririk. Doğ-
rudur, bütün kollektiv maddi vəziyyətindən narazıdır, bizim maaşımız 
heç nəyə çatmır. Məsələn, mən doktor, professor, böyük bir fakültənin 
dekanı, keçən aya qədər 62 min manat* alırdım (indi deyəsən, iyirmi-
iyirmi beş min manat artıb), professorlar bundan da az alır. Vəzifə 
maaşı çox aşağıdır. Keçmişdə dekanın vəzifə maaşı ümumi maaşın 35 
faizi qədər idi, indi 10 faiz - bunu hansı işbilməzlər, hansı ölçü ilə he-
sablayır, heç kim bilmir. Prorektor, kafedra müdiri maaşı da belədir. 
Amma buna baxmayaraq, dediyim tərbiyə sistemi bizi işlədir. Vicdanı, 
tərbiyəsi olan adam tələbə qarşısında nə cür möhtəkirlik edə bilər? Biz 
ki müəyyən mərhələni intizamla keçmişik, indi artıq başqa cür 
hərəkəti əslində bacarmırıq. Bizdən təzədən ticarət işçisi çıxmaz. 
Bizim yalnız qələmimiz və mühazirə otaqlarımız var. Biz köhnə iner-
siya ilə vəzifəmizi tam yerinə yetiririk və bəlkə də cəmiyyətin yeganə 
təbəqəsidir ki, üzərinə düşən ictimai işi vicdanla yerinə yetirməkdədir. 
Onu da deyim ki, vəziyyətin ağırlığı tələbə - müəllim 
münasibətlərini pozmaqdadır. Hamı dözmür. Bir çoxları iradəsini 
itirir. Ağır vəziyyətdə olan tələbəyə gəlir mənbəyi kimi baxanlar var. 
Müəllimin maaşı dünya standartları səviyyəsinə qaldırılmalı və 
belələrinin əli kəsilməlidir. Təzə tədris planları düzəltmişik. Bunlar 
keçmiş planlardan o qədər də fərqlənmir. Filoloq üçün lazım olmayan 
bir çox fənlər var ki, bunlar ixtisas təhsili üçün bir yükdür. Bu 
                                                          
* Áó ìààø áöòþâëöêäÿ 15 äîëëàð äÿéÿðèíäÿ èäè. 
 433
fənlərdən danışanda yadıma 60-70-ci illərin bir hadisəsi düşür. Qəbul 
imtahanları getdikcə pozulur, rüşvətxorluq artırdı. Belə bir vaxtda 
dövlət bunun qarşısını almaq əvəzinə, o vaxta qədər qəbul im-
tahanlarında iştirak etməyən bir sıra fənn müəllimlərini də (partiya 
tarixi vəs.) məsləhət bildi: anlaşılan bu idi ki, qoy onlar da iştirak et-
sin, səs kəsilsin. Deməli, dövlət özü rüşvətxorluğun tərəfdarı idi - 
çürümə gedirdi. İndi də bunun başqa variantına rast gəlirik: filoloji 
təhsil üçün vacib olmayan fənləri ixtisar etsək, onların - o fənləri 
tədris edənlərin davasından necə qurtarmaq olar? Yaxşısı budur, qoy 
işləsinlər. İşləsinlər, onda elə həmən həməndir, daha bir təzəlik 
yoxdur. Filoloji təhsilin ən böyük bəlalarından biri xarici dil 
dərslərinin son dərəcə keyfiyyətsiz tədrisi və saatlarının azlığıdır. 
Xaricə gedib-gələn bütün elm sahələrinin nümayəndələri Azərbaycan 
elminin üstünlüklərindən danışır. Bir bəlamız odur ki, biz xarici dil 
öyrədə bilmirik. Ona görə öyrədə bilmirik ki, başdan eləyirik. 
Başqaları bir fakültədə xarici dilə 800 saat verir, biz uzağı 220 saat. 
Bu az saatla heç nə öyrətmək olmaz və bir halda ki, bunu tədris 
edənlərin bir çoxu o dili heç bilmir. 
Bir sözlə, tədris planlarımız onda yeni olardı ki, ixtisas 
fənlərinə və xarici dilə kifayət qədər vaxt verilə idi, tədris prosesi 
ciddi qanunlar əsasında idarə oluna idi. 
Qanunlar isə çox boşdur. Bir neçə il əvvəl mən bir tələbəni 
420 saat dərs buraxdığı üçün xaric etmişdim, nazirlikdən məzəmmət 
məktubu gəlmişdi ki, dekan düz hərəkət etməyib, amma nazirliyin əla-
qədar şöbəsində, deyəsən, şəraitə müvafiq ”düz” hərəkət etmişdilər. 
İndi intizam barədə göstəriş var, amma o da çox yayğındır. Test 
barədə soruşursunuz. Test imtahan üsulu deyil. Testə təhsil üsulu de-
mək olmaz. Tələbə yazılı və şifahi nitqini nümayiş etdirməlidir. 
Bilinməlidir ki, filoloq olmaq istəyən tələbənin nitqi varmı, şikəst 
deyil ki? Testə ona görə müraciət edilir ki, ali məktəb idarə olunmur, 
daha doğrusu, yuxarılar tərəfindən idarə edilə bilmir. Maaş vermək, 
inam yaratmaq, inanmaq və uzun əlləri kəsmək lazımdır. 50-ci illərdə 
ali məktəbə daxil olanlar hər hansı fakültəyə girmək üçün azı altı 
fəndən imtahan verirdilər və heç kəs yaramaz bir haldan söhbət edə 
bilməzdi, çünki qanun vardı və qanun keşikçiləri vardı - birinci onlar 
qanuna əməl edirdilər. Özəl məktəblərdən danışanda mənim yadıma 
xeyriyyə cəmiyyətləri düşür. 7 milyonluq əhali üçün bu qədər özəl 
məktəb bala daraşmış sarı qarışqa kimidir. 
Biz gözləyirdik ki, bizim mövcud ali məktəblərimizin bazası 
möhkəmləndiriləcək, ciddi qanunlar, əsasnamələr yaradılacaq, 
 434
müəllimliyə, alim adına yaraşmayanlar ali məktəbdən çox ciddi attes-
tasiya ilə uzaqlaşdırılacaq və ali məktəb saflaşacaq. Bizim pedaqoji 
universitetin 75 illiyi yaxınlaşır. Burada M.Arif, H.Araslı, Ə.Sultanlı, 
Ə.Nazim, B.Çobanzadə, M.Rəfili, Ə.Dəmirçizadə, F.Qasımzadə kimi 
alimlər dərs deyib. Bununla belə, bu gün bizim yaxşı 
müəllimlərimizlə, adlarını saydığım alimlərin ənənəsini davam etdirən 
yoldaşlarla yanaşı, heç orta məktəbə buraxılması caiz olmayanlar da 
var, biz onlardan fakültəni təmizləyə bilmirik. Bəs bu bir günün 
içərisində göbələk kimi artıb çoxalan özəl ali məktəblər kadrı hardan 
alır, birdən-birə necə baza yaradırlar? Bizim Sənaye İnstitutu, Bakı 
Dövlət Universiteti, Pedaqoji Universitet, Xalq Təsərrüfatı İnstitutu, 
Kənd Təsərrüfatı İnstitutu və s. kimi sınaqdan çıxmış, başqa ölkələrə 
də xidmət edən ali məktəblərimiz var. Lazım gəlirsə, ödənişli 
fakültələri onların bazası əsasında qurmaq mümkündür. Az qala hər 
rayonda bir institut yaratmağın mənası yoxdur və mən bunu bu balaca 
respublika üçün ”baş qarışıqdır, vur çatlasın” kimi bir şey hesab 
edirəm. 
- Nədən qorxursunuz? 
- Tayfaçılıqdan. Bu ölkəni məhv eləsə, feodal təfəkkürü məhv 
edəcək. 
- Bu günlərdə ”Günay” qəzetində Sizin ”Azərbaycan dili” 
dərsliklərimiz: suallar, mülahizələr” adlı məqalənizi oxudum. ”Azər-
baycan dili”ndən vurğunluqla danışırsınız.  Bu, ötəri bir hissdir, 
yoxsa qəlbinizin dərinliklərindən gəlir? 
- Ötəri hiss ola bilməz. Mən, ümumiyyətlə, həqiqətən 
”Azərbaycan”,”Azərbaycan dili” dedikdə günəşli və xoşbəxt bir aləm 
görürəm. Ahəng qanunu pozulsa da, ”Azərbaycan” sözündə gözəl bir 
ahəng var. Xəritəyə baxıb Azərbaycanı nişanladıqda elə bil gözümə 
yer kürəsi üzərində ulduz parıltısı görünür. Dünyanın nə gözəl yerində 
yerləşir! Necə böyük tarixi var, öz adını bu tarixə yaza-yaza gəlib. 
Azərbaycan dili! Bu dil türk dilləri arasında öz musiqililiyi, rəvanlığı, 
estetik keyfiyyətləri ilə seçilir. 
Bu təsəvvürü mən bir az da geniş şərh edə bilərəm. Bunlar 
mənim uydurmalarım deyil, əbədi yaddaşımdır. 
Nə olar, babalarımız uzun zaman ”türk dili” deyiblər - Füzuli 
də belə deyib, lap Sabir də belə deyib. Türk xalqları çoxdur. Hamısı-
nın da adı var: qırğızlar, qazaxlar, özbəklər, türkmənlər, qaqauzlar və 
s. Öz dillərinə qırğız dili, qazax dili, özbək dili, türkmən dili, qaqauz 
dili deyirlər.Biz də ”Azərbaycan dili” deyirik. Bunların hamısı türk 
mənşəli dillərdir, amma heç birinin adından türk mənşəli olduğu 
 435
bilinmir. Sovet dövründə Azərbaycan dilinin tədqiqi sahəsində 
görülən iş min il ərzində görülmüş işdən müqayisə edilməz dərəcədə 
artıqdır. Əgər biz sovet dövrünün nailiyyətləri üzərinə qələm çəkmək 
istəyiriksə, gərək cild-cild dil kitablarını bir tərəfə ataq. Ata bilərikmi? 
Bəs beynimizi necə, o bilikdən təmizləmək mümkündürmü? Əlbəttə, 
yox. Elə isə, həmin dövrdə seçilmiş, həm də bizim fikrimizcə, çox 
uğurla seçilmiş ”Azərbaycan dili” termininə nə üçün xor baxmalıyıq? 
Gözəl tapılıb. Əslində, üç min il yol gəlib, tarix sınağından çıxıb, 
özünə haqq qazandırıb. 
İddia edənlər var ki, ”Azərbaycan dili” ərazi adına əsaslanan 
bir termindir. Biz eyni şəkildə ”çin dili” deyirik (Çinin bir şəhərinin 
əhalisi qədər yoxuq), nə çinlilər, nə də biz zərər çəkirik. Deyirlər, 
”Azərbaycan türkcəsi” deyək, bu, ciddi, əməlli bir aləti oyuncağa 
dəyişmək kimidir. 
Ölkəmiz Azərbaycan, dilimiz Azərbaycan dilidir. Bu dil türk 
mənşəlidir, ölkəmizin daxilində bütün xalqların sevimli ünsiyyət 
vasitəsidir. 
Sovet dövlətinin yaxşı cəhətlərindən biri də bu idi ki, hər sahə-
də nəzarət var idi, heç kəs xalqın heysiyyətinə toxuna bilməzdi. 
Amma indi kim necə istəyir, elə danışır, necə istəyir, elə işləyir. Son 
vaxtlar Türkiyəyə gedib-gələn bir sıra ziyalılarımız dilimizi korlamağa 
başlayıblar. Məfhumlar bütün xalqlarda eynidir, amma milli inkişaf 
nəticəsində hər bir xalqın dilində həmin məfhumun milli ifadə vasitəsi 
yaranıb. Uşaqdan böyüyə, qocadan cavana hamının bildiyi, işlətdiyi 
sözləri indi əcnəbiləşdirməyə  başlayıblar. İncəsənət aləmində 
”musiqi” sözü illərdən bəri işlədilən, hamının vərdiş etdiyi gözəl söz-
dür. İndi başlayıblar ”musiqi” əvəzinə ”müzik” işlətməyə: müzik ko-
mediiya, müzik təhsili, müzik verilişi, müzik aləmi, müzik fasiləsi, 
müzik teatr, müzik duyğusu... Bu cür eybəcərlik kimin nəyinə lazım-
dır? Nə üçün özgə qaşığı işlədirlər? Qəzet yazılarında ”kültür” sözünə 
rast gəlirik. Mən hələ Azərbaycan dilinə yaraşmayan ”kültür” sözü 
qədər yersiz işlədilən söz tanımıram. Bu söz hətta rus dilindəki eyni 
köklü ”kultura” sözü ilə müqayisədə də bizim dil üçün qeyri-mə-
dənidir. İndi biz mədəni adam, mədəniyyət nazirliyi, maarif-mə-
dəniyyət işləri, mənəvi mədəniyyət əvəzinə, kültür adam, kültür nazir-
liyi, kültür işləri, mənəvi kültür və s. deyək? 
XX əsrin əvvəllərində də belə idi. Demokratik cəbhənin 
görkəmli nümayəndələri - C.Məmmədquluzadə, Ə.Haqverdiyev və 
başqaları o qaranlıq mühitdə dahiliklə düzgün yol tutaraq, yalnız xalq 
dilinə, xalq ifadə tərzinə əsaslanır və kənar təsirlərə qarşı mübarizə 
 436
aparırdılar. Əbdürrəhim bəy ”kişi” əvəzinə, türk dilində olduğu kimi 
”ərkək” işlədənlərə son nəfəsində yazdığı məqalədə başa salmağa çal-
ışırdı ki, Azərbaycan dilinin öz sözü var, ”ərkək” sözü Azərbaycan 
dilində ”heyvaniyyəti bildirən bir sözdür.” Bizim bir sıra yazı-pozu 
sahiblərimiz yenidən o dövrə qayıtmaq istəyirlər. Mirzə Cəlili hər əsr 
yetirmir, indi Mirzə Cəlili haradan tapaq ki, belələrinə satira zərbəsi 
ilə həddini göstərsin? Hər kəsin özü düşünməlidir. Hər kəs vicdanının 
səsini eşitməlidir. 
Bu günlərdə televiziyada bir elan eşitdik: böyük öndərimiz 
Məhəmməd Əmin Rəsulzadənin qəbrini ziyarət üçün, özgürlük, arka-
daşlıq üçün ziyalılardan ibarət böyük bir dəstə Türkiyəyə getmək 
istəyir və xahiş edirlər ki, xeyriyyəçilərimiz onlara kömək etsinlər (ola 
bilər tam yadımda qalmayıb, yanlışlıqları üçün üzr istəyirəm). Məram 
yaxşı məramdır, amma özgürlük, öndərlik, arkadaşlıq kimi sözlər 
adamı təhqir edir: siz hansı dildə danışırsınız? Bunu Mirzə Cəlili 
təmsil edən xalq necə başa düşsün? Hələ mən onu demirəm ki, belə 
müqəddəs yol üçün ianə toplamazlar. İanəni yetim, yesir, şikəst, əlil 
üçün toplayarlar. Mən bu fikri ha özümdən qovmağa çalışsam da, hər 
dəfə bu elan yadıma düşəndə sıxılıram.  
Dedilər ki, biz Turan dünyası yaradacağıq, nə bilim, bay-
rağımızı haralara aparıb sancacağıq, amma kiçik bir ölkəni qoruya 
bilmədilər. Mən şəxsən türk birliyi, islam birliyi, xristian birliyi kimi 
birliklərin əleyhinəyəm. Bu cür birliklər Yer kürəsini toqquşmalara, 
müharibələrə aparmaq üçündür. Ölkə ölkəyə söykənməlidir, arxalan-
malıdır, dostluq əlaqələri olmalıdır, amma müxtəlif birliklərlə dünyanı 
üz-üzə qoymaq mənasızdır. Yer kürəsi insan üçündür, təkcə nə türk, 
nə ingilis, nə rus, nə də ərəb üçündür. İnsan ağıllı olmalı və Yerin ona 
bəxş etdiyi nemətdən zəhmətlə istifadə etməlidir. Lakin, şübhəsiz, 
bəşər ağıllanmır və bu birliklər də bu ağılsızlığın nəticəsidir. Rusiya, 
Amerika Birləşmiş Ştatları kimi iri dövlətlərin hakimləri ağıllı və əda-
lətli olsalar, Yer üzündə ədaləti bir saata bərpa etmək, hər kəsə öz 
sərhədini tanıtmaq, öz həddini göstərmək olar. Lakin indiki halda 
böyük dövlətlərin başçıları balaca uşaqları bir-birinə döydürən iri 
dələduzlar kimidir. 
İnsan bilməlidir ki, bütün xalqlar irqindən, antropoloji quru-
luşundan, yaşadığı ərazidən asılı olmayaraq, bir kökdəndir, bütün 
dillərin və bütün dinlərin də kökü birdir. Mən sizə yüzlərlə söz 
göstərərəm ki, bütün dünya dillərində bu və ya digər fonetik 
dəyişikliklə qalmaqdadır və beş min il əvvəlki abidələrdə də 
işlənmişdir. Bu söz rus dilindən alınıb, bu, ərəb dilindən, bu, fars 
 437
dilindən - bu cür söhbətlər nisbi xarakter daşıyır. Rus dilində işlənən 
sözlərin böyük bir qisminin kökü türk dillərində başqa fonetik 
dəyişmə ilə işlənməkdədir. Biz ”bulut” deyirik, ruslar ”oblako” - hər 
ikisində ”BL” elementi eyni kökün qalığıdır. Biz ”de”, ingilislər ”tel”, 
biz getmək, ingilislər ”to go”, ruslar xoditğ deyirlər - kök birdir: Vax-
tınızı almıram, bu, ayrı bir söhbətin mövzusudur. Odur ki dillərə ya-
bançı bir şey kimi baxmağın mənası yoxdur. Hər hansı dildən alın-
masından asılı olmayaraq, gələcəyi varsa, xalq bilir və işlədirsə, o sözə 
toxunmaq düzgün deyil, onu ”yenilik” adına başqa bir sözlə əvəz 
etmək olmaz və bu cür hallar həm dövlət nəzarətində olmalı, həm də 
ictimaiyyət tərəfindən pislənməlidir. Deyəsən, yordum sizi. 
- Xoşdur. Amma mən də bu fikirdəyəm ki, hələlik 
söhbətimizi burada bitirək. Ürək sözlərinizi gizləmədiyiniz üçün çox 
sağ olun. Qarşıdan gələn bayram münasibətilə Sizi təbrik edirəm... 
- Hansı bayram? 
- Novruz bayramı. 
- Hə, Novruz müqəddəs bayramdır, həqiqi bayramdır. Biz Sovet 
hakimiyyətinin ən güclü illərində də bayram deyəndə novruzu bilirdik. 
Amma indi sizə deyim ki, ”bayram” sözü bizə sevinc yox, çox vaxt 
kədər gətirir. Nə qədər bayram olar? Bayramlar haqqında Azərbaycan 
respublikası qanununda (27 oktyabr 1992-ci il) on müxtəlif bayram qeyl 
olunmuş (1Yanvar -Yeni il; 8 Mart - Qadınlar günü; Novruz bayramı - 
iki gün; 28 May - Respublika günü; 9 Oktyabr - Silahlı Qüvvələr günü; 
18 Oktyabr - Dövlət müstəqilliyi günü; 17 Noyabr - Milli dirçəliş günü; 
31 Dekabr - Dünya azərbaycanlılarının həmrəyliyi günü; Qurban bay-
ramı; Ramazan bayramı) və bunların hamısı qeyri-iş günü sayılır. Ac bir 
ölkədə bu qədər bayrama nə ehtiyac var? Bunların bir qismi müqəddəs 
bayramdır, qeyri-iş günü kimi keçirilə bilər. Lakin müharibə odu-alovu 
içərisində olan bir ölkə üçün həmrəylik günü, ramazan bayramı, qurban 
bayramı, milli dirçəliş günü bütün işlək müəssisələrin dayandırılmasının 
kimə xeyri var? Silahlı qüvvələr günü, 8 Mart da daxil olmaqla bunları 
təntənəli qeyd edib işləmək olmazmı? Dini bayram günlərində dindar-
ları işdən azad etmək kifayət etməzmi? İntizam pozulur. Tərbiyə işinə, 
yəni ictimai işə səhlənkar münasibət yaranır. Mən heç bir işgüzar ada-
mın bu qədər bayramı təqdir etdiyini görməmişəm. Belə hallarda idarə 
və müəssisə rəhbərləri tabeliyində olanları başına yığıb deməlidir ki, 
əzizlərim, doğrudur, bayramdır, amma biz azğın düşmənlə çarpış-
madayıq, silah istehsal etməliyik, məhsul istehsal etməliyik, biz 
dişimizlə-dırnağımızla çalışıb ölkəni çətinlikdən çıxarmalıyıq. Biz hər 
təsadüfdə bayram eləməli yox, 10 saat, 12 saat işləməliyik. Gələcək 
 438
nəsillər üçün, övladlarımızın görə billəcəyi xoş günlər üçün işləməliyik. 
Sizə və bütün jurnal-qəzet əməkdaşlarına novruzla gələn bu 
yeni il xoş müjdələr gətirsin! Vətən torpağı düşmənlərdən təmizlənsin! 
Azərbaycan dilində xoş nəğmələr oxuyaq! Azərbaycan musiqisi Şuşa-
dan bütün keçmiş Cavanşir mahalına, Azərbaycana yayılsın! Qəlbimiz 
açılsın, üzümüz gülsün. 
- Sağ olun. Bunlar qəlbində Şah İsmayıl təpərindən bir zərrə 
olan hər bir azərbaycanlının arzusudur. 
1995 
 
 
 
 
 
 
XATİRƏLƏR 
ÇIXIŞLAR 
 
 
 
 
SİZƏ UĞUR ARZULAYIRAM! 
 
Əksəriyyəti ikimərtəbəli evlərdən ibarət olan Soltanlı kəndinin 
cənub-şərq hissəsində, yaşayış evlərindən azca aralıda böyük bir bina 
var. Çölünün suvağı hələ tamamilə qurumamış, əlavə korpusda işlər 
qurtarmamışdır. Ətrafı açıqlıqdır. İçərisindən təzə tikinti material-
larının qoxusu çəkilməyib.  
Bura məktəbdir - Soltanlı kənd orta məktəbi. Bu ilin sentyabr 
ayından başlayaraq hər gün burada yüzlərcə gənc oğlan və qızın şən, 
şaqraq səsləri zəng səslərinə qarışır. Geniş və işıqlı sinif otaqlarında 
dərs keçilir. Gənc leninçilər məktəbin iri foyesindən keçərək siniflərə 
daxil olur, dərs qurtardıqdan sonra dəstə-dəstə kəndə qayıdırlar.  
Kəndin gündoğan tərəfində, köhnə Hajaxundlu yurdlarının 
 439
yaxınlığında, iri yaşıl ağaclar arasında kiçik koridordan və on balaca 
otaqdan ibarət başqa bir bina da var. Divarlarının suvağı çox yerdən 
uçub-töküldüyündən ağ fonda qara ləkələr uzaqdan görünür. İçəridə 
divarlar köpəşiyib, kiçik bir təkan divarın böyük bir hissəsinin uçub 
tökülməsinə səbəb olar. Saysız-hesabsız nəsillərin ayaq izlərini gör-
müş döşəmə, axır ki, candan düşmüş, nazilmiş, aralanmış, çox yerdən 
uçub dağılmışdır. Düyünləri çıxmış döşəmə taxtaları arasından rütubət 
qalxır.  
Bura da məktəbdir. 40 ildən artıq bir vaxtda kəndin camaatı 
məktəb deyə bura üz tutmuşdur. Lakin indi burada şagird səsləri 
eşidilmir. Müəllimlər yaşıl söyüd ağaclarının altında əyləşib dərsə ba-
şlamaq üçün zəng səslərini gözləmir. Qolunda qırmızı olan növbətçi 
görünmür. Xidmətçi qadın içəriyə girib-çıxmır. Bina, adi dərs 
vaxtlarında yaranan sükutdan fərqi olaraq, əbədi sükut içərisindədir. 
Məktəb yeni binaya köçmüş, köhnə bina sanki zamanın 
vəfasızlığından məyus olmuşdur.  
... Koridorda ayaq səsləri eşidilir. Köhnə bina ilə 
xudahafizləşmə mərasimi başa çatır. Əksəriyyəti vaxtilə bu məktəbi 
bitirmiş gənclərdən ibarət olan müəllimlər həyətə çıxaraq bir anlıq 
ayaq saxlayıb ətrafı nəzərdən keçirir və yavaş-yavaş uzaqlaşırlar. Bir 
nəfərin hamıdan arxada, aramla, dərin düşüncələr içərisində, qeyri-
ixtiyari könülsüz addımları nəzəri daha çox cəlb edir. O, məktəbin 
qocaman müəllimlərindən Fərman Əhmədovdur. Ömrünün çoxu bu 
məktəblə bağlıdır. Yeni bina onun nəzərində əvəzsiz mükafat olsa da, 
ali məktəb auditoriyaları kimi geniş və işıqlı sinif otaqları, fənn 
kabinetləri, təzə avadanlıq onda gənclik eşqi ilə işləmək arzusu oyatsa 
da, hiss olunur ki, köhnə ”dostdan” ayrılmaq onun üçün asan deyil. 
Hansı qüvvə isə onu geriyə çəkir, bu yerlərdən aralanmağa qoymur.  
- Nə düşünürsünüz? Bəlkə 46 illik pedaqoji fəaliyyətinizin 
böyük bir dövründə öz eviniz kimi hər gün girib-çıxdığınız bu kori-
dordan, bu sinif otaqlarından ayrılmaq sizin üçün çətindir? Bəlkə şəxsi 
həyatınızla bağlı olan yığın-yığın xatirələr sizi buradan ayrılmağa 
qoymur? 
Əvvəlcə mənə elə gəldi ki, o bu sözləri eşitmir. Dərin düşün-
cələr fikrini uzaqlara aparmışdı. Başını qaldırıb, ağır-ağır sözə başladı:  
- 1916-cı ilin söhbətidir, - dedi. - Onda mənim 5-6 yaşım 
olardı. Hələ o vaxt bu bina yox idi. ”Aşağı oba” deyilən yerdə, kiçik 
bir damda dərs keçirdilər. Həsən, Əşrəf, Əlif, Şirin, Əli, Hüseyn, Alı-
şan hər gün bizim evin yanından keçib dərsə gedirdilər. 3-4 il idi ki, 
oxuyurdular. Hərdən ayaq saxlayıb məni hirsləndirirdilər. Rusca dan-
 440
ışıqları möcüzə kimi görünürdü. Damımızın üstünə çıxıb onların 
ardınca həsrətlə baxardım. İndi Həsən Həsənov tarixçi alimdir, müdrik 
el ağsaqqalıdır; Əşrəf Hüseynov məşhur riyaziyyatçıdır, akademikdir; 
əməkdar müəllim Əlif Əhmədov V.İ.Lenin adına APİ-nin dosentidir; 
Əli Hacıyev təqaüdçü, Alışan Mahmudov kolxozçudur. Şirin Allah-
verdiyev məktəbin direktorluğundan cəbhəyə getdi və bir daha geri 
qayıtmadı. Cəbrayıl rayonunda ilk dəfə əməkdar müəllim adına layiq 
görülmüş Hüseyn Əliyev az yaşadı... Vaxt nə tez gəlib keçdi!. .  
Mənalı-mənalı üzümə baxıb sözünə davam elədi: - Yalnız 21-
ci ildə məktəbə gedə bildim. Sinif yoldaşlarım - Allahverdi, Dadaş, 
Məhəmməd, Rzaqulu yaxşı yadımdadır. Müəllimimiz Lətif 
Əhmədovun şirin dərslərini indi də unuda bilmirəm. Sonralar o, Lenin 
ordeni ilə təltif edildikdə nə qədər sevindim! 
Sözünə bir qədər ara verib pıçıldadı: - Qaryagindəki 2-ci 
dərəcəli pedaqoji təmayüllü məktəb... Burada da yaxşı müəllimlərimiz 
var idi. 1928-ci ildə həmin məktəbi bitirib müəllimliyə başlayanda çox 
gənc idim. Vaxt keçdi. Zəmanə ali təhsil tələb elədi. Otuz üçüncü ildə 
V.İ.Lenin adına APİ-nin tarix fakültəsinə daxil olanda bu bina təzəcə 
istifadəyə verilmiş, üç il sonra - mən institutu bitirən ili orta məktəbə 
çevrilmişdi. Neçə-neçə nəsillərə xidmət etdi. Bəzən darısqallığından 
şikayətləndiksə də, onlarca alim və mütəxəssisin beşiyi kimi bizi 
fərəhləndirdi. Qismət belə imiş, şagirdlərlə görüşümün 47-ci ilinə yeni 
binada qədəm qoymalıyam. Amma atalar yaxşı deyib: ”Bir gün duz-
çörək yediyin yerə qırx gün salam ver.” 
Bütün həyatını gəncliyin tərbiyəsi işinə həsr etmiş Fərman 
müəllim, özü barədə deyil, həmişə olduğu kimi, yenə də müəllimləri, 
dostları, sinif yoldaşları, eli, obası barədə düşünürdü.  
1912-ci ildən dörd sinifli rus-tatar (Azərbaycan - red. ) 
məktəbi kimi fəaliyyətə başlamış Soltanlı kənd məktəbi qonşu Tinli, 
Qovuşutlu, Qumlax, Xələfli, Sirik, Dağtumas, Şahvəlli, Veysəlli, 
Hovuslu, Kavdar, Əmirvarlı, Məzrə, Sarıcalı, Şıxalıağalı, Şükürbəyli, 
Mərcanlı, Maralyan və sair kəndlərdən gələn gənclərin təhsilində mü-
hüm rol oynamışdır. İndi bu kəndlərin bir qismində orta məktəb 
açılmış, bir qisminin gəncləri orta təhsilini yenə də burada tamamlayır. 
Keçən dərs ilində məktəbi 158 nəfər bitirmişdir. 1974-cü ildə mə-
zunlardan 25 nəfəri ali məktəblərə daxil olmuşdur.  
Bəli, son dərəcə fərəhli hadisədir: Soltanlı kənd orta məktəbi 
yeni üslubda tikilmiş min nəfərlik yaraşıqlı bir binaya köçür. Elə buna 
görə də məktəbə əlavə olaraq ali təhsilini yenicə bitirmiş on nəfər gənc 
müəllim göndərilmişdir.  
 441
İlk zəngə az qalır. Yeni binanın qarşısında böyük bir təntənə 
var. Cərgə ilə düzülmüş oktyabryatların, pioner və komsomolçuların 
üzündə sevinc duyulur. Valideynlər, kəndin ağsaqqalları, məktəbin 60 
nəfərdən çox üzvü olan müəllim kollektivi, qonşu məktəblərin nü-
mayəndələri, rayonun partiya və maarif işçiləri, məktəbin bəzi məzun-
ları buraya toplaşmışdır. Təntənəli nitqlər bir-birini əvəz edir. Arabir 
pioner şeypuru bu təntənəni daha da gücləndirir. Bunlar məktəblilərin, 
xüsusən ilk dəfə məktəbə  qədəm qoyan birinci sinif şa- girdlərinin 
hafizəsində silinməz izlər buraxır.  
Yavaş-yavaş mikrofona yaxınlaşan yorulmaz maarif xadimi 
Fərman Əhmədov müəllim və şagirdləri, Soltanlının zəhmət adam-
larını  partiya və hökumətə böyük minnətdarlıq hissi ilə bir daha təbrik 
edərək deyir:  
- İndi biz ikiqat artıq işləməli, daha çox çalışmalıyıq. Yeni bi-
nada iş yeni tələbat əsasında qurulmalıdır. Dünya gör-götür dün-
yasıdır. Balalarımız bizdən öyrənirlər. Ağ divara hansı rəngi çəksən, 
tutar. Onların gələcəyi bizdən asılıdır. Əmək itməz. Zəhmət izsiz yox 
olmaz. Zəhmət çəkməliyik ki, hər il bahar gələndə onun bəhrəsi bizi 
fərəhləndirsin. Zəhmətimizi görməsələr, zəhməti sevməzlər. Şam kimi 
yanmasaq, beyinləri nurlandıra bilmərik. Bir buğda əkməsək, min 
buğda biçə bilmərik. Günəş öz şüasını heç kəsdən əsirgəməz. Müəllim 
də günəş kimi olmalıdır. Nümunəvi tərbiyə verməsək, nümunəvi 
tərbiyəçi yetişdirə bilmərik. Məktəbimizin məzunları içərisində 
görkəmli alimlər, mühəndislər, həkimlər, tərbiyəçilər çoxdur. Yeni 
bina bizim üçün daha uğurlu olacaqdır. Məsəl güldür, söz çiçək, - 
demişlər. Laçın qalada balalar, od ocaqda yanar, gül güllükdə bitər.  
Sizi bir daha təbrik edirəm! Yeni binada hamınıza uğur arzu-
layıram! 
 
Onun bu sözləri bizim də qəlbimizdəndir...  
 
1974 
 
 
 
 
 442
”GÜNƏŞLİ” TƏƏSSÜRATIMIZ 
 
Sanatoriya da bir dünya kimidir: ”bir yandan boşalır, bir yan-
dan dolur.” Hər gün xidmətçilər onlarca yeni qonağa mehribanlıqla 
yer verir, hər gün onlarca adam əziz dost kimi xudahafizləşib sanatori-
ya kollektivindən ayrılır, yeni ruh, yeni qüvvə ilə işə qayıdır. Az vaxt 
ərzində tərkib tamamilə dəyişir - gələnlər gedir, onların əvəzində 
yeniləri gəlir; lakin bir şey, bir cəhət dəyişmir, istirahətdə olanlara 
qayğılı xoş münasibət, mədəni və tibbi xidmət işi sabit qalır...  
Mərdəkandakı ”Günəşli” sanatoriyasında bir növbədə 500-ə 
qədər adam istirahət edə bilir. Son illərdə sanatoriya xeyli böyümüş və 
genişlənmişdir. İstirahətə gələnlər bir-birinə yaxın tikilmiş səkkiz 
müxtəlif korpusda yerləşdirilir. Hər korpusun xidmətçisi, tibb bacısı 
və həkimi vardır. Ümumi yeməkxana sanatoriya şəhərciyinin 
mərkəzindədir. Yeməkxananın səliqə-sahmanına xüsusi fikir verilir. 
Bura günün eyni saatlarında üç dəfə - səhər, günorta və axşam dolur, 
boşalır. İstirahətdə olanlara mədəni xidmət işi yaxşı qurulmuşdur: 
yeməkxananın üstünə - ikinci mərtəbəyə nə vaxt qalxsan, nərd, dom-
ino oynayanların, şahmatçıların yarışının şahidi olarsan. Burada 
televizor işləyir, kitabxana daim açıq olur. Bir mərtəbə yuxarıda isə 
rəqs salonu və böyük klub yerləşir. Burada hər axşam milli və 
beynəlmiləl mahnılar, rəqslər ifa edilir. Müxtəlif millətlərin 
nümayəndələri rəqs saatını səbirsizliklə gözləyirlər. Klubda, demək 
olar ki, hər axşam yeni film nümayiş etdirilir. Uzaqdan gələnlər 
ekskursiyalara aparılır. Abşeronun qədim abidələri və görməli yerləri 
ilə tanış edilirlər.  
Sanatoriyanın gözəl bağı, həyəti var. Gediş-gəliş yollarının, 
hovuzların ətrafındakı təmizlik və səliqə Mərdəkanın saf təbiətində, 
təmiz havasında xüsusən səhərlər istirahət və müalicənin təsirini qat-
qat artırır. Bu bağda, bu havada gəzmək təbii bir müalicə vasitəsi 
kimi, burada olanları daha çox razı salır.  
Sanatoriyanın bir üstünlüyü də budur ki, sən burada ölkəmizin 
hər yerindən - Şərqi Sibirdən, Volqaboyundan, Orta Asiyadan, Mər-
kəzi qaratorpaq zonalarından, Şimali Qafqazdan gəlmiş adamlarla 
tanış ola bilərsən; onların məişəti, təsərrüfatı, adət və ənənələri səni 
maraqlandırırsa, bilavasitə söhbət edib öyrənə bilərsən. Bunun üçün 
bəzən xüsusi səyə də ehtiyac olmur: hər gün bir otaqda qaldığın, bir 
stol ətrafında nahar etdiyin adamla ünsiyyətdə olmaq kifayətdir...  
Sanatoriyada əsas məsələ istirahət və müalicədir - əsəb, ürək, 
qan-damar xəstəliklərinin müalicəsi. Məlumdur ki, xüsusən bizim 
 443
əsrdə bu məsələ birnömrəli məsələlərdəndir. Əsəb, ürək, qan-damar 
xəstəliklərinin müalicəsi üçün sanatoriyanın xeyli imkanı və şəraiti 
var: narzan, yod-brom vannaları, dörd kameralı vannalar əsəblərin 
müalicəsi, qan təzyiqinin normal hala salınması, ürəyin fəaliyyətinin 
qaydaya düşməsi üçün ilkin müalicə üsullarından sayılır. Müəyyən 
vaxt ərzində həkim məsləhəti ilə hər kəs lazımi vanna qəbul edə bilir. 
Əsəb sisteminin, ətraf - periferik sinirlərin, ürək və qan-damar 
xəstəliklərinin elektriklə müalicəsindən burada ustalıqla istifadə edilir. 
Fizioterapiya üsulları ilə müalicə sanatoriyada əsas müalicə üsulların-
dandır. Geniş və səliqəli müalicə korpusunun bir tərəfində xəstələrin 
qollarına, qıçlarına, kürək və sinə-qarın nahiyəsinə isti parafin və ya 
müalicə mastikası çəkilir. İlk günlər təzə xəstələrə bu müalicə üsulu 
bir qədər çirkli və çətin görünür, lakin əzələ, bel-oma sümüyü, qara 
ciyər, mədə-bağırsaq ağrılarının, oynaq xəstəliklərinin müalicəsində, 
yüngülləşməsində böyük köməyini başa düşən xəstələr sonrakı 
günlərdə birinci növbədə bura can atırlar. Bu sahədə buradakı tibb 
işçilərinin, xüsusən Xalidə Musayevanın xəstələrə münasibətinin, 
diqqət və qayğıkeşliyinin rolu çox böyükdür. Tibb bacısı X.Musayeva 
xəstələrə elə həssaslıq və səmimiyyətlə xidmət edir ki, sanatoriya 
haqqında rəy və təkliflər kitabında yazıldığı kimi, həqiqətən belə 
işçilərdən ”ayrılmaq istəmirsən, onlarla mədəni söhbət etmək və ağıllı 
məsləhətlər almaq istəyirsən.” Bu sözləri elektriklə müalicə 
şöbəsindəki Zəkiyyə Zeynalova, Səkinə Zöhrabova, qeydiyyatçı 
Mahirə Əliyeva, 7-8-ci korpusların tibb bacısı Pirayə Hüseynova 
haqqında da eyni səmimiyyətlə, eyni ürəklə demək olar. 24 gün 
ərzində sanatoriyada istirahət edən ruslar, tatarlar, qazaxlar, özbəklər, 
ermənilər, gürcülər, azərbaycanlılar və başqa millətlərin 
nümayəndələri onların səmimiyyətindən, işgüzarlığından son dərəcə 
razı qalırlar. Ümumiyyətlə, bu sözləri sanatoriyanın əksər tibb işçiləri 
haqqında demək olar. Lakin bu da gizli deyildir ki, sanatoriyaya 
təsadüfi düşmüş xidmətçilər və tibb işçiləri də vardır...  
Baş həkim Q.Həsənov nisbətən yenidir və az vaxt ərzində 
xeyli iş görmüşdür. Onu hər gün səhərdən axşama qədər sanatoriyanın 
inzibati və təsərrüfat işləri ilə məşğul olan görərsən. Abadlıq işləri 
aparılır. 
Pəhriz həkimi, əməkdar həkim Minaxanım Babayeva imkan 
daxilində xörəklərin daha keyfiyyətli olmasına, yeməkxanada ümumi 
intizama ciddi nəzarət edir. Xörəkpaylayanlar qonaqları səmimiyyətlə 
yola salırlar.  
Sanatoriyanın həkimlərindən G.Kərimov, İ.Əhmədov, 
 444
İ.Abdullayev, M.Məmmədov və başqaları öz işlərində çox 
məsuliyyətlidur. Onların çoxu həqiqi tibbi vasitələrlə yanaşı, xəstələri 
həkim üçün zəruri olan inamlı tədbirlər və şirin dil ilə müalicə edirlər.  
Həkim Hüseyn Mirzəyev isə ”Günəşli”nin günəşi kimi, 
xəstələrin qəlbinə nur saçır. Təkcə ”Günəşli”də deyil, qonşu ”Abşe-
ron” sanatoriyasında istirahət edənlər də onu yaxşı tanıyırlar. O, 
”Günəşli”də bir nömrəli korpusun həkimi olmaqla yanaşı, ”Günəşli”, 
”Abşeron” sanatoriyaları və onların nəzdindəki pansionatın, ”Bakılı” 
sanatoriyasının əsəb xəstəlikləri üzrə baş məsləhətçisidir.  
Kapitan H.Mirzəyev uzun illərdir ki, bu sanatoriyada xidmət 
edir. 1941-ci ildə tibb institutunu bitirən kimi ordu sıralarına getmiş, 
cəbhədən qayıtdıqdan sonra - 1946-cı ildən, yəni ”Günəşli” sanatorii-
yası təşkil olunduğu vaxtdan burada fəaliyyətə başlamışdır. Onun 
qəlbi, həyatı uzun müddətdir ki, bu sanatoriya ilə bağlıdır, onunla 
birlikdə döyünür, yaşayır. İki il burada ordinator vəzifəsində işləmiş, 
1946-cı ildən 1972-ci ilə qədər sanatoriyanın iki şöbəsindən birinə 
rəhbərlik etmişdir. Bir müddət baş həkimin müalicə işləri üzrə müav-
ini olmuşdur. Lakin onu həmişə öz sənəti düşündürmüş, həkimlik sə-
nəti özünə çəkmiş, o öz praktik işindən - bilavasitə insanlara şəfa 
vermək, öz əlləri ilə yoxlamaq, müayinə və müalicə etmək, ağır xəstə-
ləri sevindirmək, güldürmək və özü də sevinmək işindən ləzzət al-
mışdır. Tanıyanlar bilir ki, həkim yalnız bu işlə nəfəs alır, bu sənət ona 
ruh və qida verir. Bəzən heyrət edirsən: həkim yorulmaq bilmir, is-
tirahət yadına düşmür; sanki onun istirahəti də xəstələrlə söhbətdə 
təmin olunur...  
Budur, bu gün Hüseyn müəllim növbətçidir, gecə də iş 
növbəsində olmalıdır. İş vaxtı qurtarır. Həkimlər istirahətə gedirlər. 
Yəqin ki, indi o da istirahət otağındadır, dincəlir. Lakin ağır xəstə var, 
həkimi narahat etmək lazımdır. Tibb bacısı istər-istəməz qapını döyür. 
Səs yoxdur, yorğun həkim nə ağır yatır!? .. 
Bir də nə görürsən? İstirahət nədir? Həkim o biri tərəfdə, ciddi 
müalicəyə ehtiyacı olan xəstələrlə söhbətdə imiş, onlarla daha ətraflı 
məşğul olmaq üçün fürsətdən istifadə edirmiş. İllərdən bəri onu tanı-
yan tibb bacıları da bu cür yanılırlar, onu istirahət otağına göndərib 
sonra xəstələrlə söhbətdə görürlər.  
Hüseyn Mirzəyevin səbrinə, təmkininə heyrət edirsən. İnsan 
nə qədər zəhmətkeş olarmış! Bir nömrəli korpusa - həkim Hüseyn 
Mirzəyevin qəbuluna nə vaxt girmək istəsən, növbə görərsən. Hətta 
bəzən növbədəkilər xeyli vaxt itirməli olurlar. Lakin heç kəs darıxmır, 
heç kəs gileylənmir. Köhnələr tanıyır, yeni gələnlər isə öyrənmiş olur-
 445
lar ki, bu növbə onların xeyrinədir; həkim heç kəsi başdan eləmək 
istəmir, o hər kəsin xəstəlik tarixini, şikayətlərini böyük səbr və 
təmkinlə dinləyir, mülayim və mehriban suallarla onu danışdırır və 
yalnız bundan sonra bilavasitə müayinə başlanır, dəqiq təəssüratdan 
sonra həkim diaqnoz üzrə müalicələr təyin edir. Şübhəsiz, iş bununla 
da qurtarmır. Analizlər və sonrakı müşahidələr həkimin qənaətini 
dəqiqləşdirir, xəstəni inandırır, xəstəliyin müalicəsi uğurla nəticələnir. 
Sanatoriyanın rəy və təkliflər kitabının son bir neçə ilə dair material-
larını nəzərdən keçirdikdə, müxtəlif millətlərin nümayəndələrinin, 
uzaq və yaxın adamların həkim Hüseyn haqqında aramsız 
minnətdarlıq yazılarından qəlbin iftixarla döyünür. Tbilisidən əmək 
əlili Qalina Nikolayevnanın qeydlərindən bir parça təəssürat üçün da-
ha səciyyəvidir: ”Məni son dərəcə arxayın və diqqətlə müayinə etdiyi, 
çox nəzakətlə hər şeyi soruşub öyrəndikdən sonra müalicələr təyin 
etdiyi üçün həkim Hüseyn Salman oğlu Mirzəyevə hədsiz minnətdar 
olduğumu bildirirəm.” Qeydlər içərisində sanki onları ikinci dəfə dün-
yaya gətirdiyi üçün həkimə minnətdarlıq edənlər çoxdur; bütün 
həkimləri onun kimi tələbkar, təmkinli və sevimli görmək istəyənlər 
çoxdur. Həkim həqiqətən həssas bir qəlbə malikdir, son dərəcə 
diqqətli və nəzakətlidir. Onun sakit və mülayim təbiəti, inamlı danışığı 
ən ağır xəstələrin qəlbini ümid nuru ilə doldurur. Gözəl ürəyi onun 
mehriban simasını daha da gözəlləşdirir. Belə bir insanla həmişə 
ünsiyyətdə olmaq istəyirsən, az sonra ondan ayrılacağına təəssüf-
lənirsən...  
Kapitan Hüseyn Mirzəyev partiya və hökumətimizin ona ver-
diyi qiyməti bütün varlığı ilə doğruldur. O, 1963-cü ildən respub-
likamızın əməkdar həkimidir. 1964-cü ildə Azərbaycan SSR Ali 
Sovetinin fəxri fərmanı ilə təltif edilmişdir. 1961-ci ildə aldığı Şərəf 
nişanı ordeni onun şərəfli həyatını təmsil edir. Həkimin insanlara 
məhəbbətlə döyünən odlu sinəsini bəzəyən medallar çoxdur...  
”Günəşli” bir dünyaya bənzəyir: bir tərəfdən boşalır, bir 
tərəfdən dolur; hər gün sanatoriyada istirahət və müalicədə olanların 
bir qismi gedir, başqaları gəlir. Lakin həkimlərin mehriban siması, 
şəfalı əlləri, sanatoriya kollektivinin işgüzarlığı və qonaqpərvərliyi bu 
dünyanın, bu aləmin daimi yaddaşı kimi, onu həmişə müşayiət edir.  
”Günəşli”nin mühüm üstünlüklərindən biri də onun ”Abşe-
ron” sanatoriyası ilə əlbir işləməsidir. Bir çox hallarda mədə-bağırsaq 
xəstəlikləri əsəb pozğunluğu, əsəb pozğunluğu isə mədə-bağırsaq xəs-
təlikləri ilə bağlı olur. Ona görə də sanatoriyaların əlbir işləməsinə 
həqiqətən böyük ehtiyac var və bu ehtiyac müəyyən dərəcədə ödənilir. 
 446
”Abşeron”dan gələn xəstələrə ”Günəşli”də diqqətlə qulluq edildiyi 
kimi, mədə-bağırsaq, qaraciyər, öd yolları xəstəliklərinin müalicəsi 
işində ”Günəşli”də istirahət edənlər qonşu sanatoriyanın tibb 
işçilərinin, xüsusilə də Minayə Tağıyeva, Şövkət Məmmədova, Kimya 
Qarayeva və başqalarının xidmətini, yəqin ki, unutmayacaqlar.  
”Günəşli” nöqsansız da deyildir. Burada günəşin isti şüalarla 
yeri qızdırmadığı günlərdə klubun və bəzi korpusların soyuqluğundan 
şikayətlər də eşidilir. Boğaz, burun, qulaq və göz həkimləri yoxdur və 
ya bu sahələrlə bağlı kabinetlərdə avadanlıq, dərman və preparatlar 
çatışmır. Buna görə də bəzən həkim tapşırıqları kağız üzərində qalır. 
Bəzən döşək ağları vaxtında dəyişdirilmir. Güman edirik ki, sanatori-
yanın öz kollektivinə də aydın olan bu cür çatışmazlıqları aradan 
qaldırmaq çətin olmayacaqdır.  
 
Təəssüratımız sanatoriyanın adı kimi işıqlıdır. Biz sanatoriya-
nın yeni texnika və müalicə üsulları ilə daha çox təmin edilməsini 
arzulayır və bu sahədə sanatoriya kollektivinə uğurlar diləyirik.  
 
18. 11. 78.  
 
 
 
 447
Ə. DƏMİRÇİZADƏ VƏ MÜASİR ƏDƏBİ  DİLİMİZ* 
 
Ə. DƏMİRÇİZADƏ — 70  
 
Biz onu beləcə görmüşdük. Asta-asta daxil olar, sakit-sakit sö-
zə başlardı... Gəlişi ilə ayağa durardıq. Bu ehtiramı özü qazanmışdı; 
geniş qəlbi, təmkin və iradəsi, hüdudsuz biliyi ilə...  
Böyük auditoriyada hər kəs öz qəlbindən keçənlərə cavab al-
sın deyə, tapşırardı ki, sualları yazıb xitabət kürsüsünün üstünə qoyaq. 
Gənc qəlblərdən qopan suallara bir-bir cavab verməmiş, mühazirəni 
davam etdirməzdi. Dəlillərinin tutarı və məntiqi güclü idi, ona görə də 
mübahisəni davam etdirməyə ehtiyac olmazdı.  
25 il əvvəl bizim nəsil onun auditoriyasına daxil olanda əlli 
yaşına 3-4 il qalırdı. Lakin gümüşü saçlar, təbəssüm dolu xırda gözlər, 
nurlu və mehriban çöhrə, geniş alın, mil-mil araqçın, asta yeriş o 
vaxtdan beynimizə həkk olub. Düz əlli il Pedaqoji İnstitutun koridor-
ları ilə addımlamış, auditoriyalarda nəsil-nəsil tələbələrə ana dilinin 
sirlərindən söhbət açmışdır. İllərlə ayaq döydüyü pillələr onun ömür 
pillələri ilə qovuşmuşdu. Söhbətləri bəzən dilin müasir sərhədləri ilə 
məhdudlaşar, bəzən üç min il keçmişə yol açardı.  
O söhbətlər, o geyim, o yeriş, o mehriban sifət hamıya tanış 
idi. Min adamın arasında seçilərdi professor Dəmirçizadə! 
Bəzən üzündə bir utancaqlıq sezilərdi. Lakin sözə başlayanda, 
elə bil, ilhama gələrdi ustad.  
Bu ilham onda gənclikdən vardı, gənclik illərinin yadigarı idi. 
Amma bizə elə gələrdi ki, o heç gənc olmayıb. Dünyaya elə bu cür, bu 
müdrik görkəmdə, sənətinin kamil bilicisi, həqiqi professor kimi gəlib. 
Lakin ömür kitabını vərəqlədikcə, uşaqlıq illərindən başlayaraq, onun 
şöhrətinin mayasını şərəfli əməkdə, zəhmətlə istedadın vəhdətində 
görürük.  
70 yaşına iki aydan az qalmışdı, lakin zəhmətdən yorulduğunu 
görməmişdik. Nəslən də zəhmətkeş idi - dəmirçi ailəsində doğul-
muşdu. Əsl familiyası Rəsulov idi, atasının sənət adını özünə familiya 
götürmüşdü - müəllimi məşhur Çobanzadə kimi.  
O, əslən dil tarixçisi idi. Qədim və çətin yazıları onun qədər 
sürətlə oxuyub təhlil etmək, dəqiq nəticələr çıxarmaq cəmiyyətdə na-
dir hallarda özünü göstərən xoşbəxt təsadüflərdəndir. Əgər diqqətini 
təkcə dil tarixinə versə idi, onun gördüyü işi bir kollektiv uzun müddət 
                                                          
* Éóáèëåéèíäÿ ìÿðóçÿ. 
 448
görə bilməzdi. Lakin o, çoxşaxəli, çoxbudaqlı bir yaradıcılıq yolu 
keçmişdir. Şeirlər, hekayələr, tənqidi məqalələr və bədii oçerklər 
müəllifi kimi yaradıcılığa başlamış, görkəmli dilçi alim kimi 
Azərbaycan mədəniyyəti tarixində özünü əbədiləşdirmişdir.  
Əsl çoxşaxəlilik onun dilşünaslıq yaradıcılığına məxsusdur. O, 
Azərbaycan dilçiliyinin yalnız bir sahəsi ilə deyil, əksər sahələri ilə 
məşğul olmuşdur. Həm də xoşbəxt taleyi bununla şərtlənir ki, bu sa-
hələrin sadəcə tədqiqatçısı olmamış, bünövrə daşını, möhkəm özülünü 
öz əlilə qoymuşdur. Ədəbi dil tarixi, tarixi qrammatika, etimologiya, 
orfoepiya, fonetika, sintaksis və s. sahələrə dair ilk sanballı və tutarlı 
əsərlər onun qələmindən çıxmışdır.  
Müasir Azərbaycan ədəbi dilinin tədqiqi sahəsində xidmətləri 
böyükdür. 1929-cu ildə yazdığı ”Hamınız yeni əlifba ilə savadlanınız” 
adlı məqaləsindən başlayaraq, ömrünün sonuna qədər müasir ədəbi 
dilimizin müxtəlif problemləri ardıcıl olaraq onun düşüncəsinə hakim 
olmuşdur. Əlifba, orfoqrafiya, ədəbi tələffüz, leksikologiya, fonetika, 
morfologiya, sintaksis məsələlərinin elmi müzakirələrində mərkəzi 
mövqe tutmuşdur.  
Son 20-30 ildə ”Müasir Azərbaycan dili” fənnindən dərs 
deməsə də, çətin, mürəkkəb və mübahisəli dil faktlarını elə həssaslıqla 
izah edərdi ki, bu sahənin incə məsələlərinə necə dərindən bələd 
olduğuna heyran qalmamaq olmazdı.  
Professorun 40-cı illər yaradıcılığı son dərəcə zəngin və 
əhatəli olmuşdur.  
Bu illərdə o elə məqalələr yazmışdır ki, bunlar onun gələcək 
işinin proqramını təşkil etmişdir; elə əsərlər yaratmışdır ki, sonrakı 
dövrlərdə onları yalnız təkmilləşdirməli olmuşdur; elə əsərlər çap et-
dirmişdir ki, bunlar onun əsas qənaətini bildirmiş, həmin sahələrin 
sonrakı inkişafını başqalarının ixtiyarına buraxmışdır.  
Faktlara diqqət yetirək.  
”Azərbaycan ədəbi tələffüzünün əsasları” adlı ilk məqaləni o 
yazmış (1944), 60-cı illərdə bu sahədəki tədqiqatını dərinləşdirərək 
”Azərbaycan dili orfoepiyasının əsasları” (1969) kitabını çap etdir-
mişdir.  
Azərbaycan dili fonetik sisteminin tədqiqinə həsr olunmuş ilk 
böyük məqaləni o yazmış (1947) və sonralar təkmilləşdirmək və zən-
ginləşdirmək yolu ilə onu qiymətli bir monoqrafiyaya çevirmişdir: 
”Müasir Azərbaycan dilinin fonetikası” (1960). Məlumdur ki, bu əsər 
Azərbaycan SSR Dövlət mükafatına layiq görülmüş dörd cildlik ”Mü-
asir Azərbaycan dili” dərsliyinin birinci cildidir. ”Tədqiqlər”də orfo-
 449
qrafiyaya aid verdiyi qeydləri təkmilləşdirərək bu dərsliyin xüsusi 
fəslinə çevirmişdir.  
”Sifət” bəhsinə dair ilk orijinal əsəri o yazmış (1947), sonralar 
təkmilləşdirmişdir (1961).  
Hələ 1940-cı ildə ”Qrammatikada formalizm qalıqları 
əleyhinə”, ”Sintaksisi elmi əsaslar üzərində qurmalı” məqalələri ilə 
çıxış edən Dəmirçizadə 40-cı illərin sonlarında dalbadal ”Qovuşuq 
cümlələr” (1947), ”Mürəkkəb cümlələr” (I məqalə 1947, II -1948), ”... 
sadə cümlələr” (1950), ”Kratkaə qrammatika sovremennoqo azer-
baydjanskoqo əzıka” (1950) məqalələrini, ”Müasir Azərbaycan dili 
(cümlə üzvləri)” (1947) kitabını yazıb çap etdirmişdir.  
Unutmaq olmaz ki, bunlar onun yaradıcılığının bir sahəsidir; 
ən böyük əsərini həmin illərdə dil tarixinə həsr etmişdir.  
Bu illərdə onun yaradıcılığında dərin tədqiqatçılıqla yanaşı, 
böyük cəsarət duyulur. Professor çox böyük enerji ilə Azərbaycan 
dilinə məxsus qanunauyğunluqların kəşfinə başlayır. Həm də aydın 
duyulan cəhət budur ki, o, başqa dillərin qaydalarına əsaslanmır, dilin 
öz xüsusiyyətlərindən çıxış edir, yalnız dil faktlarına əsaslanmağa çal-
ışır. Tədqiqlərindən aydın görünən bu cəhətə özü də arabir işarələr 
etmişdir. Cümlə üzvləri haqqında kitabında yazır:  
”... biz imkan daxilində cümlə quruluşuna tarixilik əsasında 
yanaşdıq. Dilimizin bugünkü inkişaf pilləsinin və bu pillədəki 
xüsusiyyətlərini azəri dilinin özünməxsus bir qanuniyyət əsasında 
tədqiq etdik. Buna görə də bizim tədqiqatımız nəticəsində bəzi dillərin 
nəhvindən fərqlənən məxsusi qayda və xüsusiyyətlər meydana çıxdı. 
Bu fərqli cəhətlər oxucuları şübhəyə salmamalıdır. Çünki bunların 
hamısı dilin öz daxili xüsusiyyətləridir.” 
Onun yazılarında: ”... bu üzvlərə ”çevrilmiş üzv” adı verməyi 
daha münasib bildik” (19); ”Biz belə üzvləri xüsusiləşmiş üzv ad-
landırırıq”  və s. tipli qeydlər çoxdur. Bu illərdə onun üslubu bu cür 
formalaşır. Məsələnin ümumi həllində tutduğu mövqeyi demirik.  
Azərbaycanda Sovet hakimiyyəti qurulduqdan sonrakı dövrdə, 
xüsusən son 30 il müddətində dilimizin fonetik sistemi, lüğət tərkibi 
və qrammatik quruluşunun hərtərəfli tədqiqi əsasında qiymətli elmi 
əsərlər, namizədlik və doktorluq dissertasiyaları, dəyərli monoqrafiya-
lar yaranmışdır. O özü Azərbaycan dilçiliyini ”inqilab meyvəsi” ad-
landırırdı. Qısa müddətdə əldə edilmiş nailiyyətləri ədəbi dilimizin 
minillik tarixinin heç bir dövrü ilə müqayisə etmək olmaz. Dilimizin 
tarixinin, müasir dilin quruluşunun, dialekt və şivələrimizin 
öyrənilməsi, ali məktəblər üçün ilk dərsliklərin yaradılması, həcmli 
 450
qiymətli tədqiqat əsərləri bizim dövrün nailiyyətləridir. 
Ə.Dəmirçizadənin ”Müasir Azərbaycan dilinin fonetikası” kitabı bu 
nailiyyətlərin önündə gedən, dilçiliyimizin qızıl fonduna daxil olan 
əsərlərdəndir. İlk variantını 1947-ci ildə yazdığı bu əsəri müəllif 
eksperiment əsasında genişləndirərək ayrıca kitab halında çap etdirmiş 
və sonralar daha da təkmilləşdirərək dərsliyə çevirmişdir.  
Bu əsərdə məntiqi mühakimə çox güclüdür. Mövzular məntiqi 
olaraq bir-birindən doğur. Ona görə də əsərin bölmələri böyük bir 
zəncirin həlqəciklərini xatırladır, bu zəncirin həlqəcikləri kimi bir-biri 
ilə möhkəm bağlıdır. Bəzən professorun ifadə tərzinin çətinliyindən 
danışılır. Bunlar ifadə tərzində çətinlik deyil, mühakimə və təfəkkür 
zənginliyidir. Bu xüsusiyyət onun əsərlərinin çoxunda özünü göstərir.  
Prof.Ə.Dəmirçizadə fonetika, orfoepiya, orfoqrafiya sahəsində 
əsərlərini yenidən işləyərək 1972-ci ildə dərslik şəklinə salmış və dörd 
cildlik”Müasir Azərbaycan dili” dərsliyinin birinci cildi kimi nəşr et-
dirmişdir.  
Onun 1969-cu ildə çap etdirdiyi ”Azərbaycan dili orfoepiyası-
nın əsasları” kitabından orfoepik normalar haqqında kifayət qədər 
məlumat almaq mümkündür. Ümumiyyətlə tələffüz və xüsusən orfo-
epik tələffüz, ədəbi tələffüzün mənbələri və pozulma səbəbləri, 
tələffüz üslubları, lüğəvi, qrammatik və qrafik şəraitdə tələffüz və s. 
haqqında professorun qeydləri yeni və orijinaldır. Vahid tələffüz qay-
dalarına əməl etməyin zəruriliyi hələ hamıya eyni dərəcədə aydın ol-
madığından bu əsər yalnız dar ixtisas sahibləri üçün deyil, hər bir 
mədəni şəxs üçün faydalıdır. Ədəbi və mədəni tələffüz vərdişlərinin 
yayılma və inkişafında, düzgün tələffüz normalarının təlim və 
tədrisində bu əsərin mühüm rolu vardır.  
Ə. Dəmirçizadə yaradıcılığı boyu Azərbaycan dili lüğət 
tərkibinin sağlam bir yolla inkişafı, zənginləşməsi yolunda imkan və 
bacarığını əsirgəməmişdir. Onun bu sahədə qayğısı təkcə elmi-nəzəri 
məqalə və kitabları ilə məhdudlaşmır. O, geniş auditoriyalarda da, yığ-
cam fərdi söhbətlər zamanı da yersiz işlədilən əcnəbi sözə etirazını 
bildirmədən keçməzdi. Biz ”həştad” dedikcə o bizi ”səksən”ə öyrət-
mişdir. O, milli dilə münasibətdə bizim cəmiyyətin, bizim quruluşun 
verdiyi imkanlardan səmərəli istifadəni təbliğ edərdi. Ə.Dəmirçizadə 
həm tarixi leksikologiya, həm də müasir dilimizin lüğət tərkibinin 
tədqiqi məsələləri ilə məşğul olmuşdur. ”Dilin lüğət tərkibi haqqında... 
”(1952), ”Müasir Azərbaycan dilinin əsas lüğət tərkibi və qrammatik 
quruluşu” (1965), ”Azərbaycan dilinin üslubiyyatı” adlı kitablarının 
müəyyən bölmələrini Azərbaycan dili lüğət tərkibinin tədqiqinə həsr 
 451
etmişdir. O bu əsərlərində söz və məna, sözün lüğəvi və qrammatik 
mənası, lüğət tərkibi, lüğət tərkibinin əsas və əlavə hissələri, onların 
hər birinin ümumi zəruri və xususi xarakter əlamətləri barədə 
fikirlərini diqqətlə ümumiləşdirməyə çalışmışdır. Lüğət tərkibinin ink-
işaf və zənginləşmə qaydalarını öyrənmək üçün bu əsərlərdən kifayət 
qədər məlumat almaq mümkündür.  
O, dilin qrammatik quruluşu - morfologiya və xüsusən 
sintaksislə bağlı problemlərin ilkin tədqiqi sahəsində böyük iş gör-
müşdür. Digər sahələrdə olduğu kimi, burada da fikir və mülahizələri 
orijinaldır. Dilimizin sintaktik quruluşunun tədqiqinə aid yazılarında 
onun orijinal dəsti-xətti daha aydın görünür. O, qrammatik quruluşun 
ümumi məsələləri ilə ayrıca məşğul olmuş, dilin qrammatik quru-
luşunun təşəkkülü, morfem - morfologiya, sözün tərkibi və quruluşu 
kimi məsələləri ətraflı şərh etmiş, dilin milli orijinallığının qorunub 
saxlanmasında qrammatik quruluşun böyük rolunu xüsusi nəzərdən 
keçirərək onu dilin əsəb sistemi kimi qiymətləndirmişdir.  
Ə.Dəmirçizadənin sifət haqqında qeyd və mülahizələri öz ori-
jinallığı ilə diqqəti cəlb edir. Onun bu barədə fikri prinsip etibarilə 
dilçiliyimizdə sifət haqqında yazılmış bütün əsərlərdən, demək olar ki, 
fərqlənir. Leksik-qrammatik mənanı və morfoloji əlaməti birinci, sin-
taktik vəzifəni ikinci plana çəkməklə, o, sifətə, bir nitq hissəsi kimi, 
daha sabit mövqedən yanaşmışdır. İndi onun mövqeyi çoxları tərə-
findən təqdir edilməkdədir. Bu hal sifət dərəcələrinin bölgüsünə 
münasibətdə də özünü göstərir.  
Onun müasir Azərbaycan dili sintaktik quruluşunun müxtəlif 
sahələrinə dair əsərlərini bir yerə yığsaq, böyük bir kitab alınar: ”Mü-
asir Azərbaycan dilində sadə cümlələr. ” (1950), ”Qovuşuq cümlələr” 
(1947), ”Azərbaycan dilində uzlaşma” (1950), ”Mübtədanın sualları 
haqqında”(1955), ”Mürəkkəb cümlələr” (1947), (1948) və s. 
məqalələrinin hər biri kiçik bir monoqrafiyanı andırır. ”Müasir 
Azərbaycan dili (cümlə üzvləri)” (1947) kitabını da bura əlavə etsək, 
ümumi mənzərə tamamlanmış olur. Bu əsərlərdə sintaksisin, demək 
olar ki, bütün əsas məsələləri əhatə edilmişdir. O, cümlənin məqsəd və 
intonasiyaya görə növlərini ilk dəfə geniş şəkildə işləyərək, prinsip ki-
mi məqsədlə avazlanmanı birgə götürməyi məsləhət görmüşdür. ”Qo-
vuşuq cümlələr” adı altında həmcins üzvlü cümlələri tədqiq etmişdir.  
Ə.Dəmirçizadə ilk dəfə tabesiz və tabeli mürəkkəb cümlələrin 
oxşar və fərqli cəhətlərini nəzərdən keçirərək, budaq cümlələri 
çevrilmiş və müstəqil cümlələr adı altında iki növə ayırmışdır. Burada 
bəzi budaq cümlələr (nəticə b. c. və s.) haqqında məlumat tamamilə 
 452
yenidir, bəzi budaq cümlələr isə ilk dəfə dərinləşdirilmiş və 
genişləndirilmişdir.  
 
* * * 
 
Professorun şəxsiyyətinə və əsərlərinə nəzər saldıqda belə bir 
təsəvvür yaranır ki, elə bil, Azərbaycan dili onun şəxsində öz böyük 
tədqiqatçısını gözləyirmiş və elə bil, professor Dəmirçizadə bunu 
duymuş, bu duyğu ilə hər tərəfə qol-qanad açmış, onun ilkin ehtiyac-
larını öz zəhmət və istedadı, yuxusuz gecələri hesabına ödəməyi özünə 
borc bilmişdir.  
İndi o yoxdur, lakin qiymətli əsərləri əlimizdə, məhəbbəti 
qəlbimizdədir.  
Kafedrası ilə əbədi vidalaşmazdan üç gün əvvəl yanaşı otur-
muşduq. Elmi işlərin müzakirəsi idi. Stolunun siyirməsini azacıq geri 
çəkib onun qələmini götürdüm. Lakin qələm yazmadı, yerinə qoydum. 
Bir qədər sonra yana çevrildikdə heyrətləndim: o həmin qələmlə bütöv 
bir səhifəni doldurmaq üzrə idi. İclasın gedişi, məruzələrin keyfiyyəti 
barədə qeydlər edirdi. Mən bir anlıq diqqətlə baxdım: onun qələmi ağ 
vərəq üzərində yerin tərkinə işləyən kotan kimi dərin şırımlar açmışdı. 
Bu yazını heç cür pozmaq olmazdı. Onun yazısı sənətkar dəmirçi 
əməyinin məhsulu olan əbədi abidələr kimi idi, pozulmazdı...  
- Professor, - dedim, mən nə qədər çalışdımsa bu qələmlə heç 
nə yaza bilmədim. Siz necə yazdınız? 
Bir an üzümə baxıb gülümsədi və təbəssümlə dedi:  
- Baxır kimin əlindədir...  
Düşündüm ki, doğru deyir. Bu qələmlə hər kəs yaza bilməzdi. 
Bu qələmin öz sahibi vardı. Onun sahibi bizim əziz professor idi –     
D Ə M İ R Ç İ Z A D Ə  !  
 
1981 
 
 
 453
MAARİF VƏ  ZƏHMƏT YOLÇUSU 
 
Sübhün sərin mehinin havanı tərpətməyə başladığı vaxt onun 
necə qalxıb geyindiyini, qapını necə açıb çıxdığını bilməzdik. Bir də 
görərdik ki, o, dağlardan qayıdır, - qucağı bal qoxulu çiçəklərlə dolu...  
İstisuyun uca dağlarına qalxmaqda onunla ayaqlaşa bilməzdik. 
Bu dağlarda bir dəfə töyşüdüyünü görmədik. Turşsuda kabab yedik. 
Sonra o soyunub buz kimi çayda üzməyə başlayanda az qala bizi 
titrətmə tutdu. Geyinib gülə-gülə yenidən süfrəyə yaxınlaşdı:  
- Həkim deyir ki, gözlərimdə təzyiq var, ona görə də çox 
yemək olmaz. - Zərif yumorla sözünə davam etdi: - Xüsusən isti ha-
vada. Cavan oğlan, neçə ki hava istiləşməyib, o kababdan beş-on şiş 
də qoyun...  
 Onunla yenidən görüşəndə on beş il əvvəlki bu hadisə niyə 
birdən-birə yadıma düşdü? 
Əlif müəllim heç dəyişməmişdi. Səs həmin səs idi, - şaqraq, 
gur və mehriban! Həmin cəldlik, həmin sağlamlıq, həmin mehriban 
sima! İştah da ki, göz dəyməsin... Fərq yalnız bunda idi ki, Kəlbəcər 
dağlarında yox, Bakının ən hündür yeri sayılan Yasamalda – 
Musabəyov qəsəbəsindəki evində görüşürdük.  
Yemək bir qədər seyrələn kimi soruşdum:  
- Əlif müəllim, ən çox nəyi sevirsiniz? 
- Şeri, - deyə bu sualı çoxdan gözləyirmiş kimi cəld cavab 
verdi.  
- Bəs fizika? 
- O mənim ixtisasımdır.  
- Özünüzü necə hiss edirsiniz? 
- Pis deyiləm. Elə bil, dünən-srağa gün idi 75-i sizinlə birlikdə 
qeyd etdiyimiz. İndi də səksəni yola salıram. Yavaş-yavaş yaşım ya-
rıdan keçir.  
Əlif müəllim anadan olanda əsrimiz iki yaşında olub. Lakin 
səmimiyyət və mehribanlıq timsalı olan bu adamda hələ gəncliyindən 
davam edib gələn şirin bir yumor vardı. Onun yuxarıdakı sözləri də 
yumorsuz deyildi. Bununla yanaşı, o sözlərdə bir həqiqət də vardı: 
Əlif müəllim çox sağlamdır, hələ mən onun xəstəlikdən şikayətləndi-
yini eşitməmişəm.  
- Deyirlər, sağlamlığın mühüm bir səbəbi fiziki əməkdir...  
- Düz deyirlər və buna heç kəs şübhə etməməlidir. Lap kiçik 
yaşlarımdan maldarlıqla, əkinçiliklə məşğul olmuşam, xışın 
dəstəyindən yapışmışam, çobanlıq eləmişəm. Müəllim işlədiyim 55 
 454
ilin ərzində beli, yabanı, dəhrəni, baltanı, orağı, dəryazı əlimdən yerə 
qoymamışam. Onu da deyim ki, müəllim olmağıma baxmayaraq, 
fiziki işdə heç kəs mənimlə bacarmazdı. Müharibə illəri idi. 
Gəncədəki Klara Setkin adına Beynəlmiləl Pedaqoji Texnikumun di-
rektoru olduğum zaman bizə bir kolxoz təhkim edilmişdi. Kolxozun 
zəmisini bir-iki il bizim kollektiv biçib-döydü. O zaman biçinçilikdə 
heç kəs mənimlə yarışa bilmirdi. Hətta bir gün raykom katibi və bir 
staxanovçu mənimlə yarışa girdi, amma uduzdular. Raykom katibi 
gördüklərini kino-jurnala çəkdirdi. Jurnala tamaşa edən cəbhədəki 
tələbələrimdən neçə-neçə təbrik məktubu aldım. Mən indinin özündə 
də bağda işləməkdən ləzzət alıram.  
O, kitab rəfindəki qovluqlardan birini açıb ”Kommunist” 
qəzetinin 1944-cü il 5 avqust tarixli nömrəsində bir yeri göstərdi. Bu, 
Ali Baş Komandanın – Stalinin təşəkkür məktubu idi:  
”Əlif Əhmədov yoldaşa.  
”Azərbaycan müəllimi” tank dəstəsi yaradılması üçün 12 
min manat nəqd pul və 41530 manatlıq dövlət istiqraz vərəqəsi top-
lamış Klara Setkin adına Kirovabad Pedaqoji Məktəbi 
müəllimlərinə, tələbələrinə qardaşlıq salamı və Qızıl Ordunun 
təşəkkürünü yetirmənizi rica edirəm.” 
- Əlif müəllim, birinci dəfə məktəbə ayaq basdığınız vaxtdan 
neçə il keçir? 
- 70. 1912-ci ildə Soltanlıda rus-tatar məktəbi açılanda mən 9-
10 yaşlarında idim. Həmin ildən məktəbə getmişəm. Dörd il oxu-
muşam. Yaxşı oxuduğum üçün iki il sinifdən-sinfə imtahansız 
keçirildim.  
- İlk məktəb günlərindən yadınızda nə qalıb? 
- Əsas dərslərimiz rus dilində idi. Çarın şərəfinə dualar 
öyrənirdik, şəriət dərsi keçirdik, qur’an oxuyurduq. Amma hesab və 
rəsm dərsləri məni daha çox maraqlandırırdı. Bir dəfə şəkil 
çəkmişdim, adama oxşayırdı. Heç yadımdan çıxmır, kəndimizin ağ-
saqqalları baxıb deyirdilər: ”Kərəminə şükür, ay allah, bircə canı 
yoxdur”. Camaat məktəblə çox maraqlanırdı. Biz də həvəslə oxuyur-
duq. Cahan müharibəsi getdikcə vəziyyəti pisləşdirirdi. Dörd il oxu-
muşdum ki, məktəb bağlandı. Biz bir də 1920-ci ildə kitab üzü 
gördük.  
- Əlif müəllim, bəs müəllimliyə nə vaxt başlamısınız? 
- SSRİ-nin təşkil olunduğu il. Məktəbdə xidmətçi işləyirdim. 
Bir gün Cəbrayıl qəza maarif şöbəsinin müdiri Bəhram Yeqanlı və baş 
inspektoru Abdulla bəy Məlik-Aslanov bizə gəlmişdi. Stolun üstündə 
 455
ərəb əlifbası ilə bir yazı görüb dedilər:  
- Lətif müəllim, nə yaxşı xəttin var! 
Lətif mənim böyük qardaşım idi. Cəbrayılda ilk Lenin ordenli 
müəllim idi.  
- Yaxşı yadımdadır  Lətif müəllim. 
- Hə, Lətif məni göstərib dedi ki, Əlifin yazısıdır.  
Onlar mənimlə maraqlandılar, maarif şöbəsində imtahan 
elədilər və Zəngilan rayonunun Ağalı kəndinə müəllim göndərdilər. 
1934-cü ilə qədər Kürd Mahmudlu, Molla Məhərrəmli, Horovlu, Araz 
Maşanlı, Aşağı Şıxalıağalı kəndlərində məktəb müdiri, Soltanlı yed-
diillik nümunə məktəbində direktor vəzifələrində işləməklə yanaşı, 
ardıcıl olaraq təhsilimi də artırmışam. 1923-cü ilin yayından 1928-ci 
ilədək hər il Şuşada yay kurslarında olmuşam. Burada respublikamızın 
qabaqcıl müəllimləri - Bəhram Yusifzadə, Maqsud Cavadov, Məhiş 
Hüseynov və b. dərs deyirdilər. Bizim hörmətli yazıçılarımızdan 
Süleyman Rəhimov, Əli Vəliyev də bizimlə birgə oxuyurdular. 1928-
ci ildə bu kurslar qiyabi pedaqoji texnikuma çevrildi və bizə texnikum 
diplomu verildi.  
Bundan sonrakı dövr haqqında Əlif müəllimin qovluqlarda 
saxladığı sənədlər məlumat verir. O, 1934-cü ildə zərbəçi müəllim ki-
mi rayon xalq maarif şöbəsinin zəmanəti ilə S.M.Kirov adına ADU-
nun fizika-riyaziyyat fakültəsinə daxil olur. 1939-cu ildə həmin 
fakültəni fizika ixtisası üzrə müvəffəqiyyətlə bitirir. Ona elmi işçi, ali 
və orta məktəb müəllimi vəzifələrində işləmək ixtiyarı verilir. Həmin 
ildə Gəncə (Kirovabad) İkiillik Müəllimlər İnstitutuna baş müəllim 
göndərilir. Az keçmədən institutda yerli komitənin sədri və fizika 
kafedrasının müdiri olur. Böyük Vətən müharibəsinin başlandığı 
günlərdə Klara Setkin adına Kirovabad Beynəlmiləl Pedaqoji Texni-
kumuna direktor təyin edilir. Müəllimlərin və gənclərin cəbhəyə 
getməsi ilə əlaqədar texnikum kollektivi daha çox işləyir. Orta 
məktəbin yuxarı siniflərini bitirmiş gəncləri toplayıb əyani və qiyabi 
yolla müəllim hazırlayır, kəndləri, kolxozları hamiliyə götürür. Bir 
müddətdən sonra Əlif Əhmədov Ağdam Müəllimlər İnstitutunda baş 
müəllim və kafedra müdiri, 1948-ci ildən sonra direktor vəzifələrində 
işləyir. O, ictimai işlərlə yanaşı, elmi işlə də maraqlanır, namizədlik 
mövzusu götürür, minimumları verməyə başlayır. Elmi iş onu V.İ.Le-
nin adına APİ-yə çəkib gətirir. 1953-cü ildə müsabiqə yolu ilə həmin 
institutun fizika tədrisi metodikası kafedrasının əməkdaşı olur.  
Əlif müəllim xeyli müddət ”Orta məktəbin fizika kursunda 
texnika elementlərinin tədrisi metodikası” adlı mövzu üzərində 
 456
işləmiş, 1963-cü ildə həmin mövzunu müdafiə edərək fizika metodi-
kası üzrə pedaqoji elmlər namizədi  alimlik dərəcəsi almışdır. Üç il 
sonra kafedranın dosenti vəzifəsinə seçilmişdir. 20-dən artıq elmi-
metodiki məqalənin müəllifidir. Hamı bilirdi ki, pedaqoji iş Əlif 
müəllimin canıdır. Yaxşı pedaqoq və həqiqi metodistdən söz düşəndə 
həmişə Əlif müəllimin adı birinci çəkilir. O, ömrü boyu nümunəvi 
müəllim, yaxşı ictimaiyyətçi olmuşdur. Respublikamızın elə bir guşəsi 
yoxdur ki, orada Əlif müəllimin tələbəsi olmasın, orada onu fərəhlə 
qarşılamasınlar.  
Partiya və hökumətimiz onun əməyini yüksək 
qiymətləndirmiş, ”Qafqazın müdafiəsinə görə”, ”1941-1945-ci illərdə 
əməkdə fərqlənməyə görə”, Lenin yubileyi medalları ilə təltif edilmiş-
dir. Pedaqoji kadrların hazırlanmasında, pedaqogika elminin inkişaf 
etdirilməsində xidmətlərini nəzərə alaraq ona 1973-cü ildə 
Azərbaycan SSR-in Əməkdar müəllimi fəxri adı verilmişdir.  
Fizika və lirika... Bunların həmahəngliyini duymaq qabiliy-
yəti... Əlif müəllim sanki fikrimdən keçənləri duydu və eynəyini gö-
zündən götürüb dedi:  
- Hə... Bir az da poeziyadan danışaq. Kimdən deyim? Niza-
midən, Seyid Əzimdən, Sabirdən, Cabbarlıdan, Vurğundan, yoxsa 
Xəyyamdan, Camidən, Dəhləvidən? Bəlkə rus şairlərindən deyim? 
Yaxşısı budur, elə özümdən deyim... Heç Göy-göldə olmusan? 
 
Baxırsan, hər tərəf yaşıl dağ-dərə,  
Təbiət yaratmış gözəl mənzərə.  
Şöhrətin yayılıb bütün ellərə,  
Tərifin düşübdür dillərə, Göy-göl! 
 
Əlif müəllimin sinəsi söz xəzinəsidir. İndinin özündə də 
hikmətli bir sözə, ürəyə yatan bir şerə rast gəldimi, gənclik adəti ilə 
əzbərləməli olur. Böyük bir qovluq açıb göstərdi. Azərbaycanın və 
bütün Şərqin ən görkəmli şairlərinin poeziyasından seçmə nümunələr 
toplusu idi.  
- Bunları bu yay ərəb əlifbasından bu yeni əlifbaya 
keçirmişəm ki, tanış-biliş də, cavanlar da oxuya bilsinlər, - dedi.  
Biz bunları xatırladığımız müddətdə yavaş-yavaş ev adamla 
dolurdu. Hər gələn onu hərarətli qəlb və təzə güllər, çiçəklərlə təbrik 
edirdi. Bunlar Əlif müəllimin öz uşaqları, nəvə-nəticələri idi. Əlif 
müəllim onlara baxıb fəxrlə deyirdi:  
- Mən təqaüddə olsam da, müəllimlikdən uzaqlaşmamışam. 
 457
Övladlarımdan üçü müəllimdir. Güldəstə dil-ədəbiyyat müəllimidir. 
Tamilla mənim ixtisasımı davam etdirir. Fikrət isə kimyaçıdır. Firidun 
Politexnik İnstitutunu, Tofiq isə Politexnikumu bitirmişdir. Bu 
gördüyün uşaqlar (evdə böyüklü-kiçikli iyirmiyə qədər uşaq var idi və 
Əlif müəllim ali təhsilli nəvələrini də ”uşaq” adlandırırdı) nəvə-
nəticələrimdir. Bunlar hələ hamısı deyil. Bir neçəsi dərsdədir.  
 
 
Əlif müəllim həqiqi xalq müəllimi, müdrik el ağsaqqalıdır. 
Onun ən böyük məziyyətlərindən biri qəlb saflığıdır. Mən deyərdim 
ki, onu sağlam, gümrah yaşadan da elə saf və mehriban ürəyidir. 
Soruşdum:  
- Əlif müəllim, cavanlara nə arzulayırsınız? 
- Sağlam ürək, sağlam bədən, sağlam fikir, - dedi. Sonra 
gülümsəyib əlavə etdi:  
- Şair demişkən, hər kəs yüz il yaşamasa, günah onun 
özündədir.* 
 
29. 12. 82.  
 
 
 
 
                                                          
* 88 éàøûíäà äåéÿ-ýöëÿ ãÿôëÿòÿí âÿôàò åòäè. 
 458
XATİRƏLƏR İŞIĞINDA 
 
ƏHƏD HÜSEYNOV – 70 
 
Bir vaxtlar başqa ali məktəb və elmi müəssisələrdə olduğu 
kimi, bizdə də narahatlıqlar az idi. O vaxtlar, ”durğunluq” dediyimiz o 
illərdə nə Qarabağ dərdi vardı, nə erməni qorxusu, nə də ölkə 
daxilində bu qədər çaxnaşmalar, parçalanmalar. Qanunlarla qanun-
suzluqların sərhədi bu qədər götürülməmişdi. Böyük-kiçik vardı. 
Dəmirçizadə kimi, Mirzə Feyzulla kimi abır-həya gözlədiyimiz, hər 
gələndə ayağa durduğumuz adamlar vardı. Haqlını haqsızdan seçənlər 
vardı. Hələ onda qanun adına anarxiya baş aparmırdı. Rəzillik halları 
qara pərdəyə bürünmüşdü, gizli-gizli, ehtiyatla addımlayırdı. Baş 
aparsa, onu dərhal susdurmağa, öz nüfuzlu səsi ilə onun səsini batır-
mağa hazır olan cəsarətli, gen sinəli insanlar vardı. Onların qarşısında 
at oynatmaq olmazdı. Belələrindən biri və ən yaxşılarından biri Əhəd 
müəllim idi - unudulmaz müəllim yoldaşımız, çoxlarının müəllimi 
Əhəd Hüseynov.  
Müxtəlif nəsillər 50-60-cı illərin qəzet və jurnallarını vərəq-
lədikcə ”Əhəd Hüseynov” imzasına tez-tez rast gələcəklər.  
Çoxları kimi, mən də onu kəskin polemik çıxışları, elmi 
məruzələri, dəyərli, həcmli məqalələri, səmimi və mehriban, təbəssüm 
dolu xoş sifəti ilə xatırlayıram. Küçədə, koridorda sakit və fikirli yerişi 
də yadımdadır, bəzən ciddi, tutqun sifəti də. Hətta belə hallarda, üz-
üzə gəlsək də, qəsdən saxlamadığım hallar da olub. Bəlkə fikrində 
deyəcəyi dərsin, yazacağı məqalənin süjetini qurur, bəlkə evlə, ailə ilə, 
məişətlə bağlı dərdlərini bir yana çıxarmaq istəyir? İnsan fikirləşmək 
üçün vaxt ayırmalıdır. Əhəd müəllim fikirləşirdi və bu vaxtı onun 
əlindən almaq olmazdı.  
Əhəd Hüseynov həqiqi müəllim idi, gen sinəsi xitabət kürsü-
sünə çox yaraşırdı. Fənnini sevir və sevdirirdi. Mən inanmıram ki, Əhəd 
müəllimin cansıxıcı dərslərinin şahidi olanlar olsun. Ürək damarlarını 
ehtizaza gətirmədən, onları beyin damarları ilə sıx əlaqələndirmədən 
dinləyənin qəlbinə, beyninə yol tapmaq olmaz. Əhəd müəllim özü ilə 
birlikdə dərs prosesində tələbələri də riqqətə gətirirdi.  
Elmi məruzə saatlarında, adi vaxtlarda koridorun bir küncünə 
çəkilib etdiyimiz mübahisələrdən əlavə, 70-ci illərin lap əvvəllərində 
İmişlidə - pambıq toplanışında bir aya qədər birlikdə olduğumuz, 
nəfəs-nəfəsə yatıb-durduğumuz, 103 tələbəni birlikdə idarə etdiyimiz 
dövrdə saatlarla söhbətlərimiz böyük sənətkarların ustalığına 
 459
səmtlənərdi. Mən onda onun istək və arzularının, istedad və marağının 
hüdudları ilə daha ətraflı tanış oldum. Ara-sıra Qoqoldan söylədiyim 
epizodlar, elə bil, gözlərinə işıq gətirirdi, sanki fərəhlə demək istəyirdi 
ki, gör mən nələrdən dərs deyirəm, hələ sən gör bizim Mirzə Cəlil 
kimdir! 
Əhəd müəllim ədəbiyyat aləmində seçilən, xüsusi yeri olan 
alim idi. Bir ədəbiyyatşünas, bir tənqidçi kimi xüsusi mövqeyi vardı. 
Ardıcıl olaraq yeni nəsr, poeziya nümunələrinə mətbuatda öz 
münasibətini bildirər, həm də yalnız öz qənaətindən çıxış edərdi.  
Cəsarətli tənqidçi idi. Gördüyü nöqsanı bağışlamaqdan 
xoşlanmazdı. Ən görkəmli şəxsiyyətlərlə polemikadan çəkinməzdi.  
Əhəd Hüseynov qələminin mühüm bir xüsusiyyət də bu idi ki, 
bu qələmin sahibi orta hədd tanımırdı. Miyanə əsərləri tərifləməkdən 
xoşlanmazdı. Ya qaldırmalı, ya endirməli idi. Təbii ki, buna bədii 
ədəbiyyatın öz materialı imkan yaradırdı.  
Gözəlliyin vurğunu idi. Həm maddi gözəlliyin, həm də mənəvi 
gözəlliyin. Buna görə də bədii ədəbiyyatda eybəcərliyin düşməni idi. 
Gözəlliyin yaşamasını istərdi. ”Dəli Kür”də Şahnigarın ölümünə acı 
təəssüfü, müəllifinə «ay insafsız!» dediyi indi də yadımdadır.  
Əhəd müəllimin iş dairəsi geniş idi. Mir Cəlaldan namizədlik 
dissertasiyası müdafiə etmişdi. Rus ədəbiyyatından dərs deyirdi. Cəlil 
Məmmədquluzadə satirasından bəhs edən böyük monoqrafiya hazır-
lamışdı və dediyimiz kimi, ardıcıl olaraq ədəbi tənqidlə məşğul idi.  
Məlumdur ki, Mirzə Cəlil sənətini duymaq və mənalandırmaq 
bütövlükdə hünər tələb edir. Əhəd müəllim ona görə belə bir çətin işə 
girişmişdi ki, onda bədii materialı duymaq qabiliyyəti güclü idi. Digər 
tərəfdən, bizim unudulmaz yoldaşımız İsrayıl Mustafayevin qeyd et-
diyi kimi, uşaqlıqdan bu dünyaya atasının zəngin kitabxanasında, bu 
kitabxanadakı ”Molla Nəsrəddin” nüsxələri arasında göz açmış, Mol-
lanın şirin yumorunu, acı kinayəsini duya-duya böyümüşdü. Buna 
görə də Cəlil Məmmədquluzadə sənətini heç bir ədəbi konsepsiyaya 
uymadan, özü dərk etdiyi kimi mənalandırmış, ”Sənət yanğısı” adı ilə 
Mirzə Cəlilə özü görmədiyi yanğılı bir kitab bağışlamışdır.  
Bu gün biz Əhəd Hüseynovu xatırlayarkən bu cür alimlərə, bu 
cür müəllimlərə böyük ehtiyacımız olduğunu da nisgilli şəkildə duyu-
ruq. Görünür, zorla yox, həyat özü yetirməlidir.  
 
Dünən qəbrinə gül qoyduq. Bu gün qısa ömrünün xoş 
xatirələri ilə yaşayırıq. Ruhu şad olsun...  
04. 12. 90.  
 460
SURƏTİ GÖZLƏRİMDƏDİR* 
 
Onu ilk dəfə nə vaxt və harada gördüyüm yadıma gəlmir. Am-
ma, şübhəsiz, 59-cu ildən sonra görmüşəm. Doğrudur, vəfatından 3-4 
gün əvvəl fakültəmizin ağsaqqallarından X.Məmmədov, M.Mus-
tafayev, M.Həkimov, Q.Əliyev, A.C.Hacıyev ilə görüşünə getmişdik 
və bu görüş zamanı biz tamamilə başqa bir Məmmədsəlim gördük - 
əvvəlkindən çox az əlamət qalmışdı: xalis ”bir dəri, bir sümük” idi, 
əyri yerişi, ortası bir qədər dik burnu, öz şəklini qorumuş gözləri, ağır 
halda olmasına baxmayaraq, son məqamda yenə zarafatları... Neçə il-
lik dostlarını, iş yoldaşlarını gördükdə üzü gün kimi açıldı, yorğanı bir 
tərəfə atdı, özü bizi qarşıladı, özü yola saldı. Bunun son görüş, bu ay-
rılığın son və əbədi ayrılıq olduğunu duyduğu üçün kövrəldiyini hiss 
edib ayrılarkən əlini xeyli müddət əlimdə saxladım. 
Amma ümumiyyətlə, mənim yaddaşımda olan Məmmədsəlim 
tamam başqadır - təsvir etdiyim görüşdəki Məmmədsəlimi mən Məm-
mədsəlim saymıram. Mənim yaddaşımda əbədiləşən Məmmədsəlim 
tamam başqadır: gözəl qəhvəyi kostyumlu, seyrək saçlarını geriyə da-
ramış, sol yerişli, iti addımlı, gözlərinin hədəqəsində dərhal do-
daqlarına endirmək üçün hazır yumor, mehriban simalı, görüşəndə 
qucaqlayıb özümə sıxıb görüşdüyüm, böyük şair nütfəsindən süzülüb 
gələn ən yaxşı keyfiyyətləri özündə cəmləşdirmiş gözəl bir insan, 
gözəl bir vücud, isti bir adam, uşaqla uşaq, böyüklə böyük...  
Nə qədər nikbin və sağlam adam idi! Mən onun əsəbiləşdiyini 
görməmişəm. İrsi yumora malik idi və ən gərgin anlarda bir replika ilə 
gərginliyi aradan qaldırmağı bacarırdı.  
Deyərdi ki, mən bu dünyaya düz gəlməmişəm: babam dindar 
bir kişi, atam dahi şair, mən isə adi bir maarif işçisi - nə qədər iş 
görsəm də, atamla müqayisədə, atamdan sonra gözə görünmür. Gərək 
mən atamla babamın arasında doğulaydım. 
Amma çox iş gördü - 85 illik ömrünün 65 ilini xalqın 
maarifinə, pedaqoji işin təşkilinə sərf etdi.  
Kinsiz, küdurətsiz idi, həsəd bilməz, heç kəsə paxıllıq etməz, 
heç kəsin irəliləyişinə mane olmazdı. Böyük Sabirə layiq oğul idi. İn-
san kimi yaşadı, kişi kimi ömür sürdü. Təmiz, işgüzar, mehriban...  
Çox yaşamasının sirri də bununla bağlı idi. Amma zarafatla 
deyərdi ki, məndən əvvəlki oğlan uşaqları doğulan kimi ölürdülər, 
mən doğulanda əvvəlcə adımı Məmmədkazım qoymuş, bir neçə gün 
                                                          
* Äÿôí ìÿðàñèìèíäÿ ÷ûõûø. 
 461
sonra dəyişib Məmmədsəlim etmişlər və mən Əzrayılın siyahısına 
Məmmədkazım kimi düşmüşəm, Əzrayıl Məmmədkazımı axtarır, 
məndən uzaqdır.  
Bir dəfə kim isə tribunadan tənqid edirdi, deyirdi ki, onun 
büründüyü əbanın - peyğəmbər əbasının altında çox şey gizlənib, 
bilmirsiniz. Tənqid ciddi və qərəzli idi, kəskin məcraya yönəlməkdə 
idi. Elə həmin anda Məmmədsəlim müəllim: - Yaxşı, əbanın altındakı-
ları gördün, düş aşağı, - dedi və kəskin gülüş doğuran, yerinə düşən bu 
sözlər çıxışın bitməsinə səbəb oldu.   
Mən inanmıram ki, Məmmədsəlim müəllimin yer üzündə bir 
nəfərə söz borcu ola.  
Mən inanmıram ki, yer üzündə Məmmədsəlim müəllimdən 
inciyən ola. Olsa da, günah özündə olar. 
İnsan əbədi deyil. İnsan yalnız başqalarının qəlbində əbədiləşə 
bilər. Respublikamızın elə bir guşəsi yoxdur ki, orada Məmmədsəlim 
müəllimin yetirmələri, tələbələri, dostları olmasın. Onların hər birinin 
qəlbində Məmmədsəlim müəllimdən bir zərrə var.  
 
 
Biz var olduqca öz gözəl siması ilə Məmmədsəlim müəllim də 
bizim qəlbimizdə yaşayacaq. 
Ruhu şad olsun!.. 
 
15. 01. 93  
 
 
 462
ÖMRÜN  DAVAMINI RUHLAR YAŞAYIR 
 
Ə. DƏMİRÇİZADƏ  -  85 
 
Sular elə bulanıb, başımız elə qarışdırılıb ki, az qala, var-
lığımızı da unutmuşuq...  
7 aprel - şənbə günü sağ-salamat yola saldıq, 9 aprel - bazar 
ertəsi dəfn olundu.  
Şənbə günü saat 15-də kommunistlərə Çin haqqında MK-nın 
gizli məktubu oxunurdu. Professor ön cərgədə - qapıya yaxın otur-
muşdu. Məktubun oxunuşu çox çəkmədi, çıxdıq. Nə isə bir halsızlıq 
hiss edirdim professorda:  
- Maşınla gedək, - dedim.  
- Yox, hava yaxşıdır, Bilalınan söhbət edə-edə gedəcəyik, - 
dedi.  
Yol boyu durub dincəlir, parkda otururlar, parkdan qalxıb evə 
gəlir, televizora baxa-baxa halı pisləşir, təcili yardım gəlsə də, kömək 
edə bilmirlər: - ”Bax, dayandı... Dayandı...” deyə-deyə, ürəyini tutub 
gözlərini əbədi yumur.  Qədim Vedalarda günəş şüalarının 
tərkibindəki zərrələrlə müqayisə edilən can bədəni tərk edənə qədər 
şüuru özündə olur.  
O vaxtdan professor tez-tez yuxuma girərdi. Bəzən qış papağı 
ilə yalnız sifəti yadımda qalardı. Bəzən külrəngi yarımqol köynəkdə. 
Nədənsə, yuxularımda professoru həmişə bir qədər yüksəkdə görürəm 
- ekranlarda olduğu kimi...  
Elə adamlar var ki, yuxuma girəndə mütləq zərər çəkirəm, 
bilirəm ki, gündüz sözsüz bir qan-qaralıq olacaq. Lakin Dəmirçizadə 
ilə yuxuda görüşlərim ən ümidli, inamlı günlərə çevrilib. Yuxuda ol-
duğum ən rahat və xoş dəqiqələrdə professorla görüşmüşəm. Ayılanda 
da xoş təəssüratla ayılmışam və düşünmüşəm ki, gündüz nə isə fərəhli 
bir hadisə baş verəcək.  
Xeyli vaxt idi, professorla ”görüşmürdüm.” Avqustun ilk ge-
cələrindən biri idi. Səhərə yaxın. Yenə professor bir qədər yuxarıda 
dayanmışdı. Mən onu sinədən yuxarı görürdüm. Çox qəribədir - mən 
onunla heç vaxt danışmadığım kimi danışdım:  
- Çoxdandır görmürəm Sizi. Evdə nə var, nə yox? 
- Suyumuz yaman bulanıb, - dedi. Deyəsən, bu sözləri bir də 
təkrar etdi. Hiss elədim ki, nəsə bir çarə axtarır. Amma yenə də 
gülümsəyirdi. İstədim deyəm ki, suyu durultmaq üçün təzə cihaz ixtira 
ediblər. Amma könlümdə vuruşdurdum ki, bu cihaz çox bahadır; həm 
 463
də suyu durultmaq üçün tam etibarlıdırmı?. . Bir şey demədim. 
Ayıldım və fikrə getdim: ”Suyumuz yaman bulanıb.” Nəyə 
işarə edirdi professor? İndiki şəraitdə nəyi nəzərdə tutmamaq olar ki? 
Geyinən kimi, professorun biblioqrafiyasına baxdım. Mən onun vəfat 
tarixini bilirdim, doğum tarixini unutmuşdum: halbuki unutmamalıy-
dım, 60 illiyində yalnız Azərbaycan alimlərinə deyil, İttifaqın 
görkəmli türkoloqlarına, bir sıra xarici alimlərə dəvətnaməni mənim 
xəttim ilə yazdırmışdı. Baxdım: doğum tarixi 7 iyul 1909-cu il. 
Anlamağa başlayırdım: professorun anadan olmasının 85, vəfatının 15 
illiyi idi və apreldə vəfatını qeyd etmədiyimiz kimi, iyulda da 85 illiy-
ini yada salmamışıq. Sular o qədər bulanıb, başımız o qədər qarışıb ki, 
tərbiyə və təhsil verənimizi unutmuşuq. Professor bütün iyulu da 
dözüb, səbr edib, avqusta keçəndə əbədi zərrə qəlbimizə girib, bizi 
oyadıb.  
Qitada deyilir ki, ”mötəbər şəxslərlə hesablaşmadan görülən iş 
özbaşına fəaliyyətdir” və özbaşına fəaliyyət çox zaman səmərəsiz olur. 
Tələbəlik illərini nəzərə almasaq, 62-ci ildən 79-cu ilədək Əbdüləzəl 
Məmməd oğlu Dəmirçizadənin rəhbərliyi altında, onun qeyd və 
göstərişlərini dinləyərək, bilik və təcrübəsindən, davranış tərzindən 
öyrənərək fəaliyyət göstərmişəm, ona görə də mən bu mötəbər şəxsi 
heç vaxt unutmamalıyam, 18 il müddətində, demək olar ki, hər gün 
görüşdüyümüz bu böyük şəxsiyyət haqqında bir neçə məqalə yazsam 
da, yenə bəzi xatirə-detalları yada salmağa borcluyam.  
Ə.Dəmirçizadə qüsursuz şəxsiyyət idi. Həqiqi alim, gözəl 
müəllim, yorulmaz təşkilatçı, təvazökar insan idi.  
Ə.Dəmirçizadə dilçiliyin dialektologiya müstəsna olmaqla, 
bütün sahələrinə dair ilk ən yaxşı tədqiqatların müəllifi idi. Dil tarixi, 
fonetika, morfologiya, sintaksis, etimologiya, üslubiyyat, ədəbi 
tələffüz məsələlərinə dair geniş tədqiqat aparan şəxs onun tutarlı yazı-
larını nəzərə almadan keçinə bilməz. Bədii dil sahəsində tədqiqləri bir 
məktəb idi. Lakin bizim bu cəhalət dünyasında hər yeni əsəri meydana 
çıxarkən paxıllıq, həsəd və riyakarlığın müqaviməti ilə qarşılaşırdı. 
”Azərbaycan dilinin tarixi” adlı monumental əsəri 48-ci ildə işıq üzü 
görməyə başlamamış, güllələnmişdi. Elə bil, professor belə şeylərə 
alışmışdı. Türkologiyada yeni hadisə kimi qiymətləndirilən 
”Azərbaycan dilinin üslubiyyatı” kitabı meydana çıxan kimi (1962), 
ilk cümləsindən məntiqsizlik və qərəz aşkar olan iftira dolu məqalə 
buraxdılar. Professor eşitdi, söhbət zamanı kafedrada dedi: ”Mən 
yazmışam. Kim nə cür başa düşür-düşsün.” Və məlum oldu ki, profes-
sor heç o məqaləni oxumayıb, oxumaq fikrində də deyil. ”Müasir 
 464
Azərbaycan dili” dərsliyi çapdan çıxanda da zorla qüsurlar axtaranlar 
vardı. Tərkib hissələri zəncir kimi bağlı olan, fonetika hissəsi nitq zən-
cirinin həlqəciklərini başa düşməyə geniş imkan verən bu kitab 
haqqında mən də rəy çap etdirmişdim. Avtobusla yol gedirdik. 
Görkəmli dilçi alim İsmayıl Əfəndiyevin dəfn günü idi. Professorla 
diz-dizə oturmuşduq. Danışmırdıq. Nə düşündüsə, birdən: ”Sən elə 
başa düşürsən, onlar da elə” dedi. Rəyləri deyirdi, dünyanın xır-
dalıqlarına bələd olan müdriklər kimi xəfif güldü. Amma buna gülüş 
demək olmazdı.  
Vəziyyət yavaş-yavaş dəyişirdi. Sovet hökuməti zəiflədikcə, 
daxildən çürüdükcə əyri yollarla dirçələnlər çoxalır və ”bu yolda” ən-
gəl olan ağır şəxsiyyətləri yoldan götürməyə çalışırdılar. Professoru, 
yüz dəfə haqqı ola-ola, akademik olmağa qoymadılar. İmzasız mək-
tublar yazdılar - özünə yaxın adamlar: müxbir üzv seçiləndə bir neçə 
ay üzvlük haqqını vaxtında verməyib! - yazdılar və bundan da istifadə 
etdilər. Kitablarının çapına mane olurdular. ”Azərbaycan ədəbi dilinin 
tarixi” kitabının nəşrini xeyli gecikdirdilər. O böyüklükdə alim, o 
böyük insan elə acizləşmişdi ki, tez-tez mənə deyirdi: ”İmrana de, o 
kitabı tez çap eləsin.” Elə bil, nə isə duymuşdu. Mən o vaxtlar İmran 
Abbasovla (”Maarif” nəşriyyatında şöbə müdiri) tez-tez görüşürdüm. 
Hər dəfə İmrana dedikcə bildirirdi ki, kitabın çapı ondan asılı deyil, 
amma ikinci hissəni versin ki, onu da şöbə çapa hazırlasın. Bu sözləri 
çatdıranda professor deyirdi ki, birinci hissəni görməyincə, ikinci 
hissəni işləyə bilməyəcək. Əslində isə ikinci hissəni işləmək professor 
üçün çətin deyildi - illərdən bəri toplanmış zəngin yazılarını sistemə 
salıb makinaya verməli idi. Professor aşkar görürdü ki, kitaba mane 
olurlar. Əsəbiliyi hiss olunurdu. Axır ki, heç o kitabı əməlli görmədi, 
əliuzalı getdi...  
Professor son dərəcə namuslu, təmiz, saf bir insan idi. 18 il 
müddətində bir şəxsin əleyhinə onun bir kəlmə yersiz sözünü, qeybəti-
ni eşitmədim.  
Akad. M. Şirəliyevlə tez-tez görüşməli olurdum və o hər dəfə 
Dəmirçizadədən narazılıqla danışırdı. Deyirdim: ”Professor, sizi al-
dadırlar, yaltaqlar sizə düz məlumat gətirmirlər, mən hələ bir dəfə nə 
evdə, nə də işdə Dəmirçizadənin sizin əleyhinizə, Muxtar müəllimin 
əleyhinə bir söz dediyinin şahidi olmamışam. Sizi aldadırlar. 
Dəmirçizadə ümumi yığıncaq və müzakirələrdə nəyi tənqid edirsə, 
onunla da kifayətlənir.” 
Doğrudan da, belə idi. Professor yalnız elmi müzakirə zamanı 
bu və ya başqa bir alimi tənqid edərdi, bununla da qurtarardı, qeybətlə 
 465
işi yox idi.  
Sonralar M.Şirəliyev Dəmirçizadə haqqında danışmaq 
istədikdə dərhal üzümə baxar, ”indi sən etiraz edəcəksən”,- deyərdi. 
Və daha sonralar o yerə gətirdim ki, bir dəfə, nəhayət, həqiqi peş-
manlıqla: ”Biz Dəmirçizadə kimi alimi akademik olmağa qoymadıq,” 
- dedi. 
-Çox sağ olun, professor! – dedim. – Axır ki həqiqəti etiraf et-
diniz.  
Gec idi. Dəmirçizadə akademik olsa da, olmasa da, onu gələ-
cəyə titulları yox, əsərləri aparır və onun əsərləri dövrün dil və 
təfəkkür mənzərəsinin nümunəvi ifadəçiləridir.  
Dəmirçizadə təbiətən bir qədər utancaq idi. Mən bir dəfə də 
onun dilindən ədəbdən kənar bir söz eşitmədim. Bərkdən danışmazdı. 
Bərkdən güldüyünü görməmişdim. Ən gülməli hallarda iki dəfə xəfif 
gülüşü eşidilərdi. Yığıncaqlarda danışdıqdan dərhal sonra boğaz 
damarlarına qan gələr, damarlar bir qədər qızarardı. Amma həmişə 
şirin yumor qatardı danışığına. Üzü daim təbəssüm saçardı.  
Professor zəhmətlə böyümüşdü, ağır, əzablı, lakin fərəhli bir 
yol keçmişdi, övladdan, uşaqdan yarımasa da, kitablarını övlad kimi 
sevir, onlarla fərəhlənirdi; və çox şükür ki, hər şeyin, o cümlədən ki-
tabların da qiymətdən düşdüyü indiki dövrü görmədi. Öz işində son 
dərəcə səliqəli idi. Zəhmətdən yorulmazdı. 70 yaşına aprel-iyul aras-
ındakı üç ay qalırdı, amma professor bir dəfə dərsini başqasına tapşır-
mamış və ya dərsdən qalmamışdı. Elmi işləri vaxtında və səbrlə, 
təmkinlə müzakirə edər, birinci öz əsərinin müzakirəsini təşkil edərdi. 
Hər şeyin pozulduğu indiki dövrdə kafedra müdirlərinin dərslərə get-
diyi yadıma gəlmir, amma professor tez-tez açıq dərslər təşkil edər, 
özü təklikdə dərslərə gedərdi.  
Bir dəfə praktik məşğələ dərsimə gəldilər. Necə oldusa, az 
sonra mühazirəmə gəlmişdilər. Müzakirə zamanı yoldaşlardan biri 
qeyd etdi ki, mən praktik məşğələdə oturmuşam, mühazirə zamanı 
axıradək gəzmişəm. Professor dedi ki, ”fel hərəkət deməkdir” – möv-
zum feldən idi. Professor rəsmi açıq dərslərlə kifayətlənmirdi. Yenə 
həmin günlərdə bir gün dərsə gedirdim, dedi: ”- Mən də gedim, qulaq 
asım.” Axıra qədər qulaq asdı. Mövzu ”Xüsusiləşmələr” idi. Mən bir 
az da həvəslənib daha çox məlumat verməyə çalışdım. Çıxanda pro-
fessor dedi ki, çox kənara çıxırsan. Mən bu sözlərlə xeyli müddət razı-
laşmamışam. Amma indi başa düşürəm ki, biz hər şeyi birdən 
tələbələrin başına yeritmək istəyirik, bildiyimizin hamısını birnəfəsə 
öyrətmək istəyirik.  
 466
Professor elmi seminarlar keçirir, başqa ali məktəb və institut-
ların əməkdaşlarını da dəvət edirdi. Bu müzakirələr adətən mübahisəli 
keçirdi, lakin professor axırda müzakirəni təmkin və ustalıqla ye-
kunlaşdırardı. Özü də başqa şəhərlərə konfranslara gedirdi. Gərək ki, 
62-ci il idi. Leninqrada konfransa getmişdi. Gəldi, kafedrada 
təəssüratını danışdı. Dedi ki, Stalinin ”Marksizm və dilçilik 
məsələləri” kitabını müzakirə edirdilər, tənqidə çalışırdılar (yuxarı-
ların göstərişi ilə), amma elə bir şey tapa bilmədilər, əsas nöqsan onu 
göstərdilər ki, Stalin lüğət tərkibini iki hissəyə bölür, birini ”əsas lüğət 
fondu” adlandırır, o birinə ad tapmayıb.  
Amma bu konfrans professorun özünə təsir etmişdi, o, bundan 
sonrakı yazılarında lüğət tərkibindən danışarkən onu ”lüğət tərkibinin 
əsas hissəsi”, ”lüğət tərkibinin əlavə hissəsi” kimi iki hissəyə ayırırdı.  
Professor bir də Mirəli Seyidovun bu konfransdakı 
məruzəsindən danışır, Mirəlinin erməniləri necə ifşa etdiyini ləzzətlə 
qeyd edirdi. Professorun dediklərindən aydın oldu ki, Mirəli 
məruzəsində hansı məsələdəsə erməniləri ifşa edir. Ermənilər düşürlər 
Mirəlinin üstünə, lakin Mirəli bunu gözləyirmiş, ona görə də əsas 
faktları gizləmiş imiş. Axırda yenidən çıxış edir, yeni kəskin faktlarla 
erməniləri susdurur.  
Biz professorla pərdəli dolanırdıq, artıq söz deməz, artıq 
hərəkət eləməzdik. Hər dəfə kafedraya girəndə şagird kimi ayağa 
durardıq və bu ehtiramı axıra qədər davam etdirmişik. Professor özü 
hazırcavab idi, hazırcavablığı sevirdi. Böyük yığıncaqlarda arabir rep-
likası eşidilərdi. Arabir mən də kafedrada sərhədi aşardım, lakin 
acığına gəlməzdi. Bir dəfə sentyabrın axırı və ya oktyabrın əvvəli idi - 
elmi işlərin qrafikini hazırladı, kafedrada bir-bir məruzə vaxtımızı elan 
etdi. Tez idi, sözünü qurtaranda dedim: - Professor, onda bizim mövz-
ularımızı da yadımıza salsa idiniz, yaxşı olardı.  
Elə bil, yoldaşlar himə bənd imişlər - bir gurultu, bir şaqqıltı 
qopdu, professor özü də gülümsəyə-gülümsəyə bizə qoşuldu. Amma 
gələn həftə birinci öz əsərini gətirdi.  
Bir dəfə kafedra iclasının sonunda dedim:  
- Professor, bəs deyirdiniz, ”Trafaret Şura qızları” 
(”Ədəbiyyat” qəzeti, 1936) adlı məqalə sizindir, onun müəllifi ”Zye-
bil” imiş ki? 
 Sualımın bir zarafat olduğunu anlamamış deyildi. Yenə gü-
lümsədi: ”Zyebil” italyanca ”dəmirçi” deməkdir, - dedi.  
Mən arxivdə işləyərkən rast gəldiyim bu məqalənin üzünü çı-
xartdırmışdım. Bir nüsxə professora verdim. Yazısına heyrətlə baxdı: 
 467
yəqin ki, keşməkeşli 30-cu illər, Çobanzadəli günlər yadına düşdü...  
Professorda güclü dil duyumu vardı. Yüksək nəzəri hazırlıqla 
yanaşı, faktların təhlilində böyük ustalıq qazanmışdı. Birdən kafedrada 
mübahisə düşəndə sintaksisin bu və ya digər məsələsi ilə bağlı elə 
mühakimələr yürüdürdü ki, heyrətdə qalırdım. Halbuki professor 
sintaksisdən çoxdan ayrılmışdı və həmin sahələrin tədqiqatçıları artıq 
başqaları idi.  
Professorun ümumi imtahan götürmə metodundan başa 
düşürdüm ki, tələbəni imtahanla imtahana çəkmək lazım deyil, tələbə 
mühazirəni dinləyibsə, məşğələlərdə iştirak edibsə, ümumi anlayışı 
varsa, deməli, mənbə və materiallara bələddir, incəlikləri öyrənmək 
üçün imkanları var. Çox zaman sualı özü danışar, tələbəyə axırda 
”yaxşı”  yazardı, soruşanda: ”İmtahanda da öyrənməsi gec deyil” 
deyərdi. Bir dəfə imtahanıma gəlmişdi. Tələbələr yaxşı qiymətlər 
alırdılar. Kəsilən yox idi. Xeyli oturdu, çıxanda hər ehtimala qarşı ye-
nə dedi:  
- Bilirsən də, Sovet hökuməti üçlük buraxır (barmaqları ilə üç 
göstərdi), ikilik buraxmır.  
Mən professoru başa düşürdüm və o tərbiyə ilə indi də 
bilməyəni saxlamaqda çətinlik çəkirəm.  
Professor ömrü boyu heç kimə borclu qalmamış, elmi 
mübahisələr prosesində, elmi yazılarında bilik, istək və iradəsini 
həyata keçirməkdən çəkinməmişdir. ”Azərbaycan dilinin üslubiyyatı” 
əsərinin əlyazması nazirliyin tədris-metodiki şurasında geniş müzakirə 
olunur. ADU-nun dosenti Əbdülhəmid Bağırov özü danışırdı ki, 
yoldaşların göstərişi ilə o, kitabın əleyhinə uzun-uzadı tənqidi məruzə 
edib. Kitabın əleyhinə danışıb və 40 dəqiqəyə qədər onu ”tənqid” 
edib, sonra başqaları da düşüb üstünə və kitabın çapını məsləhət 
bilməyiblər. Professor durub araxçınını düzəldir: ”Özünüz bilin, mən 
yazmışam” deyib çıxır. Şura üzvləri də çıxırlar. Köhnə Marks bağında 
”Maarif” nəşriyyatının direktoru Hamid Qasımzadə təsadüfən onlara 
rast gəlir:  
- Sizi təbrik edirəm, dilə dair bir yaxşı kitab da çap etdik, - de-
yib ”Azərbaycan dilinin üslubiyyatı” kitabının ilk nüsxəsini onlara 
göstərir. Beləcə professor çox zaman öz əleyhdarlarını qabaqlayardı. 
Bu hal canlı müzakirə və mübahisələrə də aid idi.  
Son vaxtlar əzgin və tutqun görünürdü. Dərdini heç kimə 
deməzdi. Aprelin 3-də elmi konfransda da (Şəhər Milis Şöbəsinin 
yanındakı binada – Ketsxoveli küçəsində idik) bir qədər əsəbi danışdı. 
Frazeologiyadan rus dilində məruzə edən Yelena Georgiyevna Kovro-
 468
vanı elə rus dilində kəskin tənqid etdi. Çıxanda yoxlamaq üçün dedim:  
- Yaxşı havadır, yəqin gəzə-gəzə gedəcəksiniz? 
Şəki şivəsini andıran bir intonasiya ilə: 
- Bəs sən nəyinən gedirsən? – dedi. 
- Maşınla, - dedim.  
- Onda gedək.  
Oturduq. Əvvəllər etdiyi bir zarafatını təkrar elədi:  
- Hələ yaxşı sürücü olmamısan (”Sürücü” sözünü qəsdən ey-
hamla tələffüz etdi), - qabaq şüşənin altını göstərdi: - Buraları 
şəkillərlə bəzəməmisən.  
Maşından düşüb, söhbət edə-edə mənzilinə - ikinci mərtəbəyə 
qalxdıq. Oturmadım. Xudahafizləşib ayrılanda bir xahiş də elədim:  
- Professor, Yunis müəllimin (Yunis Məmmədovun) bir kitabı 
var, çap eləmək istəyir, utanır sizə deməyə (hərdən yoldaşdar mənə 
ərk eləyirdilər).  
- Redaktə et, burax, - dedi. Ayrıldıq.  
Demə, bu bizim ondan son xahişimiz imiş. Professor, çox 
güman ki, həmin günlərdə mikro infarkt imiş və bunu mədə-bağırsaq 
ağrıları zənn edib ayaq üstə keçirirmiş. 7 apreldə Çin haqqında məktub 
oxunandan sonra onu yola salarkən daha üzgün gördüm. Professor 
”Azərbaycan ədəbi dilinin tarixi” kitabı üzərində sürətlə işləmişdi. 
Bərk yorulmuşdu. Belə yorğun günlərində ağır bir hadisə ilə üzləşməli 
olur: üst mərtəbəyə od düşür və alov peçin bacasından professorun 
kitabxanasına soxulmağa başlayır. Professor ”Bəs mənim kitablarım?” 
deyə-deyə həyəcan içində ora-bura zəng vurur. Yanğını söndürürlər, 
amma yorğunluq və həyəcan öz işini görür, əbədi zərrənin çıxması 
üçün ürək damarlarını zədələyir, parçalayır...  
 
 
Anadan olmasının 85, vəfatının 15 illiyi günlərində professor 
yenə yüksəkdə görünür. Onun müqəddəs ruhu yenə bizim 
fəaliyyətimizə nəzarət edir...  
1994 
avqust 
 
 
 469
KƏRBƏLAYI İSMAYIL AĞIRLIĞI VƏ  YAXUD FƏRMAN 
KƏRİMZADƏNİ XATIRLARKƏN* 
 
Hər dəfə yadıma düşəndə ”FƏRMAH KƏRİMZADƏ” adında 
bir KƏRBƏLAYI İSMAYIL ağırlığı duyuram. ”Qəmlo, mən haqq-
salamı tapdalaya bilmərəm” - deyən Kərbəlayının müdrik kəlmələri 
Fərmanın öz daxilindən gəlirdi, onun özünün bu dünyanın haqq-
salamına münasibəti idi...  
Bu həyatın anlaşılmaz sirləri var. 80-ci illərin əvvəllərində 
qəfil bir hadisə ilə XVI yüzilliyin el şairi Qurbani düşüncələrimə ha-
kim kəsildi... Qeyri-ixtiyari daim bu sahədə axtarışdayam. Xüsusən 
QURBANİ - İSMAYIL münasibətlərinə aludəlik bəzən məndə o 
dərəcə güclənir ki, az qala, özümü müridlər arasında hiss edirəm. Dü-
şünürəm ki, Qurbaninin və İsmayılın ruhu 500 il yatıb, indi oyanıb, 
bizi də oyadıb - Fərmanı da, məni də. Məni Fərmana bağlayan nə ol-
du? Axı ”Xudafərin körpüsü”nü oxuyub haqqında ürək dolusu ya-
zanda mən heç Fərmanla tanış deyildim. Fikirləşirəm ki, Qurbani ilə 
İsmayılın ruhu bizi yaxınlaşdırıb. Yaşıdım kimi, Fərman mənim 
bəxtimə düşən yazıçı imiş (sonralar bildim ki, bizim təvəllüd tariximiz 
də tam eyni imiş – 3 mart 1937). Yaxın duyğu və düşüncələrimiz bizi 
birləşdirməliymiş. Şah İsmayıl haqqında romanlarını oxuduqca hiss 
edirəm ki, bunları Fərman demir, bunlar mənim dilimdən qopur. İs-
mayıl haqqında Fərmanın dediyi hər bir xoş söz mənim ürəyimdən 
qopan sözlərdir.  
Düşünürəm ki, onun romanları haqqında məqalələrim çap ol-
unandan az sonra bir bahar çağı ”Ulduz” jurnalı redaksiyası qarşısında 
(Yazıçılar birliyinin yerləşdiyi binanın birinci mərtəbəsinin önündə)  
köhnə dostlar kimi qucaqlaşıb tanış olanda bu tarix, tarixə baxışımız, 
duyğu və düşüncələrimizin uyğunluğu bizi bağlamış imiş.  
Bizim ədəbiyyat və eləcə də mülki tariximizdə bir çox dövlət 
xadimləri çox vaxt saxtalaşdırılıb: Bu proses 30-cu illərdə daha güclü 
olub, indi də müəyyən dərəcə davam etməkdədir. Başqaları öz ağıllı 
hakimlərinə heykəl qoyur, biz keçmiş ağıllı və cəsur dövlət 
başçılarımızın ağıllı işlərini də bəzən pis qələmə veririk.**  
                                                          
* Âÿôàòûíûí áåø èëè. 
** Áó ïðîñåñ «Ñÿíÿò äöøöíúÿëÿðè»íè éåíèäÿí ÷àïà ùàçûðëàäûüûì èíäèêè âàõòäà 
äà äàâàì åòìÿêäÿäèð âÿ ÷îõ ïèñ úÿùÿò áèð äÿ áóäóð êè, Øàù Èñìàéûëûí âàõòèëÿ 
ýþðäöéö èøëÿðèí ìàùèééÿòèíè áàøà äöøìÿéÿíëÿð ÷îõäóð. Øàù Èñìàéûë ùå÷ êèìÿ 
áèð ãàðûø òîðïàã âåðìÿìèø, ÿêñèíÿ, Àçÿðáàéúàíà íÿ ãÿäÿð ÿðàçè áèðëÿøäèðìèø-
 470
Lakin Fərman hay-küyü sevmirdi. Onun tarixə aydın baxışı 
vardı. Tarixi hadisələri bədii yolla düzgün mənalandırmağı bacarırdı. 
Tarixi duyğusu güclü və aydın idi: insan hansı zamanın övladı olur-
olsun, yaxşı və pis cəhətləri ilə insandır. Kərbəlayı İsmayıl da belədir, 
Şah İsmayıl da. Kərbəlayı ona görə sevilir ki, yazıçı təxəyyülü ilə sax-
talaşdırılmayıb, təbii və orijinal obrazdır. Romanın yazıldığı dövrdə 
”İndi də bu qolxoz oyununu atıblar ortalığa” kimi sözlər işlətmək 
cəsarət tələb edirdi.  
Biz tarixdən, ədəbiyyatdan solğun şəkildə bilirdik ki, İsmayıl 
böyük çətinliklərlə hakimiyyətə gəlib. Lakin Fərman son dərəcə zən-
gin tarixi-bədii faktlar əsasında bizə göstərdi ki, İsmayılın çətinlikləri 
biz düşünən kimi olmayıb, daha çətin olub və yeganə pöhrəni zəmanə 
hakimlərindən ZAMAH özü xilas edib, saxlayıb. Yetişdirdiyi tarixi 
vəzifəni onun öhdəsinə buraxmaq üçün. İsmayıl bu ideyanı şərəflə 
həyata keçirirdi. Və babaların vahid batin əqidəsini - Azərbaycan tor-
paqlarının, Azərbaycan mədəniyyəti və dilinin birliyi ideyasını böyük 
cəsarət və qəhrəmanlıqla həyata keçirdi. Fərman öz qiymətli romanı 
ilə XVI yüzilliyin erkən çağında ölkəmizin ərazisində hər sahədə 
özünü göstərən bu yüksəlişi böyük sənətkarlıqla canlandıra bildi.  
İnsan təbiət etibarilə düzlüyə, doğruluğa, möhkəm qaydalara, 
intizama meyillidir. Fərman Şah İsmayıl obrazını yaratdı və biz İsma-
yılın şəxsində gördük ki, mənəvi saflıq, qətilik, ədalət, vətən  sevgisi, 
vətən və xalq qayğısı, sənət eşqi ictimai quruluşdan, onun hansı 
pilləsində olmaqdan asılı deyil. Çox şairlərimiz olub, lakin Nizami 
zirvəsi hələ heç kəsə nəsib olmayıb. Çox dövlət başçılarımız olub, 
lakin ölkəni içəridən didib-parçalayan, məhv edən yaramaz qüvvələrə 
amansız münasibət heç kəsdə İsmayıl qədər olmayıb. ”Vətəni qoruyar-
lar vətən olar” deyə rüşvətxoru aldığı rüşvətlə birgə dar ağacından as-
dırıb. Şahlıq taxtında rahat oturmayıb ki, düşmən onun ölkəsinin 
sərhədlərində at oynadar. İndi bizə İsmayıl əqidəsi, İsmayıl cəsarəti, 
İsmayıl saflığı gərəkdir. Vətən bunlardan ötrü ölür. Eşq olsun Fərmana 
ki, belə bir obrazla özünü əbədiləşdirdi! 
Az vaxt ərzindəki tanışlığımız əsasında mən hiss etmişdim ki, 
Fərman hər deyilənə məhəl qoymur, bilavasitə özü axtarır, öyrənir, öz 
duyğu və düşüncələrini qələmə alır. ”Xudafərin körpüsü” haqqında 
yazılarımdan sonra bir gün oturub ikilikdə romanı müzakirə edirdik. 
Hiss etmişdim ki, Fərman ərəb əlifbası ilə fars və Azərbaycan 
                                                                                                                             
äèð. Áó èøëÿðèí ìöãàáèëèíäÿ îíà ãîéóëàí ùåéêÿëÿ, ÿëåéùèíÿ äàíûøûëàí ñþùáÿò-
ëÿðÿ  áàõ! (Ìöÿëëèô) 
 471
dillərində yazılmış bir çox materialları oxuyub, istifadə edib. 
İzafətlərdə və xüsusi adlarda qüsurlar müşahidə edilirdi. Bunları 
söylədikcə, Fərman şirin-şirin, dupduru gülüşləri ilə ”düzdür”, 
”düzəlməlidir” deyirdi. ”Çaldıran döyüşü”nü də əlyazmasında redaktə 
etdim, iradlarla razılaşdı, amma sonra baxdım ki, öz üslubuna məxsus 
heç nəyi düzəltməyib və düşündüm ki, düz eləyib. Amma bir məsələ 
barəsində söhbət salanda dikəldi və ciddiləşdi: ”Nə cür olur ki, aləmə 
möcüzə kimi səs salan, hər tərəfdən dəstəsinə axın-axın müridlər yığı-
lan İsmayıl Xudafərindən keçib 13-14 yaşlarında öz dəstəsi ilə Şirvana 
üz tutur, burada, bu körpünün – Xudafərinin düz ağzında yerləşən Diri 
kəndinin camaatı, İsmayılı ”pirim”, ”mürşüdüm”deyə daim əzizləyən 
Qurbani öz sazı, sözü ilə onun qarşısını çıxmır?” Mən bu sözləri 
deyəndə dikəldi, papirosunu eşə-eşə əlini başına apardı. ”Əsərin 
ardında, toy məclisində bunları xatırlatmaq lazımdır”, - dedim.  
Fərman razılaşdı və bu vədinə əməl etdi. ”Çaldıran döyü-
şü”ndə Qurbaninin ilk bədii obrazı yarandı. Onu da deyim ki, Qurbani 
ilə bağlı bir çox epizodlar yazıçı istedadının məhsulu kimi, son dərəcə 
təbii və təsirlidir.  
İlk məqalələrimdən birində onun məcazlar sisteminə xüsusi 
fikir vermişdim. Simvollar, rəmzlər Fərmanda çox güclüdür. Körpə 
İsmayıl anasına deyəndə ki, ”Sən məni Savalana kimi apar, ətəyinə 
çatdır, zirvəsinə özüm qalxacam”, - gənc ana ilə yanaşı, oxucunu da 
qəhər boğur. Fərman döyüşqabağı buludların qarşılaşması ilə az qala 
həqiqi döyüş mənzərəsi yaradırdı. Balaca İsmayıl qızıl güllər arasında 
elə təsvir edilir ki, az qala bu güllərin ətrini duyursan.  
Fərmanın şirin yumoru vardı.  ”Murad görürdü ki, bu, çox ən-
drabadi şeydir” kimi cümlələrə rast gələndə sətirlər arasında 
Fərmanın özünün də ləzzətlə gülümsədiyini hiss edirsən. Qalanın 
ətrafına dolanan yolu nəhəng pəhlivanın atdığı kəməndə bənzətməklə 
yaddan çıxmaz mənzərə yaradırdı.  
Fərman söz oyunu ilə vaxt keçirən sənətkar deyildi. Kəlmə-
ləri, cümlələri dolu idi. Etnik və etnoqrafik xüsusiyyətlərin təsviri, 
xalq ifadə tərzindən istifadə ustalığı əsərlərinə bir müdriklik gətirirdi. 
Bir sözlə, öz qələmi ilə rəng fırçasının işini görürdü. ”Sənətkarın 
qüdrəti” məqaləmdən xoşu gəlirdi. Burada mən hələ ətraflı tədqiqat 
aparmadan ”Xudafərin körpüsü”nün dilindəki ən qabarıq 
xüsusiyyətləri qeyd etməyə çalışmışdım. Hər görüşəndə deyirdi ki, bu 
yazını tez-tez oxuyuram və ləzzət alıram. Mənə elə gəlirdi ki, mənim 
yazımdan çox, bu məqalədə toplanmış öz qüvvətli ifadələrindən ləzzət 
alırdı.  
 472
Həm də layiq olduğu, yaxşı hekayə və povestləri olduğu 
halda, Fərman haqqında az yazılmışdı. Tanışsız-bilişsiz, xahişsiz-min-
nətsiz meydana çıxan bu yazılar ona qol-qanad verirdi.  
Fərmanın romanları hadisələr romanıdır. Romanları oxuduqca 
tarixi keçmişimizin zəngin qəhrəmanlıq səhnələri, at üstündə qılınc 
vuran, nəhəng düşmənə sinə gərən pəhlivanlar gözümüz önündə 
canlanır. Ona görə də bu əsərlər kino sənəti üçün zəngin və hazır ma-
terialdır. Xalq öz misilsiz qəhrəmanını, şair oğlünü ekranlarda görmək 
istəyir. Fərmanın bu dilogiyası əsasında çoxseriyalı filmlər çəkmək 
olar. Təkcə ”Nənə Sara xatun, baba Uzun Həsən, ata Şeyx Heydər” 
parçası ayrıca bir filmin mövzusudur.  
 
Bu Fərmansız günlərdə Fərman yadıma düşdükcə düşünürəm 
ki, Şah İsmayıldan sonrakı neçə yüzillik ətalətdən sonra xalqımızın ən 
qanlı-qadalı günlərinin birində, 37-ci ildə, bu ilin qurbanları olan 
böyük yazıçılarımızdan birinin əvəzi kimi Fərman doğulmalıymış, 
çətin və mürəkkəb bir zamanda Şah İsmayıl kimi ölməz obrazları ilə 
milli özünüdərkin parlaq nümunəsini yaratmalıymış, xalqımızın 
ümumi ayılma və dirçəlişinə, müstəqillik və xoşbəxt həyat uğrunda 
mübarizəsinə kömək etməliymiş və bu yolda öz canını qurban 
verməliymiş...  
Bu xalq yaşadıqca  onun qəhrəmanlıqlarla dolu tarixi də 
yaşayacaq, İsmayılı da, Kərbəlayısı da, Fərmanı da! 
 
1994 
mart 
 
 
 473
BU GÜNÜN BAŞLANĞICI 
 
ŞIXƏLİ QURBANOV - 70 
 
Təbiət ona cəmi 42 illik cismani ömür bəxş etdi. İctimai-si-
yasi, elmi, ədəbi-bədii fəaliyyətinin gur bulaq kimi qaynamağa ba-
şladığı vaxt birdən-birə yol qurtardı, hər şey bitdi...  
Həyatı bizim Pedaqoji Universitetlə sıx bağlı idi.  
Müharibənin ilk illərində orta məktəbi bitirib. Azərbaycan 
Dövlət Pedaqoji Universitetinin ana dili və ədəbiyyat fakültəsinə daxil 
olub. Könüllü cəbhəyə gedib. Cəbhədən qayıtdıqdan sonra ana dili və 
ədəbiyyat fakültəsinin II kursuna bərpa olunub (30 avqust 1947-ci il). 
Fakültəni fərqlənmə diplomu ilə bitirib (29 iyun 1951-ci il). Bir neçə 
ay sonra Azərbaycan ədəbiyyatı kafedrasına qayıdıb, professor Mi-
kayıl Rəfilinin rəhbərliyi ilə əyani aspiranturada elmi yaradıcılığa ba-
şlayıb (17 oktyabr 1951-ci il). 1956-cı ildə namizədlik, 1964-cü ildə 
doktorluq dissertasiyası müdafiə edib...  
Bunlar Şıxəli Qurban oğlu Qurbanovun bəzi avtobioqrafiya 
faktlarıdır. Çoxşaxəli yaradıcılıq yolu keçmiş, elmi, publisist əsərləri, 
monoqrafiyaları ilə yanaşı, şeirlər, hekayələr, novellalar, komediyalar 
yazmışdır. Həm də görkəmli ictimai-siyasi xadim idi.  
Bunlardan əlavə, Şıxəli Qurbanov üçün çox əziz olan bir 
fəaliyyət sahəsi də vardı: pedaqoji iş, müəllimlik fəaliyyəti. 
Daha çox gözə görünən, bəlkə də həyat idealı olan elmi-bədii 
yaradıcılığı, ictimai fəaliyyəti heç vaxt onu pedaqoji işdən ayıra 
bilməmişdir.  
1954-cü ilin 15 oktyabrında nazirliyin məktubu ilə Azərbay-
can ədəbiyyatı kafedrasına müəllim təyin edilərkən beşillik stajından 
aydın olur ki, o, tələbəlik illərində də, aspirantura dövründə də 
pedaqoji işlə məşğul imiş. 1954-cü ildə Pedaqoji Universitetə müəllim 
təyin olunanda Azərbaycan KP Bakı Komitəsi təbliğat və təşviqat 
şöbəsinin müdiri idi.  
Şıxəli Qurbanov 1956-1957-ci illərdə Bakı şəhəri Voroşilov 
(indiki Səbael) rayon partiya komitəsinin birinci katibi idi. Bu illərdə 
o, pedaqoji fəaliyyətini davam etdirir, Pedaqoji İnstitutda bizə rus ədə-
biyyatından dərs deyirdi.  
Bu illəri daha yaxşı xatırlayıram. Şıxəli müəllim təşkilati işin 
çoxluğundan bəzən dərsə gələ bilmirdi. Amma heç vaxt dərsləri boş 
keçməzdi. O, gələ bilməyəcəyi barədə vaxtında kafedraya xəbər verir, 
Kamal Qəhrəmanov onu əvəz edirdi. Biz onu təəssüflə gözləyərdik. 
 474
İmkan olan kimi, Şıxəli müəllim özü gələrdi. Gözəl qaməti 
vardı. Qara qaşları, nüfuzedici qaynar qara gözləri, son dərəcə 
mütənasib sifəti... Səliqəli geyimi. Baxmaqdan doymaq olmurdu.  
”İqor polku dastanı”, Çexovun yaradıcılığı barədə 
mühazirələri indi də yadımdadır. Auditoriyada tribuna ilə qapı aras-
ında var-gəl edə-edə mühazirə oxuyar, biz yazardıq. Arabir əli ilə sa-
çlarını geri darayar, səlis və dolğun cümlələrlə mövzunu tədricən 
çözələyərdi. Dastanın tapılması, nəşrləri, əlyazmasının yanması, 
itməsi barədə sadaladığı fakt və rəqəmlər güclü hafizəsinə bizdə dərin 
rəğbət yaradırdı. Çexovun adını mühazirə ahəngi ilə ”Çexıv” şəklində 
bir qədər uzun ”ı” ilə tələffüz edərdi və biz bir müddət onun bu cür 
tələffüzünü təqlid etmişik.  
III kursda oxuyarkən - 1958-ci ildə Şıxəli müəllimin rəhbərliyi 
ilə kurs işi yazmışam. Bu günə qədər saxladığım həmin dəftərin 
üzərində, təəssüf ki, Şıxəli müəllimin qeydi yoxdur.  
1965-ci ilin sonları idi. Ədəbiyyat İnstitutuna getmişdim. 
Koridorda opponentim Kamran Məmmədovu gözləyirdim. Şıxəli 
müəllim barmaqları arasında papiros, fikirli-fikirli koridorda qoyul-
muş telefona yanaşdı, gözucu salamlaşdı və papiros tutduğu bar-
maqları ilə nömrəni yığdı, lakin cavab gəlmədi. Hiss edirdim ki, fikri 
tamam başqa yerdədir. Düşünürdüm ki, fikrində hansı pyesinsə dialo-
qlarını qurur. Bir neçə dəfə nömrəni yığsa da, danışa bilmədi, eləcə 
fikirli-fikirli şöbəyə qayıtdı. Bu illər onun musiqili komediyalarının 
dalbadal səhnəyə qoyulduğu illər idi.  
Bu dövrdə o, Ədəbiyyat İnstitutunda adi şöbə müdiri işləsə də, 
Moskvadan gələn nüfuzlu nümayəndələr qarşısında, geniş yığıncaqda 
çıxış edərək, ”İcazə verin, tariximizi özümüz yazaq” sözləri ilə şöhrət 
qazanmışdı, ziyalılar arasında onun bu cəsarəti fərəhlə qeyd edilirdi.  
İndi mən o illəri və Şıxəlini düşünərkən onu da düşünürəm ki, 
bizim bu gözəl Vətənimizin qəribə taleyi olub. Tale elə gətirib ki, 
Azərbaycan daim imperiyalar tərkibində olub. Özününkü olsa da, 
Manna da, Maday da qədim tipik imperiyalar idi. Əhəmənilər, Sasani-
lər, Atabəylər dövründə də, monqol istilası zamanı da Azərbaycan im-
periyalardan xilas ola bilməyib. Hətta I Şah İsmayılın Səfəvilər döv-
lətində mərkəzi hakimiyyət azərbaycanlılara məxsus olsa da, Azə-
rbaycan imperiya tərkibində idi. XVIII əsrin sonlarında, XIX əsrin 
əvvəllərində isə Azərbaycan İran və rus imperiyaları arasında bö-
lüşdürüldü.  
Azərbaycan bəlkə də ilk dəfə 1918-1920-ci illər arasında müs-
təqillik şərbətini daddı. Bu illəri bizim elmi və bədii ədəbiyyatda yaxın 
 475
vaxtlara qədər hərcmərclik dövrü kimi səciyyələndirmişlər. Sovet 
dövləti Azərbaycanın müstəqillik qanadlarını tez qırdı, müstəqil re-
spublika özünü ələ ala bilməmiş, müstəqillikdən məhrum oldu. Vətən 
müharibəsi araya düşdü. 37-ci ilin qorxusu və dəhşətli müharibə 
müstəqillik arzuları üzərinə qara pərdə çəkdi.  
Xalq tədricən dirçəlməyə başladı. 56-cı ildə İ.V.Stalinin 
şəxsiyyətinə N.S.Xruşşovun vurduğu zərbə Sovet dövlətinə vurulan 
ilk zərbə oldu. Həmin gündən müstəqillik arzuları yenidən cücərməyə, 
göyərməyə başladı.  
Lakin indi bu arzular qorxmuş və qorxudulmuş köhnə nəsildə 
deyil, yeni, qüdrətli gənclikdə üzə çıxırdı.  
Bu günün, indiki müstəqilliyin başlanğıcı o gündəndir.  
Müstəqilliyə aparan yolun başlanğıcında 60-cılar 
ədəbiyyatından danışarkən Şıxəli Qurbanov birinci olmalıdır. 
Başqalarının yaradıcılığında qığılcım şəklində görünə bilən mübarizə 
ruhu Şıxəlidə ildırım kimi çaxırdı: ”İcazə verin, tariximizi özümüz 
yazaq!” 
Şıxəlinin təşkil etdiyi görünməmiş bir təntənə ilə keçirilən 
Novruz şənlikləri bir çox zəncir həlqələrinin qırılmasına səbəb oldu.  
Ədəbiyyat İnstitutunda görüşümüzdən az sonra Şıxəli 
müəllimi qiyabi dil-ədəbiyyat fakültəsinə dövlət imtahan komissiyası-
nın sədri dəvət etdilər.  
İmtahan komissiyasının üzvləri Ə.Dəmirçizadə, K.Qəhrəma-
nov, P.Əfəndiyev, A.Məhərrəmov, İ.Babayev və başqaları idi. Mən 
katib idim.  
Müəllimi prof. Ə.Dəmirçizadə ilə birlikdə imtahan götürdüyü 
üçün fəxr etdiyini bildirdi, tələbələrə uğurlar arzulayıb işə başladı.  
O zamanlar imtahanlar obyektiv və normal keçirdi. Hələ hər 
şey pozulmamışdı. Komissiya zəif tələbələrə güzəşt etmirdi. 
Ə.Dəmirçizadə də, Şıxəli də bu cür tələbələrə adi həyati suallar verir, 
onları çıxarmağa çalışırdılar. Bəzən ən ibtidai suallara cavab verə 
bilmirdilər. Bu hal Şıxəli müəllimi heyrətləndirir, hərdən 
əsəbiləşdirirdi. İmtahanların birində 5-6 nəfərə ”qeyri-kafi” verildi. 
Şıxəli müəllim komissiya üzvlərinə üz tutub, qiymətləri onlardan bir-
inin elan etməsini xahiş etdi. Tələbələrin onun dilindən ”qeyri-kafi” 
eşitmələrini istəmirdi. Heç kəs razı olmadı. Şıxəli müəllim əlacsız ay-
ağa durdu, qayğı və məzəmmətlə tələbələri danladı, bədahətən əslində 
çox səmimi bir nitq söyləyib qiymətləri oxudu və dərhal çıxdı.  
İmtahanlardan birində yaşlı bir tələbəyə qiymət vermirdilər. 
”Kitab üzü açmayıb” deyirdilər. Şıxəli müəllim xeyli israr etdi, ”Gö-
 476
rürsünüz ki, 59 yaşlı bu adam ali təhsil diplomu alıb ölmək istəyir” 
dedi, üzə durdular, razı olmadılar. Yadımdadır ki, bu zaman 
Dəmirçizadə getmişdi, imtahanda yox idi. Şıxəli müəllim tək qaldı, 59 
yaşlı qiyabiçi qiymət ala bilmədi.  
Şirin yumoru və təqlid qabiliyyəti vardı. Sonrakı gün 
qarderobda komissiyanın bəzi üzvlərini çox ustalıqla yamsıladığının 
şahidi oldum.  
O zamanlar qiyabiçi tələbələr dövlət imtahanlarından ikisini 
yanvarda verir, iki fəndən imtahan mart ayına qalırdı. Yanvar üçün 
nəzərdə tutulan imtahanlar başa çatdı, komissiya öz işini qurtardı.  
Mart ayı yaxınlaşırdı. Bu arada - yanvar və mart ayları aras-
ında (1966) Şıxəli Qurbanov Azərbaycan KP MK-nın katibi seçildi. 
Danışırdılar ki, o daha imtahana gəlməz.  
Lakin Şıxəli müəllimin pedaqoji işə sonsuz marağı bu fikirdə 
olanların yanıldığını göstərdi.  
İmtahan günü düz səhər saat 9-da Şıxəli Qurbanov qapını açıb 
imtahan otağına daxil oldu (imtahanlar əvvəldən Akt zalının yax-
ınlığında indiki siyasi tarix kabinetində aparılırdı).  
Tələbələr ayağa qalxdı. Mən qiyabiçilər tərəfdə pəncərənin 
önündə dayanıb həyətə baxırdım. Səs eşidib çevrildim. Komissiya 
üzvləri ilə görüşdü, sonra mənə tərəf gəlməyə başladı. Düşündüm ki, 
yaxşı deyil, mən də irəli gedim. Elə gəldik ki, aramızda bir stol qaldı. 
O, stolun bir tərəfindən yapışdı, mən o biri tərəfindən, qaldırıb komis-
siya stollarının qarşısına qoyduq. Beləliklə, tələbələrin arxasında otu-
rub imtahan verə bilmələri üçün də şərait yarandı və imtahan başlandı.  
Şıxəli müəllim özünü son dərəcə sadə və şən aparırdı. MK 
katibi belə olmazdı. Təəccüb doğururdu. Ə.Dəmirçizadə bir vərəq gö-
türüb nəsə yazdı, Kamal müəllimə ötürdü. Kamal müəllim ikinci sətiri 
yazdı - şerə oxşayırdı - Şıxəli müəllimə ötürdü. Şıxəli müəllim ikinci 
misranın altında, sağ tərəfdə bir söz yazıb nida işarəsi qoydu və vərəqi 
mənə ötürdülər. İki misralıq bir şeir yazılmışdı - zarafatla qiyabinin 
dekanı İmran müəllimə (dosent İmran Babayevə) sataşırdılar. Birinci 
misra «Dekan pişiyi ətli olar» sözlərindən ibarət idi.  İkinci misra 
«Həm ətli, həm…» sözləri ilə başlayırdı. Şıxəli müəllimin yazdığı 
nida işarəli tək söz ”Leylam!” sözü idi. Mahnı alınmışdı. Bu zarafat o 
zamanlar onun bütün dövlət işlərinə baxmayaraq, beyninin, 
düşüncəsinin musiqili komediya ilə bir vərdiş halında nə qədər 
möhkəm bağlı olduğunu göstərirdi.  
Partiya aparatının böyük vəzifə sahibi cəsarətlə açıq danışırdı. 
Tələbələrdən biri S.Vurğunun ”Zamanın bayraqdarı” poemasından 
 477
”Partiyamızdır” şerini əzbər söylədi. Şıxəli müəllim: ”Hər sadə, 
mürəkkəb cümləmizin də Əzəl mübtədası partiyamızdır” - misralarını 
xatırladıb dedi: ”Səməd Vurğunun da qəribə misraları var. Sadə və 
mürəkkəb cümlələrimizin hamısının mübtədası partiyamız olsa, onda 
elə bütün pis işlərin başında partiya durur...” 
Mən də bir qədər sıxıla-sıxıla qeyd etdim ki, ”əzəl mübtədası” 
sözləri də ikimənalıdır. Soruşdu ki, nə deyirsən? Dedim ki, belə çıxır 
ki, hər cümlənin bir neçə mübtədası olar, birincisi, ilkini ”partiya-
mız”dır. 
Rus ədəbiyyatı ilə sıx bağlı olsa da, milli ədəbiyyatın zəngin 
tarixi onun vüqar mənbəyi idi. Tələbələrdən biri ”Ölülər”dən danı-
şanda bəzi ədəbiyyatşünasların yanlış traktovkasına etiraz edərək dedi: 
”İddia edirlər ki, C.Məmmədquluzadə ”diri ölülər” ideyasını ruslardan 
öyrənib. Nəzərə almırlar ki, bu ideya hələ keçən əsrin sonlarında 
Əbdürrəhim bəy Haqverdiyevdə var”.   
O zaman institutun rektoru Şövqi Ağayev idi. Şövqi müəllim 
birinci gün Şıxəli Qurbanovun instituta gəlib-getməsindən vaxtında 
xəbər tuta bilməmişdi.  
İkinci gün Ü.Hacıbəyov tərəf qapıdan ikinci mərtəbə ilə Akt 
zalına qədər müxtəlif xalılar və ayaqaltılar döşənmişdi. İmtahan ota-
ğına samovar gətirilmiş, güllər qoyulmuşdu. Şıxəli müəllim gələndə 
bunların hamısı hazır idi. O, gözəl görkəmi ilə xalı və ayaqaltıların üs-
tü ilə gəlib imtahan otağına daxil oldu və narazılıq ifadə edən bir 
səslə:  
- Nəyə lazımdır bunlar? Mən kənardan gəlməmişəm. Axı mən 
də bu institutun yetirməsiyəm... - deyə gileyləndi.  
”Kənardan gəlməmişəm!” O özünü həmişə bu instituta doğma 
saymış, heç bir vəzifə, heç bir sənət duyğusu onu buradan, pedaqoji 
işdən ayıra bilməmişdir.  
Sonra mən onun Akt zalının qarşısındakı geniş foyedə özü 
kimi gözəl, tarixçi alim Sərxan Verdiyevlə xeyli müddət qol-qola var-
gəl etdiyinin, şirin-şirin danışdıqlarının şahidi oldum. Şübhə etmirdim 
ki, Şıxəli müəllim öz tələbəlik dostu ilə respublikanın gələcəyi barədə 
planlarından danışır...  
 
Planlar isə çox idi. Ədəbi-bədii, elmi sahədə olduğu kimi, ic-
timai-siyasi sahədə də çox iş görə bilərdi. Lakin taleyin amansız 
zərbəsi onun gözəl cismini gözəl ruhundan qəflətən ayırdı və bu xəbər 
hamını sarsıtdı...  
Mən onu bir də ardı-arası kəsilməyən kütlənin qolları üzərində 
 478
fəxri xiyabana aparılan gördüm...  
 
23. 10. 95.  
ÖMRÜN KƏSİŞƏN ÜÇ İLİ 
 
MİKAYIL RƏFİLİ - 90 
 
Biz üçüncü kursda olanda Rəfili vəfat etdi. Akt zalından gö-
türdülər. Fəxri qarovulda durdum. Deyəsən, vaxt qurtarmışdı, mitinq 
başlamalı idi. Borsunludan son kurs tələbələrindən biri özünü yetirdi. 
Gecikmişdi. ”Mən qarovulda durmalıyam” - dedi, üç dəfə meyitin 
ətrafında fırlandı, ağ yağış tək axan göz yaşları ilə özünü yerə çırpdı, 
əl çəkmədi. Yenidən qollara qırmızı bağlamalı oldular...  
Çoxları danışdı Rəfili haqqında. Çox qəribədir, Rəfilinin 
həmişə şikayətləndiyi, ”belimə xəncər soxmağa hazırdır” dediyi 
adamlar - alimlər də. Mən başa düşürdüm: Rəfili artıq ölmüşdü...  
Bəlkə də başqalarına çox acı və qorxulu görünən sifəti tələbə-
lər üçün sevimli idi. Xüsusən Rəfili mühazirə prosesində coşanda, 
nitqi təfəkküründən geri qalıb dili topuq çalanda sifətinə baxmaqdan 
doymazdıq - qələmi unudardıq.  
Mühazirə oxuyanda auditoriyanı görürdümü - bilmirəm. Mənə 
elə gəlir ki, belə anlarda Rəfili bu aləmdə olmazdı. Çünki Rəfili dərs 
demir, öz aləmində məhkəmə qururdu. 40 ilə yaxın bir vaxt keçir, 
amma elə bil, çənəsini bir qədər əsəbiliklə sağa-sola hərəkət etdirərək, 
bir qədər üzünü göyə tutaraq, bir qədər ucadan və qəzəblə dediyi: 
”Dedi, ey Qarpaq, məgər sənindəmi bu işdə əlin var?” sözlərini 
Rəfilidən indicə eşitmişəm. Daha doğrusu, bu səs o vaxtdan mənim 
qulağımdadır və tək olanda Rəfili ahəngi ilə bu sözləri dəfələrlə təkrar 
etmişəm: ”Dedi, ey Qarpaq, məgər sənindəmi bu işdə əlin var?” ”Ey 
məlun Qarpaq, sən məndən intiqam alırdın, məni başqa bir midiyalı ilə 
əvəz edə bilməzdinmi? Nə üçün midiyalıları iranlıların köləsinə 
çevirdin?” 
Əslində, Rəfili bizə xəyanətin tarixini öyrədirdi. 2500 il 
əvvəlki Qarpaq 2500 il sonra müstəqillik yolunda qol-qanadımızı bal-
taladı, neçə şəhərimiz xəyanətin qurbanı oldu, milləti mənəvi cəhətdən 
sarsıtdı.  
Rəfilinin Xaqanidən danışanda yenə ”məhkəmə” qurduğu ya-
dımdadır: Əbül Ülanın Xaqani ilə bağlı səhvlərini qeyd edib, ağsaqqal 
şairi təhqir etdiyi üçün ”üzü göylərə” tərəf Xaqaninin üstünə düşürdü: 
”Xaqani də düz eləmədi. Ağsaqqal kişiydi, ağsaqqalı təhqir etməzlər.” 
 479
”Xaqani də düz eləmədi” - bu sözlər indi də qulağımdadır - Rəfili bizi 
tərbiyə edirdi - böyüyə hörmət lazımdır.  
Rəfili bizə iki fəndən dərs dedi. ”Ədəbiyyatşünaslığa giriş”i 
dedi, imtahan götürdü. ”Qədim Azərbaycan ədəbiyyatı”nı başa çatdıra 
bilmədi. Nəzəriyyə ona coşub-daşmağa imkan vermirdi. Onun natiqlik 
məharəti ”Qədim Azərbaycan ədəbiyyatı”nda üzə çıxırdı, lakin söz 
deməli olduğu yerdə - Nizamidə cəmiyyət təbiətin əli ilə onun dilini 
bağladı.  
Biz başa düşmürdük. Görünür, şəkər çox əziyyət verirdi. O 
vaxt üçüncü mərtəbədə - indi filologiya fakültəsinin dərs keçdiyi audi-
toriyaların qarşısındakı böyük dəhlizdə, pəncərələrin altında su 
kranları vardı, yay, qış buz kimi şollar suyu axırdı. Təəccüb edirdik: 
qışın soyuğunda,  şaxtasında  qrafini buz kimi su ilə doldurub 
kafedraya qoyurdular və professor dəhşətli bir yanğı ilə stəkan-stəkan 
su içirdi. Nə yemişdi, nə yandırırdı?. .  
Sonralar başa düşdük ki, o yox, şəkər onu yeyirmiş.  
H.Araslının 8-ci sinif üçün ”Ədəbiyyat” dərsliyinin 
müzakirəsini təşkil etmişdi. Stol arxasında Həmid müəllim sakit-sakit 
oturmuşdu. Sağ tərəfdə Mikayıl Rəfili. Dosent İmran Babayev məruzə 
edirdi. İmran müəllim Xaqanidən danışarkən: ”Xaqanini tədris planın-
dan çıxarmaq istəyirlər” dedikdə, Rəfili yerindən qalxa-qalxa:  
- Qələt eləyirlər, - dedi, stolun başına hərlənib (qrafin stolun o 
biri başında idi), bir stəkan su töküb içdi, keçib yerində oturdu.  
İndi Mikayıl Rəfilini xatırlayanda mən bir pedaqoq kimi 
özümüzdə böyük çatışmazlıqlar olduğunu görürəm. Biz yaxşı halda 
bütün 90 dəqiqə müddətində yalnız mövzu ilə məşğul oluruq. Rəfili 
xüsusən seminar məşğələlərində epizodik şəkildə, yeri gəldikcə elə 
sözlər danışır, elə misallar çəkirdi ki, onları xatırladıqca Rəfili odunun 
şərarələrini, cəhalətlə təkbətək vuruşan bu böyük alimin can yanğısını 
xatırlamış oluruq.  
Rəfili bir od idi, bir atəş idi. Hara düşürdü, oranı yandırırdı. 
Paxıllarını, əleyhdarlarını daha çox yandırırdı. Böyük təfəkkür sahibi 
kimi, şübhəsiz, heç kəs onunla üzbəüz dura bilməzdi. Akademik 
Məmməd Arif istedadlı gənclərin bir çoxunu ədəbiyyat aləminə 
Rəfilinin necə gətirdiyini böyük səmimiyyətlə etiraf edir və onun iste-
dadı barədə yazırdı: ”Ondakı qavrayış, mənimsəmə qabiliyyəti dağ 
seli kimi güclü idi. O qədər güclü idi ki, onun qarşısında bəzən obyek-
tiv tənqidi münasibət sarsılırdı.” 
1936-cı ilin aprelində ”Pravda” qəzetində ”Naturalizm və for-
malizm əleyhinə” adlı məqalə dərc olunur. S.Vurğunun giriş nitqi ilə 
 480
məqalə üç gün müzakirə edilir. Qantəmiri naturalizmdə, H.Cavidi 
daha çox formalizmdə təqsirləndirirlər. Yığıncaqda Ə.Nazim, 
Ə.Hidayət, H.Mehdi, T.Şahbazi, S.Hüseyn, C.Xəndan, A.Faruq, 
M.Ənvər, O.Sarıvəlli, Mir Cəlal, S.Rəhman və başqaları çıxış edirlər. 
Axıra yaxın çıxış edən M.Rəfilinin nitqindən aydın olur ki, əksəriyyət 
naturalizmin mahiyyətini anlamamışdır: ”... bizim ədəbi əsərlərdə 
ədəbdən xaric, əxlaqdan xaric bir təsvir, bir söz, bir söyüş işlədilirsə, 
bəzi yoldaşlar bunu naturalizm adlandırırlar. Halbuki bu naturalizm 
üçün heç də xarakterik bir xassə deyildir. Bu, naturalizmi başa 
düşməmək, onu son dərəcə sadələşdirmək, onu təhrif etmək 
deməkdir.” 
Rəfilinin istedadı vardı və o, böyük zəka sahibi idi. Lakin 
Rəfilini Rəfili edən onun zəhməti, elmə, sənətə, poeziyaya sonsuz 
marağı idi. Moskva həyatını yüksək qiymətləndirirdi. Hələ Moskvaya 
getməmiş, şeir, tənqid, tərcümə sahəsində çox gənc ikən geniş 
fəaliyyət göstərən Rəfili böyük teatr salonlarına, böyük auditoriyalara 
düşənə qədər bu dünyadan ”xəbərsizliyini” qeyd edirdi:  
 
”O vaxta qədər nə bilirdik? Bildiyimiz:  
Ay Dadaş,  
Atma daş,  
Mən yaralıyam,  
Şəkinin, Şirvanın 
Mən maralıyam - 
 
kimi misralar idi”, - deyər, gülümsərdi.  
Yüksək məntiqi, natiqlik məharəti, hədsiz qavrama imkanları, 
böyük hafizə Rəfili kimi adamları böyük qürur sahibi etməli idi. 
Həqiqətən də qürurlu idi. Bu cəhətdən onu heç kimə bənzədə 
bilmirəm. Dünya ədəbiyyatı xəzinəsinə bələd olma səviyyəsi onun iç 
dünyasında mənəvi yüksəklik yaradırdı. Niyə deyirdi, nə üçün deyirdi 
bilmirəm, amma deyirdi: ”Bu saat da küçədən keçəndə ehtiyat edirəm 
ki, filankəsin adamları xəncəri soxar böyrünə.” 
İndi o dövrdən yaddaşımda qalan bir sıra faktları 
ümumiləşdirdikdə az qalıram deyəm ki, Rəfili bütün aləmlə təkbətək 
mübarizədə imiş. Cəmiyyət bu hərtərəfli istedad sahibinin 
ərköyünlüyünə yumorla yanaşmaq, ona kömək etmək əvəzinə, kin-
küdurətlə yanaşırmış. Buna görə də Rəfili tək imiş - pələng kimi bütün 
cəngəlliyi yarıb keçmək istəyirmiş. İnsan sinəsi buna dözməzdi.  
Rəfili həqiqi şair idi, qəlbindən keçənləri yazırdı, kino-po-
 481
emalar, mənzum romanlar başlamışdı. Yeniliyə meyli, marağı göz qa-
bağında idi, Məmməd Arifin qeyd etdiyi kimi, səhv etməkdən qorx-
murdu. Lakin, görünür, ölçülü-biçili adamlar bu coşqunluğu qəbul edə 
bilmirdilər.  
Poeziyasında yeniliyin pafosu aydın duyulmaqdadır. Ayrı-ayrı 
şeirlərində axıcılıq və gözəllik də var, yeni fikir, orijinal quruluş da.  
Bir dəfə dedi ki, bütün gecəni yatmayıb bir şeir yazmışdım. 
Səhəri həmin şeri dostum və adaşım Mikayıla oxudum (Mikayıl Müş-
fiqi deyirdi). Mikayıl dinləyib ciddiləşdi və gözlərini üzümə zilləyərək 
dedi:  
- Mikayıl, bir də oxu! 
Oxudum. Mikayıl sərtləşdi, dedi ki, bu şeir mənimdir, mən bu 
şeri çoxdan yazmışam. İnanmırsan, qulaq as, - deyib şeri əzbər 
söylədi. Mən çox pərt oldum. Necə ola bilər ki, bütün gecəni yatmayıb 
şeir yazasan, başqasınınkı ola?  
Bərk tutulduğumu görüb güldü və dedi:  
- Zarafat edirəm, Mikayıl. Şeir sənindir, gözəl şeir olduğu 
üçün ilk oxunuşdan əzbərləyə bildim.  
Şair ola bilərdi, həm də yaxşı şair ola bilərdi. Lakin Rəfili mə-
dəniyyət tariximizdə ədəbiyyatşünas alim, tənqidçi və tərcüməçi kimi 
əbədi iz qoydu.  
Ömrünün sonuna qədər çarpışmada olub. Bir gün kafedrasının 
önündən keçirdim, laborantların bərk həyəcan içərisində olduğunu 
gördüm. Soruşdum, dedilər ki, Rəfilinin qəzetdə məqaləsi çıxıb.  
- Lap yaxşı, bəs nə üçün belə həyəcan içərisindəsiniz? 
Dedilər:  
- İndi mətbuatda hər tərəfdən düşəcəklər üstünə, kişini 
əsəbiləşdirəcəklər. Xəstədir.  
Rəfili gərək ki, N.Vəzirovun ”Müsibəti-Fəxrəddin” faciəsi 
haqqında məqalə yazmışdı, ədəbiyyatımızda faciə janrının ilk 
nümunəsi kimi qeyd edilən bu əsərin faciə janrının tələbləri baxımın-
dan zəif olduğunu söyləyirdi. Bir gün dərsdə dedi ki, faciə ”Tiran 
Edip” dir. Əsərin qəhrəmanı bəlalardan qaçmaq istəyir, lakin fəlakət 
ondan əl çəkmir, daim onu izləyir və əsərin qəhrəmanı o faciələri 
yaşamalı olur. Lakin Fəxrəddin düşməni olduğunu bilə-bilə, gedib 
bağçada oturur, Rüstəm bəyin nökərləri də onu asanlıqla güllə ilə vu-
rurlar. Fəxrəddin ölməyə də bilərdi, vəziyyət çıxılmaz deyildi.  
Düşünürəm ki, bu da təbiətin bir sirridir ki, mən, adi bir 
tələbə, bu söhbətləri eşitməli olmuşam, həyatımızın Rəfili ilə, 
Rəfilinin həyatı ilə kəsişdiyi bu üç ilin müddətində yaddaşıma xeyli 
 482
hadisə çöküb, həkk olub.  
Professor bütün çətinliklərə baxmayaraq, daim axtarışda idi. 
Qədim arxiv sənədləri, ilk mənbələr ilə maraqlanırdı. Yadımdadır ki, 
Bakıxanovun Puşkinlər ailəsi ilə dostluğu və yaxınlığı barədə nadir 
sənədin foto surətini auditoriyada bir-bir hamımıza göstərdi.  
Nədənsə, professorun təqtilərə bölə-bölə dediyi ”Ey ol vəqti / 
görən məs’ud / unutma biz / ləri yad et!” sözləri Rəfilinin öz gözəl 
ahəngi - başının, üzünün, nəfəsinin bütün birgə ahəngi ilə tələffüz et-
diyi bu sözləri xatırladıqca məndə romantik duyğular yaranır, az qala, 
Məhəmməd Hadi bir heykəl kimi gözümün önünə gəlir.  
Əruz vəznini başlamalı idi. Dedi ki, bu mövzunu mən də keçə 
bilərəm. Amma mənim bir dostum var, o, daha yaxşı keçə bilər. Mən 
də deyəcəyəm, siz də xahiş edin, qoyun gəlsin bu mövzunu o danışsın. 
Soruşduq ki, kimi nəzərdə tutur. Əkrəm Cəfəri nişan verdi. O vaxt 
Əkrəm müəllim bizə ”Qədim türk yazılı abidələri”ndən dərs deyirdi, 
öz şirin danışığı, gözəl ləhcəsi ilə bizi sehrləmişdi. Əkrəm müəllim 
Malovdan, Taqordan danışanda biz bu dünyanı bir növ unudurduq. 
Dərsdən çıxan kimi yüyürdük yanına. Gələrəm, - dedi və gəlib şirin 
bir mühazirə oxudu.  
Sonralar eşidirdik ki, Rəfili «eqoist» imiş, heç kimi 
bəyənmirmiş. Böyük zövq və istedad sahibi, əlbəttə, hər şeyi 
bəyənməzdi və bəyənmədikləri ona düşmən olurdu.  
Bir dəfə mənim tanıdığım professorlardan biri şeir yazan  
oğlunu – orta məktəb şagirdini onun yanına aparıb deyir: 
- Professor, bu uşaq dərs oxumaqdan çox,  şeir yazmaqla 
məşğul olur. Zəhmət olmasa, bir bunu dinləyin. 
Rəfili uşağa deyir: 
-Oxu! 
Uşaq birini oxuyur. 
-Birini də oxu! 
Uşaq birini də oxuyur. 
Sonra deyir: 
-Birini də! 
 Uşaq oxuyur. 
Uşağın valideyni soruşur: 
-Nə düşünürsünüz? Bundan nə olar? 
Rəfili yüksək pafosla deyir: 
-Qoy yazsın. Puşkin olmasa da, Süleyman Rüstəm olar. 
Xalq şairi Süleyman Rüstəm Rəfilini şən və zarafatcıl bir in-
san kimi təsvir edir. Yaşıdlarından eşitdiyimiz lətifəsayaq əhvalatlar 
 483
da göstərir ki, Rəfili həqiqətən nikbin və zarafatcıl bir şəxs olub, dün-
yanı və yaşıdlarını sarıya-sarıya ciddi elmi axtarışlarla məşğul olub, 
istedadlı gəncləri poeziya və tənqid meydanına çıxarıb. M.Arif 
Rəfilinin onu tənqidə necə həvəsləndirdiyini etiraf etdiyi kimi, 
S.Rüstəm də istedadlı gənclərin poeziya aləmində ilk şöhrətində onun 
rolunu xüsusi qeyd etmişdir: ”O, çoxumuzun ilk gənclik şeirlərinə 
məcmuənin (”Maarif və mədəniyyət” məcmuəsi nəzərdə tutulur - Q. 
K.) səhifələrində az yer verməmişdir. Məmməd Rahimin, Mikayıl 
Müşfiqin, Əli Nazimin, Əbdülbaqi Fövzinin, mənim və digər gənc 
şairlərin şerlərini məmnuniyyətlə dərc etməklə yeni sovet 
ədəbiyyatının gənc nümayəndələrinə məhəbbətini bildirirdi.” 
Bu cür xeyirxah, şən və zarafatcıl bir adamın, dünya ədəbiy-
yatının nadir bilicisinin dünya boyda dərdi vardı. Rəfili tək idi. Yün-
gül yolla gedənlərin qəfil oxları, arxadan soxulan xəncərlər onun dax-
ilini didib-parçalayırdı. Göz yaşları kimi duru, buz kimi soyuq şollar 
suyu onun daxili yanğısını söndürə bilmirdi...  
 
 
Rəfili həqiqəti  sevən insanların qəlbində yaşadı – xeyirxah 
əməlləri, orijinal poeziya və tənqidi ilə əbədiyyətə qovuşdu.  
 
08. 07. 95.  
 
 
 
 484
NƏSR DİLİ MƏSƏLƏLƏRİ* 
 
Təkrar da olsa, qeyd etməliyik ki, Nadir Cabbarov çox böyük 
zəhmət çəkmiş, yüksək elmi səviyyəli bir məruzə hazırlamışdır. Lakin 
nəsrimizin bir sıra aparıcı qüvvələri məruzədə əhatə olunmadı. Bu 
cəhətdən S.Rüstəmxanlının məruzəsi poeziya dilinin inkişaf yolu 
barədə daha sistemli təəssürat yaradırdı. Dram dili məsələlərinə 
gəldikdə qeyd etməliyik ki, məruzəçi, belə demək olarsa, əksərən 
”əyalət” pyeslərini əhatə etdi. Müasir teatr və dramaturgiyanın aparıcı 
qüvvələri, lirik-psixoloji dram dilinin gözəl nümunələrini yaratmış 
İ.Əfəndiyevin və B.Vahabzadə, N.Xəzri kimi dramaturqların bədii dili 
ötəri gözdən keçirildi.  
Famil Mehdinin müasir həyatımızdan bəhs edən ”Göyü 
çiynində saxlayan adam” poema-trilogiyasında əsərin qəhrəmanı 
Müzəffərin daxili nitqi, monoloqları ilə bir sıra tarixi hadisələr yüksək 
poetik səviyyədə, daha böyük cəsarətlə açılıb oxucuya çatdırılır. Yeni 
yazılmış bir sıra tarixi dramlarda isə tarixi həqiqətin təhrifi nitq detal-
larının qeyri-təbiiliyi ilə nəzəri cəlb edir. Dram sənətinin sirlərinə çox 
gözəl bələd olan  İ.Rəhimli bunları ətraflı qeyd edə bilərdi.  
Xalq dilinə bələdlik, ondan faydalanma qüdrətinə görə son 20-
30 ildə yaranmış bir sıra nəsr əsərlərinin dili misilsiz qiymətə malik-
dir. Bədii fikri yüksək sənətkarlıqla ifadənin gözəl nümunələri olan 
”Böyük dayaq”, ”Dəli Kür” romanlarının, B.Bayramov, H.Abbaszadə, 
İ.Hüseynov, V.Babanlı kimi yazıçılarımızın bir sıra əsərlərinin dili 
gənc yazıçılar üçün nümunədir.  
Çox fərəhlidir ki, bizim nisbətən gənc hesab oluna bilən Elçin, 
Anar, F.Kərimzadə, Y.Səmədoğlu, İ.Məlikzadə, S.Azəri, M.Sü-
leymanlı kimi yazıçılarımızın dili xalq dilinin dərin qatlarına nüfuz 
edə bilmə, bədiilik və obrazlılıq keyfiyyətlərinə görə bugünkü tələbkar 
oxucunun zövqünü təmin edir, onu cəlb edir, dilinin çevikliyi, 
emosionallığı ilə özünü sevdirir.  
Elçin tanıdığı, daha gözəl bildiyi aləmin real mənzərəsini 
yaradır. Elçinin Mirzə Cəlil zəminində yüksələn təhkiyə üsulu 
tamamilə yeni və orijinaldır. Onun təsvir üsulu, dialoqları, çevik yazı 
maneri, xüsusən bədii dilinin poetik sintaksisi yeni keyfiyyətlərə, 
uğurla tapılmış səciyyəvi əlamətlərə malikdir. Bunlar, bu keyfiyyətlər 
tədqiq və ümumiləşdirmələr üçün, müasir nəsr dilinin quruluşunu 
                                                          
* 1984-ъц илин майында Натяван клубунда няср, поезийа вя драматурэийа 
мясяляляриня щяср олунмуш конфрансда чыхыш. 
 485
öyrənmək üçün zəngin material verir.  
Bu nəslin və bu nəslə yaxın olan yazıçıların dili bədii 
kamilləşmə prosesi keçirir. Əlfi Qasımovun bədii dilində obraz 
nitqinin komik-lirik tipikləşdirilməsi mühüm yer tutur və yazıçı bu 
sahədə yaxşı ustalıq göstərir. İsi Məlikzadənin hekayə və povestlərinin 
dili getdikcə cilalanır, emosional təsir qüvvəsini daha çox artırır. Möv-
lud Süleymanlının bədii dili yel qanadlıdır, nağıl dili kimi şirin və 
yüyrəkdir. Mövludun ideyaları da gözəldir, ifadə tərzi də. Söhbət 
dildən gedirsə, Mövludun dili həqiqi yazıçı dilidir.  
Ümumən qeyd etdiyimiz yazıçıların, xüsusən də Elçinin  xalq 
ədəbiyyatına marağı yaxşı bəhrələr verir.  
Yazıçılarımız (bu nəsli nəzərdə tuturam) tarixi roman dilinin 
əlamətlərini də gözəl mənimsəmişlər. F.Kərimzadə tarixi roman dilinə 
ciddi yanaşır. Onun Azərbaycan xalqının müəyyən mərhələdəki taley-
inin bədii tədqiqinə həsr olunmuş ”Xudafərin körpüsü” romanı dil və 
sənətkarlıq axtarışlarının gücü ilə oxucunu Şah İsmayıl dövrünün ha-
vasına daxil edə bilir.  
Bütün böyük sənətkarlar öz əsərlərində şivə materiallarından 
istifadə etmiş, faydalanmışlar. Qeyd etməliyik ki, bizim ədəbiyyatda 
şivə elementləri yazıçı fəaliyyətinin ilk dövründə daha çox müşahidə 
olunur və sonralar bədii dil tədricən saflaşır. Şivə materiallarından is-
tifadə müxtəlif məqsədlərlə bağlıdır. Məsələn, ”Ayrılan yollar”da da, 
nəsr dilinin gözəl nümunəsi olan ”Dəli Kür”də də şivə materiallarına 
müraciət edilmişdir. Lakin bu əsərlərdə istifadə edilmiş şivə 
elementləri başqa-başqa xarakterdədir. ”Ayrılan yollar”da yazıçı daha 
çox məhəlli kolorit yaratmaq, obraz nitqini tipikləşdirmək prinsipinə 
əməl etmiş, ”Dəli Kür”də isə tamamilə başqa məqsəd - qarşılığı olma-
yan sözlərlə ədəbi dili zənginləşdirmək məqsədi güdmüşdür. Bu so-
nuncu hal yazıçı dilinin uğurlu axtarışlarla bağlı yüksək və faydalı 
keyfiyyətlərindəndir.  
Və bu cəhətdən B.Bayramovun keçən il nəşr olunmuş ”Tək 
palıdın kölgəsi” romanının dili nəzəri xüsusilə cəlb edir. Bayram mü-
əllim Məmmədbəy kimi xalq üçün gecə-gündüz çıraq təki yanan 
həqiqi xalq həkiminin və eyni zamanda hara getsə oranı, orada in-
sanların həyatını və bütün cəmiyyəti zəhərləyən Zülalov kimi vəzifə 
böyüklərinin xarakterini sərrast və kəskin nitq detalları ilə oxucuya 
çatdırır.  
Şivə materiallarından bədii dildə qaçmaq olmaz. Fikrimizcə, 
hətta bədiilik və obrazlılıq naminə, ədəbi və bədii dili zənginləşdirmək 
məqsədi ilə ümumi ədəbi dil normalarını gözləməklə bəzən ədəbi dilin 
 486
hüdudlarını, ədəbi dil sərhədlərini keçmək olar və bu hal dili zəngin 
dağ çayı kimi gurlayan yazıçı üçün irad tutulmamalıdır. Yeni yazmağa 
başlayanlar məhəlli xüsusiyyətlərlə öyünmək, N.Cabbarovun dediyi 
kimi, ”məhəlli əsərlər” yaratmaq əvəzinə, təcrübəli yazıçılarımızın bu 
sahədə ənənəsindən öyrənməlidirlər.  
Bir cəhəti də xatırlatmaq istərdik ki, yazıçı imkan daxilində 
bədii dildə alınmalardan, xüsusən yersiz alınmalardan qaçmalıdır. Hət-
ta obraz nitqinin tipikləşdirilməsi prosesində belə alınmalara son 
dərəcə ehtiyatla yanaşmaq lazımdır.  
Bu cəhətdən S.Rüstəmxanlının poeziya dili barədə qeydlərini 
nasir və dramaturqlarımız da nəzərə almalıdır.  
Müasir ədəbi prosesdə ən mühüm cəhət budur ki, bizim 
yazıçılar milli dilə son dərəcə həssasdırlar və artıq çoxdandır ki, 
”Molla Nəsrəddin” məktəbi bu sahədə yeganə məktəbə çevrilib.  
Bədii əsərdə komik təsvir və detallar tragik hallarla qovuşmalı 
və çulğaşmalıdır. Həyat həqiqətinin təsviri həyatın özü kimi real və 
ziddiyyətli olmalıdır. Bu cəhətdən Anarın ”Dantenin yubileyi”, ”Beş-
mərtəbəli evin altıncı mərtəbəsi” və başqa əsərləri nümunə sayıla 
bilər. Anar ümumən əsərlərinin dili üzərində, hər bir nitq detalı 
üzərində diqqətlə işləyir. Onun obrazlarının təbiilik və orijinallığında 
yazıçı təhkiyəsinin və dialoqların həyatiliyi böyük əhəmiyyətə malik-
dir. Anar komizm vasitə və üsullarından ciddi satirik məqamlarda, tu-
tarlı şəkildə istifadə etməklə milli komik sənəti xeyli 
zənginləşdirmişdir.  
Qeyd etməliyik ki, komik dil bəzən ilk baxışda ibtidai təsir ba-
ğışlayır. Əslində isə bu, komizmin təbiətindən doğur. Biz bədii dili 
lorulaşdırmaq tərəfdarı deyilik. Lakin S.Səxavət, R.Rövşən kimi gənc-
lərin yaradıcılığındakı yumoru duymaq və qiymətləndirmək vacibdir, 
bu yumoru bütövlükdə kənara atmaq yox, onun zəif cəhətlərini 
göstərmək və onu istiqamətləndirmək lazımdır. S.Səxavətin son 
vaxtlar çap etdirdiyi bir sıra roman, hekayə və povestlər ideya-estetik 
əhəmiyyəti və yumor qüvvəsi ilə gənc yazıçı barədə yaxşı ümidlər ve-
rir.  
60-70-ci illər nəsrinin adını qeyd etdiyimiz və qeyd edə 
bilmədiyimiz bütün nümayəndələrinin yaradıcılığı əsasında 
ümumiləşmiş şəkildə deyə bilərik ki, nəsr dilinin müxtəlif qollar və 
üslublar üzrə axarı bədii əsərin gələcək taleyi və bədii dilin, milli dilin 
inkişafı baxımından uğurlu yoldadır.  
Lakin bu, nəsr dilinin nöqsansız olması da demək deyildir.  
Biz bu qısa qeydlərlə yanaşı, yersiz əhvalatçılığa, mənasız söz 
 487
yığınına, quruluş və kompozisiya dolaşıqlığına, təhkiyə intonasiyası-
nın pozulması hallarına, mənasız dialoqlara, saysız təkrarlara, fikrin 
solğun, qeyri-bədii ifadəsi hallarına, anlaşılmaz ifadə tərzinə, qarışıq 
söz sırasına və söz sırasının süni pozulması hallarına, uğursuz 
müqayisələrə, yersiz rəmzlərə nəsrimizdən çoxlu misallar söyləyə 
bilərdik. Hiss olunur ki, bəzi yazıçılarımız əsərlərinin dili üzərində az 
işləyir. Düzüm-düzüm cümlələrə fikir verdikcə aydın olur ki, 
doğrudur, bu cümlələr başqasından götürülməmişdir, lakin müəllifin 
özünün də deyildir. Elə bil, haradasa bu cümlələri on dəfələrlə, yüz 
dəfələrlə görmüşük, oxumuşuq. Xalq dilinə, obrazlılıq və bədiilik 
prinsiplərinə tam mənası ilə nüfuz edə bilməməyin nəticəsidir ki, bu 
cür əsərlərin dili ölgündür, oxucunun qəlbinə yol tapa bilmir. Bu cür 
əsərlərin dilində aşkar şəkildə bir publisistlik, qəzetçilik hiss olunur. 
Haqverdiyev nəsrinin bir abzasında rast gəldiyimiz onlarca diri xalq 
ifadələrini, elə bil, bu əsərlərin dilindən xəlbirləyib götürüblər və 
əsərdə soyuq, hissiz kəlmələr qalıb...  
 
1984 
 
 
 
 
 
 488
MƏTBUATLA GÖRÜŞ 
 
”KOMMUNİST” - 70 
 
İndi biz elə bir dövrdə yaşayırıq ki, təsəvvür edilməz dərəcədə 
nəhəng informasiya axını okeanı ilə əhatə olunmuşuq. Buna müvafiq 
olaraq, informasiya vasitələri də hədsiz çoxalmışdır. Əgər gündəlik 
mətbuatla tam məşğul olmaq, gündəlik mətbuatı diqqətlə nəzərdən 
keçirmək istəsək, başqa zəruri işlərə deyil, yemək və yatmağa da vaxt 
qalmaz. Xüsusən indiki aşkarlıq son dərəcə rəngarəng qəzet, jurnal 
ünvanlarından xəbər verir.  
Lakin bütün bunlarla yanaşı, əlimizdə elə bir mətbuat orqanı  
var ki, hamı ilk növbədə ona üz tutur, erkən onu vərəqləmək istəyir. 
Bu, 70 yaşlı ”KOMMUNİST” qəzetidir və bu meyli yaradan həmin 
qəzetin ümumi sanballı, siqləti, inamlı keçmişi və mübariz indisidir.  
Ən böyük uğurlarımızı ilk növbədə ”Kommunist” qəzeti ya-
yıb. Ən böyük çətinliklərimizi, ən ciddi qüsurlarımızı çəkinmədən, cə-
sarətlə ”Kommunist” qəzeti, onun əməkdaşları ortaya çıxarıb.  
9 may 1920-ci ildə - Azərbaycanda Sovet hakimiyyəti qurul-
ması münasibətilə Azərbaycan zəhmətkeşlərinə Leninin təbriki çap 
olunduğu gündən ”Kommunist” qəzeti görkəmli partiya və dövlət xa-
dimlərinin məruzə və çıxışlarını, müsahibə və məktublarını xalqa çat-
dırır, kommunist ideologiyasının yayılmasında birinciliyi, MK-nın 
orqanı kimi, daim əlində saxlayır. Buna görə mühüm dövlət xəbər-
lərini, partiyanın gələcəyə baxışını kütlə daim bu qəzetdən gözləyir.  
Azərbaycan xalqının görkəmli oğulları, partiya, dövlət, 
ədəbiyyat və incəsənət xadimləri xalqla bu 70 ilin müddətində daha 
çox bu qəzetin vasitəsilə əlaqə saxlamışlar.  
Qəzet hazırda yenidənqurmanın ən fəal köməkçisidir. 
Doğrudur, uzun illər kök salmış, bir çox idarə və təşkilatların, dövlət 
orqanlarının canına hopmuş, qanına yerimiş ətaləti, yaramaz ənənələri 
vurub dağıtmaq o qədər də asan deyil, lakin qəzet bu sahədə xüsusən 
son bir ildə çox böyük cəsarət və fədakarlıq göstərir. Buna görə də qə-
zet 20-ci illərdə olduğu kimi, indi də öz oxucularını son dərəcə ar-
tırmışdır. Açığını deyək ki, qəzet çox ciddi ictimai-siyasi və iqtisadi 
problemlər, ölkənin sosial-iqtisadi problemlərini ətalətdə saxlayan 
böyük laylar qaldırır, həm də cəsarətlə qaldırır. Bu, vətən, millət, mə-
dəniyyət, kamillik, ana dili kimi mühüm məsələlər barədə daha şüurlu 
düşüncələrə meydan açır.  
Dəyirmi stol arxasında söhbətlər, partiya həyatı, incəsənət ye-
 489
nilikləri, elmi-texniki tərəqqi ilə bağlı materiallar, siyasət, dövlət qu-
ruculuğu məsələləri, kəndin, şəhərin nöqsanları, əliəyrilik, xəyanət 
halları, keçmişin yaramaz qanunları, elm, texnika yenilikləri, eko-
logiya məsələləri və s. kimi həyatın çox müxtəlif sahələrinə məxsus 
olan ən tutarlı yazıları biz bu qəzetin səhifələrində oxuyuruq.  
Qəzet doğulduğu gündən dilimizin, ədəbiyyatımızın və 
ümumən mədəniyyətimizin keşiyində durub. Ana dili və onun 
təmizliyi, saflığı məsələləri, onun yazı və tələffüz mədəniyyətinin ink-
işafı, dilə elmi və dövlət nəzarəti qəzetin kollektivini daim 
düşündürüb. Görkəmli partiya və dövlət qərarları, başqa xalqların ən 
yüksək sənət nümunələri ilk növbədə bu qəzetin vasitəsilə ana dilində 
xalqa çatdırıldığından dilimizin yeni terminologiya ilə 
zənginləşməsində misilsiz xidməti olmuşdur. Azərbaycan xalqının ən 
görkəmli sənət adamları daim bu qəzetlə bağlı olmuşdur.  
Ali məktəb həyatı, dilin, ədəbiyyatın, müxtəlif elmlərin tədrisi 
ilə bağlı arzu və istək, təklif və məramlar nüfuzlu bir orqan kimi daim 
bu qəzetin köməyinə arxalanmışdır.  
”Kommunist” daim ağıla, soyuq, ciddi  və sərrast mühakimə-
yə əsaslanmış, heç vaxt emosiyalara uymamışdır.  
Ümumən qəzetin dəsti-xətti partiya və hökumətin tələblərinə 
uyğundur, daim öz xəlqi və partiyalı mövqeyini qoruyub saxlamışdır. 
Son bir ildəki cəsarətli, açıq mövqeyi qəzeti xalqa daha çox yaxınlaş-
dırmışdır.  
Qəzetin bizə məhdud görünən cəhətlərindən də danışmaq olar. 
Sovet hakimiyyətinin ilk illərində - 23-cü ildə yazıçıların ilk birliyinin 
- ”Türk ədib və şairlər ittifaqı dərnəyi”nin yaranmasında bu qəzetin 
böyük rolu olmuş, daim bu qəzet görkəmli yazıçıları, gənc qələm 
sahiblərini öz ətrafına toplamış, bir sıra məcmuələr çap etdirmişdir. 
Lakin indi görkəmli yazıçı və şairlərimizin az-az görünməsi bir yana, 
gənc qələm sahiblərinin bu qəzetə yaxın düşməsi çox çətindir. Hər 
adam bu qəzetə yaxın düşməyə cəsarət etməz. Elmə, sənətə yer verilsə 
də, çox qısqanclıqla yer verilir. Bir suçu haqqında suçunun adından 
məqalə yazılıb dərc olunur, lakin illərlə iynə ilə gor qazan alimin 
dövlət mükafatına layiq görülmüş əsəri barədə bu qəzetdə rəy çap 
etdirmək böyük problemdir. Mən özüm şəxsən bunu təcrübədən 
keçirmişəm, Dövlət mükafatına layiq görülmüş dörd cildlik «Müasir 
Azərbaycan dili» kitabı haqqında yazımı, xeyli çalışsam da, bu 
qəzetdə çap etdirə bilməmişəm. 
Ali məktəb həyatı, tələbə həyatı, professor-müəllim əməyi 
barədə qəzetdə yazıya təsadüf etmək inci tapmaq kimi bir şeydir. 
 490
Qəzet bütün başqa qəzetlərdə doldurulan eyni informasiyalarla çox 
yüklənir, bədiilik, incəsənət, ədəbiyyat, dil məsələlərinə çox məhdud 
yer verilir və az-çox görünənlər də əksərən qəzetin öz əməkdaşlarının 
yazılarıdır. Qəzet bu cəhətdən əksəriyyətin üzünə qapalıdır.  
Qəzetin mühüm nöqsanlarından biri də üslub məsələsidir. Elə 
bil, qəzet yalnız bir adamın əlindən çıxır, hətta bədii yazılar da az qala 
publisist qələminin məhsuluna çevrilir, rəngli, emosional yazılara 
təsadüf edilmir. Və ya çox az təsadüf edilir.  
Qəzet açıq elmi polemikalardan, mübahisələrdən, bir-birinə 
zidd fikirlərin ifadəsindən çəkinir, ”ağrımaz başım” mövqeyi ilə bir 
çox çətinliklərin üstünü örtməyə çalışır, daha doğrusu, qəzetin ümumi 
xətti bunu göstərir. Əslində, bu, intriqa deyil, mədəniyyətin inkişaf 
yoludur.  
Redaksiyanın ümumi işi ilə bağlı bu cür qüsurları ləğv 
etməklə ”Kommunist” qəzetini ümumxalq işinə, xalqımızın ədəbi, 
elmi, mədəni uğurlarının işıqlandırılması işinə daha səmərəli 
yönəltmək olar.  
 
18. 11. 89  
 
 
 
 491
DİLİ  BİR, QANI BİR QAQAUZ  QARDAŞLARIMIZ* 
 
Hələ 60-cı illərin məlumatına əsasən, yer üzündə müxtəlif türk 
xalqlarını əhatə edən 70 milyondan çox əhali yaşayır. Türklər Yer 
kürəsinin, demək olar ki, bütün ərazilərinə yayılmışdır. SSRİ-də, 
Çində, Əfqanıstanda, İranda, ərəb ölkələrində, Rumıniyada, Anado-
luda, Bolqarıstanda, Almaniyada, Fransada, Amerikada türk dilli 
xalqlara rast gəlmək mümkündür. Lakin türklər daha çox ekvator 
boyunca - Mancuriyadan Aralıq dənizinə qədər böyük bir ərazidə daha 
sıx yerləşmişlər. Türk xalqları min illər boyu Qərbdən Şərqə,  Şərqdən 
Qərbə hərəkət etməklə, müxtəlif xalqlar, etnik qruplar və tayfalarla 
qarışmış,   çarpazlaşmış, lakin əslini, kökünü qoruyub saxlamışdır.  
Belə xalqların biri də qaqauzlardır. Qaqauzlar da bizim kimi, 
oğuz nəslindən olub, həm dilcə, həm də ruhən bizə çox yaxındırlar. 
”Qaqauz” - sözünü bəzən ”göy oğuz”, bəzən də ”haqq oğuz” kimi izah 
edirlər və hər iki halda bu xalqın formalaşmasında oğuz tayfalarının 
rolu göz önündədir.  
Qaqauzlar indi daha çox Maldova respublikasında, Ukray-
nada, Rumıniyada, Yunanıstan və Yuqoslaviya ərazilərində yaşayırlar. 
Yaşadıqları dairələrə görə onlara bəzən qərbi Dunay qaqauzları, 
yunan qaqauzları, Makedon qaqauzları, Bessarabiya qaqauzları da 
de- yilir.  
Qaqauzların bu yerlərə çox qədim dövrlərdən, hələ tam dəqiq 
olmayan məlumata əsasən, VII əsrdə, sonralar isə XI, XII əsrlərdə gəl-
diyi göstərilir. Məlumdur ki, oğuz tayfalarının bir qismi Xəzərin cənub 
sahili ilə hərəkət edərək Azərbaycanda, Anadoluda məskunlaşmışlar 
(XI-XIII əsrlərdəki son gəlişləri). Lakin qaqauzların Xəzərin şimalı 
ilə, Volqa çayını keçərək indiki cənubi Rusiya çöllərinə yayıldığı, bu-
radan Maldova, Rumıniya, Bolqarıstan və s. ölkələrə sıxlaşdığı da 
göstərilir.  
Qaqauzlar böyük məhrumiyyətlərə dözmüş xalqdır. Avtono-
miyaları olmadığından daim bu və ya digər xalq tərəfindən əzilmişlər. 
Əvvəlcə atəşpərəst, sonralar müsəlman olan bu xalq bolqarların 
təzyiqi ilə xristianlığı qəbul etməli olmuşlar, provoslavdırlar. Lakin 
yenə də atəşpərəstliklə, islam dini ilə bağlı bir çox ayinləri saxlamış-
lar.  
Bolqarıstan türk imperiyasının tərkibinə daxil edildikdə 
qaqauzlara daha çox zülm edilmişdir. Türklər qaqauzları az qala as-
                                                          
* Бакы Дювлят Университетиндя охуйан гагауз тялябялярля эюрцш. 
 492
similyasiyaya uğratmışlar. Buna görə də qaqauz dili türk (osmanlı) 
dilinə daha yaxındır. Hətta bəzilərinin fikrincə, qaqauzlar 
türkləşdirilmiş bolqarlardır. Şübhəsiz, bu fikirlər yanlışdır və artıq elm 
aləminə məlumdur ki, onlar Orta Asiyanın Dəşti oğuzlarındandır.  
Qaqauzlar bir çox xalqların əhatəsində olduqlarından dilləri 
yad dillərin təsirinə daha çox məruz qalmışdır. Rumın, bolqar, yunan, 
türk, rus, ərəb, fars dil elementləri bu dildə daha çox müşahidə olunur. 
Hətta dilin ən mühafizəkar hissəsi olan sintaksis də təsirə məruz 
qalmış, qaqauz dilinin sintaksisində bir sərbəstlik yaranmışdır.  
1940-cı ildə Moldaviya SSR yarandıqdan sonra qaqauzların 
vəziyyəti bir qədər yaxşılaşmışdır. 1957-ci ildən əlifbaları var.  
Qaqauzların zəngin folkloru - nağılları, maniləri, dastanları 
vardır. Qaqauz dili, ədəbiyyatı, folkloru, qaqauzların tarixi tədqiq 
edilir. Hələ XIX əsrdə V.A.Maşkov qaqauzlar haqqında silsilə 
məqalələr yazmışdır. Sonralar N.K.Dmitriyev, D.A.Pokrovskaya, 
N.A.Baskakov, F.R.Zeynalov qaqauzlar və onların etnik, dil 
xüsusiyyətləri barədə tədqiqatlar aparmışlar. Qaqauzların Tanasolu, 
Qurboğlu, Arabaçı kimi tanınmış alim, şair və yazıçıları var.  
60-cı illərdən qaqauzların vəziyyəti yenə də pisləşməyə ba-
şlamış, məktəbləri bağlanmışdır. Lakin son dövrün hadisələri bu xalqa 
imkan verdi ki, öz hüquqlarını bərpa edə bilsin. Axır ki, bu günlərdə 
qaqauzların muxtariyyət alması barədə şad xəbər eşitdik və ağır müba-
rizə yolu keçmiş bu xalqın qələbəsinə sevindik.  
Bir neçə il əvvələ qədər təkcə xarici ölkələrlə deyil, ittifaq da-
xilində də əlaqələr məhdud idi. Lakin indi xeyli əlverişli şərait yaran-
mışdır. Qazaxıstan SSR-dən, Dərbənddən bizim filologiya fakültəsinə 
gəlib oxuyan tələbələr bizi sevindirir. Cənubi Azərbaycanla, Türkiyə 
ilə də belə əlaqələr yaratmaq fikrindəyik.  
İndi qaqauzlar üçün də belə bir yol açılmışdır. Onlar 
ölkəmizin müxtəlif ali məktəblərində təhsil ala bilirlər. Bu gün qaqauz 
tələbələrinin, qaqauz gənclərinin ali təhsil almaq üçün Azərbaycana 
gəlməsi, Bakı Dövlət Universitetinin şərqşünaslıq, hüquq, tarix 
fakültələrində oxuması bizi çox sevindirir.  
Həmin tələbələr pedaqoji universitetin 70 illiyi günlərində, 
xalqımızın böyük təntənə ilə hazırlaşdığı Novruz bayramı ərəfəsində 
bizimlə, tələbələrimizlə görüşə gəlmişlər! 
Qaqauz xalqının gələcəyi olan bu gənclərə əlimizdən gələn 
köməyi əsirgəməməliyik. Bunlar bir xalqın zərrələridir və biz o 
zərrələri işıqlandırıb mayaklara çevirməliyik.  
İndi səsinizi eşidək, dilinizi və diləyinizi dinləyək. Xoş 
 493
gəlmisiniz!    
1991 
 494
SUMQAYITDA NİZAMİNİN YUBİLEYİ 
 
Bu il Nizami ilidir və hər yerdə şairin anadan olmasının 850 
illiyi yüksək təntənə ilə qeyd edilir.  
Biz də, yəni V. İ. Lenin adına APDU-nun filologiya fakültəsi 
xeyli vaxtdır, Nizami poeziyası işığına üz tutmuşuq və bu böyük 
yubileyə hazırlıq görürük. Nizami adına ədəbi lektoriya yenidən quru-
lur. Böyük konfrans keçirməyi (mayda) planlaşdırmışıq, respublikanın 
müxtəlif yerlərindən 100-ə yaxın məruzə tezisi göndərilmişdir. Sizin 
bu yığıncağınızı salamlayırıq və öz növbəmizdə sizi də konfransımıza 
dəvət edirik.  
Mən ədəbiyyatçı deyiləm. Amma Nizami elə yüksək şəxsiy-
yətdir ki, bir kəs tapılmaz ki, onda Nizamidən bir damla olmasın.  
Mən şairin öz şeirləri əsasında onun bir neçə şəxsi keyfiyyəti 
barədə bir-iki söz demək istəyirəm.  
Nizami istedadı adi şair istedadı deyil, ilahi vergi imiş. Bəlkə 
də boyca balaca olmuşdur. Lakin yerlərə uca göylərdən baxmış, təbi-
əti, insanı bütün keyfiyyətləri ilə görə bilmişdir.  
Əsrimiz, xüsusən onun bu son günləri çox dəhşətlidir. Dün-
yanın hansı nöqtəsinə baxırsan, üsyan və nümayişlər, illərlə uzanan ali 
məclislər görürsən. Heç kəs işləmək istəmir, lakin hamı yüksək şə-
kildə yaşayış tələb edir.  
Amma Nizami ilahi istedadının ümidinə yaşamamışdır. Öz 
əməyi ilə daşdan ləl çıxarmış, daim özünü əməyə təhrik etmişdir:  
 
Durma, ey Nizami, iş zamanıdır,  
Fələk etibarsız, dünya fanidir.  
 
Mövzular aramış, o zamana qədər işlənməmiş mövzular tap-
mış və həmin mövzular üzərində işləyərkən, özünün dediyi kimi, aya-
ğı bir tük qədər büdrəməmişdir. Tarixə şair kimi yox, həqiqi tarixçi 
kimi baxmış, lakin onu böyük və misilsiz şair qüdrəti ilə 
poetikləşdirməklə ortaya çıxarmışdır. ”Yeddi gözəl”də mövzu axtarış-
ını belə izah edir:  
 
O zaman aradım, tarixə keçdim,  
İncə, ürəkaçan dastanlar seçdim.  
Şahların çox böyük tarixi varmış,  
Birindən bir dastan yazmaq olarmış.  
Bir dərin fikirli varmış ki, o, tək 
 495
Yazmış bu şeyləri nəzmə çəkərək...  
Yerdə qırıntılar qalmış ləldən,  
 Onu da çoxları buraxmaz əldən...  
 
Şair dediyi qırıntılardan beş böyük kitab, böyük bir xəzinə 
yaratmışdır:  
 
Beynimin, qanımın çeşmələrindən 
Bu qədər incə söz sıxıb süzdüm mən.  
Yorulmaq bilmədən gündüz və gecə 
”Məxzənül əsrarı” yazdım əvvəlcə.  
Şirinlik, incəlik taparaq ondan  
”Xosrov-Şirin” üçün düzdüm bir dastan...  
Sonra başqa yerdə çadırı vurdum,  
Leyli və Məcnunun eşqini qurdum.  
Bitirdim dastanı, bir nəşə tapdım,  
Atımı ”Həfti-peykər” üstünə çapdım.  
İndi söz mülkündə büsat quraram,  
İskəndər dövründən təbil vuraram.  
Ölüb getmişsə də, dirildim onu,  
Verin axtardığı həyat suyunu.  
 
Biz elə bilirik ki, oğrular, tüfeylilər, plagiatorlar yalnız bizim 
zəmanəmizdə baş alıb gedir. Aydın olur ki, şair öz paxıllarından, əsər-
lərinin oğurlanmasından çox acılar çəkmişdir:  
 
Bu qarın otaran duzsuz şairlər 
Sayəmdə dünyanı basıb yedilər.  
 
Nizami buna da dözür:  
 
Xəzinəm yeraltı, dürrümsə ümman,  
Neçin inciyim ki, lağım atandan? 
 
Amma, xeyr, bu ”qarın otaran duzsuz şairlər” dinməyə də ma-
cal verməmiş, şairi az qala borclu çıxarmışlar:  
Evin sahibini görən oğrular 
Haray qopardaraq deyir: ”Oğru var!” 
 
Nizami bir insan kimi, son dərəcə mülayim, səmimi, mehriban 
 496
və təmkinli olmuşdur:  
 
Mən mən olan gündən, şahiddir aləm,  
Bir qarışqanı da incitməmişəm...  
Təmizdir vicdanım, ucadır adım,  
İtin də haqqında pis danışmazdım.  
 
Üzərində çox böyük sürətlə işləyədiyi ”Leyli və Məcnun”un 
girişində deyir:  
 
Dörd min beytdən də çoxdur bu dastan,  
Dörd aydan az vaxta yazmışam, inan.  
Əgər başqa işlər olsaydı haram,  
Bu, on dörd gecəyə olardı tamam.  
 
Tədqiqatçılar göstərirlər ki, şair dolanmaq üçün işləməli, dərs 
deməli olurmuş. Və bu cür sürətlə işləyən adam yalnız əsərini birbaşa, 
birdəfəyə yazarmış.  
Nizami şeri mədhiyyə çərçivəsindən çıxararaq, feodal dünyas-
ına üsyan edən insanın tərifinə yönəltmişdir. Bütün görmək istədiyi 
keyfiyyətləri ustalıqla təsvir etdikdən və zəmanə şahını bir şah kimi 
necə görmək istədiyini bildirdikdən sonra adi ədalətsiz şahın bu 
sifətlərə malik olduğunu boynuna qoymaqla onu tərbiyə etmək 
istəmişdir. ”Sirlər xəzinəsi”ndə şahı ədalətli şah,”Xosrov və Şirin”də 
Xosrovu adil Xosrov edir. Bəhramı o qədər ədalətli edir ki, öldürmək 
istəmir, mağarada gizləyir. İsgəndəri peyğəmbərlik dərəcəsinə 
yüksəldir, lakin bununla da kifayətlənməyərək, azad bir dünya arzu-
layır.  
Belə görünə bilər ki, yalnız ”Leyli və Məcnun”da şair bu 
ideya ilə məşğul olmamış, saf məhəbbət dastanı yaratmağa çalışmış-
dır. Əslində isə feodal dünyasına ən kəskin üsyan ”Leyli və Məcnun”-
dadır. Şair göstərir ki, yaramaz içtimai mühit  Qeys kimi böyük bir 
şəxsiyyəti dəlilik dərəcəsinə gətirmiş, onu çöllərə salmışdır. Lakin 
əslində, Məcnun adi dəli deyil, zəmanəsinin ən böyük adamıdır; 
bəşərin yamanlıqlarından qurtarmaq üçün səhraya qaçmışdır. Leyli bu 
işdə bir bəhanədir:  
 
Məcnunu sərsəri zənn etmə ki sən,  
Deyildi gördüyün divanələrdən.  
Oruclu, namazlı, nurlu bir çıraq,  
 497
Əqlə yad deyildi, ədəbdən uzaq...  
Dövrünün ən böyük bir alimiydi, 
Aləmi şərh edən loğman kimiydi. 
Gizli mənalara o, yol açardı, 
Qəlbində göylərin min sirri vardı. 
Dünyanın qeydini tamam ataraq 
Qeydsiz bir həyat sürürdü ancaq.  
Dünyadan əl üzüb düşmüşdü uzaq,  
Leyli bəhanəydi bu işdə ancaq...  
 
Şair:  
 
Dünya mələk donlu şeytana bənzər,  
Əlində təsbeh var, belində xəncər.  
Bu qoca dünyanı zənn etmə fağır,  
Qarı görünsə də, bir əjdahadır -  
 
desə də, son dərəcə nikbin bir insan kimi, gəncliyə, gələcəyə 
əsərlərində nikbin ruh aşılamışdır:  
 
Əgər bağlansa da ətir şüşəsi,  
Yenə duyulacaq xoş rayihəsi.  
Qızıl gül ətrindən doysa bir nəfər, 
Ona haram olar başqa ətirlər.  
 
Dünyanın hər bir ölkəsində Nizami dühasının qüdrəti duyul-
maqdadır. Nizami tək öz zəmanəsinin deyil, bütün dövrlərin 
yeganəsidir.  
 
23. 04. 91  
 
 
 
 498
TARİXİMİZ VƏ QONAQLARIMIZ 
 
Tariximizə bələd olan hər kəs bilir ki, ”Azərbaycan” deyilən 
ölkə dünyanın ən qədim və ən mədəni ölkələrindəndir. Enişli-yoxuşlu 
günləri olub. Son dərəcə keşməkeşli yol keçib.  
Xalqımız tarix boyu neçə-neçə Xocalı qırğınları görüb. Şərqin 
ən böyük şəhərləri ilə yarışan Bərdə miladın 944-cü ilində rusların əli 
ilə xarabazara çevrilib. Təbriz kimi böyük və qədim şəhər neçə dəfə 
istilaçıların əli ilə dağıdılıb, hər dəfə 30 mindən artıq adam qətlə ye-
tirilib. Bu qırğınları Gəncə də görüb, Qarabağ da.  
Əsrimizin 41-45-ci illərində saysız-hesabsız gənclərimizi itir-
mişik. Bu müharibədən sonrakı azacıq tənəffüs dövründə şükr edirdik 
ki, qansız-qadasız yaşayırıq. Nə biləydik ki, bu müddətdə azğın və 
qaniçən qonşumuz xəncər itiləyirmiş, girəvə gözləyirmiş. Biz dostluq, 
məhəbbət duyğuları ilə yaşadığımız halda, onlar öz qəlblərində kin, 
küdurət böyüdürmüşlər. Gərək biz də əsrin əvvəlindəki hadisələri un-
utmayaydıq.  
İndi beş ildir ki, müharibədəyik, çörək itirən qonşumuz bizi 
qana çəkir. Rus silahına söykənərək, az vaxtda elə bir nanəciblik nü-
mayiş etdirdilər ki, faşistlərə şükr etməli olduq.  
Dünya ictimaiyyəti hələ yatır. Dünyanın Amerika, İngiltərə, 
Fransa kimi ölkələri hələ insan sivilizasiyası üçün son dərəcə təhlükəli 
olan erməni azğınlığı ilə məzələnir. Bu azğınlığın Asiya ilə Avropanın 
qovşağında böyük müharibə ocağı yaratdığının fərqinə varmırlar. 
Dünya sarsaq erməni milyonçularının əlində oyuncağa çevrilib.  
Hər bir təbliğata hamıdan əvvəl biz inanmışıq. Dost deyiblər, 
dost gözü ilə baxmışıq. Bu sadəlövhlük bizə son dərəcə baha başa gə-
lib.  
Çox vaxt bizi özümüz, öz ağlımız, iradəmiz deyil, xeyirxah 
təbiətimizə görə təbiət, təbiət qüvvələri xilas edib. 70 il 26-ların 
qətlinə yas tutmuşuq. Hətta böyük Vurğun belə inanıb, ingilis lord-
larını görəndə 26-ların qətlində iştirak etdikləri üçün ”sinəsi mərmiyə 
dönüb”, ”Mənim babam olmuş 26-lar” deyib, onları nəzərdə tutaraq, 
”Biz sizdən öyrəndik qəhrəmanlığı” deyib. Mövcud siyasətin qurbanı 
olub duymayıb, duymamışıq ki, Şaumyan hakimiyyəti Azərbaycana 
nə kimi fəlakətlər gətirə bilərdi. Biz yox, təbiət özü bizi onlardan xilas 
edib.  
Beynəlmiləlçilik xülyalarına o qədər aludə olmuşuq ki, bütün 
əsas postları ermənilərə tapşırmışıq (”erməni” sözünü təyinsiz 
işlətdiyim üçün üzr istəyirəm). Xəyanət xəncəri daim, gizli şəkildə 
 499
olsa da, onların əllərində olub. Yaxşı ki, tam qırılmamışıq. Yaxşı ki, 
salamat qala bilmişik! 
Bəlkə də tarixin yazılarını yada salıb, ermənilərin daim hazır 
olan xəyanət xəncərinə təbii baxmaq olardı, lakin erməni riyakarlığına 
dözmək daha çətindir. Bu riya Ter-Petrosyanın da sifətində var, hər bir 
erməni kəndlisinin də.  
Küçə adamları kimi qışqırırlar. Elə qışqırırlar ki, dünya 
ictimaiyyəti üçün haqlını haqsızdan ayırmaq çox çətin olur. Dünyaya 
it unu kimi yayılıb bu xəyanət yolunda qərəzlə birləşiblər.  
Belə bir vaxtda bizim də hayımıza, harayımıza çatanlar ol-
malıdır. İnsan haqqı nahaqdan seçməlidir. Biz də az deyilik. Bütün 
mədəni dünyada doğma qardaşlarımız, qan qardaşlarımız var. Hələlik 
onlar da bizim özümüz kimi çətin ayılır, lakin ayılırlar.  
Qərbdən Şərqə türk dünyasıdır. Ürəyində türk qanı qay-
nayanlar öz ağlı və zəkası ilə dünyaya yol göstərir.  
Mən əslən türk birliyi, islam birliyi, xaçpərəst birliyi ideya-
larının əleyhinəyəm. Lakin məqamında birlik lazımdır. Nəhəng yum-
ruq düşməni daha tez məhv edə bilər.  
Bu gün türk dünyasının, qardaş türk xalqının iki hörmətli öv-
ladı, iki alimi qonağımızdır: CÖVDƏT ƏRALP ALIŞIK və GÜLŞƏN 
SEYHAN ALIŞIK!  
Əralp bəy filologiya doktorudur, klassik türk (osmanlı) 
ədəbiyyatı və dili, müasir Azərbaycan ədəbiyyatı ilə məşğuldur.  
Gülşən xanım Azərbaycan dili və ədəbiyyatı tədqiqatçısıdır, 
”Koroğlu” dastanı üzərində geniş araşdırmalar aparmışdır. Əralp bəy 
türk qardaşımızdır. Gülşən xanım isə bir qədər də yaxındır - Borçalı 
soyundandır.  
Gəncədə olublar. Azərbaycanın bir sıra yerlərini gəzib, radio 
və televiziya ilə çıxış ediblər. Muzeylərimizlə tanış olublar. Öz gözləri 
ilə görüb, kifayət qədər Azərbaycan təəssüratı əldə ediblər.  
Gülşən xanım və Əralp bəy əslən İstanbul universitetinin 
əməkdaşlarıdır, lakin bir neçə ildir ki, London universitetində 
işləyirlər. Azərbaycan dili və ədəbiyyatından dərs deyirlər. Böyük im-
kanları var: Qarabağ haqqında, Azərbaycan barədə həqiqəti ingilis 
gəncliyinə, ingilis xalqına çatdırmaqda çox iş görə bilərlər. Onlar 
böyük bir ölkədə bizim haq səsimizə çevrilə bilərlər.  
Hörmətli qonaqlarımızı fakültə ilə əyani şəkildə ətraflı tanış 
etmişik. Professor-müəllim heyətinin və tələbələrimizin görüşünə gəl-
dikləri bu fakültə böyük riyaziyyatçı, astronom, filosof və pedaqoq 
Nəsirəddin Tusinin adını daşıyan universitetin ilk fakültələrindən 
 500
biridir, Azərbaycan mədəniyyətinin inkişafında az vaxtda böyük iş 
görmüşdür. S.Vurğun, S.Rəhimov, H.Mehdi, M.Arif, H.Araslı, 
M.Rəfili, Mir Cəlal, Müşfiq kimi ziyalılar bu fakültənin yetirmələridir.  
Fakültə öz fəaliyyətini getdikcə genişləndirir. Hazırda onun 
nəzdində 8 kafedra fəaliyyət göstərir. Əməkdaşlarının ümumi sayı 200 
nəfərə qədərdir. Fakültədə 28 nəfər elmlər doktoru, professor fəaliyyət 
göstərir. Əyani şöbədə 530 tələbə təhsil alır. Qiyabi və axşam şöbələri 
vardır. Fakültə nəzdindəki laboratoriyalar - folklor problem 
laboratoriyası, Onomalogiya problemləri laboratoriyası və təlimdə tex-
niki vasitələr laboratoriyası elmi-tədqiqata və tədrisə xidmət edir.  
 
Bu qısa tanışlıqla, sizi bir daha salamlayırıq. Xalqımızın dilini, 
ədəbiyyat və mədəniyyətini, onun haqq işini təbliğ edən qonaqlarımızı 
bizim bu gözəl zalda, professor-müəllim heyəti və tələbələrimiz 
arasında gördüyümüz üçün çox şadıq. Xoş gəlmisiniz! 
 
18. 04. 92 
 
 
 
 
 501
MUĞAN ŞAİRLƏRİ 
 
Ədəbiyyatımızın bizim əsrdəki inkişaf yolu son dərəcə 
ziddiyyətli olub, minillik tarixindən fərqlənir. Əsrimizin əvvəlində 
ölkəmizdə heç bir keçmiş yüzillikdə görünməmiş cəbhələşmələr əmələ 
gəldi - milli xalq mövqeyindən çıxış edən C.Məmmədquluzadə, 
Ə.Haqverdiyev, Sabir kimi sənət ustaları ilə yanaşı, türk bayrağı, 
islam bayrağı altında birləşmək ideyası uğrunda mübarizə aparan 
Əhməd bəy Ağa oğlu, Əli bəy Hüseynzadə, Hüseyn Cavid kimi 
görkəmli alimlər, jurnalist və yazıçılar meydana çıxdı. Sovet 
hakimiyyəti bu cəbhələri dərinləşdirdi, birinciləri müdafiə edib 
yüksəltdi, ikinciləri ədəbiyyatın öyrənmə obyekti kimi bir kənara 
qoydu və mümkün olan hallarda onların adı mühafizəkar, mürtəce 
sənətkarlar kimi qeyd edildi. Biz hələ də onların bir qisminin irsi ilə 
tam tanış ola bilməmişik. Bu cəhətdən 70 illik sovet dövrü bütün 
əvvəlki 20 ildən fərqlənir. Lakin sovet dövrünün özü də sabit bir dövr 
kimi təsəvvür oluna bilməz və bu cəhətdən 30-cu illərlə 60-70-ci illər 
arasında həm oxşarlıq, həm də kəskin fərqlər vardır.  
30-cu illərdə - sovet hakimiyyətinin hələ möhkəmlənmədiyi 
dövrdə azadlıq və müstəqillik ideyaları yaşamaqda idi və bir sıra 
sənətkarlar bu sahədə qəlb arzularını heç vəchlə unuda bilmir, gizli şə-
kildə mübarizə aparırdılar. Müharibə dövründə və 50-ci illərdə - Sovet 
hökumətinin böyük qələbəsi, sanki qırılmaz və dağılmaz kimi 
düşünülən möhkəm sovet rejimi illərində müstəqillik mübarizəsi sən-
gimişdi. Lakin N.S.Xruşşovun Sovet dövlətinə içəridən vurduğu zərbə 
azadlıq, müstəqillik arzularının dirçəlməyə başlamasına, yenidən boy 
atmasına səbəb oldu. Bu mənada 60-cılar ədəbiyyatı mübarizlik ruhu 
ilə seçilir. 30-cu illərin mübarizələri ilə 60-cıların oxşarlığı, yaxınlığı 
bura qədər idi, lakin onlar tale etibarilə tam fərqlənirlər: 30-cu illər 
mübarizlərinin taleyi 37-ci il ilə nəticələndi, nəzərdə tutulan ideyalar 
arxa plana keçməli oldu. 60-cıların yüksələn xətlə davam edən gizli 
mübarizəsi kapitalist aləminin fəhlə-kəndli - zəhmətkeş hökumətini 
dağıtması ilə xoşbəxtliklə nəticələndi. Lakin bu xoşbəxtliyi azğın 
qonşumuz bizə haram elədi, burnumuzdan tökdü.  
İndi içərisində olduğumuz minilliyin son on ilini yaşayırıq və 
onu yarı etmişik. Keçən beş il bütün əvvəlki 70 ildən fərqlənir.  
Sovet dövründə söz demək çətin idi - bu mənada ki, azadlıq, 
müstəqillik meyillərini, istək və arzularını pərdələməyi bacarmaq la-
zım idi. Bu isə ustalıq və sənətkarlıq tələb edirdi. Əsl sənətkar təzyiq 
altında daha böyük ustalıq nümayiş etdirir, sənətkarlıq axtarışları ilə 
 502
daha uğurlu formalar tapır.  
Poeziya necə yaransın? Nədən yazsın? Faciə gözümüzün 
qabağında baş verir. Hansı bədii əsər o faciəni həmin faciənin özü 
qədər təsirli verə bilər? Ən böyük əsər o faciəni çox solğun əks etdirə 
bilər. Ona görə də əsər yaranmır. Cəmiyyət özü elə dəhşətli ”şah 
əsərlər” yaradır ki, ayrı-ayrı sənətkarların heç biri belə əsər yarada 
bilməz. Ona görə qələm sahibi susur. Yalnız bu bəlalardan keçə 
bilsək, bu bəlaların əsl törədiciləri müəyyənləşməklə bu günü gələcək 
nəslə çatdıra bilərik.  
Biz o qədər mehriban xalqıq ki, dost yolunda var-yoxdan 
çıxmağa, ev-eşiyimizi silib-süpürüb dosta verməyə, hətta 
atalarımızdan, babalarımızdan və onların məsləkindən ”keçməyə” 
hazırıq. Budur, şair misrası: ”Şah İsmayıl olan yerdə Sultan Səlimə 
nə yağı?” (Akif Səməd) Belə çıxır ki, Şah İsmayıl 60 minlik qoşunla, 
topla-tüfənglə Sultan Səlimin üzərinə getmiş imiş, Sultan Səlim gəlib 
Təbrizin qapısını kəsməmiş imiş. Biz həmişə Şah İsmayılın - o ülvi və 
yüksək şəxsiyyətin nəvələri olmaqla fəxr etmişik. Sultan Səlimin öz 
nəvələri var. Danışan şəxs həddini bilməlidir. Müstəqillik birindən 
qopub, başqasına calaq olmaq deyil. Müstəqillik müstəqil olmaq, öz 
yurdunu, öz tarixini, öz babalarını, öz dilini, öz əxlaqını, öz 
mədəniyyətini sevməkdir, qorumaqdır.  
Əgər XX əsrin əvvəllərinə, yəni sovet dövrünə qədərki 
ədəbiyyatımıza nəzər salsaq, görərik ki, orada ”şimal”, ”cənub” 
söhbətləri yoxdur. Ədəbi faktın doğulduğu ərazi var, onun ümumxalq 
mədəniyyətinə xidməti var. Eyni dərəcədə Sabiri də öyrənmişik, 
Möcüzü də. Klassik ədəbiyyat nümayəndələrinin bir çoxu Təbriz 
məktəbinə məxsusdur.  
İlk dəfə Sovet dövləti belə bir sərhəd yaratmağa çalışdı. Lakin 
əlaqələr qırılmadı, kəsilmədi. II Dünya müharibəsi dövründə Azər-
baycan ziyalılarının, alim və yazıçılarımızın Təbriz görüşü, bu 
görüşlərdən sonra sərhədlərin daha möhkəm qapanması ilə alovlanan 
”iki sahil” rəmzi cənubu unutmağa imkan vermədi, daim qəlbimizdə 
ağır bir yük kimi yaşatdı. 
60-cı illərdə Qulamhüseyn Beqdeli böyük sənət ustadı 
Məhəmmədhüseyn Şəhriyarı Azərbaycanda tanıtdı, sevdirdi. 
Ziyalılarımızın, sənət ustalarının Şəhriyarla, Səhənd və başqaları ilə 
məktublaşmaları, əlaqələri başlandı.  
Müharibədən sonrakı ilk illərdə İranda irticanın dəhşətli şəkil 
alması ilə bir qrup Cənubi Azərbaycan ziyalıları, xüsusilə istedadlı 
gənclər Şimala pənah gətirdi. Onların içərisindən Balaş Azəroğlu, Əli 
 503
Tudə, Fəthi Xoşginabi, Söhrab Tahir, Mədinə Gülgün kimi görkəmli 
alimlər, şair və yazıçılar yetişdi.  
Onların hamısının yaradıcılığı bütövlükdə Azərbaycan 
ədəbiyyatının tərkib hissəsinə daxildir, ona görə də onlar ali məktəb 
proqramlarında öz təbii yerlərini tutmalı idilər. Bu gün müasir 
Azərbaycan ədəbiyyatını Şəhriyarsız təsəvvür etmək qeyri-
mümkündür.  
Vaxtilə xalq şairi S.Rüstəm Təbrizi onun üstünü alan 
dumandan qorumağa çağırırdı:  
 
Qoymaram yadları girsin qoynuna,  
İzin ver qolumu salım boynuna...  
 
Şair Zəlimxan Yaqub isə uzun illərin ayrılığından sonra Təbri-
zə bir qonaq kimi gəlməyindən, bir qonaq kimi ondan tez ayrılma-
ğından hədsiz kədərlidir:  
 
Yenə gözündə yaş, qəlbində kədər,  
Gəlişin hədərmiş, gedişin hədər.  
Sənin ki dərdin var bir Təbriz qədər,  
Niyə yaşayırsan, öl, ay Zəlimxan! 
 
Bu, qısa müddətli vüsal şirinliyi və ayrılıq acılarından doğan 
bir həyəcandır. Şair sərhəd dirəkləri basdıranların əməllərindən 
dəhşətə gəlir: ”O tay nədir, bu tay nədir, ilahi?” Bunları kim kəşf edib, 
”o tay, bu tayı” kim yaradıb? 
Eyni həsrət, eyni istək, eyni ehtiras daim cənubun vətənpərvər 
sənət adamlarını da coşdurmuşdur. ”Ulduzlar arasına sərhəd qoymaq 
olar, ürəklər arasına yox”, - deyən şair Dadiman Qocabəyli də həm o 
tayın, həm bu tayın dərd yükünü çəkir:  
 
Donub niyə daş olmadı bu varlığım,  
Canım burda, ruhum orda düşdü dara...  
 
Bu gün - 17 sentyabr 1992-ci il xoş bir gündür. Cənubi 
Azərbaycanın Muğan şairləri adlanan bir qrup şairi qonağımızdır: 
Cəfər Muğanlı, Dadiman Qocabəyli, Hacı Malik Rəhnüma, Seyid 
Cəlil Hüseyni, İbrahim Teymurpur!  
Muğan şairləri! Vətən necə dəhşətlə parçalanıbsa, biz 
Muğanın böyük bir parçasının Cənubda olduğunu da unutmuşuq.  
 504
Bu günlərdə keçirdiyimiz görüşlərdən birində şair Savalanın 
”Qarabağ” sözünə verdiyi məna mənə xoş gəldi: ”Qarabağ” - böyük 
allah deməkdir, - deyirdi, bu qədim ərazinin adını ”bağ” sözü ilə – 
allah sözü ilə bağlayırdı.  
Əslində, Qarabağ qədər qədim olan ”Muğan” sözü də ”bağ” 
sözündəndir: muğ//mağ - kahin mənasında işlənən bir söz olub (mağ-
lar ölkəsi mənasında), ”bağ” - allah sözündən ayrılmışdır.  
Muğan şairləri! Bağlar ölkəsinin şairləri! 
Zorla parçalanmış bir torpağın övladları! Xoş gəlmisiniz!  
 
Cəfər Muğanlı 40 il bundan əvvəl Ərdəbil vilayətinin 
(ostanlığının) Parsabad şəhərində anadan olmuşdur.  
Kollec təhsili almışdır. İxtisasca mühasibdir.  
Cəfər Muğanlı İran inqilabından sonra Azərbaycan dilində çap 
olunan bütün qəzetlərdə, ”Varlıq”, ”Yol” jurnallarında ardıcıl çıxış 
edir. Bizim mərkəzi mətbuat orqanlarında da şerləri çap olunmuşdur.  
Cəfər Muğanlının şerlərində bir yanğı, bir od var. İllər keçmə-
sinə baxmayaraq, onun ”Ay ana” şerindəki xəfif və qəhərli yalvarış 
qulaqlarımdan getmir:  
 
Qaldı həsrət neçə il yollara gözlər, ay ana,  
Saralıb soldu qərənfil kimi üzlər, ay ana.  
Gileyin dəftərini açmagilən, qoy mən açım,  
Oxuram çünki onu mən sənə əzbər, ay ana.  
 
Bu şeirdə:  
 
Şəhriyar həsrət olan şəhri deyib gəldim mən...  
Cənubun həsrəti dığlatdı Süleyman dədəni - 
 
kimi misralar hər iki tərəfin həsrətini əks etdirən misralardır:  
Bu həsrət, bu yanğı Dadimanın, Hacı Malikin, Seyid Cəlilin, 
İbrahimin poeziyasına da xasdır.  
Gənc Muğan şairləri Azərbaycana xoş gəlib! 
 
17. 09. 92  
 
 
 
 505
CAVAD HEYƏTLƏ  İKİNCİ GÖRÜŞ 
 
Tarix öz işindədir. Dünyanın çərxi fırlanmaqdadır. Bu çərx 
gah yaxşılığa fırlanır, gah yamanlığa; bir tərəfdən, dünyaya sevinc qa-
pısı açmaq istəyir, o biri tərəfdən qara əllərlə insanın sevinc 
damarlarını ovub tökməyə çalışır; bir tərəfdən, insanı insana 
qovuşdurur, o biri tərəfdən insan qəlbini qırmızı gülləyə tuş gətirir. 
Dünən köks ötürdüyümüzə bu gün sevinmək istəyirik, dünən qədrini 
bilmədiyimizi bu gün ümidsizliklə xatırlayırıq...  
Uzun illər keçmiş tariximizin bir çox səhifələrini, Xudafərin 
körpülərinin açıq olduğu günləri həsrətlə, köks ötürərək xatırlamışıq. 
İndi bu körpülər muzey kimi qorunur, yanında yeni körpülər tikmək 
istəyirlər. O taydan bu taya, bu taydan o taya gediş-gəliş artır. Hər ge-
diş ürəklərdə bir körpü yaradır. Biz iki il əvvəl böyük alim, görkəmli 
cərrah Cavad Heyəti bu gözəl zalda, bu işıqlı zalda hərarətlə 
alqışlamışdıq. O, onda da baharda, novruzda gəlmişdi, indi də 
bahardır, novruz sevinci hələ canımızdadır. Belə görünür ki, Cavad 
Heyət bahar adamıdır, hara gedirsə, özü ilə baharın ilıq nəfəsini, bahar 
çiçəklərini aparır. Onun gəlişi ilə hava da xoşdur, gün də gözəldir. 
Yenə bahardır. Bu gün biz yenə bu əziz qonağı baharın yaratdığı 
məhəbbətlə, hərarətlə, təmiz sevgi ilə salamlayırıq. Xoş gəlmisiniz, 
əziz doktor! 
Cavad Heyət! - bu ad indi Avropanın və Asiyanın bir çox 
ölkələrində məşhurdur. Bunu bizim əziz qonaq öz əməyi, zəhmət və 
istedadı ilə qazanıb.  
Cavad Heyət böyük həkimdir, görkəmli cərrahdır. Bizim də 
böyük tibb alimlərimiz, cərrahlarımız var. Lakin Cavad Heyət öz 
cərrahlıq şöhrəti ilə az qala Cənubdan Şimala meydan oxuyur. Keçmiş 
SSRİ-dən bu sahədə Fransa akademiyasının bir üzvü varsa, İrandan bu 
sahəni doktor Cavad Heyət təmsil edir. Bu günlərdə televiziya 
vasitəsilə onu İranda müalicə olunan Qarabağ yaralıları arasında 
gördükdə, onları öz əli ilə müalicə etdiyini bildikdə qəlbimiz iftixarla 
döyündü.  
Cavad Heyət görkəmli tibb alimidir. Onun əsərləri bir çox Av-
ropa dillərinə tərcümə olunub.  
Cavad Heyəti şəxsən bizə sevdirən, daha çox bağlayan cəhət 
onun bir filoloq alim kimi fəaliyyətidir. O, görkəmli ədəbiyyatşünas, 
ədəbiyyat tarixçisidir. İki cildlik ”Azərbaycan ədəbiyyatı tarixi” kitabı, 
saysız məqalələri mədəniyyət tariximizə yadigardır.  
Cavad Heyət folklorumuzun gözəl bilicisi və tədqiqatçısıdır. 
 506
Onun bu sahədə əsərləri burada da çap olunub yayılmışdır.  
Cavab Heyət həm də bir jurnalist kimi məşhurdur. Gözümü-
zün qabağında tarix yaradır. 15 ildir ki, nəfis şəkildə nəşr olunan ”Var-
lıq” jurnalına rəhbərlik edir. Bu jurnal Cənubi Azərbaycanda və İranda 
ən tutarlı və kütləvi mətbuat orqanlarındandır.  
Gərək ki, Antuan de-Sent Ekzüperinin fikridir ki, hələ gənc 
yaşlarında söyləmişdir - insan öz təfəkkürünü daim zənginləşdirməyə, 
nitqini gözəlləşdirməyə çalışır, lakin təfəkkür mədəniyyəti barədə 
hamı düşünmür. Təfəkkür mədəniyyəti təfəkkürün müstəqilliyi, 
yaradıcı olması, özünəməxsusluğu, cəsarətli və dialektik olması ilə 
bağlıdır. Biz Cavab Heyətin yazılarında da, şifahi nitqində də həmişə 
bu cəhətlərin şahidi olmuşuq. Bunun nəticəsidir ki, onun hər 
çıxışından mütləq bir detal yadda qalır. Hələ iki il əvvəl bizimlə 
görüşdə və ondan bir neçə gün əvvəl Azərbaycan Yazıçılarının 
qurultayında demişdi ki, həkimlik, cərrahlıq onun ”sənət işi”, 
ədəbiyyat onun ”eşq işi”dir. Bu sözlər bu gün də yadımızdadır və 
onun eşq işi, məhəbbət işi bu gün də hərarətlə davam etməkdədir. Bu 
yaxın vaxtlarda, böyük Nizaminin yubileyi günlərində, Gəncə 
yaxınlığında şairin məqbərəsi önündə çox çıxışlar oldu. Lakin düzünü 
deyim ki, mənim yadımda qalan yalnız Cavad Heyətin sözləridir. O, 
Nizaminin xidmətlərini daha obrazlı, daha müstəqil, daha cəsarətlə və 
daha dialektik ümumiləşdirdi- ”Nizami bir adam, bir şəxs deyil, - dedi, 
- Nizami bir xalqdır, bir millətdir”.  
Keçən əsrin ortalarında böyük fransız yazıçısı Jül Vern 
dalbadal o qədər romanlar yazırdı ki, Fransada bir çoxları Jül Vernin 
bir şəxs, vəkil P’er Vernin oğlu deyil, bir cəmiyyət olduğunu güman 
edirdilər. Bu hal böyük şəxsiyyətlərdə var və Cavad Heyət də bizim 
bu məsuliyyətsiz dünyada, əməyə,zəhmətə marağın, məhəbbətin son 
dərəcə azaldığı, saxtakarlığın, yalanın, hiylənin baş alıb getdiyi, 
qardaş qardaşın əlindəkini qapıb daha baha qiymətə satmaq istədiyi bir 
dövrdə həm cərrahlıq sahəsində, həm ədəbiyyat, filologiya sahəsində, 
həm də ictimai əlaqələr sahəsində elə böyük iş görür ki, bunu ancaq 
bir cəmiyyət görə bilər. Görünür, böyük adamlar öz adının mənasını 
qorumağa çalışır: Cavad - comərd, səxavətli deməkdir, Heyətin bir 
mənası görkəm, surət, daha geniş mənası cəmiyyət deməkdir. Bu 
gözəl görkəmlə, bu comərdliklə Cavad Heyət bir cəmiyyətin işini 
görür, tarixdə şəxsiyyətin xüsusi xəttini yaradır.  
Hörmətli qonağı universitetimizin professor-müəllim heyəti və 
tələbələrimiz bir daha hərarətlə salamlayır! Bayram hərarətli bu 
günlərdə onu öz aramızda görməyə çox şadıq!  
 507
30. 03. 93.  
 508
UHİVERSİTETİN İLK FƏXRİ PROFESSORU 
 
İran alimi Məhəmmədəli Qövsi Fərzanə!  
Dolu bədənli, nurani, səbr və təmkinlə dinləməyi bacaran, cə-
nub azərbaycanlılarının şirin ləhcəsi ilə diqqəti cəlb edən bir 
möhtərəm şəxs!.  
Məni ilk dəfə onunla mərhum Abbas Zamanov tanış etmişdi.  
Söhbətlərindən dərhal aydın oldu ki, respublikamızın elm aləminə 
yaxşı bələddir. Humanitar elmlərlə məşğul olanların çoxunu tanıyır. 
Bu da aydın oldu ki, elə bizim hörmətli Abbas Zamanov tipli bir 
şəxsiyyətdir: ədəbi və mədəni  əlaqələrin inkişafında, Cənubi 
Azərbaycan mədəniyyətinin respublikamızda öyrənilməsində, 
respublikamızın elmi, mədəni nailiyyətlərinin Cənubi Azərbaycanda 
təbliği sahəsində böyük rolu var. Odur ki ikinci görüşümüzdə onu 
N.Tusi adına Azərbaycan Pedaqoji Universitetinin filoloq müəllim və 
tələbələri ilə görüşə dəvət etdik.  
Fərzanə bizim klassik alimlər kimidir. Məhdud sahə 
mütəxəssisi deyil. Dilçi, ədəbiyyatşünas, folklor toplayıcı və 
tədqiqatçısı, jurnalist kimi geniş fəaliyyət dairəsinə malikdir.  
Fərzanə görüşə professor Vaqif Aslanovla birlikdə gəldi. 
Məruzəsi İranda və xüsusən Cənubi Azərbaycanda son 50 ildə elmin, 
mədəniyyətin, mətbuatın inkişafı məsələlərinə həsr olunmuşdu. 
Fərzanə özünəməxsus natiqlik məharəti ilə bizi Cənubun elm, sənət 
aləminə apardı, mədəni inkişafın, mətbuatın vəziyyəti ilə tanış etdi. 
Düzü, Sovet hakimiyyətinin verdiyi imkanlarla müqayisədə təəssüf 
doğuran məsələlər çoxdur. Bu xalq hələ çox iş görməlidir. Fərzanə 
kimi elm və mədəniyyət fədailərinə ehtiyac çoxdur. Cəmiyyət özü 
bunun üçün imkan və şərait əldə edə bilməlidir. Elmin, ana dilinin 
inkişafı uğrunda əməli iş dövlət qayğısı ilə əhatə olunmalıdır.  
Məhəmmədəli Qövsi Fərzanə 1923-cü ildə Təbriz şəhərində 
əməksevər bir ailədə anadan olmuşdur. Ana dilində təhsil qadağan 
edilmiş olduğundan fars dilində orta təhsil alıb. Ailəyə yardım üçün 
müəllimliklə məşğul olub, eyni zamanda milli və mədəni problemlərlə 
maraqlanıb. 1941-ci ildə xarici qoşunların İrana daxil olması ilə 
ölkədə demokratik qüvvələr fəallaşır, müvəqqəti olaraq istibdada son 
qoyulur. Azərbaycan Demokratik Firqəsi yaranır. Fərzanə bu firqəyə 
meyil edən, müsbət münasibət bəsləyənlərdən idi. Odur ki 
gəncliyindən xalq işi uğrunda mübarizəyə qoşulur.  
O, 1947-ci ildə Təbriz Universitetinə daxil olmuş, 1950-ci ildə 
oranı bitirmişdir. Bu dövrdən başlayaraq, ardıcıl olaraq xalq 
 509
yaradıcılığı və kitabşünaslıq problemləri ilə məşğul olur, yazılarını 
Azərbaycan dilində yazır və daha çox ”Vətən yolunda” qəzetində dərc 
etdirir.  
Respublikamızın görkəmli elm və mədəniyyət xadimləri ilə 
tanışlığı da tələbəlik illərindən başlamışdır, Cəfər Xəndan, Ənvər 
Məmmədxanlı kimi görkəmli alim və yazıçılarla əməkdaşlıq etmişdir. 
Dediklərindən aydın olur ki, Pişəvəri Fərzanəni yaxşı tanıyır və daim 
ona ana dilində yazmağı tövsiyə edirmiş.  
Məhəmmədəli Fərzanə ”Kitabi-Dədə Qorqud” dastanlarını 
Azərbaycan xalqının milli sənət abidəsi kimi qəzetlərdə hissə-hissə 
dərc etdirdiyi üçün məhkəmə məsuliyyətinə cəlb edilmiş, işdən 
qovulmuşdur. Demokratik firqənin fəaliyyəti dayandırıldıqdan, şahlıq 
idarə üsulu bərpa olunduqdan, despotizm gücləndikdən sonra 
Azərbaycan ədəbiyyatı, dili, tarixi, folkloru barədə fars dilində 
yazmağa məcbur olmuşdur.  
O, ana dilinə, Azərbaycan ədəbiyyatına, folklora dair bir çox 
kitabların müəllifidir. ”Azərbaycan folklor dəftərlərindən 
məlzəmələr”, ”Atalar sözləri”, ”Nağıllar”, ”Azərbaycan folkloru 
haqqında məqalələr” (fars dilində), ”İran folklor nümunələri 
Azərbaycan dilinə tərcümədə”, ”Cəlil Məmmədquluzadənin əsərləri 
farsca tərcümədə” və s. kitabları mətbuatda yüksək 
qiymətləndirilmişdir. Geniş müqəddimə ilə yazdığı ”Bayatılar” kitabı 
təkrarən 10 dəfə nəşr olunmuşdur.  
Fərzanənin iki cilddə çap etdirdiyi ”Azərbaycan dilinin qram-
matikası” kitabı Tehran ali məktəblərinin tanınmış dilçiləri tərəfindən 
yüksək qiymətləndirilir. Fonetika, leksika, morfologiya və sintaksis 
məsələlərini əhatə edən bu kitab fars dilinin fonetika, leksika və 
qrammatikasını öyrənmək üçün də çox qiymətli bir nümunə hesab 
olunur.  
Fərzanə doktor Cavab Heyətin nəşr etdirdiyi ”Varlıq” jurnalı 
redaksiya heyətinin üzvüdür. Müxtəlif qəzet və jurnallarda yüzlərcə 
elmi və publisistik məqaləsi dərc olunmuşdur. ”Ana dilimiz və milli 
varlığımız” əsəri hissə-hissə ”Varlığ”ın 15 nömrəsində dərc edilmişdir 
və hazırda kitab halında çapa təqdim edilmişdir. Yeri gəlmişkən qeyd 
etməliyik ki, alimin elm boxçasında çapını gözləyən hazır əsərlər 
çoxdur: ”Azərbaycan poeziyası antalogiyası” (3 cilddə), 
”Azərbaycanca-farsca lüğət”, ”Azərbaycan atalar sözləri və zərb-mə-
səlləri”, ”Molla Nəsrəddin lətifələri farsca və azərbaycanca”, 
”Azərbaycan xalq mahnıları” və s.  
Məhəmmədəli Fərzanə İranın və Cənubi Azərbaycanın bir çox 
 510
görkəmli elm və mədəniyyət xadimləri, alim və şairləri ilə yaxın və 
dost olmuşdur. Fərzanə bu cəhətdən böyük şair Şəhriyarı, Səhəndi, 
Sahiri daha çox xatırlayır. Səməd Behrəngi onun şagirdi olmuşdur. 
Fərzanə böyük təəssüflə qeyd edir ki, Səhəndin bütün əlyazmaları 
onun ixtiyarında olsa da, o hələ onları çap etdirə bilməyib.  
Fərzanə Təbriz və Tehran universitetlərində Azərbaycan 
ədəbiyyatı və dili ilə bağlı mühazirələr oxuyur, praktik məşğələlər 
aparır.  
İranın bu məşhur alimi respublikamızda da yaxşı tanınır, bir 
sıra ali məktəblərdə mühazirələr oxumuş, radio və televiziya ilə 
müsahibələr vermişdir.  
Fərzanə ilə söhbətlərimizdən aydın oldu ki, o və həmkarları 
Təbriz universiteti nəzdində ana dili və ədəbiyyat fakültəsi açmaq 
üzrədir. Əvvəlki görüşümüzdə müasir dil, dil tarixi, ümumi dilçilik, 
dialektologiya, ədəbiyyat tarixi, folklorşünaslıq, xarici ədəbiyyat və s. 
sahələrə dair bir sıra mühüm  proqramları da bu məqsədlə bizdən alıb 
aparırmış. Uğurlu olsun, bu proqramlar onların yolunu işıqlandıra 
bilər və görünür, hər bir şeyin zamanı var, dünyada ən müdrik olan, 
sofistlər demişkən, zamandır.  
İllərdən bəri dəmir dirəklər arxasında qalan insanlar indi xoş 
təbəssümlə görüşə bilir, dərdlərini bölüşə bilir, arzu və istəklərini 
həyata keçirmək üçün qardaşa söykənmək istəyir. Biz hər iki sahildə 
elm və mədəniyyətin inkişafı üçün tələbə və müəllim mübadiləsi edə 
bilərik, ayrı-ayrı ixtisaslar üzrə aspirant hazırlaya bilərik.  
Bir neçə ay əvvəl - keçən il oktyabrın sonlarında Fərzanə yenə 
Pedaqoji Universitetə qonaq gəlmişdi. Bu dəfə onu böyük elmi şurada 
universitetin professor-müəllim heyətinə təqdim etdik. Filologiya 
fakültəsinin təşəbbüsünə rəğbətlə yanaşan universitet rektorluğu 
Məhəmmədəli Qövsi Fərzanənin elmi, ədəbi və mədəni əlaqələr 
sahəsində rolunu yüksək qiymətləndirdi: Fərzanəyə universitetin ilk 
fəxri professoru diplomu  təqdim edildi. Fərzanə qısa nitq söylədi, tə-
şəkkürünü bildirdi və dedi:  
- Yaxşı iş görürsünüz. Məni daha çox işləməyə sövq edirsiniz.  
Ayrılanda mən ona 1990-cı ildə nəşr olunmuş ”Qurbani” 
kitabımı bağışladım. ”Qurbani yaxşı şairdir, - dedim, - oxuyarsınız”.  
- Baba, bundan məndə bir neçəsi var, amma bu cür qalın cild 
örtüklüsü yoxdur. Şeirlərdən əlavə, müqəddiməsi çox xoşuma gəlib. 
Biz bunu bütövlükdə ərəb əlifbasına köçürmüşük, çapına çalışırıq, - 
dedi.  
Təəccübə yer yox idi, çünki Fərzanə kimi adamlar həqiqətən 
 511
elm üçün yaranmışlar...  
 
13. 02. 94.  
 512
XƏSTƏ RUHLAR MƏHVƏ  LAYİQDİR* 
 
SSRİ də dağıldı. Tarix səhnəsinə çox imperiyalar gəlib-gedib. 
İskəndərin, Böyük Karlın, Çingiz xanın, Teymurləngin imperiyaları, 
qədim Maday-Midiya çarlığı, Sasanilərin, Səfəvilərin yaratdıqları im-
periyalar da ömr sürüb həyat səhnəsindən getmişlər. O böyüklükdə 
SSRİ də dağıldı və Azərbaycan xalqı üçün tarix səhifələrində neçə yüz 
ildən bir özünü göstərə bilən müstəqillik imkanları yarandı. Lakin bu 
imkandan üzügülər istifadə edə bilmədik. Ağıllı və uzaqgörən 
rəhbərlər xalqlarını və ölkələrini xilas edə bildilər, bizdə isə siyasətdən 
məhrum siyasətçilərimizin və nadan, nankor qonşularımızın uc-
batından xalqımız böyük bəlalarla üzləşməli oldu. Gözlərimiz önündə 
Sumqayıt hadisələri baş verdi, ermənilər və erməni xislətli adamlar 
əsaslı zəmin yaratmaq üçün 12-13 yanvar hadisələrini təşkil etdilər, 
xalq tankın, topun altına sürüldü, tankı, topu xalqın üzərindən 
yeritdilər.  
Əlində xəncər xəyanət küncündə hazır durmuş ermənilər bir 
neçə günün ərzində böyük əhali kütləsini öz qədim torpaqlarından 
kürüyüb sərhədin bu tayına tökdülər. Dövlət aparatı yenə ayılmadı. 
Görünür, Təhlükəsizlik Nazirliyi Moskvaya işləyirmiş, yerli hökumət 
isə hadisələrdən baş açmır, ermənilərin geniş planlı məqsədini görə 
bilmirmiş. Gərək azərbaycanlı adlananlar sərhədin bu tayına tökülən 
gün bütün Qarabağ erməniləri sərhədin o tayına sürülə idi. Lakin saxta 
”humanizm” və əslində vəzifə qorxusu bu qanuni yolu görməyə imkan 
vermədi. Hadisələr böyüdü, tarixdə bəlkə də misli-bərabəri olmayan 
Xocalı dəhşətləri baş verdi, şəhərlərimiz əldən getdi, ölkənin böyük 
bir ərazisi işğal altına düşdü, qarət olundu, yüz illərlə qurduqlarımız 
bir anda yerlə yeksan oldu, neçə-neçə yerdə şəhidlər qəbiristanı 
salındı.  
”Milli ordu! Milli ordu!” deyə bar-bar bağıranlar ayrı-ayrı 
adamların mənafeyinə xidmət edən dəstələr düzəldirmişlər.  
Gənclər vuruşur və vətən yolunda öz həyatlarından keçirlər. 
Lakin bunu bütün gənclərmi edir? Hazırkı zamanda hər bir gəncin fə-
aliyyət göstərdiyi sahə onun cəbhəsidir. İndi cəbhə təkcə ermənilərlə 
döyüş cəbhəsi deyil. Əmək cəbhəsi, təhsil cəbhəsi də var. Bizim 
həqiqi istedad sahibi olan, böyük ümidlər verən, kamil mütəxəssis 
kimi yetişəcəyinə şübhə etmədiyimiz gənclərimiz çoxdur.  
Lakin öz işinə son dərəcə laqeyd yanaşan, intizam nə 
                                                          
* Ïåäàãîæè Óíèâåðñèòåòèí ìöÿëëèì âÿ òÿëÿáÿëÿðè ãàðøûñûíäà ÷ûõûø. 
 513
olduğunu bilmədiyi kimi, kitab üzü açmaq vərdişi olmayan 
tələblərimiz də var. Şəhərin - Bakının yükü az qala iki qat, üç qat 
artıb. Bahalıq, qıtlıq... Yaşayış vasitələri çətin tapılır. Bir yumurta 40 
manatdan artıqdır. Valideynlər öz boğazlarından kəsib şəhərdəki 
tələbə övladlarına göndərir - mənzil haqqı, yemək haqqı, geyim üçün. 
Dövlət orduya sərf edəcəyi pulun bir hissəsini tələbə təqaüdünə ayırır, 
oxuyub mütəxəssis olmaq üçün onlara bron verir. Lakin 
tələbələrimizin hamısı bu vəzifəni, bu qayğını başa düşürmü, öz 
vəzifələrini dərk edə bilirmi? ”Mənim oxuyub-oxumamağımın erməni 
işğalına nə dəxli var?” deyən tələbələrimiz bizim yox, mən deyərdim, 
düşmənimizin dostudur. Gəncliyi savadsız olan, mütəxəssisi naşı olan 
bir xalqın, Yusif Səmədoğlu demiş, yüz qalasını alar düşmən. Gənclik 
qarşıdan gələn semestr imtahan və zaçotları üzərinə zəfərlə 
yeriməlidir, heç bir başqa vasitə, əlavə kömək axtarmadan birbaşa 
yeriməlidir! Və bu borcunu dərk etməlidir. Hansı sahədə, hansı 
vəzifədə oluruq-olaq, ayıq olmalıyıq, tam səfərbər olmalıyıq, zəfərli 
yürüşdə olmalıyıq.  
Bütün informasiya vasitələri bir hədəfə vurmalıdır. Cəbhə bir 
mişen kimi göz qabağında durmalıdır. Lakin bizim qəzetlərin bir 
çoxunu elə bil, erməni redaktə edir.  
Yadıma düşdükcə məni ağrıdan bir epizodu yenə xatırlayıram. 
Heydər Əliyevin hakimiyyətə gəldiyi ilk günlərdə qəzetlərdən biri 
Petrosyana müraciətlə yazırdı ki, bizim yeni lider tanklardan zireh 
geyib, tutduğun Qarabağ torpaqlarını əlindən alacaq - başına indidən 
çarə qıl. Qəzet bunu Petrosyana yox, özümüzünkünə kinayə ilə 
yazırdı. Mən başa düşə bilmirəm: azərbaycanlı olan şəxs üçün 
tanklardan, toplardan, təyyarələrdən zireh geyib, murdar erməni 
doğulmuşları torpağa qarışdırıb, sonra da həmin torpaqla birlikdə 
sərhədin o tayına kürüyüb tökməkdən də böyük arzu, böyük istək ola 
bilərmi? 
Şəhərlərimizin çoxu xəyanətlə getdi. Ölkəmiz xəyanət 
nəticəsində talandı. Mən Azərbaycan tarixini çox sevirəm və çox 
öyrənirəm. Tarixin o qaranlıq səhifələrində də, quldarlıq və feodal 
dünyasında da vətən torpağını satmaq, vətəndaş qırğını törətməklə 
varlanmağa, kilo-kilo qızıllar əldə etməyə çalışanlar barədə məlumat 
yadıma gəlmir. Qəzetlərimiz bütün şəxsi münasibətləri unudub bir 
hədəflə - cəbhə və qələbə problemləri ilə məşğul olmalıdır. ”Böyük 
Vətən müharibəsi” adlandırılan müharibənin başlandığı ilk günlərdə 
mən ”Kommunist” qəzetinin timsalında mətbuatın, ziyalılarımızın, 
alim və şairlərimizin müharibəyə münasibəti barədə bir neçə nümunə 
 514
göstərib fikrimi tamamlamaq istəyirəm.  
1941-ci il iyunun 22-də səhər saat 4-də müharibə başlananda 
qəzetlərin çoxu çıxmışdı və ona görə də həmin günün qəzetlərində 
müharibə barədə (axşam qəzetləri müstəsna olmaqla) danışılmır. 23 
iyunda ”Kommunist” yalnız müharibədən yazır. İlk səhifə ”Sovet 
xalqı müqəddəs vətənimizin sərhədlərinə qəsd edən düşməni 
darmadağın edəcəkdir” böyük rubrikası ilə nəşr olunmuşdur. İlk 
səhifədə Xalq Xarici İşlər Komissarı Molotovun bəyanatı, hərbi 
səfərbərlik haqqında və ölkənin bəzi ərazilərində hərbi vəziyyət 
yaradılması barədə fərman verilmiş, müharibə ilə bağlı başqa yazılar 
dərc olunmuşdur. Birinci səhifənin sağ yarısında səhifənin dörddə biri 
boyda Stalinin böyük şəkli. Bu o demək idi ki, rəhbər bizimlədir, 
özünü itirmək olmaz, möhkəm durmaq lazımdır. Sonrakı səhifələrdə 
alim də, kolxozçu da, ziyalı da, fəhlə də, gənc də, qoca da ancaq 
qələbədən danışır. Bütün Avropada Hitlerin qarşısında duran olmayıb, 
bizim qəzetlər müharibənin səhəri günü tam inamla qələbədən danışır, 
ilk qəzetlər ”Qələbənin altı şərti” məqaləsini dərc edir.  
Qəzet ikinci səhifədə Səməd Vurğunun ”Vətən keşiyində” 
şerini dərc etmişdir. Bu şeri mən müharibə dövrü poeziyamızın 
proloqu adlandırardım:  
 
Bilsin ana torpaq, eşitsin vətən,  
Müsəlləh əsgərəm mən də bu gündən.  
Bu gün bir süngüdür əlimdə qələm,  
Mənim bayrağıma göz dikir aləm.  
Əzizim Stalin, arxayın ol sən,  
Sənin hər əmrinə hazırdır vətən! 
 
24 iyun. Qəzet yalnız müharibədən yazır. Rubrika: ”Xalqımız 
vətən uğrunda, Stalin uğrunda düşmənə qarşı döyüşlərə həmişə 
hazırdır!” Qəzetin böyük, kiçik bütün yazarları hər dəqiqə rəhbəri 
xatırladır. Rəhbərə inam heç bir ordu ilə müqayisə olunmaz. Amma, 
şübhəsiz, bu inamı qazanmaq lazımdır.  
Qəzetin bu nömrəsində S.Vurğunun ”Ananın öyüdü” şeri dərc 
olunmuşdur. Şerin altındakı qeyddən aydın olur ki, 23 iyunda yazılıb. 
Deməli, müharibənin səhəri günü S.Vurğun iki klassik şeir yazıb. 
Bütün oxucular bilir ki, bu şeir - ”Ananın öyüdü” cəbhəçilərə bir ordu 
qədər təsir edib:  
Geyib əsgər paltarını, silahlandı qəhrəman,  
Onun polad sinəsinə sığışmadı ürəyi...  
 515
Ana, getdim, salamat qal, deyib öpdü qarını,  
Ana doğma balasına açdı öz qollarını.  
 
25 iyun. Qəzet müharibədən yazır. S.Vurğunun ”Şəfqət 
bacısı” şeri dərc olunmuşdur:  
Gəl, ana yurdumun qızı, gəlini,  
İndi namus vaxtı, qeyrət dəmidir...  
Cəbhələr çağırır, gəl düşək yola,  
Zəfər bizimkidir, uğurlar ola!. .  
 
Quduz hitlerçilərin hücumunun üçüncü günü Səməd Vurğun 
”Zəfər bizimkidir, uğurlar ola” deyirdi. Qələbəyə inam yaradılırdı.  
Qəzetin həmin nömrəsində Məmməd Rahim müharibəyə mü-
nasibətini, vətənə məhəbbətini, qələbə inamını ”Stalin yoldaşa” şeri ilə 
ifadə edirdi:  
 
Sinəm xalqın hasarıdır, düşmən yıxıb keçə bilməz,  
Bu torpağın çaylarından yad atları içə bilməz.  
 
26 iyun. Qəzet S.Vurğunun ”Qızıl şahinlər” şerini dərc etmiş-
dir. Təyyarələrimiz hələ müharibənin ilk günlərində, şaşqınlıq 
günlərində bir iş görə bilmədiyi halda, S.Vurğun onların şücaətindən 
danışır, onlara vətənin ümidi kimi baxırdı:  
 
Tərlan kimi qıy vuraraq buludlardan buludlara,  
Uçub gedir şahinlərim dumanları yara-yara.  
Uçun, qızıl şahinlərim, göylər olsun məskəniniz,  
Arxanızca göz dikmişdir sizin böyük vətənimiz.  
 
Məmməd Rahimin ”And içirəm” şeri də bu nömrədədir.  
27 iyun. Qəzet M.Dilbazinin ”Möhkəm yapış silaha”, Bəbir 
Məmmədzadənin ”Partizan tüfəngi” şeirlərini və Kiçikin adlı 
birisindən Mirzə İbrahimovun tərcümə etdiyi ”Döyüşçünün andı” 
şeirlərini dərc etmişdir.  
28 iyun. S.Vurğun qəzetdə dərc etdirdiyi ”Qoca qəhrəmanın 
çıxışı” şerində qoca qəhrəmanın dili ilə deyir ki, mən bir qolumu 
itirsəm də, bir əlimlə tutduğum bu qılıncla düşməni biçib-tökmək üçün 
yenidən cəbhəyə gedirəm.  
29 iyun. Qəzet Mirzə İbrahimovun ”Vətən eşqi” şerini dərc 
etmişdir. Gənc ər və qadın öz körpə uşaqlarını başqalarına tapşırıb kö-
 516
nüllü olaraq cəbhəyə gedirlər.  
Müharibənin ilk günlərindən başlayaraq, təbliğat bu cür gedir, 
səfərbərlik belə yaradılır, inam hissi insanlara belə aşılanır. Bu təkcə 
”Kommunist” qəzetidir.  
Stalinin 3 iyul radio ilə çıxışı günü S.Vurğun iki şeir 
yazmışdır: ”Rəhbərin çağırışı”, ”İgid xalqın əsgəri”. Birinci şeri 
”Kommunist”in 3 iyul, ikincisini 4 iyul nömrəsində dərc etdirmişdir. 
Rəhbərin çağırışına poeziya dərhal cavab verir və həm də S.Vurğun 
”xalqın igid əsgəri” yox, ”igid  xalqın əsgəri” deyir, küllün 
qəhrəmanlığını nəzərə alır.  
4 iyulda S.Rüstəm iki gün əvvəl - 2 iyulda yazdığı məşhur 
”Cəbhədən məktub” şerini çap etdirmişdir. Bu şeir yazılanda Vətən 
müharibəsi cəbhələrinə əsgərlərimiz təzə çatırdı; lakin şair artıq əməlli 
döyüş yolu keçmiş igid əsgərin obrazını yaratmışdır:  
 
Salam, ana, gözlərindən öpürəm,  
Salamatam, məndən qalma nigaran.  
Ürək açan sözlərindən öpürəm,  
Sorursan ki, yaz, necədir ilk yaran.  
Mən şikayət eyləmərəm yaramdan,  
Fərqi yoxdur güllə dəysə haramdan.  
Üç gün yatdım, yenə durdum ayağa,  
Tez sarıldım səngərimdə yarağa.  
Burada özbək, gürcü, türkmən də var,  
Stalindən alır hamı ilhamı.  
Mən səninçün, vətənimçün bu yerdə 
Döyüşürəm, gecə-gündüz yatmıram.  
Oğlun salıb yağıları min dərdə,  
Snayperəm, bir boş güllə atmıram...  
 
R.Rza 3 iyul günü ”Əsgər atasının sözləri” şerində yazırdı:  
 
Get, oğlum, cəbhədə zəfərlər qazan! 
Düşmən ordusundan nəfər qalmasın.  
Faşist dünyasından, faşist adından 
Bu dünya üzündə əsər qalmasın! 
 
Bu dövr qəzetlərinin ən yüksək məziyyəti orasında idi ki, heç 
bir yazıda şübhə və tərəddüd izi yox idi. Hamı qələbəyə inamla 
danışır, arxadakıları əmək cəbhəsinə, öndəkiləri döyüşə səsləyir. Öz 
 517
torpağını, öz vətənini, öz xalqını varlığı kimi sevən, ev-eşiyindən, 
övladlarından üstün tutan işıqlı adamlar xoşbəxt gələcək uğrunda 
inamla mübarizə aparırlar. Bu gün bu inam, bu birlik bizim üçün yüz 
qat artıq və möhkəm olmalıdır. Daxili düşmən, xəyanətkar insanlar, 
xəyanət yuvaları məhv edilməlidir. Gizli düşmən açıq düşməndən 
daha qorxuludur və biz bunu yadda saxlamaqla kifayətlənməməli, 
tapıb axırına çıxmalıyıq. Xəstə ruhlar, xəstə düşüncələr məhvə 
layiqdir.  
Azərbaycan tarixi faciə və qəhrəmanlıqlarla doludur. Düşmən-
lə üz-üzə gəlmək faciə deyil. Düşmən düşməndir və onun məhvi uğ-
runda mübarizə hər bir vətən övladının işidir. Faciə onda yaranır ki, öz 
daxilimizdən, arxadan belimizə xəncər soxurlar.  
 
 
Hazırkı zamanda öz üzərinə düşən vəzifəni ləyaqətlə yerinə 
yetirmək, işıqlı yolla irəliləmək, neçə yüz ildən sonra yaranmış imka-
nı, Respublikanın müstəqillik bayrağını qoruyub saxlamaq üçün 
insanın sinəsində həqiqi vətəndaş ürəyi döyünməlidir.  
 
1994 
 
 518
”GÖZLƏRİMİN İÇİNƏ BAX” 
 
Azərbaycan Dövlət Pedaqoji Universiteti görkəmli ədəbiyyat 
və incəsənət xadimlərinin beşiyi olub. S.Vurğun, S.Rəhimov, 
M.Rahim, S.Rəhman, M.Müşfiq, Səid Qurbanov, Əli Vəliyev, 
Ə.Əbülhəsən, Əhməd Cəmil, M.Dilbazi, O.Sarıvəlli, Ş.Qurbanov bu 
universitetin sinəsində boy atıb, böyüyüb, burada təhsil almışlar. Tofiq 
Bayram, Məstan Günər, İlyas Tapdıq, Yusif Həsənbəy, Sərdar Əsəd, 
Məmməd Aslan, Sabir Süleymanov və başqaları bu universitetin 
yetirmələri olmuşlar.  
Bunların hər birinin burada - universitetin geniş 
auditoriyalarında səsi qalıb, sözü qalıb, nəfəsi qalıb. Ona görə də bu 
bina müqəddəsdir.  
Bunların hər biri ilə bağlı xatirələr yatır bu binada və biz 
onları, o xatirələri istədiyimiz vaxt oyada bilərik.  
Süleyman Rəhimov ”Şamo”nu bu universitetdə başlayıb, öm-
rü boyu davam etdirib.  
Səməd Vurğun burada dəfələrlə gurultulu alqışlarla qarşılanıb, 
qanadlanıb.  
Xalqımızın hazırkı iki ağsaqqal yazıçısından biri - İsmayıl 
Şıxlı buranı bitirib, ömrünü bura bağlayıb - neçə-neçə nəslin müəllimi 
olub, uzun müddət bədii yaradıcılıq dərnəyinə qol-qanad verib.  
Xalq şairi Məmməd Araz onun dərnəyinin yetirməsidir, bizim 
coğrafiya fakültəsinin məzunudur. T.Bayram da, S.Əsəd də, Qabil də, 
Məstan da, İlyas Tapdıq da, Yusif Həsənbəy də bu dərnəkdən çıxmış-
lar. Bunların hamısı haqqında qəlbimizdə, beynimizdə şirin xatirələr 
var.  
1955-ci il idi. İlyas Tapdığın ilk kitabı - ”Kəndimizin çobanı” 
çap olunmuşdu, əlimizdən yerə qoymurduq, elə bilirdik, öz 
kitabımızdır.  
Tofiq Bayram müasir dildən “qeyri-kafi” almışdı. Bir şeir ge-
cəsində Akt zalında elə bir nərilti və gurultu ilə şeir söylədi ki, görüş-
dən dərhal sonra, mən yeganə şahid deyildim, yığıncaq qurtaran kimi, 
Zeynal müəllim elə zalın qapısında onun qoluna girib riqqətlə dedi: 
”Gedək, gedək, bala, gedək sənin qiymətini yazım”.  
Xatirələr çoxdur. Hər biri bir dastandır.  
İlyas İbrahimov adlı gözəl şair yoldaşımızın tələbəlik illərində 
”Kirpi”də dərc olunmuş ”Müfəttiş” şeri onun ilk mətbu şeri idi. Hamı-
mız əzbər bilirdik. Şeirdə deyilirdi ki, müfəttiş bütün yoxlama 
prosesində özünü son dərəcə qaraqabaq aparır. Yalnız rüşvət verilən 
 519
məqamda: ”Bığının altından güldü müfəttiş.” 
Şeir, vəzn, rədif, qafiyə və s. məsələlər bizim bütün cari işləri-
mizə daxil idi. Yeməkxanaya girəndə də bütün əşyaların adlarına 
qafiyə axtarırdıq. Yadımdadır ki, mən yemək almaqda idim, iki 
yoldaşım isə stol arxasında oturmuşdu, biri gördüklərinin adını deyir, 
o biri qafiyəsini tapırdı. Mən çörək, kefir gətirib stolun üstünə qoydum 
və elə o dəqiqə əlini şüşə qabın üstünə qoyub dedi: - Kefir. O birisi 
dərhal cavab verdi: -Avtomobildə difr.  
Belə keçib günlərimiz. Müəlliminizin - professor Mürsəl 
Həkimovun ”Azərbaycan” jurnalında məqaləsi tələbəlik illərində çap 
olunub. S.Süleymanovun ilk hekayəsi o dövrdə çap olunub. Bizim 
”Bahar nəfəsi” adlı şeir və hekayələr toplumuz o dövrün yadigarıdır.  
Lakin indi bizim tələbələrimizdən şikayətimiz var. 
Tələbələrimizdə bir laqeydlik, ölgünlük müşahidə olunur. Elə bil, 
gələcəyin adamları bunlar olmayacaqlar. Dəfələrlə şeir həvəskarlarını 
toplamaq, dinləmək, qəzetlərimizdə səhifələr təşkil etmək istəmişik, 
qaçırlar. Buna iqtisadi, ictimai şərait də səbəbdir. Lakin istedad sahibi 
heç nəyə baxmamalıdır. Əksər böyük sənətkarlar taxtapuşlarda, yesir 
kökündə böyümüş və sənət zirvələrinə ucalmışlar.  
SƏHƏR igidlik göstərdi. Onun bu kitabı bir abidədir. 40 il, 50 
il keçəcək, bu kitabı xatırlayacaqlar, - Səhərin yaradıcılıq yolunu 
işıqlandıran ilk qaranquşdur.  
Sabir qırx ilə qədər tanınmaz cib dəftəri - qəzəl şairi kimi qal-
mışdı. Sabiri ədəbiyyat meydanına çıxaran, Sabir edən Mirzə Cəlil 
oldu.  
Səhərin meydana çıxmasında şair-alim Zahid Xəlil böyük rol 
oynamışdır.  
Zahid Xəlil uzun müddət bizim bədii yaradıcılıq dərnəyinə 
rəhbərlik etmiş, gənc yazarların meydana çıxmasında əlindən gələni 
əsirgəməmişdir. Bu gün biz ona Səhərin meydana çıxmasındakı 
xidmətlərinə görə təşəkkür edirik.  
Mən Səhərin - Səhər Əhmədovanın ”Gözlərimin içinə bax” 
adlı bu ilk kitabını diqqətlə oxudum. Səhərdə həqiqi poeziya duyğusu 
var. Gənc şairin poetik deyimində forma qüsuru tapmaq çətindir.  
Kitabı oxuduqca aydın olur ki, müəllifin daxilində bir od var 
və kitabdakı misralar bu odun zərrələridir.  
Bu odun içərisində bir neçə şərarə daha güclüdür: azadlıq, saf-
lıq, təmizlik, vətən yanğısı, insana məhəbbət, halallıq...  
Son dərəcə qarışıq, təlatümlü, qaranlıq və ziddiyyətli bir 
zamanda, hər dəqiqə ölüm və tabutla qarşılaşdığımız bu günlərdə 
 520
yaradıcılığa başlayan çox gənc və son dərəcə kövrək şair qəlbi bəzən 
tərəddüdlər keçirir, ”şair olmaq çətindir” mənasında ”şair olmaq 
istəmirəm” deyir, belə hallarda Səhəri bədbinlikdə təqsirləndirənlər də 
ola bilər, lakin bunlar keçicidir, ilk gəncliyin kövrək duyğularıdır.  
 
Biz Səhəri tələbə yoldaşları və müəllimlərimiz adından təbrik 
edirik. Arzu edirik ki, bu kitab 40-50 il sonra gələcək şairin ilk kitabı 
kimi əllərdə gəzsin və Səhər onda da insanların gözlərinin içinə düz 
baxa bilsin.  
 
1994 
 
 
 521
 
DÜNYANIN MİZANI VİCDAN SUSANDA POZULUR 
 
Hər gün stres içərisində yaşayırıq. Dünya yaman qarışıb. İnsan 
ağıllanmaq əvəzinə, qladiator döyüşlərini davam etdirir. İki min il 
əvvəlki qanlı döyüşlər daha amansız silahlarla davam etdirilir. Təkcə 
bir şəhər, bir vilayət, bir ölkə deyil, Yer kürəsi təhlükə qarşısındadır. 
Bütün Yer kürəsində insan yüyənsiz at kimi başına buraxılıb. İxtiyar 
sahiblərinin qəlbinə şeytan dolub. Kəndləri, şəhərləri, 100 illərlə in-
sanın yaratdıqlarını bir gündə dağıtmaqla, minlərlə insanı bir gündə 
qanına qəltan etməklə varlananlar, müəyyən məqsəd güdənlər var.  
İş 2500 il əvvəl Sokratın deyənə qalıb: insan öz daxilindən gə-
lən səsə qulaq asmalıdır. Lakin müasir insan, elə bil, kar olub. Elə bil, 
müasir insanın qəlbi daşa dönüb - bütün və hər cür humanist duy-
ğulardan məhrum olub insan.  
Viktor Hüqo kimi nəhəng sənətkar hələ 150 il bundan əvvəl 
yaxşı başa düşmüşdü ki, heç bir dövlət quruluşu, heç bir ədalətli 
hakim, heç bir inzibati cəza insanı ağıllandıra bilməz. İnsanı yalnız 
onun öz qəlbi, vicdanı, daxili duyğu və düşüncələri xilas edə bilər. 
Buna görə də onun yaradıcılığından vicdan məsələsi, insana humanist 
münasibət ən parlaq bir xətt kimi keçir.  
Bu gün görüşünə gəldiyimiz yazıçı Vidadi Babanlı da ilk 
şöhrət kitabını bu cür yüksək bəşəri ideya üzərində kökləyib: ”Vicdan 
susanda”. Bütün bəlalar vicdan susanda ayaq alır. İnsan faciələri vic-
dan susanda daha dərinlərə kök atır. Vicdan susanda bir millət deyil, 
bəşəriyyət ağlını itirir. Vicdan susanda bütün Yer kürəsi təhlükə 
qarşısında qalır. Millət sükansız gəmi kimi aralıqda qalır, gələcəyin 
yolunu itirir, bataqlığa sürüklənir. Fəlakət günü-gündən güclənir. Dini 
kitablarda deyildiyi kimi, məhşər yaxınlaşır.  
Vidadi Babanlını və qəhrəmanlarını dövrün mühüm 
problemləri düşündürür: ekologiya məsələləri, bədnam 37-ci il, elmi-
texniki tərəqqinin xeyirli tərəfləri ilə bərabər, gətirdiyi bədbəxtliklər, 
insan mənəviyyatına vurulan zərbələr... Əsərin gənc qəhrəmanı Vüqar 
və onun elmi rəhbəri Söhrab Günəşli, bu ailənin dostları və tanışları 
bu həyatın şirinliyini də, acısını da zaman-zaman dadmalı olurlar. 
Mərhəmət xanımın mərhəmətsiz niyyətləri Günəşlini daim mənəvi 
sarsıntılara doğru sürükləyir. Vidadi Babanlını cəmiyyətin qəlbindəki 
dəhşətli yaralar düşündürür, o bu yaralara məlhəm axtarır, onları yox 
etmək, əritmək, kəsib atmaq üçün çarələr araşdırır, təbiətin özündə, 
onun saflığında, gülündə, çiçəyində arayır. Yazıçı bəzən məcazi 
 522
yaralarla konkret bəlaları birləşdirir, ictimai bəlaların konkret 
təzahürlərini cərrah bıçağı ilə yox etmək istəyir.  
”Vicdan susanda” romanında olduğu  kimi, ”Müqəddəs ocaq” 
romanının qəhrəmanı Xalis də aspirantdır. Yüksək arzularla yaşayır. 
O, son dərəcə xeyirxah bir işlə məşğuldur: xərçəng xəstəliyi ilə mü-
barizə yollarını düşünür, otlardan, çiçəklərdən dərman hazırlamaq, bu 
yolla həmin mənhus xəstəliyin kökünü kəsmək istəyir.  
Təbiət gözəlliklərinin təsviri, bu gözəlliklər aləmində həqiqi 
məhəbbət, təbabətin təbii otlar və çiçəklərlə inkişafına dair qədim el-
min dirçəldilməsi, heyvandarlığın, təsərrüfatın qayğı ilə inkişaf 
etdirilməsi, insan sədaqəti, ağsaqqal sözü - əsərin əsas məziyyətləridir.  
”Ömürlük cəza” romanının qəhrəmanı aqronom da eyni 
hisslərlə yaşayır. Özü işgüzar və xeyirxah olan bu insan addımbaşı 
harın və fırıldaqçı adamların bəd əməlləri ilə üzləşir.  
Vidadi Babanlı özü də haqqın, ədalətin carçısıdır, işığa, işıqlı 
olmağa çağıran sənətkardır. Bu cəhəti təkcə nəsrində - roman, povest 
və hekayələrində deyil, publisistikasında da müşahidə edirik.  
Dünyanın belə qarışdığı bir vaxtda insanı növbəti minilliyə 
salamat çıxarmaq üçün ziyalı sözünə, ziyalı mədəniyyətinə böyük üs-
tünlük verir və eyni zamanda ziyalıların unudulduğu bir vaxtda onun 
dövlət qayğısına böyük ehtiyacı olduğunu göstərir.  
”Dərd adamı danışdırır...” Bu onun bu günlərdə yazdığı bir 
məqalənin adıdır. Bədii yolla xalqa çatdırdıqlarını burada 
publisistikanın sərt dili ilə birbaşa ifadə edir.  
Yazıçı qızışan başları ram olmağa, keçmişə ayıq nəzərlə 
baxmağa çağırır: ”...Abbasqulu ağa Bakıxanovu çar ordusunda qulluq 
etdiyi üçün qınayır, fəaliyyətini heçə endirirlər; milli 
dramaturgiyamızın təməlini qoymuş M.F.Axundov Tiflis 
canişinliyində tərcüməçi işlədiyinə görə günahlandırılır; Cəlil 
Məmmədquluzadə kimi ulu şəxsiyyət nəşr etdirdiyi ”Molla 
Nəsrəddin” jurnalında pis əməlli din xadimlərini, rüşvətxor və 
əxlaqsız üləmaları kəskin tənqid atəşinə tutduğu üçün islam dininin 
qəddar düşməni kimi qiymətləndirilir; Nəriman Nərimanov bolşevizm 
platformasına yuvarlandığı üçün ittiham edilir; böyük müasirimiz 
Səməd Vurğun sovet quruluşunun, Kommunist partiyasının ifrat 
tərənnümçüsü adlandırılır... Cabbarlının da yaradıcılığını təftişə 
başlayıblar... Bəs yerdə kimimiz qalır? Belə təftişçiliyin nədir xalqa 
xeyri?” Yazıçı bu sualları çox doğru qoyur. ”Əgər başlasaq köhnə 
palan içi tökməyə, heç kəs çulunu sudan çıxara bilməz” deyir. Bunlar 
keçmişimizin olub-qalanını ayaq altına almaq istəyənlərə dərs 
 523
olmalıdır. 
Vidadinin əsərləri sevilir və oxunur. Keçmiş gənclik gözlərini 
”Gəlin” povestinin, ”Vicdan susanda” romanının təsiri altında 
açmışdır. Bu əsərlər dəfələrlə Azərbaycan dilində, Moskvada 100-150 
min tirajla nəşr olunub, keçmiş İttifaq miqyasında geniş şöhrət 
qazanıb, xarici dillərə çevrilib. ”Müqəddəs ocaq” romanının jurnal 
variantı nəşr olunan kimi, əsər rus dilinə tərcümə edildi. Bu hal onunla 
əlaqədardır ki, yazıçı vətənini, dilini sevir, etnik, etnoqrafik xüsusiy-
yətləri, xalqın vərdiş və adətlərini, ağrı, acı və istəklərini, gözəl, varlı 
təbiətini təsvir etməkdən yorulmur.  
Daim öz qələmi ilə mənəviyyat cəbhəsində vuruşan yazıçı hər 
gün cəbhələrdədir. Bu gün də cəbhədən qayıdıb. Biz Vətənin bu ağır 
günlərində gələcək yolumuzu işıqlandırmaq üçün hörmətli yazıçını 
qələm dostları ilə görüşə dəvət etmişik.  
Xoş gəlmisiniz! 
1994 
 
 
 524
QANADLARI QARIŞMIŞ AĞACIN TƏSVİRİ* 
 
ƏLİBALA HACIZADƏ - 60 
 
Mənim onunla tanışlıq və dostluğum olmayıb. Bir-iki dəfə tə-
sadüfi görüşmüşük. Amma hələ roman yaradıcılığına başlamadığı, he-
kayə və povestlərlə irəlilədiyi 60-cı illərdən adı yaddaşımda 
möhkəmlənib: Əlibala Hacızadə! 
Əlibala Hacızadə də 60-cılar nəsrinin nümayəndələrindəndir. 
Onu bu nəslin daha çox görünən nümayəndələrindən fərqləndirən 
nədir? 
Ədəbi tənqid Əlibalanın yaradıcılığına az diqqət yetirib, onun 
əsərlərinin tənqid və təbliği ilə az məşğul olub. Ədəbi tənqidin 
qarşısında duran mühüm funksiyaların icrası – yazıçının ideya-bədii 
və yaradıcılıq uğurlarını təqdir etmək, onu qanadlandırmaq bədii 
əsərin qüsurlarını üzə çıxarmaq, yazıçını istiqamətləndirmək – 
Əlibalanın payına az düşüb.  
Amerika yazıçısı Uilyam Folknerdən tənqidə münasibəti soru-
şulduqda deyir ki, o, ədəbiyyatşünasları, tənqidçiləri tanımır, dostları 
fermerlər, atçılar, ovçulardır; onlarla görüşdükdə atdan, ovdan, 
tüfəngdən danışırlar və bəlkə də tənqid bir sıra yazıçılara özünü tanı-
maqda kömək edə bilər, amma o, inanmır ki, tənqid yazıçıya bir şey 
verə bilsin. Bununla yanaşı, o, ədəbi tənqidin bir yaradıcılıq növü kimi 
yaşamasına da etiraz etmir.  
Görünür, Əlibalanın da ədəbi tənqidin köməyinə ehtiyacı 
olmayıb. Çünki əsərləri böyük tirajla nəşr olunub, sürətlə satılıb və 
daha çox oxunub.  
Bizim Pedaqoji Universitetin filologiya fakültəsində dəfələrlə 
müşahidə etmişik ki, tələbələrimiz onlara tapşırılmış rəsmi bədii 
ədəbiyyatı oxumağa ”vaxt tapmır”, iki daşın arasında ”İtkin gəlin”i, 
”Əfsanəsiz illər”i, ”Vəfalım mənim” romanlarını oxuyurlar.  
Əlibala çox oxunan yazıçıdır. Sərt və tarixi faktlarla başlayan, 
oxucunu dözümlü olmağa, ”axırını gözləməyə” vadar edən bədii üs-
lubdan fərqli olaraq, Əlibala əsərlərini şirin əhvalatla başlayır, oxucu-
nu öz ardınca çəkib aparmağı bacarır. Bunu biz ”Şəhriyar” qəzetində 
hissə-hissə dərc olunan ”Möcüzə” romanından da görə bilərik.  
Əlibala əsas fikri, əsas ideyanı publisistik yolla, ilk andan 
zorla oxucuya yedirtməyi sevmir. Yazıçı əsas fikri bal içərisində acı 
                                                          
* Едилмямиш чыхышлардан. 
 525
həb kimi uddurur.  
60-cılar nəsrini sevdirən bir cəhət epik-psixoloji təsvirin 
dərinliyidir. Bu cəhət Əlibalanın bütün əsərlərinə aiddir. ”Möcüzə” 
romanında Aslanın ”ekstrasens” adlandırdığı qadınla ilk tanışlıq 
anlarında keçirdiyi psixoloji vəziyyət çox təbiidir.  
Yazıçının şirin təhkiyə dili, psixoloji təsvirlər, maraqlı 
əhvalatlar oxucunu əsərdən ayrılmağa qoymur və əsəri bitirən 
oxucunun təsəvvüründə qanadları qarışmış çox mürəkkəb bir ”həyat 
ağacı” qalır. Bu ağac bu mürəkkəb aləmin özüdür. F.Kərimzadə, 
İ.Məlikzadə, Anar, Elçin, Y.Səmədoğlu və b.-nın yaradıcılığında 
olduğu kimi, Əlibalanın əsərlərində də rəmzi-bədii təsvirlər mühüm 
üslubi keyfiyyətlərdəndir. ”İtkin gəlin” filmində qanadları qarışmış, 
hansı qanadının haraya uzandığı bilinməyən çılpaq ağac insan ağlının 
zənn etdiyindən qat-qat zəngin olan ziddiyyətləri əsərdəki təhkiyə və 
dialoqlardan daha dərin ifadə edir. Kamal Xudaverdiyevin ifasında 
Nəcmi ağanın, eyni zamanda bütün ailənin fəlakətlərinin üzdə 
olanlardan çox dərin olduğunu göstərir.  
Yazıçı həqiqi mənada varlı da ola bilər, yoxsul da. Amma 
yazıçı xoşbəxt adamdır, ona görə ki həqiqi yazıçının mənəvi həyatı 
xalqın həyatı qədər olur.  
 
Orada mümkün olsa, sözlərimi belə bitirməli idim: 
N.Tusi adına ADPU-nun filologiya fakültəsinin professor-mü-
əllim heyəti və tələbələri adından Əlibala Hacızadəni ömrünün 60-cı 
baharı münasibətilə təbrik edir, ona can sağlığı və qarşısına daim 
gözəlliklər çıxmasını arzulayıram.  
 
24. 09. 95.  
 
 
 526
FÜZULİNİN SON DOĞULUŞU 
 
FÜZULİ  -  500 
 
Füzulinin eşq aləmində son doğuluşundan 500 il keçir. İnsanın 
cismani ömrü ilə müqayisədə 500 il xeyli vaxtdır, lakin zaman son-
suzluğu sınağında şimşək parıltısı kimidir. Bu müddətdə Füzuli ye-
nidən doğulmayıb. Ona görə də başımız üzərində fırlanan 500 il əv-
vəlki Füzulinin ruhudur.  
Füzuli doğuldu və dünyanın gözəlliklərini gördü, gözəlliyə 
vuruldu. Onda gözəlliyə ehtiraslı bir eşq yarandı. Təbiət və insan 
gözəlliklərini duyduqca eşqi kamilləşdi. Getdikcə başa düşdü ki, canı 
cismə, insanı insana, insanı təbiətə, cisimləri bir-birinə, yeri göyə bağ-
layan eşqdir. Təbiət ona misilsiz ilham vermişdi. Gözəllik duyğusu 
artdıqca ilhamı artdı. Füzuli şair doğulmuşdu. Dünyanın tükənməz 
gözəlliklərini, eşqin sonsuzluğunu qələmə aldı.  
Zend fəlsəfəsində deyilir ki, həqiqət qəflətən dərk olunur. 
Birdən Füzuli kədərləndi, anladı ki, onun eşqinin qarşısında Bisütun 
dağı boyda maneələr durur, başa düşdü ki, onun eşqi ilə gözəllik 
arasında dəhşətli qəm yükü durur, anladı ki, öz eşqi yolunda qəm 
yükü altında iynənin gözündən keçməlidir.  
Tarixə baxdı, Vamiqi, Məcnunu, Fərhadı, Yusifi gördü. Gördü 
ki, onların hamısı eşq oduna yanaraq kül olub, torpaq olubdur. Başa 
düşdü ki, Füzuli onların hamısının birgə torpağından əmələ gəlib, 
onun qəm yükü daha ağır olacaq. 
Ağladı, göz yaşları seli Yer üzünü bürüdü, yerdə mələklərə 
yer qoymadı. Şair göylərdən imdad dilədi, kömək görmədi, ona görə 
də odlu ahları doqquz mərtəbə göyləri oda yandırdı. 
Füzuli insanı sevirdi, ona görə də insana zülm eləyən hər 
kəsin, hətta göylərin belə qanını tökməyə hazır idi:  
 
Su verər hər sübhdəm göz yaşı tiği-ahimə  
Kim, tökəm qanın sipehrin, salsa mehrin mahimə. 
 
Ayrılığa dözümü yox idi. Əvvəlcə hicranı qiyamət kimi 
qorxulu bilirdi:  
Gör təni-üryan ilə əhvalımı hicran günü, 
Var imiş ruzi-qiyamət, qılma inkar, ey həkim! 
Sonra başa düşdü ki, məhşər, qiyamət şükürlü, hicran isə çox 
dəhşətli imiş:  
Budur fərqi, könül, məhşər gününün ruzi-hicrandan  
 527
Kim, ol can döndərər cismə, bu, cismi ayırar candan. 
Məhşər canı cismə döndərər, insanı dirildər, hicran canı cisim-
dən ayırar, insanı öldürər. Çünki Füzulinin eşq fəlsəfəsində aşiq cisim, 
sevgili, həbib, dilbər candır. Şair elə belə də deyir: Aşiq tənü həbib 
candır. Məcnun da Leyliyə eyni sözləri deyir: 
 
Məndə olan aşikar sənsən,  
Mən xud yoxam, ol ki var, sənsən. 
 
Əgər dilbər ayrılırsa, can ayrılır, deməli, insan ölür. Füzuli 
məhşərin qorxulu diriliyini bundan üstün tutur.  
Nəhayət, Füzuli başa düşdü ki, o, yalnız bu sonuncu 
doğuluşda qəm yükü ilə gözəllik arasında başını itirməyib, hələ bu 
dövr elə yən künbəd, bu Yer kürəsi yaranmamış, o, eşq vadisində 
məhəbbətlə başını itirmiş imiş: 
 
Vadiyi-eşqdə sevda ilə sərgəştə idim,  
Gəlmədən gərdişə bu günbədi-dəvvar hənuz.  
 
Başa düşdü ki, bu ömür keçicidir, lakin onun eşqi əbədi və 
əzəlidir, ölməzdir. Başa düşdü ki, qəm yükü, göz yaşları və odlu ahlar 
da əbədidir. Ayrı çarə yoxdur. Ona görə də gözəlliyi, eşqin sonsuz-
luğunu, qəm yükünün ağırlığını qələmə aldı. Duyğuları dərin 
olduğundan yaman mübaliğəli danışırdı şair... 
Bir ailədə doğulmuş olsa da, türk dünyasının, bütün Yer 
kürəsinin oğlu oldu. Füzuli üç dildə yazdı ki, istəkləri bütün insanlara 
çatsın. Üç dildə divan yaratdı, poemalar yazdı, bu dildən o dilə 
tərcümələr etdi, Leylini, Məcnunu sözün gücü ilə diriltdi, ruhlarını şad 
etdi.  
Eşq və gözəllik yolunun yolçusu olan şair insanları bu yolla 
kamilləşdirmək istəyirdi. Odur ki onu başa düşməyən cəmiyyətin xey-
rini də istəmirdi: ”Kim ki məndən nəf bulmaz, istəməm nəf’in onun”. 
Yazdı, yazdı, zirvəyə ucaldı. Azərbaycan mədəniyyətini, 
Azərbaycan dilini də özü ilə birlikdə o zirvəyə qaldırdı və həmin 
zirvədə əbədiləşdirdi.  
500 ildir ki, Füzulinin eşq odu qəlbimizi qızdırır. 500 ildir ki, 
Füzuli ahının şölələri bu aləmə işıq saçır, bəşər Füzulinin təsvir etdiyi 
bəlalarla çarpışır. Bu gün bu bəlalar, göz yaşları, odlu ahlar və 
fəryadlar qat-qat çoxalmışdır.  
 
Bəlkə indi bizi Füzuliyə daha çox çəkən də budur... 
 528
 
1995 
 529
ALIN YAZISI, TALE KİTABLARI 
 
 1950-ci ilin yazı, qələbənin beşinci ili idi. Müharibənin 
yaraları qaysaq bağlayır, biz yavaş-yavaş böyüyür, görüş dairəmiz 
genişlənirdi. Beşinci sinifdə oxuyurdum. Bir gün havanın xoş vaxtında 
tövləmizdəki yeşiklərdən birinin içərisindən iki kitab tapdım. Atam 
müharibəyə gedəndə kitablarını bir yeşiyə yığıb, tövləyə qoyublar və 
nəm-rütubət hamısını çürüdüb toza, palçığa çevirib. Ələ gələn C.Cab-
barlının “1905-ci ildə” pyesinin 38-ci il nəşri, bir də başqa bir kitab 
oldu. Bu sonrakı kitabı oxumağa başladım, o vaxtlar oxuduğum 
nağıllardan da şirin olan bu kitab məni elə tutdu ki, işdən-gücdən 
oğurlanıb oxumaqla məşğul oldum. Oxuyub qurtardım, amma 
təəssüratım yarımçıq qaldı - kitabın adı, ili və bir çox səhifələri yox 
idi. 
Bibim Şaban qonşu Maşanlı yeddiillik məktəbinin direktoru 
idi, məktəb kitabxanasına xeyli kitab alıb gətirmişdi. Mən bu kitabları 
töküb baxmağa başladım və onlardan birinin üzərində “Şamo” sözünü 
və Şamonun şəklini görüb heyrətləndim. Bu, mənim böyük maraqla 
oxuduğum kitab idi. Götürdüm və təzədən oxumağa başladım*. 
O vaxtdan “Süleyman Rəhimov” adı məni sehrlədi. “Ata və 
oğul” povesti əlimə keçdi. Bu povest məni daha sehrli aləmə apardı, 
bədii ədəbiyyat qapılarını mənim üzümə açdı. Uzun illər balaca 
Qəhrəmanın başına gələnlərin təsiri altında olmuşam. Sonra “Aynalı”, 
“Medalyon”, “Qardaş qəbri”, “Arzu” povestləri... Heç bir yazıçı bədii 
ədəbiyyat dünyasını anlamağa başladığım ilk illərdə mənə Süleyman 
Rəhimov qədər təsir etməyib. 50 ilə yaxın bir vaxt keçməsinə bax-
mayaraq, “Ata və oğul” kitabının rəngi də, balaca Qəhrəmanın çov-
ğunlu-boranlı gündə məktəbə necə getdiyi də yadımdan çıxmayıb. 
Kitabın ilk cümlələri də əzbər yadımdadır.  
O vaxtdan keçən müddətdə neçə gəncə bu kitabı oxutdurub, 
onları ədəbiyyat aləminə çəkmişəm! 
Yeddinci sinfə keçmişdim. Bir gün məktəbimizin dərs hissə 
müdiri, əməkdar müəllmi Hüseyn Əliyev bizə gəlmişdi. Qonşuluqda 
olurdu, ədəbiyyat müəllimi idi. Bibim də ədəbiyyat müəllimi idi. 
Dərsdən, kitablardan danışırdılar. Birdən Hüseyn müəllim yüksək bir 
eşqlə dedi: 
- Şaban! Şaban! Bu günlərdə maarifə getmişdim. Müdirin 
stolunun üstündə təzə bir kitab gördüm, gözünü yayındırıb gətirib 
                                                          
* ßââÿëêè êèòàá «Øàìî»íóí 1940-úû èë íÿøðè èìèø. Ñîíðàêû 1952-úè èë íÿøðè èäè. 
 530
oxudum. Pah atonnan, heç bilirsən nə kitabdır? 
- Nə kitabdır? - bibim soruşdu. 
- “Şamo”! “Şamo”! - deyib coşqunluqla təkrar etdi. 
Mən bir tərəfdə oturmuşdum, nəyinənsə məşğul idim. 
Yazırdım, oxuyurdum - yadımda deyil. “Şamo” sözünü eşidəndə 
qeyri-ixtiyari çevrilib diqqət eləməyə başladım. Hüseyn müəllim 
deyirdi: 
- Bu romanda bir yer var, bir yer var, lap aləmdir!.. 
Mən dedim: 
- İstəyirsiniz deyim nəyi deyirsiniz? 
Çevrildilər mənə tərəf, Hüseyn müəllim barmaqları ilə çırtıq 
çalan kimi oldu, dedi: 
- Desən, deyərəm Şirin müəllimin oğlusan. 
(Atam Allahverdiyev Şirin 1941-ci ildə V.İ. Lenin adına APİ-
nin dil-ədəbiyyat fakültəsini bitirib, bir qədər Soltanlı orta məktəbinin 
direktoru vəzifəsində işləyib 42-ci ildə cəbhəyə getmiş, 43-cü ildə 
cəbhədə həlak olmuşdu. Böyük-kiçik - bütün kənd camaatı hörmətlə 
yad edirdi). 
-Siz Maro ilə Göyərçinin əhvalatını deyirsiniz. 
Hüseyn müəllimi heyrət bürüdü, dəhşətə gəlmiş kimi dedi: 
-Pah atonnan! Afərin! Həqiqətən Şirinin oğlusan. 
Və birdən nə fikirləşdisə, ciddiləşdi, hirsləndi, məni danlama-
ğa başladı: 
- Kim sənə icazə verib o kitabı oxumusan? Sənin nə yaşın var 
ki, elə kitablar oxuyursan? Yaşına uyğun olmayan kitabları nə üçün 
oxuyursan?.. 
Sonra sakitləşib gülümsədi və dedi: 
- Axşam bir bizə gələrsən. 
Özüm də bilmədən Süleyman Rəhimov mənim taleyimi həll 
etməkdə idi. Axşam Hüseyn müəllimin qapısını döyüb içəri girdim. O, 
bir vərəq kağız, bir qələm və qırmızı mürəkkəb verib, eyni sözləri tək-
rar etdi: 
- Bir cümlə deyəcəm. Yaz. Düz yazsan, deyəcəyəm Şirin 
müəllimin oğlusan. 
Dedi, yazdım. Oxudu və eyni heyrətlə: 
- Həqiqətən, Şirin müəllimin oğlusan, - dedi. 20-yə qədər dəf-
tər, bir qələm və qırmızı mürəkkəbi verib dedi:  
- Apar, yoxla. 
- Bəs qiymətləri? 
- Qiymətləri də yaz.  
 531
V sinif şagirdlərinin yazı dəftərləri idi. 
O vaxtdan başlayaraq, həmin sinfin yazı işlərini mən yoxla-
yırdım. Uşaqların çoxlu orfoqrafik səhvləri çıxır, aşağı qiymət alırdılar 
və bir gün eşitdim ki, şagirdlər narazılıq edirmişlər: “Nə cür olur ki, 
bu yaxınlara qədər yaxşı qiymətlər alırdıq, indi çoxumuz “iki” alırıq?” 
Hüseyn müəllim bir gün dəftərləri verəndə dedi: 
- Bu yiyəsi ölmüşlər (şagirdlərdən biri öz qızı idi) pis yazır, 
bir qədər üzdən yoxla. 
- Bəs necə eləyim? Səhvləri çıxarmayım? 
Dinmədi. Yoxlamanı davam etdirirdim. Hüseyn müəllim xəstə 
idi, bronxit aman vermirdi. Vəfatına qədər yazı işlərini mən yoxladım. 
Dəfnində fəxri qarovulda durduq. Bir-iki ay sonra dəftərləri məktəbə 
təhvil verdim. 
1955-ci ildə orta məktəbi bitirib Pedaqoji İnstituta gələn 
ərəfədə Jül Vernin əsərləri məni sehrləmişdi. Coğrafiya fakültəsinə 
girmək, macəralı səyyah həyatı keçirmək istəyirdim. Üç dəfə Azneftlə 
Hökumət evinin arasını gəzib (demişdilər ki, institut dəniz 
kənarındadır) Pedaqoji İnstitutu tapıb ərizə də yazmışdım. Sənədləri 
vermək istəyirdim, elə bu zaman məktəbimizin aşağı sinif şagirdi 
Cəmənə gəlib çıxdı (əsl adı Sərməst idi, körpə ikən atasını və anasını 
itirmiş, cır-cındır içərisində, çox ağır vəziyyətdə böyümüşdü, ona görə 
də adına “Cəmənə” deyirdik - məndən bir neçə yaş kiçik idi). Cəmənə 
ərizəni alıb oxudu, mənə məsləhət etmədən cırıb atdı və dedi: 
- Ədəbiyyat fakültəsinə yaz. Sən Qulunun yazısını yoxlayanda 
mənə ləzzət verirdi. Ədəbiyyat fakültəsinə yaz, ədəbiyyatı yaxşı 
bilirsən. 
Bir xeyli üzünə baxıb dedim: 
- Neynək, ədəbiyyat deyirsən, qoy ədəbiyyat fakültəsinə 
yazım. Sualtı axınla gələn Süleyman Rəhimov kitablarının gücü 
mənim taleyimi birdəfəlik ədəbiyyat aləminə bağladı. 
 
* * * 
 
Mən onu ilk dəfə orta məktəbdə oxuduğum zaman görmüşəm. 
Səkkizinci sinifdə oxuyurdum, Süleyman Rəhimov bizim kəndin 
deputatı idi. Bir gün eşitdim ki, kəndə gəlib. Camaat kəndin klubuna 
axışırdı. Mən də camaat arasında özümə bir yer tapa bildim. Bir qədər 
sonra Süleyman Rəhimov bir dəstə adamla gəlib səhnəyə qalxdı. 
Danışdılar. O da xeyli danışdı. Tez-tez daraqla saçlarını geri darayır, 
aram-aram danışır, tez-tez boğazını arıtlayırdı. 
 532
Nəhayət, iclas qurtardı, dağılışdılar. Mən getmədim, yazıçını 
izləyirdim. O, bir neçə nəfərlə klubun qabağında durub söhbət edirdi. 
Mən yaxında gəzib-dolaşırdım ki, nə danışdıqlarını eşidim. 
Bizim bir rus dili müəllimimiz var idi - Ayrapetyan Mişa. 
Erməni idi. Öyrətməyə çalışırdı, amma çox əzazil idi. Tərpənən kimi, 
təbaşiri elə tullayırdı ki, adamın düz alnından dəyirdi (insafən, mənə 
təbaşir atmamışdı, nədənsə, mənə hörmət edirdi). Yaman yanıqlı idik 
əlindən. Qımıldanmağa qoymazdı. Tərpənən kimi təbaşiri əlində 
oynadırdı: 
- Kəs səsini, axmax, axmaxı biri! Düz otur! 
İndi bu Mişa da burada idi. Süleyman müəllimə üz tutaraq 
söhbətə qarışdı: 
- Sizin erməni dilidə şeirləriniz yoxdu. Mən sizin erməni 
dilidə şeirlərinizi oxumamışam. 
Öz-özümə fikirləşdim ki, bu yekəlikdə müəllim hələ şairlə 
yazıçını fərqləndirə bilmir, bu böyüklükdə yazıçının əsərlərindən xə-
bərsizdir. Elə bu vaxt Süleyman müəllim ermənini tərs-tərs süzüb de-
di: 
- Mən şair deyiləm erməni dilində şeirlərim ola! 
Elə bil, ürəyimdən tikan çıxardılar... 
 
** * 
 
İnstitutda oxuduğum illərdə dəfələrlə küçədə rast gəlmişəm, 
Durub baxmışam, ardınca getmişəm. 1960-cı ildə institutun akt 
zalında 60 illiyini qeyd edirdilər. Əli müəllim - Əli Vəliyev çox geniş 
bir məruzə etdi. Sonra başqaları da danışdılar. Məni daha çox öz nitqi 
maraqlandırırdı. Axır ki, tribunaya qalxdı: 
- Əli müəllim də mənim haqqımda çox tərifli... 
Bəhram müəllimin - Qara Bəhramın zil səsi zala yayıldı (Zalın 
giriş qapısına yaxın oturmuşdu, deyəsən, bir az da dəm idi): 
- Axı onun adı Əli deyil, Alıdı? 
Hamı geri çevrildi, bu görkəmli riyaziyyatçının zil səsinə əl 
çalanlar da oldu. Zaldakılar sakitləşəndə Süleyman müəllim yenə sözə 
başlamaq istədi: 
- Əli müəllim də mənim haqqımda... 
Bu dəfə Bəhram müəllimin zil səsi daha bərkdən səsləndi: 
- Dedim, axı onun adı Əli deyil, Alıdı?.. 
Yenə aləm bir-birinə qarışdı. Gülüş, alqış səsləri danışmağa 
imkan vermədi. Süleyman müəllim əsəbiləşmiş, bir qədər də pörtmüş-
 533
dü. Yerli və dost idilər. Bəhram müəllim ərk eləyirdi. Camaat bir 
qədər aram tapanda Süleyman müəllim dedi: 
- Əşi, görürsən ki, mən yönlü danışa bilmirəm, bir tərəfdən də 
sən sözümü kəsirsən... 
Yadımda qalan odur ki, sonra səmimi və şirin bir nitq söylədi. 
* * * 
 
 
 
 
 
 
 
 
 
 
 
 
 
 
 
 
 
 
Mən daha yaxın olmaq, göz-gözə baxmaq, söz-söhbətini 
dinləmək istəyirdim. 1960-cı il martın 29 idi. Üç yoldaş - Zakir, 
Həmdulla və mən Yazıçılar İttifaqının qabağından keçib APİ-yə 
gəlirdik. Süleyman müəllim başında buxara papaq, əynində boyunlu 
palto, əlləri arxasında bağda gəzirdi. Yaxınlaşdıq, salam verdik. 
Salamımızı mehribanlıqla alıb üzümüzə baxdı. 
- APİ-nin tarix-filologiya fakültəsinin tələbələriyik. “Şamo” 
bizim sevimli kitabımızdır, - dedik. 
Bir az da məhəbbətlə gülümsədi, daha da cəsarətləndik: 
- Sizinlə şəkil çəkdirmək istəyirik, - dedik. 
- Hə, gəlin bura, gəlin, - dedi. Bizi parkdakı skamyalardan 
birinə tərəf apardı. Oturduq. Zakirin fotoaparatı var idi, bir neçə cür 
şəkil çəkdirdik. 
Sonra Süleyman müəllim keçəndən, gələndən xeyli söhbət 
etdi. Arabir də deyirdi: 
- Bizim vaxtımıza az qalıb, bizimki bugün-sabahlıqdır. Amma 
 534
sizin həyatınız hələ qabaqdadır (“Bugün-sabahlıq” desə də, hələ bun-
dan sonra 20 ildən artıq yaradıcılıq yolu keçdi). 
Şirin yumorla danışırdı. Söhbətlərinin biri olduğu kimi 
yadımdadır: 
- Bir dəfə Laçına getmişdim. Gördüm camaat yığılıb, traktor-
lar tökülüşüb, böyük bir sahəni düzləyirlər, əkin yeri eləmək istəyirlər. 
Traktorlar qazdıqca arabir yerdən insan sümükləri, bütöv kəllələr 
çıxır. Görünür, buralarda qəbiristanlıq var imiş. Uşaqlar bu kəllələri 
qabağına qatıb, kol vurub, futbol oynayırlar. Heç kim fikir vermir. 
Yaxınlaşdım, ağsaqqalları bir yerə toplayıb, yönümü kəllə-top oyna 
yan uşaqlara çevirdim ki, onlar da çevrilib baxsınlar. Fikir vermədilər. 
Dillənməli oldum: 
- Axı bunlar insan kəllələridir? Niyə uşaqlara təpinmirsiniz? 
Niyə bunları yığıb bir yerdə dəfn etmirsiniz? 
Ağsaqqallar təmkinlərini pozmadılar: 
- Narahat olma, Süleyman müəllim. Bunlar insan kəlləsi de  
yil. Bunlar erməni kəlləsidir, - dedilər. 
 
* * * 
Mən onun yaradıcılığını daim izləmişəm. “Saçlı”, 
“Kəsilməyən kişnərti”, “Ana abidəsi”, “Mahtaban”... “Su ərizəsi”, 
“Xoruzlu dəsmal”, “Üzsüz qonaq” hekayələrini bəlkə on dəfə oxu-
muşam. Yazıçının maraqlı bir planı vardı: elə bir əsər yaradacaqdı ki, 
bütün əsas qəhrəmanlarını bir yerə yığa bilsin: Böyük kurort şəhəridir 
- Dəmirov raykom katibi, Saçlı təcrübəli həkim, Mehman prokurordur, 
təqaüddə olan Şamo burada istirahət edir... Yazıçının bu arzusu çox 
maraqlı idi - başa çatdıra bilmədi. 
Opera teatrının binasında keçirilən 80 illiyi də gözümün qa-
bağındadır. Gah oxuduğu, gah danışdığı son təşəkkür nitqini qəflətən 
kəsib dediyi: “Mən də qalmışam elə bu yazı ilə danışıq arasında” 
sözlərinin duyub-düşündüyüm mənası uzun müddət məni öz təsiri 
altında saxlamışdır. 
Çox vaxt onun əvəzinə, müəllimim Oqtay Rəhimovu danış-
dırıb dinləmişəm. Oqtay müəllimin nitqində Süleyman Rəhimovun 
təhkiyəsinin bir çox əlamətlərini duymuşam. Atası haqqında söylədiyi 
hər bir əhvalatı, hər bir lətifəni maraqla dinləmişəm. 
- Bir gün dədəm dedi ki, get Əli əmingilə, onda pul var, al 
gətir. Getdim. Əli əmi həyətdə idi... Həyat yoldaşını çağırıb dedi: 
Az, orada, şkafda pul var, gətir ver Oqtaya. 
Pulu alıb gəldim evə. Anam da oturmuşdu. Bir tərəfdə nə ilə 
 535
isə məşgul idi. Dedim: 
- Dədə, pulu aldım. Amma, dədə, Əli əmi döşlük bağlayıb pal-
tar yuyurdku...  
Dədəm sözü axıra çatdırmağa macal vermədi. Anama işarə 
edib, üç dəfə əlini dodaqlarına vurdu. Yəni: 
- Dinmə, dinmə, dinmə!.. 
Bir qədər sonra anam otaqdan çıxdıqda soruşdum: 
- Dədə, niyə elə elədin? 
- Demə, demə! Anan da mənə yudurdar, - dedi. 
Bu əhvalatı mən neçə difə danışdırıb-dinləmişəm!.. 
 
* * * 
Zaman su kimi axıb gedir...  
Görünür, bu böyük sənətkara məhəbbətdəndir ki, 60 illiyi 
günlərində xalq şairi Süleyman Rüstəmin yazdığı şeir daim mənə 
könül xoşluğu gətirib. Çünki bu şeirdə S.Rəhimov ifadə tərzinin bir 
çox cizgiləri olduğu kimi saxlanmışdır: 
 
Az-çox dəyib vətənimə mənim də xeyrim, 
Demək, sənin məclisində başdadır yerim. 
Ən əziz bir hədiyyədir bu sadə şerim, 
Altmış yaşlı bir oğlana, necə deyərlər, 
Süleymandan Süleymana, necə deyərlər! 
 
Təsəvvürümdə nəhəngliyinə görə L.N.Tolstoyla müqayisə edə 
bildiyim bu böyük insan 82 yaşına addamışdı. Müşahidələr göstərir ki, 
çox zaman 82-dən keçmək çətin olur. Cild-cild kitabların müəllifi, 
möhkəm bədən və sarsılmaz iradə sahibi bir il də yaşaya bildi. 83-ün 
oktyabrında tələbələrlə pambıq toplanışında olduğum zaman vəfat 
etdiyini eşitdim...  
 
Ağac yerdən qida alar, günəşdən işıq - bar-bərəkət gətirər. 
Süleyman Rəhimov başı göylərə ucalan, kökləri dərinliklərə işləyən 
nəhəng ağaclar kimidir - barı-bərəkəti son dərəcə bol olub, bir milləti 
mənəvi cəhətdən əbədi yaşatmağa bəs edər. 
 
22. 03. 95. 
 
 
 536
ALİM ÖMRÜNÜN YETMİŞİNCİ BAHARI 
 
ƏZİZİM YƏHYA MÜƏLLİM! 
Hörmətli Yəhya Şəfi oğlu! 
Yaxşı bilirsiniz ki, Azərbaycan məktəbi heç vaxt son 50 ildə 
olduğu qədər elmi-metodik kömək görməyib, ayrı-ayrı siniflər üçün 
dəfələrlə yeniləşdirilmiş, yenidən işlənmiş dərs vəsaiti və dərsliklərlə 
təmin olunmayıb. İbtidai və orta məktəblərdə ana dili təlimi ilə bağlı 
son dərəcə zəngin bir irs toplanıb, böyük təcrübə qazanılıb. Bu sahədə 
əsas yük uzun müddət Sizi öz divarları arasında mühafizə edən 
ETPEİ-nin üzərinə düşüb. Doğrudur, respublikamızın müxtəlif ali 
məktəblərində, elmi müəssisələrində çalışan ziyalıların da xidməti az 
olmayıb, lakin fədakarlıq, dözüm və səbr, güzəştsiz müzakirələr, ağır 
və yaradıcı redaktələr bu institutun həyatı ilə bağlı olub. Və həmin 
instituta uzun müddət hansı fokus nöqtəsindən baxmışıqsa, orada iki 
nəfəri görmüşük - əzizimiz unudulmaz Əziz müəllimi və Sizi! 
Siz 40 ildən artıq bir dövr ərzində bütün yüksək elmi, 
pedaqoji, etik-estetik keyfiyyətləri və mümkün qüsurları ilə ibtidai 
məktəbin ağır yükünü öz çiyinlərinizdə daşımısınız. Buna görə də 
“Yəhya Kərimov” deyəndə bütövlükdə savad təlimi yada düşür (Bu 
tezisi əksinə qurduqda da eyni mənanı başa düşürük). 
Siz ömür boyu güzəşt nə olduğunu bilməmisiniz; dərslik mü-
zakirələri elmi diskussiyalar meydanına, müəllifin sınaq meydanına 
çevrilib, nəticədə Sizin böyük səyinizlə müəllif müəllifləşib, dərslik 
dərsliyə çevrilib - bir tək məktəb qazanıb bu fasiləsiz mübarizədən. 
Mən Sizi sadə, saf, mehriban, təvazökar bir insan kimi tanımış 
və sevmişəm. Lakin bu mehribanlığın arxasında sərt mübarizlik, 
dönməzlik də görmüşəm. Heç vaxt yüksək polemikadan, canlı, üzbəüz 
döyüşdən, öz ideyanız yolunda “tarana getmək”dən çəkinməmisiniz. 
Coşanda daha ucadan danışır, məntiqiniz, elə bil, itiləşir, emosional-
lığınız artır. Sizə də təbiət belə bir ürək verib. Hələ 60-cı illərdə APİ-
də yaşlı professorla qəfil cəsarətli döyüşünüz yadımdan çıxmır. Sonra-
lar bu cür döyüşlərinizin şahidi çox olmuşam. 
80-ci illərdə Yazıçılar İttifaqında bir sıra yoldaşlar 
dərsliklərinizi bəyənmirdilər. Səbəb aydın idi: onların fikrincə, şairlər 
düzgün seçilməyib, “köhnə” müəlliflər çox təkrarlanır. 
Siz Sabirin, Şaiqin, Səhhətin uşaq şeirləri tipində şeirlər ax-
tarır, iddiaçıların qalın-qalın şeir kitablarında isə üz ağardan uşaq şeri 
tapılmırdı. Siz onları başa salmağa çalışır, mətbuatda ardıcıl çıxış edir-
diniz. Amma nə fayda?! Gərək əlinə qələm alıb bir neçə həftə çalışıb 
 537
birinci sinif şagirdinin yaş və bilik səviyyəsinə, görüş dairəsinə 
müvafiq bir mətn qurasan ki, (qura bilsən) dərslik tərtibinin nə demək 
olduğunu biləsən. 
Dərslik sənət işidir, zərgər işidir, böyük bilik və ustalıq, yük-
sək analiz və sintez qabiliyyəti, böyük pedaqoji güc tələb edir. Dərslik 
müəllifi yalnız alim, pedaqoq deyil, həm də həssas psixoloq olmalıdır. 
XX əsrin II yarısında bütün bu keyfiyyətləri özündə cəmləşdirən 
görkəmli maarif xadimlərimizdən biri Sizsiniz, Yəhya Kərimov! 
Siz bir ömür yaşayırsınız və onun ən müdrik çağındasınız – 
ömrünüz uzun olsun - və bu bir insan ömrünü şam kimi yandırıb, in-
sanın ilk ayaq açdığı sinifləri, müəllim və şagirdlərin yolunu işıqlandı-
rır, dünyaya göz açan insanın əlindən tutur, ona gələcəyin yolunu 
göstərirsiniz. 
Bu ömür dəyərli ömürdür. Siz xalq üçün, onun gələcəyini 
hazırlamaq üçün doğulmusunuz. Saysız yetirmələriniz də bu 
fəaliyyətə qoşulmuşlar. 30 ilə qədər naşiri və redaktoru olduğunuz 
“İbtidai məktəb və məktəbəqədər tərbiyə” jurnalı Sizin və 
yetirmələrinizin təfəkkürünün ən rasional toxumunu daim günəş 
şüasının zərrələri kimi məktəblərə səpələyir. 
Müdriklər demiş, kim nə bacarır, onu da edir; bir şey 
bacarmayanlar isə məsləhət verir, rəhbərlik edirlər. 
Siz bacardığınızı etmisiniz və XX əsr Azərbaycan maarifinin 
inkişafı yolunda parlaq iz qoymusunuz. 
Dostum, qardaşım, sevdiyim Yəhya müəllim! 
Sizin fəaliyyətinizi təhlil etmək üçün uzun və səmərəli 
tədqiqat lazımdır. Sözlərimi burada saxlayıb, Sizə uzun ömür, işıqlı və 
ümidli günlər arzulayıram. 
Sonsuz hörmətlə: 
QƏZƏNFƏR KAZIMOV 
26.02.97 
 
 
 
 538
DİLŞÜNAS ALİM VƏ PEDAQOQ 
 
Əziz qardaşım BƏŞİR! 
Bəşir müəllim!  
65-ə çatdın. Amma ha çalışıram, Səni bu yaşda təsəvvür edə 
bilmirəm. Elə yaddaşıma 50 yaşlarında, ötkəm səsli, mehriban simalı, 
şaqraq gülüşlü, gözəl ürək sahibi, gördüyü nöqsanlara dözməyən, “in-
ciyər-inciməz” bilməyən, incidiyini biləndə gülüb ləzzət alan gözəl 
Bəşir müəllim - Bəşir Əhmədov həkk olub. Mən Səni qocalığa qədəm 
qoyan təsəvvür eləmirəm. Eynək heç, elə cavanlıqda da gah gözündə, 
gah alnında olub. Çoxdan fikir verməmişəm - heç bilmirəm, saçların 
ağarıb, ya yox... 
Mən Səni ilk dəfə 1961-ci ildə Soltanlı orta məktəbinə yox-
lamaya gəldiyin vaxt görmüşəm. Mən təzəcə dərs deməyə 
başlamışdım. Amma ixtisas fənnim yox idi, mənə dekretə çıxan bir 
nəfərin yerinə botanika, zoologiya, Darvinizm əsasları, istehsalat 
əsasları dərslərini vermişdilər, bunları çox həvəslə deyirdim. Hərdən 
bir Bayram müəllimin ingilis dili dərsini də əvəz edirdim. Bir gün 
dərsim yox idi, məktəbə gec gəldim. Gördüm ki, müəllimlər həyəcan 
içərisindədir. Soruşdum, dedilər ki, Bəşir Əhmədov gəlib, dərslərə 
girir, 7-ci sinfə yazı yazmağı tapşırıb, uşaqlar da, müəllimlər də 
özlərini itiriblər. Mən içəri girib Səninlə görüşdüm, dedim ki, çıx 
söyüdlərin altında – həyətdə bir stəkan çay iç, qoy uşaqlar yazsınlar. 
Elə bir tanışlığımız olmasa da, Sən sözə baxdın və çıxdın. Mən 
uşaqları sakitləşdirə bildim, amma gec idi, vaxta az qalmışdı.  
Bizim ilk görüşümüz belə olub. 
60-cı illərdən başlayaraq, daim dövlət imtahanlarında, elmi 
konfrans və seminarlarda, dərslik müzakirələrində, birgə opponent ol-
duğumuz anlarda tanımışam, görmüşəm. Daim filologiya aləmində bir 
Bəşir ötkəmliyi müşahidə etmişəm. 
Maraqlı xatirələrimiz də var. Yadındadırmı, bir qiyabiçi dövlət 
imtahanında “Əhməd müəllimdir” cümləsini təhlil edərkən “Əhməd 
nədir?” sualımıza dik üzümüzə baxıb cəld: “Əsasən, mübtəda” - dedi 
və o vaxtdan biz hər görüşəndə “Əsasən, necəsən?”, “Əsasən, evdə nə 
var-nə yox?” deyə görüşürük və o tələbənin “biliyi” bizə ləzzət verir. 
Bu, bizim keçdiyimiz yoldur. 
Deyirlər, insanın ən qüsurlu cəhəti öz müasirini qiymətləndirə 
bilməməsi, öz dostunun, tanışının nəyə qadir olduğunu mühakimə edə 
bilməməsidir. Amma mən Səni həmişə qiymətləndirmişəm. Bilmişəm 
ki (və həm ictimai, həm də fərdi söhbətlərdə demişəm ki), bizim 
 539
dilçilik aləmində, bizim pedaqoji aləmdə bir Bəşir müəllim - professor 
BƏŞİR ƏHMƏDOV var, daim axtarışdadır, ehkamların düşmənidir, 
yenilik fədaisidir, heç kimə bənzəmir. 
Bilirsən ki, mən “metodist alim” ifadəsinə yüksək tələb nöq-
təsindən baxıram. Doğrudur, çox zaman elmdə piyada olanları 
metodikaya yönəldiblər. Amma elmi bilmədən onun tədrisi 
ustalığından necə danışmaq olar? Sən ona görə böyüksən, ona görə 
respublikamızda bəlkə də təksən ki, tədrisdən dilçiliyin içərilərinə 
yeriyirsən, həm də cəsarətlə, qorxmadan, çəkinmədən yeriyirsən. Haq 
bilir ki, Sənin bu son vaxtlar dərsliklərlə bağlı qeydlərində, 
monoqrafiya və məqalələrində qoyulan bir çox incə, düşündürücü 
məsələlər hələ dilçilərin çoxunu düşündürməyib. Sən həm görkəmli 
pedaqoq alimsən, həm də həqiqi filoloq-dilşünas. Pedaqogika ilə 
filologiya arasında zəmanənin - XX əsrin ikinci yarısının yeganəsisən 
və xüsusi seçilirsən. Yaradıcılığın daim çoxşaxəli olub. Bəlkə də bir 
sahə ilə məşğul olsan, o sahədə daha böyük nailiyyətlər əldə edər və o 
sahə daha çox qazanardı. Amma mən Sənin yaradıcılıq yolunu təqdir 
edirəm. İstedad sahibi məhdud olmamalıdır. Yolun düz olduğu üçün 
fərəhin də artıqdır. Mən Səni həmişə müxtəlif istiqamətdə çarpışan, 
döyüşən görmüşəm. Ehkamlara dözmürsən, ehkam kimi qəbul 
olunanlar Səni daim cırnadır, özünün də hiss etmədiyin daxili bir 
qüvvə Səni ayağa qaldırır, mübahisəyə, mübarizəyə, döyüşə göndərir. 
Əslində, bizim indiki dilçilik 40-50-ci illər səviyyəsindən az 
irəli gedib. Xüsusən müasir dil sahəsində tədqiq və araşdırmalar azdır 
və biz hələ bir çox incə mətləbləri öyrənə bilməmişik. Dilin makro və 
mikro sistemlərinin tədqiqində çatışmazlıqlar hələ çoxdur. Sən bir 
alim, həqiqi bir pedaqoq kimi dərslik yazanda və ya həmkarlarının 
dərsliklərinə nəzər salanda bir çox başqalarından fərqli olaraq, müəm-
malı suallara cavab axtarırsan. Dözmürsən. Bir də görürsən ki, Bəşir 
harayı, Bəşir sualları aləmi səs salıb. Müəllifi divara dirəyib, suallara 
cavab almayınca sakitləşmir, durub-dincəlmir, aram tapmırsan. Bizim 
- Səninlə mənim bir çox uğurlu mübahisələrimiz, elmi yazışmalarımız 
bununla əlaqədar meydana çıxıb və bu cəhətdən nə əldə etmişiksə, 
səbəbi Sənsən. Döyüş üçün yaranmısan. 
Bəs indi nə olacaq? Sən də 65-ə çatdın, təmkin ətəyini sallaya-
caqsan, bəs biz nə edəcəyik? Bizi kim cırnadacaq? Kim ilə mübahisə 
edəcəyik? Sən bu yaş məsələsini nahaq ortalığa atdın. Amma eybi 
yoxdur. Təbrik edirəm. Onsuz da Sən dinc durmazsan... 
Mən Sənin yazılarını daim mətbuatda izləmişəm, monoqrafi-
yalarını oxumuşam, dərsliklərinlə tanış olumşam (bəzən də onları da-
 540
va-dalaşla - yaxşı mənada - redaktə etmişəm). Hər bir əsərin, hər sö-
zün yeniliyi ilə nəzəri cəlb edib. Yeni söz deməkdən, səhv etməkdən 
qorxmamısan. Pedaqoji fikir tariximizdə, filologiya elmimiz sahəsində 
aydın iz qoymusan - bunlar gələcək nəsillər üçün tədqiq və öyrənmə 
mənbəyi olacaqdır. Mədəniyyat tariximizdə bir “professor Bəşir 
Əhmədov” adı qoymusan. Sən həm də bacarıqlı təşkilatçı olmusan. 
Ali məktəbin təşkili, ali məktəbdə elmin və təhsilin tədrisi sahəsində 
qüsurları göstərən üsyankar yazılarını oxumuşam. Bütün bunlar gös-
tərir ki, Sən bütövlükdə Azərbaycan xalqının tərəqqi və inkişafı 
yolunda istedad və əməyini heç vaxt əsirgəməmisən. 
 
 
Bütün bunları nəzərə alaraq, əziz qardaşım, Səni bir daha öpüb 
təbrik edirəm və xalqımızın tərəqqisi yolunda Bəşir sözünü eşitmək 
üçün Sənə daha uzun ömür arzulayıram.  
Böyük hörmətlə:  
Qəzənfər KAZIMOV 
13.08.97 
 
 
 
 
 
 
 
 
 
 
 
 
 
 
 
 
 
 
 
 
 
 
 541
 
 
 
QEYDLƏR 
 
Bu cildə daxil olan yazılar («Nəsrin poeziyası» istisna 
olmaqla) xırda texniki qüsurlar nəzərə alınmazsa, heç bir dəyişiklik 
edilmədən «Sənət düşüncələri» (Azərbaycan Dövlət Kitab Palatası, 
1997, 576 səh.) kitabından götürülmüşdür. Kitabdakı bir sıra yazılar 
cildə daxil edilməmişdir.  Yazıların bir qismi əvvəllər qəzet və 
jurnallarda çap olunmuşdur. Onları aşağıda qeyd edirik. 
 
MƏQALƏLƏR 
 
«Nəsrin şeriyyəti» - ilk dəfə «Yazıçı və dil» adı ilə «Ulduz» 
jurnalında (1982, № 7) çap olunmuş, sonra üzərində yenidən işlənmiş 
və  «Sənət düşüncələri»nə daxil edilmişdir. 
«Mirzə Cəlilin haq yolu» - «Cəlil Məmmədquluzadənin dram 
və nəsr əsərlərində dil məsələləri» adı ilə («Sirkə» hekayəsi və im-
lamız» - «Gənc müəllim», 17 fevral 1967 - məqaləsi ilə birləşdirilə-
rək) V.İ.Lenin adına APİ-nin «Elmi əsərləri»ndə  (XI seriya,1967, № 
4) çap olunmuş və «Sənət düşüncələri»nə daxil edilmişdir. 
«Dəli Kür»ün dili» -  ilk dəfə V.İ.Lenin adına APİ-nin «Elmi 
əsərləri»ndə  (XI seriya, 1970, № 5) çap olunmuş və «Sənət 
düşüncələri»nə daxil edilmişdir. 
Birləşən ürəklər – «Üç povest» adı ilə ixtisarla «Ədəbiyyat 
və incəsənət» qəzetində (12 dekabr 1980) çap olunmuş, sonra «Sənət 
düşüncələri»nə daxil edilmişdir. 
Şeir qanadlı hekayələr - «Ürəyim səni istəyir» adı ilə  «Azər-
baycan müəllimi» (29 oktyabr 1980) qəzetində çap olunmuş, sonra 
«Sənət düşüncələri»nə daxil edilmişdir. 
«Roman – sarkazm» - ilk dəfə «Sənət düşüncələri»ndə çap 
edilmişdir. 
Tarixi povestdə tarixin təhrifi - ilk dəfə «Sənət 
düşüncələri»ndə çap edilmişdir. 
Xalisin müqəddəs arzusu və qəfil sevgisi - ilk dəfə «Sənət 
düşüncələri»ndə çap edilmişdir. 
Daş evlərin sakinləri - ilk dəfə «Sənət düşüncələri»ndə çap 
edilmişdir. 
Yazıçı dili və ədəbi dil - ilk dəfə «Yazıçı təhkiyəsinin və 
 542
obraz nitqinin bəzi ədəbi-estetik xüsusiyyətləri barədə» adı ilə  
«Azərbaycan nitq mədəniyyəti problemləri»  (konfrans materialları, 
Bakı, APİ nəşri, 1988) məcmuəsində çap olunmuş, sonra «Sənət 
düşüncələri»nə daxil edilmişdir. 
Ağ dərənin rənglər aləmi - ilk dəfə «Sənət düşüncələri»ndə 
çap edilmişdir. 
Təbiət və gözəllik şairi – «Şairin sənət dünyası» adı ilə 
«Sovet Ermənistanı» (17 iyul 1984), «Gənc müəllim» (5 iyun 1989), 
«İki sahil» (24 fevral 1994) qəzetlərində  və «Sənət düşüncələri» 
kitabında çap olunmuşdur.  
Ağlın, poetik düşüncənin, qəhrəmanlığın vəhdəti haqqında 
roman – «Körpünün həsrəti» («Ulduz», 1983, № 9) və  «Sənətkarın 
qüdrəti» («Sovet Ermənistanı»,  4 iyul 1983)  məqalələrindən istifadə 
edilməklə Fərman Kərimzadənin «Çaldıran döyüşü» romanına son söz 
kimi verilmiş və yazıçının «Seçilmiş əsərləri»nin 2-ci cildində də 
(Bakı, 2003) saxlanmışdır. 1997-ci ildə «Sənət düşüncələri»nə daxil 
edilmişdir. 
Sizinlə birgə – «Sovet Ermənistanı» qəzetində (31 mart 1985) 
çap olunmuş, sonra «Sənət düşüncələri»nə daxil edilmişdir. 
Gölün, buynuzun, leyləyin nağılı və ya üç povest - ilk dəfə 
«Sənət düşüncələri»ndə çap edilmişdir. 
Qafarın faciəli həyatı və xilas yolu - ilk dəfə «Sənət düşün-
cələri»ndə çap edilmişdir. 
Tahir Hüseynovun povest və hekayələri – «Sovet Ermənis-
tanı» qəzetində  (25 avqust 1986) çap olunmuş, sonra «Sənət düşün- 
cələri»nə daxil edilmişdir. 
Duruluq sorağında – «Ədəbiyyat və incəsənət» qəzetində (20 
dekabr 1985) çap olunmuş, sonra «Sənət düşüncələri»nə daxil edil-
mişdir. 
Ədəbi qəhrəmanların yeni taleyi – «Ədəbiyyat və 
incəsənət» qəzetində (25 avqust 1986) ixtisarla çap olunmuş, sonra 
«Sənət düşüncələri»nə daxil edilmişdir. 
 Humanist ideallar romanı – «Pedaqoji Universitetin 
Xəbərlər»ində  (Humanitar seriya, ADPU nəşri, 1994, № 1) çap 
olunmuş və «Sənət düşüncələri»nə daxil edilmişdir. 
Fantastik hekayə və povestlər - ilk dəfə «Sənət düşüncələ-
ri»ndə çap edilmişdir. 
Tərəkəmə həyatının poeziyası – «Ədəbiyyat və incəsənət» 
qəzetində (10 noyabr 1989) çap olunmuş, sonra «Sənət düşüncələri»nə 
daxil edilmişdir. 
 543
Poetik duyğuların Dərbənd ləçəkləri – Nəriman Ağasıyevin 
«Dərbənd çələngi» kitabında (Maxaçqala, 1990) ön söz kimi və  «İki 
sahil» qəzetində (22 oktyabr 1994) çap olunmuş, sonra «Sənət düşün-
cələri»nə daxil edilmişdir. 
İnsan payız ölə, yazda dirilə – «Mədəniyyət» qəzetində (14 
noyabr 1991) çap olunmuş, «Sənət düşüncələri»nə daxil edilmişdir. 
Gözəllik və eşq, qəm yükü və dözüm – «Füzulinin sənət 
sirləri» adı ilə «İki sahil» qəzetində (28 aprel 1994) çap olunmuş, 
sonra «Sənət düşüncələri»nə daxil edilmişdir. 
Heydərbaba yüksəkliyi - «İki sahil» qəzetində (19 may 
1994) çap olunmuş, sonra «Sənət düşüncələri»nə daxil edilmişdir. 
Yunus Əmrə və Qurbani - «İki sahil» qəzetində (13, 20 yan-
var 1996) çap olunmuş, sonra «Sənət düşüncələri»nə daxil edilmişdir. 
Bir daha Mola Qasım və Yunus Əmrə haqqında – «Xalq 
qəzeti»ndə (19 iyul 1996) çap olunmuş və «Sənət düşüncələri»nə daxil 
edilmişdir. 
Elin şair oğlu - 1989-cu ildə yazılmış,  «Sənət düşüncələri»nə 
daxil edilmişdir. Sonralar «Oğuz eli» qəzetində (xüsusi buraxılış, 
yanvar 2000) çap olunmuşdur. Kitabda çap olunarkən bir qədər 
yeniləşdirilmişdir.  
İstiqlal şairi, azadlıq fədaisi – «İki sahil» (15 iyun 1996) 
qəzetində, «İki bölünməkdən elə qorxmuşam» adı ilə «Xalq 
qəzeti»ndə (11 iyun 1996), Vaqif Arzumanlının «75 ilin pillələri» 
(Bakı, «Qartal», 2001) kitabında və «Sənət düşüncələri»ndə çap edil-
mişdir. 
 
 
RƏYLƏR, MÜLAHİZƏLƏR 
 
Üslublar və ədəbi normalar – «Ulduz» jurnalında (1979, № 
6) çap olunmuş, «Sənət düşüncələri»nə daxil edilmişdir. 
XVI əsrin ədəbi dili – ilk dəfə «Sənət düşüncələri»ndə çap 
edilmişdir. 
Milli dil və onun aparıcı üslubları – «Azərbaycan müəllimi» 
(10 iyul 1991) qəzetində çap olunmuş və «Sənət düşüncələri»nə daxil 
edilmişdir. 
Dilin tarixi xalqın tarixidir – «Yeni Azərbaycan» qəzetində 
(21 oktyabr 1995) çap olunmuş və «Sənət düşüncələri»nə daxil edil-
mişdir. 
Azərbaycan ərazisində qədim türk yazıları – «İki sahil» 
 544
qəzetində (16 iyul 1995) çap olunmuş və «Sənət düşüncələri»nə daxil 
edilmişdir. 
Qapalı dünyanın sirri və ya etnoteolinqvistik nəzəriyyə – 
ilk dəfə «Sənət düşüncələri»nə daxil edilmişdir. 
Qədim sanskrit, müasir türk, rus, ingilis, ərəb və fars dillə-
rində eyniköklü sözlər - ilk dəfə «Sənət düşüncələri»nə daxil edil-
mişdir. 
Söz birləşməsi və onun ali məktəbdə tədrisi – «Dilçilik 
fənlərinin tədrisi metodikası» elmi əsərlər məcmuəsində (Bakı, APİ 
nəşri, 1987), «Dilçilik məcmuəsi»ndə («Elm», 2000) çap olunmuş və 
«Sənət düşüncələri»nə daxil edilmişdir. 
Məktəb islahatı və dil dərsliklərimiz - ilk dəfə «Sənət dü-
şüncələri»ndə çap edilmişdir. 
Müəllimə cavab - ilk dəfə «Sənət düşüncələri»ndə çap edil-
mişdir. 
Dilimiz və «Müasir Azərbaycan dili» dərsliklərimiz - ilk 
dəfə «Sənət düşüncələri»ndə çap edilmişdir. 
«Azərbaycan dili» dərsliklərimiz: qayğılar, suallar – 
«Günay» qəzetində (3 mart 1995) ixtisarla çap olunmuş, «Sənət 
düşüncələri»nə daxil edilmişdir.  
Dərslik: özgə mülahizələri, müəllif münasibəti – «Maarifçi» 
qəzetində (24 may 1995) çap olunmuş və «Sənət düşüncələri»nə daxil 
edilmişdir.  
…Elə hamı razı qalar – «Ana sözü» jurnalında (1996, № 3) 
çap olunmuş və «Sənət düşüncələri»nə daxil edilmişdir.  
Sənətkar və söz – «Kitablar aləmində» jurnalında (1984, № 
4) çap olunmuş və «Sənət düşüncələri»nə daxil edilmişdir.  
Cabbarlı və folklor – «Sovet Ermənistanı» qəzetində (12 
may 1988) çap olunmuş və «Sənət düşüncələri»nə daxil edilmişdir.  
Obrazlılıq problemi – ilk dəfə «Sənət düşüncələri»nə daxil 
edilmişdir.  
Qəmküsar yadigarı – «Ədəbiyyat qəzeti» (20 dekabr 1991) 
və «Azərbaycan müəllimi» (30 sentyabr 1992) qəzetlərində çap olun-
muş, «Sənət düşüncələri»nə daxil edilmişdir.  
Əl-Ustad və Nizami dostluğu və ya itirəndən sonra -  «Rüs-
təm körpüsü» qəzetində (13 yanvar 1995, № 1) çap olunmuş və 
«Sənət düşüncələri»nə daxil edilmişdir.  
Ədəbiyyat tariximizə yeni baxış – ilk dəfə «Sənət 
düşüncələri»nə daxil edilmiş, sonralar «Azərbaycan məktəbi» 
jurnalında (2000, № 5) çap olunmuşdur. 
 545
 
MÜSAHİBƏLƏR, SÖHBƏTLƏR 
 
Səksən doqquzun doqquz sualı və doqquz cavabı – «Yeni il 
sorğusu» ümumi başlığı altında «Gənc müəllim» qəzetində (29 dekabr 
1989) çap olunmuş və  «Sənət düşüncələri»nə daxil edilmişdir.  
Fəaliyyətimizin əsası: ana dili statusunu yüksəldək – «Gənc 
müəllim» qəzetində (4 dekabr 1989) çap olunmuş və  «Sənət dü-
şüncələri»nə daxil edilmişdir. 
Filologiyamızın dünəni və bu günü – «Ana sözü» jurnalında 
(1992,№ 3-4) çap olunmuş və «Sənət düşüncələri»nə daxil edilmişdir. 
«Gənc müəllim»in yeni sorğusu – «Gənc müəllim» 
qəzetində (25 fevral 1993) çap olunmuş və «Sənət düşüncələri»nə 
daxil edilmişdir. 
Dövrün səciyyəsi – ilk dəfə «Sənət düşüncələri»nə daxil edil-
mişdir. 
 
XATİRƏLƏR, ÇIXIŞLAR 
 
Sizə uğur arzulayıram – «Azərbaycan müəllimi» qəzetində 
(13 noyabr 1974) çap olunmuş və «Sənət düşüncələri»nə daxil edil-
mişdir. 
«Günəşli» təəssüratımız – «İnsana qayğı naminə» adı ilə 
«Bakı» qəzetində (16 may 1978) çap olunmuş və «Sənət düşüncələri»-
nə daxil edilmişdir. Məqalə Sosialist Əməyi Qəhrəmanə Qulam 
Cavadovla birgə yazılmışdır. 
Ə.Dəmirçizadə və müasir ədəbi dilimiz -  «Azərbaycan dili 
və ədəbiyyat tədrisi» jurnalında (1981,№ 1) çap olunmuş və «Sənət 
düşüncələri»nə daxil edilmişdir. 
Maarif və zəhmət yolçusu -  «Hər kim yüz il yaşamasa…» 
adı ilə «Azərbaycan gəncləri» (16 fevral 1978), «El ağsaqqalı» adı ilə 
«Azərbaycan müəllimi» (26 yanvar 1983) qəzetlərində çap olunmuş 
və «Sənət düşüncələri»nə daxil edilmişdir. 
Xatirələr işığında – «Gənc müəllim» qəzetində (31 dekabr 
1990) çap olunmuş və «Sənət düşüncələri»nə daxil edilmişdir. 
Surəti gözlərimdədir – «Gənc müəllim» qəzetində (28 
yanvar 1993) çap olunmuş və «Sənət düşüncələri»nə daxil edilmişdir. 
Ömrün davamını ruhlar yaşayır – «Onun müqəddəs ruhu» 
adı ilə «Şəhriyar» (1 sentyabr 1994), «Gənc müəllim» (7 oktyabr 
1994) qəzetlərində və «Maarifçi» (11 aprel 1995) qəzetində çap olun-
 546
muş, «Sənət düşüncələri»nə daxil edilmişdir. 
Kərbəlayı İsmayıl ağırlığı  və yaxud Fərman Kərimzadəni 
xatırlarkən - «Yeni Azərbaycan» qəzetində (24 mart 1994) çap olun-
muş və «Sənət düşüncələri»nə daxil edilmişdir. 
Bu günün başlanğıcı - «Azərbaycan müəllimi» qəzetində (19 
dekabr 1995) çap olunmuş və «Sənət düşüncələri»nə daxil edilmişdir. 
Ömrün kəsişən üç ili – «Xalq qəzeti»ndə (27 dekabr 1995) 
çap olunmuş və «Sənət düşüncələri»nə daxil edilmişdir. 
Nəsr dili məsələləri – ixtisarla «Ədəbiyyat və incəsənət» qə-
zetində (27 iyul 1984) çap olunmuş və «Sənət düşüncələri»nə daxil 
edilmişdir. 
Mətbuatla görüş – ilk dəfə «Sənət düşüncələri»nə daxil edil-
mişdir. 
Dili bir, qanı bir qaqauz qardaşlarımız -  ilk dəfə «Sənət 
düşüncələri»nə daxil edilmişdir. 
Sumqayıtda Nizami yubileyi – ilk dəfə «Sənət düşüncələri»-
nə daxil edilmişdir. 
Tariximiz və qonaqlarımız – «London alimləri ilə görüş» adı 
ilə «Gənc müəllim» qəzetində (29 may 1992) çap olunmuş və «Sənət 
düşüncələri»nə daxil edilmişdir. 
Muğan şairləri – ilk dəfə «Sənət düşüncələri»nə daxil edil-
mişdir. 
Cavad Heyətlə ikinci görüş – ilk dəfə «Sənət düşüncələri»nə 
daxil edilmişdir. 
Universitetimizin ilk fəxri professoru – «Gənc müəllim» (22 
iyun 1993), «Cənubi Azərbaycan mütəfəkkirləri» adı ilə «İki sahil» (3 
mart 1994) qəzetlərində çap olunmuş və «Sənət düşüncələri»nə daxil 
edilmişdir. 
Xəstə ruhlar məhvə layiqdir – «Yeni Azərbaycan» qəzetində 
(3 mart 1994) çap olunmuş və «Sənət düşüncələri»nə daxil edilmişdir. 
«Gözlərimin içinə bax» - ilk dəfə «Sənət düşüncələri»nə da-
xil edilmişdir. 
Dünyanın mizanı vicdan susanda pozulur - ilk dəfə «Sənət 
düşüncələri»nə daxil edilmişdir. 
Qanadları qarışmış ağacın təsviri  -  ilk dəfə «Sənət düşün-
cələri»nə daxil edilmişdir. 
Füzulinin son doğuluşu – «Azərbaycan müəllimi» qəzetində 
(7 aprel 1995) çap olunmuş və «Sənət düşüncələri»nə daxil edilmişdir. 
Alın yazısı, tale kitabları - ilk dəfə «Sənət düşüncələri»nə 
daxil edilmişdir. 
 547
Alim ömrünün yetmişinci baharı – «Söz çələngi» (Y.Kə-
rimovun 70 illiyi) (1997) məcmuəsində çap olunmuş və «Sənət düşün-
cələri»nə daxil edilmişdir. 
Dilşünas alim və pedaqoq – A.Əliyevin «Cəsarət və mərdlik 
rəmzi»  (Bakı, 1997) kitabında çap olunmuş və «Sənət düşüncələri»nə 
daxil edilmişdir. 
 
 
 
 
 
 
 
KİTABIN İÇİNDƏKİLƏR 
 
Oxuculara. ............................................................................................ 7 
 
MƏQALƏLƏR 
 
Nəsrin şeriyyəti (həqiqi proza poeziyadır).... ...................................... 8 
Mirzə Cəlilin haq yolu........................................................................ 23 
”Dəli Kür”ün dili ............................................................................... 38 
Birləşən ürəklər .................................................................................. 45 
Şeir qanadlı hekayələr ........................................................................ 52 
Roman-sarkazm.................................................................................. 58 
Tarixi povestdə tarixin təhrifi ............................................................. 63 
Xalisin müqəddəs arzusu və qəfil sevgisi........................................... 70 
Daş evlərin sakinləri ........................................................................... 78 
Yazıçı dili və ədəbi dil........................................................................ 84 
Ağ dərənin rənglər aləmi .................................................................... 91 
Təbiət və gözəllik şairi ....................................................................... 97 
Ağlın, poetik düşüncənin, qəhrəmanlığın  
vəhdəti haqqında roman ................................................................... 104 
Sizinlə birgə...................................................................................... 115 
Gölün, buynuzun və leyləyin nağılı və ya üç povest ........................ 120 
”Gümüşgöl əfsanəsi ................................................................... 120 
”Kərgədan buynuzu ................................................................... 124 
”Leylək körfəzi .......................................................................... 128 
Qafarın faciəli həyatı və xilas yolu................................................... 132 
Tahir Hüseynovun povest və hekayələri .......................................... 138 
 548
Duruluq sorağında ............................................................................ 142 
Ədəbi qəhrəmanların yeni taleyi....................................................... 147 
Humanist ideallar romanı ................................................................. 157 
Fantastik hekayə və povestlər........................................................... 173 
Tərəkəmə həyatının poeziyası .......................................................... 176 
Poetik duyğuların Dərbənd ləçəkləri ................................................ 182 
İnsan payız ölə, yazda dirilə ............................................................. 185 
Gözəllik və eşq, qəm yükü və dözüm............................................... 189 
Heydərbaba yüksəkliyi ..................................................................... 209 
Yunus Əmrə və Qurbani..............................................................216 
Bir daha Molla Qasım və Yunus Əmrə haqqında……...................220 
Elin şair oğlu...............................................................................223 
İstiqlal şairi, azadlıq fədaisi..........................................................227 
 
RƏYLƏR, MÜLAHİZƏLƏR 
 
Üslublar və ədəbi normalar………………...................................232 
Milli dil və onun aparıcı üslubları…….........................................242 
XVI əsrin ədəbi dili....................................................................249 
Dilin tarixi xalqın tarixidir...........................................................254 
Azərbaycan ərazisində qədim türk yazıları...................................259 
Qapalı dünyanın sirri və ya etnoteolinqvistik  
nəzəriyyə....................................................................................262 
Qədim sanskrit, müasir türk, rus, ingilis, ərəb  
və fars dillərində eyniköklü sözlər...............................................289 
Söz birləşməsi və onun ali məktəbdə tədrisi.................................303 
Məktəb islahatı və dil dərsliklərimiz............................................312 
Müəllimə cavab..........................................................................317 
Dilimiz və ”Müasir Azərbaycan dili” dərsliklərimiz……………...322 
”Azərbaycan dili” dərsliklərimiz: qayğılar, suallar........................333 
Dərslik: özgə mülahizələri, müəllif münasibəti............................339 
... Elə hamı razı qalar..................................................................346  
”Sənətkar və söz”.......................................................................358 
Cabbarlı və folklor......................................................................362 
Obrazlılıq problemi.....................................................................366 
Qəmküsar  yadigarı ....................................................................375 
Əl-Ustad və Nizami dostluğu və ya itirəndən sonra......................379 
Ədəbiyyat tarixinə yeni baxış.......................................................384 
 
MÜSAHİBƏLƏR, SÖHBƏTLƏR 
 549
 
Səksən doqquzun doqquz sualı və doqquz cavabı..........................389 
Fəaliyyətimizin əsası: ana dili statusunu yüksəldək.......................393 
Filologiyamızın dünəni və bu günü..............................................397 
”Gənc müəllim”in yeni sorğusu...................................................406 
Dövrün səciyyəsi........................................................................410 
  
XATİRƏLƏR, ÇIXIŞLAR 
 
Sizə uğur arzulayıram..................................................................419 
”Günəşli” təəssüratımız..............................................................423 
Ə.Dəmirçizadə və müasir ədəbi dilimiz.......................................428 
Maarif və zəhmət yolçusu...........................................................434 
Xatirələr işığında........................................................................524 
Surəti gözlərimdədir....................................................................441 
Ömrün davamını ruhlar yaşayır...................................................443 
Kərbəlayı İsmayıl ağırlığı və ya Fərman  
Kərimzadəni xatırlarkən.............................................................450 
Bu günün başlanğıcı....................................................................454 
Ömrün kəsişən üç ili...................................................................459 
Nəsr dili məsələləri....................................................................465 
Mətbuatla görüş..........................................................................469 
Dili bir, qanı bir qaqauz qardaşlarımız..........................................472 
Sumqayıtda Nizaminin yubileyi...................................................474 
Tariximiz və qonaqlarımız...........................................................478 
Muğan şairləri.............................................................................481 
Cavad Heyətlə ikinci görüş..........................................................485 
Universitetin ilk fəxri professoru..................................................487 
Xəstə ruhlar məhvə layiqdir........................................................490 
”Gözlərimin içinə bax”...............................................................496 
Dünyanın mizanı vicdan susanda pozulur.....................................499 
Qanadları qarışmış ağacın təsviri..................................................502 
Füzulinin son doğuluşu................................................................504 
Alın yazısı, tale kitabları..............................................................506 
Alim ömrünün yetmişinci baharı..................................................513 
Dilşünas alim və pedaqoq............................................................515 
 
 
 
 
 550
 
 551
 
 
 
 
Qəzənfər Şirin oğlu Kazımov 
 
 
 
SEÇİLMİŞ ƏSƏRLƏRİ 
4-cü cild   
Bakı, «Nurlan», 2009 
 
 
 
 
 
 
 
 
 
 
 
 
 
 
Bu cild «Sənət düşüncələri» (Bakı, Azərbay- 
can Dövlət Kitab Palatası, 1997) kitabı əsasında 
tərtib olunmuşdur. 
 
 
 
 
 
 
 
 
 552
 
 
 
Qəzənfər Şirin oğlu Kazımov 
 
 
 
 
 
«NURLAN» NƏŞRİYYATI 
Bakı - 2009 
 
Yığılmağa verilmişdir: 05.03.09 
Çapa imzalanmışdır: 05.04.09 
Həcmi: 33 çap vərəqi 
Formatı: 60x90  1/16 
Tiraj: 500 
Qiyməti müqavilə ilə. 
 
______________________________________ 
 
Texniki redaktoru:    Coşqun Kazımov 
Korrektoru:     Züleyxa Ələsgərova 
Operator:      Azadə Mirzəhüseyn qızı 
Kompyüter tərtibatçısı 
və dizayner:     Akif Dənziyev  
 
 
 
 
 
 
 
 
 
 
 
 
 553
 
 
 
 
 
 
 
 
 
 
 
 
 
 
 
 
 
 
 
 
  
 
 
 
 
 
 
 
 
 
 
 
 
 
 
 
 
 
 
