 1
 
FƏXRƏDDİN  ZİYA 
 
 
 
 
Dünyasını vaxtsız dəyişmiş 
dost-doğmalarımın əziz xatirəsinə – 
ruh aləminin insanlarına ithaf edirəm. 
Cənnətməkan olsunlar. 
 
 
 
Bu da 
bir istəkdi 
 
 
 
NURLAR 
 
BAKI – 2008 
 2
 
 
 
Naşir: Hacı İsmail 
 
 
Redaktor: Tofiq Nurəli 
 
 
Rəssam: Ədalət 
 
 
 
 
FƏXRƏDDİN ZİYA (Əliyev Fəxrəddin Mansur oğlu). Bu da bir istəkdi. 
 
Бакы, «НURLAR» Няшриййат-Полиграфийа Мяркязи, 2008, 
208 сящ. 
 
 
“Bu da bir istəkdi” şeirlər toplusu mövzu dairəsi yetərincə 
geniş olan Fəxrəddin Ziyanın sayca altıncı kitabıdır. 
Şeirlərindəki məna dəqiqliyi, deyim sərrastlığı və fikir ay-
dınlığı toxunulan mövzuların marağını artırır, şairin oxucu 
əhatəsini daha da böyüdür. 
F.Ziya ilk öncə vətəndaş şairidir, namuslu sözün övladıdır, 
xalqın ağrı-acısını yazır, düşündürən poeziya yaradır. 
Müəllifin xarakterindəki ciddiliyi, həzinliyi və lirik ovqatı ya-
radıcılığına bariz formada hopmuş, klassik, şərq poeziyamı-
za bağlılığı və İlahi Qüdrətə sevgisi müdrik yaş zirvəsindən 
kifayət qədər dolğun, səmimi və poetik deyimlə ifadə olun-
muşdur. 
Şairin görüşünə gələn, hər bir oxucunu əmin etmək istər-
dik ki, onlar bu kitabda öz könül pıçıltılarını eşidəcəklər. 
 
 
İSBN: 9952 - 429 - 97 - 6 
 
©  «NURLAR», 2008 
 3
 
 
 
 
 4
 
 
 
 
 
 
 
Cavanlıq duyğumdu, gənclik sevgimdi 
çılğın hisslərimlə bu dolu şeirim. 
Açmasan misramın fikir yükünü, 
anlatmaz sirrini bu ulu şeirim. 
Nə qədər ustadlar yetirər hələ, 
azman insanların söz yolu şeirim. 
Mən yaşa dolduqca o cilalanır, 
düzülür incitək, ləl olur şeirim. 
Əvvəl ürəyimdən qopub gəlirdi, 
indi idrakımın məhsulu şeirim.
 5
 
 
NAMUSLU SÖZÜN ÖVLADI 
 
Təvazökarlıq yüksək insani keyfiyyətlərdən sayılsa da, o, 
bəzən istedadlı şairin tanınmasında və illah da ki, təbliğində 
əngələ çevrilir. 
Mən bir neçə şeir kitabının müəllifi, istedadlı şair Fəxrəd-
din Ziyanın hələlik son çap məhsulu olan “Mənim şair anam” 
adlı şeirlər toplusunu oxuyandan sonra bu qənaətə gəldim. 
Etiraf olunmalıdır ki, poeziya tənqidi, hazırda şeir nümunə-
lərini təhlil və tənqiddən çox təriflə məşğul olur, nəticədə iste-
dadla qrafoman arasında sərhədlər götürülür, hətta iş o yerə 
gəlib çatır ki, qrafoman efiri “zəbt” edir, tanınmış müğənnilər 
belələrinin sözlərinə yazılmış bəsit musiqi nömrələri ilə dinlə-
yicilərin estetik zövqünü korlayırlar. 
Hesab edirəm ki, poeziya təsərrüfatında olduğu kimi tən-
qiddə də səliqə-səhman yaradılmalı, “yağla şorun” qiyməti 
dəqiq müəyyənləşdirilməlidir.Əks halda, söz boğanağında əsl 
şeirin nəfəsi tıncıxacaq, işığı öləziyəcək. 
“Mənim şair anam” kitabında ənənəvi mövzular yer alsa 
da, F.Ziya hər bir mövzuya məxsusi münasibətilə diqqəti özü-
nə cəlb edə bilir. Məsələn, onun bayatı janrında qələmə 
aldığı aşağıdakı misralar yeni mənəvi-ekoloji mühitin ab-
havası ilə nəfəs alır, dərin lirizmi ilə dərhal oxucu ürəyini qa-
nadlandırır,bir qəlbin müsibəti haqqında bizdə emosinal 
təəssürat yaradır; 
 
Qara il yaman gəldi, 
vermədi aman gəldi. 
Söndü ümid çırağım, 
nə ağır zaman gəldi? 
 
Bu isə milli müsibətin fərdi ağrıya çevrilmiş ifadəsidir: 
 6
Dağlar, daşlar qan ağlar, 
üfüq yanar, dan ağlar. 
Qarabağın dərdinə, 
gör, neçə ünvan ağlar. 
 
İ.Höte yazırdı: “Poeziya dərdin aynasıdır; hər bir əzab çə-
kən və ağlayan insan şairdir, hər damla göz yaşı şeirdir,hər 
bir ürək poemadır”. 
F.Ziya isə şairi, yaradıcılıq əzabını içindən keçirən, şeiri öz 
qanıyla bəsləyib ərsəyə gətirən qadınla müqayisə edir: 
 
Ürəyi dəyirman daşı kimidir, 
içində söz dəni üyütməlidir. 
Şair də hamilə qadın kimidir, 
şeirini qanıyla böyütməlidir. 
 
Şairin kitabından nümunələrini verdiyimiz aşağıdakı poetik 
parçalar da müəllifin söz üzərində keçirdiyi ağrıların, yaşan-
tıların əyani “illüstrasiyası” sayıla bilər.O, dünyasını dəyişmiş, 
doğmaların doğması olan ana haqqında belə deyir: 
 
Sən həyatın qəsdinə bax, təzadına bax, 
ayrılığın ölümü də sevdirdi bizə. 
 
Ana haqqında milli poeziyamızda şeir yazmayan şairə tə-
sadüf etmək çətindir. Şair bu çətinliyi nəzərə alıb, nəticədə öz 
sözünü deyə bilib.  
yaxud: 
  
Bir gözəl sevəndə yüz yol ölürəm, 
bir gözəl görəndə dirilirəm mən! 
 
Gözəldir, şairanədir.Sevginin iztirabları, onun ölümdən olu-
ma və olumdan ölümə keçid forması olması fikri və əksinə, 
 7
gözəlin dirilik mənbəyinə çevrilməsi lirik qəhrəmanın etirafın-
da səmimi və olduqca məhrəm notlarla səslənir. 
Aşağıdakı misralarda fikir təzə olmasa da (“Bayraqları 
bayraq edən üstündəki qandır, torpaq, əgər uğrunda ölən 
varsa, Vətəndir”), deyim tərzi yenidir. 
 
Olduğun yer vətən deyil, öldüyün yer vətəndir. 
 
Şairin əsasən cinas qafiyələr üzərində köklənmiş bayatısı 
da şirin və cazibədar səslənir. 
 
Mən aşiq nərdivana, 
nər deyil hər divanə. 
Imkan düşüb namərdə, 
qalıb yüz nər divanə. 
 
Bayatının III–IV misraları dərin sosial məzmunla yüklən-
mişdir. 
Kitabdan da göründüyü kimi şair onu qayğılandıran, bir in-
san və vətəndaş kimi düşündürən, narahat edən problemləri 
poeziyanın gündəminə çıxarır. 
Şairin əsas mövzularına çevirilimş problemlər hansılardır? 
İlk və son beşiyimiz olan təbiət, əzəli və əbədi məhəbbətimiz 
vətən, məhəbbət və gözəllik, ümummilli dərdimiz Qarabağ, hə-
yatımızın faciəvi mənzərələri, məmur özbaşınalığının törətdiyi 
naqisliklər və s. mövzular şairin təqdimində həm heyrət və həm 
də hiddət doğurur. 
Qeyd etmək xoşdur ki, müəllif Vətən haqqında ümumi da-
nışmır, konkret bədii ifadə vasitələrindən və müxtəlif detallar-
dan istifadə edərək kiçik bir lövhədə onun yadda qalan obra-
zını yaradır: 
 
Cənnətdir Qarabağ,Qonaqkənd, Xanbulan,Hacıkənd, 
ormanlar çəkibdir üzünə yaşıldan bir rübənd. 
 8
Dağ çayı zirvənin boynuna atılan bir kəmənd, 
doymaram gəzsəm də mən səni evbəev,kəndbəkənd,  
Vətən, Vətən! 
 
 Mən F.Ziyanı klassik milli və Şərq poeziyasının bilicilərin-
dən biri kimi tanıyıram. 
Bu səbəbdən də onun şeirlərində həmin örnəklərdən gəl-
mə söz və ifadələrə rast gələndə təəcüblənmədim.Ona görə 
də aşağıdakı metonimiyaları – əvəzləmələri də təbii qəbul 
edirəm: 
 
Mənim Kəbəm də sən, Mədinəm də sən, 
bir daşın bəs eylər min heyrət üçün. 
 
Bir ovuc torpağın yetər, ey Vətən 
yüzlərlə zəvvara ziyarət üçün. 
 
Ancaq təəssüf doğuran bir hal-qəziyə də bizi düşünməyə, 
duyğulanmağa vadar edir.  
Necə olur ki, bu gözəl-göyçək Vətənin,qibləgaha və zi-
yarətgaha çevrilmiş torpağın nankor, nanəcib övladları və-
zifə piramidasına dırmaşan kimi ölkəni talan edir, məğrur 
və uca millətin sinəsinə dağ çəkib, bu qədim yurdun halal 
sakinlərini dilənçiyə, didərginə çevirirlər? Bu haqqı onlara 
kim verib? 
Şairə görə: 
 
Ləyaqətdən danışmağa haqqımız varmı, 
məmələkətin əsgəri də rüşvət verirsə? 
 
Rüşvət kimi ağır mərəzin məktəbli balalarımızın əxlaqını, 
mənəviyyatını zədələməsi, kasıb uşaqlarının təhsildən kənar-
da qalması, işsizliyin dəhşətli bir bəlaya çevrilib həyatımıza 
daxil olması da ölkənin gələcəyi üçün məsuliyyət daşıyan hər 
 9
bir vətəndaşı narahat etdiyi kimi, həssas şairi də dərindən 
sarsıdır və o öz dərdli düşüncələrini kövrək misralara büküb 
oxuculara təqdim edir: 
 
İndi uşaq böyütmək də əzab, faciə, 
bir aylıq maaş təkcə kitab - dəftərə yetmir. 
 
Şagirdlərdən pul yığılır hər ay məktəbdə, 
daha kasıb balaları məktəbə getmir. 
 
Yerdəkilərdən əli üzülən və buna görə də bədbinləşən şair 
kömək üçün üzünü Allaha tutur, Ulu Yaradandan bədəməl 
sahiblərini cəzalandırmağı rica edir.(“Sənin varlığına şübhəm 
var, Allah”). 
F.Ziyanın “Mənim şair anam” kitabına toplanmış şeirlər, 
qəzəllər və çeçen xalqının mücadiləsindən bəhs edən “Yenil-
məzlik simfoniyası” poeması göstərir ki, şair maraqlı və gər-
gin poetik axtarışlarını uğurla davam etdirməkdədir. ”Yenil-
məzlik simfoniyası” poeması həm də bizim öz dərdimizdən, 
Qarabağ faciəsindən yazılmış uğurlu əsərdir. 
O da qeyd olunmalıdır ki, bəzi şeirlərin sənətkarlıq və poe-
tik səviyyəsi oxucunu qane etmir. 
Ayrı-ayrı şeirlərdə dil və ifadə qüsurlarına rast gəlmək 
mümkündür. Məsələn:”Elə bil ciyərim köksümdən çıxır” (ürə-
yim əvəzinə) (“Keç günahımdan”), M.P.Vaqifin dəst-xəttini 
xatırladan “Nə gözəl” şeirində “Şirin ruhlu olan, xoş avaz ola” 
misrasında “Şirin” sözü yerinə düşməyib, “döyülə-döyülə qa-
çırıq müdam” misrasındakı “müdam” ifadəsi köhnədir. “Mənə 
dünyanı yenidən tanıtdın” deyimi poetik misraya dəxli olma-
yan nasiranə cümlədir və s. 
Sözsüz, bu tipli xırda qüsurlar kitabdan alınan xoş təəssü-
ratı korlamır. 
Əsas məsələ odur ki, şair öz poetik qayəsini həyata keçir-
məyə nail olub. 
 10
Oxucunu düşündürən, duyğulandıran bir kitab ərsəyə gəti-
rib. 
Ona poetik axtarışlarında yeni uğurlar diləyirəm. 
 
Mürşüd Məmmədli 
Bakı, İyul, 2004  
 
Söz ardı 
 
Bu qeydlərin vaxtı ilə nəşr olunmasına baxmayaraq (525-
ci qəzet, s.167, 27.08.2004-cü il), müəllifin ruhuna ehtiram 
əlaməti kimi hazırki kitabda da yer alması mənəvi ehtiyacdan 
doğdu. 
Mərhum Mürşüd Məmmədli onu yaxından tanıyanların xa-
tirində dəyərli ziyalı, filoloq,dilçi alim,azərbaycan və rus ədə-
biyyatının gözəl bilicisi və tədqiqatçısı kimi həmişə yaşaya-
caqdır. 
O həm də nəcib insan, maarifçi alim, tanınmış ictimai-siya-
si xadim idi.Dərin mütaliəsi və geniş müşahidəsi vardı.Eyni 
zamanda sərt xarakteri və dönməz iradəsi ilə də seçilirdi. 
Dövrü mətbuatda mütəmadi nəşr olunan ədəbi və ictimai-si-
yasi yönlü yazıları oxucuları arasında tez-tez rezonanslı fikir 
müxtəlifliyinə səbəb olardı. 
Mürşüd müəllim nəşr olunan şeirlərimə həmişə diqqətlə, 
tələbkarlıqla yanaşar, hər dəfə özünün peşəkar münasibətini 
bildirərdi. 
Növbəti kitablarımdan birinə redaktorluq etməyə və ön söz 
yazmağa boyun olmuşdu.Lakin vaxtsız əcəl onu aramızdan 
qəfil apardı.Odur ki, onun bir neçə il əvvəl “Mənim şair anam” 
kitabımla bağlı yazdığı qeydləri bu topluya daxil etməyi özü-
mə borc bildim.Və hər dəfə bu kitab varaqlanarkən o kamil 
söz xiridarının, xalqını çox sevən vətənpərvər alimin ruhuna 
rəhmət dilənməsini arzulayıram. 
 
Müəllif 
 11
 
 
KÖNÜL PIÇILTILARI 
 
“Həkim”, “loğman”, “doktor” – dilimizdə eyni mənanı daşı-
salar da, heç biri türkcə deyil. Bu söz rus dilində “vraç” adla-
nır ki, onun da kökü “vrat”, yəni aldatmaq anlamına gəlir. 
Başqa sözlə, müalicə edən yox, ”aldadan”. Bu yandan da 
böyük klassikimiz deyir ki, “aldanma ki, şair sözü, əlbəttə 
yalandır”. Deməli həkimlə şair az qala eyni işlə məşğuldur-
lar. Niyə belə yazıram? Axı əlimin altındakı qovluqdakı şeir-
lərin müəllifinin peşəsi həkimlikdir. Heç kəsə sirr deyil ki, 
başqa peşə sahiblərinə nisbətən ədəbiyyata bağlılıq həkim-
lər arasında daha çoxdur. Zənnimcə bunun bir səbəbi var. 
Ədəbiyyat demək olar ki, başdan-başa romantiklərin “vətəni-
dir”. Gənclik çağlarında həkimlik peşəsini özü seçənlər də 
adətən onun romantikasına vurulurlar. (“insanı yenidən hə-
yata qaytarmaq”, “şəfa vermək” və s.) Odur ki, həyati məsə-
lələrdə həkimlərin də çox az bir hissəsi praqmatik olur. Ro-
mantikanın bir ucu isə mütləq və mütləq poetik duyğulara 
bağlanır.Deməli həkimlərin sırasında xeyli sayda yaradıcı 
ədəbiyyat adamının olması heç də göydəndüşmə deyil. 
... 80-cilər adlandırdığımız ədəbi nəslin içərisində ədəbiy-
yata həkimlikdən gələnlər daha qabarıq göründülər və zən-
nimcə bu gün də ədəbiyyatımızın həmin nəslinin ən aparıcı 
simaları arasındadırlar. 
Tamamilə yad bir adam hər-hansı tibb ocağına ayaq qo-
yan kimi birinci yod qoxusunu hiss edir və bir daha özünün 
harada olduğunu anlayır. 
Fikrimcə, adlarını çəkmədiyim, ümumilikdə yuxarıda dedi-
yim “ədəbiyyat həkimləri” bizim ədəbiyyatımızı xeyli zəngin-
ləşdirdilər, ən azından öz peşələrindən doğan müşahidələri 
 12
ilə – cürbəcür qoxularla zəngin olan ədəbiyyat məbədinə bir 
“yod qoxusu” da gətirdilər.Güman edirəm ki, ədəbi havanı 
korlamadılar, bu məbədin daxili aurasını bir az da zəngin-
ləşdirdilər. 
Bu yaradıcılarımızdan biri də həmişə öz baxış məsafəsi, 
baxış bucağı və deyim tərzi ilə seçilən şair Fəxrəddin Ziya-
dır. Məlum məsələdir ki, sahibi öz pis malını daha çox tərif-
ləyər.Yaxşının isə qiyməti öz üstündədir, sadəcə “xiridar” 
olub onu qiymətləndirməyi bacarmaq lazımdır.Odur ki, mən 
Ziyanın yaradıcılığı haqqında elə də geniş danışmayaca-
ğam. Buna heç ehtiyac da yoxdur.Amma burada bir şeyi 
mütləq deməliyəm: Şeirin nə olduğunu tamamilə bilməsəm 
də, onu bilirəm ki, poeziya ilk-öncə duyma “sənətidir” və 
həm də bu, duyğuları ifadə etmək “sənətidir”.Bütün yaradıcı 
adamlar bu “duymaq və ifadə etmək sənətində” həm birləşir, 
həm də müxtəlif səviyyələrə, cərəyanlara, özünə məxsus-
luqlara ayrılırlar. Fəxrəddin Ziyanın yazılarında bu “birləşmə 
və ayrılma” məqamlarının çox yüksək səviyyədə olduğunu 
isbatlayan istənilən sayda nümunələr var: – 
 
...Əvvəl ürəyimdən qopub gəlirdi, 
indi idrakımın məhsulu şeirim. 
 
...Təbii seçmədə nəsil artırmaq 
yalnız güclülərin payına düşür. 
 
...Atanı bu ağrı içindən əzər 
anasız qızlara toy çalınanda. 
 
...Nə söyləsəm təsəllidir 
daha özümdən-özümə...və s. 
 
 13
Uzun illər yaxından tanıdığım üçün yaxşı bilirəm ki, Fəx-
rəddin çox ciddi adamdır.Bu xarakter onun şeirlərinə də ho-
pub. Onun bütün yazılarında, səviyyəsindən asılı olmaya-
raq, bir dəqiqlik, sərrastlıq və fikir ayadılığı var. Çünki, məq-
səd aydın olan yerdə fikir aydın bildirilir. 
Ciddi adamlar az-az hallarda dəb dalınca düşürlər. Çağ-
daş ədəbiyyatımızda müxtəlif forma və cərəyanlar yaransa 
da (mən bunları alqışlayıram) şair öz əvvəlki dəst-xəttinə, öz 
əvvəlki yoluna sadiqdir – bu yolu uğurla davam və inkişaf et-
dirir. Ümumiyyətlə onun yaradıcılığı daim yüksələn xəttlə 
gedir. 
Fəxrəddin həm də klassik ədəbiyyatımızı çox gözəl bilir, 
ilahiyyatçılığa dərindən bəllidir. Çox uzun müddət ədəbiyya-
tımızda təsadüfən müraciət olunan əruz və qəzəl son za-
manlar bir dirçəliş dövrünə qədəm qoymaqdadır. Ədəbiyya-
tımız üçün son dərəcə gərəkli olan bu işdə də Fəxrəddinin 
xidmətləri böyükdür. O uzun illərdir ki, yüksək səviyyəli, tam 
bitkin qəzəlləriylə mətbuatımızda ardıcıl olaraq çıxış edir, 
onları kitablarına daxil edir. Bu isə, ən azından sonrakı nəs-
lin diqqətini istər-istəməz həmin istiqamətə cəlb etməkdir. 
Axı gənclik üçün qəzəl, az qala, ancaq tarixdə qalıb.Amma 
birdən-birə çağdaş zaman, çağdaş düçüncə, çağdaş dövrün 
qəzəli... Bunun özü elə ədəbiyyata edilən ən gərəkli xidmət-
lərdən biridir. 
Adətən yaradıcı adamlarda hansısa bir mövzu aparıcı 
xətt olur. F.Ziyanın yaradıcılığının maraqlı cəhətlərindən biri 
də, onda belə bir aparıcı xəttin olmamasıdır. Yəni şairin 
mövzu dairəsi həddən ziyadə genişdir və bu mövzuların hər 
biri, artıq müdriklik yaşında olan müəllif tərəfindən, yüksək 
sənətkar ustalığı ilə şeirə gətirilir, ədəbiyyatın malına çev-
rilir. Bu isə hər şairə qismət olmur. Fəxrəddin həm də çox 
 14
populyar olan bir çox lirik mahnıların mətn müəllifidir – nəğ-
məkar şairdir. 
Mən bu maraqlılığı və özünəməxsusluğu ilə seçilən şairin 
bir daha görüşünə gələn, yaxud onunla ilk dəfə görüşən hər 
bir oxucunu əmin etmək istəyirəm ki, əlinizdəki kitabda Sizin 
hər biriniz öz könül pıçıltılarınızı eşidəcəksiniz.Əsl sənətin 
sirri də elə bu “eşidilmədədir”. 
 
Tofiq Nurəli 
 15
 
HAQQIN 
DƏRGAHINA 
GEDƏN YOL İLƏ 
 16
MÜNACAT 
 
Sən ey Kainatı, Ərşi yaradan, 
Sən ey düşüncəyə hökmran Allah. 
Sən ey yaranışın fövqündə duran, 
Sən ey yaranmışa mehriban Allah. 
Sən necə varlıqsan, nə cür möcüzə, 
sığmırsan idraka, anlama, sözə? 
Ağlın fəzasından genişdir yerin, 
ucu görünməyən göylərin dərin. 
Sənin hüdudların ölçüyə gəlməz, 
kimsə səni tamam dərk edə bilməz. 
Ey kərəm sahibi, ey Kərim Allah, 
ruha hakim olan sərvərim Allah. 
Sənin istəyinlə gəldik dünyaya, 
Sənin hikmətinlə kamala dolduq. 
Bizi zinət etdin Ərşi - əlaya, 
sevginlə ucalıb peyğəmbər olduq. 
Səni nə eşidib, gördük bir vədə, 
nə də təsəvvürə gəlmirsən qəti. 
Sənə bənzətməyə səy göstərsək də, 
sonralar sındırdıq yüzlərlə bütü. 
Ey hünər sahibi, ey qadir olan, 
əhli - təmkin olan, pak tədbir olan. 
Yaratdın bəşərçün Kürreyi – Ərzi, 
Günəşin şəfəqi hər gün üzündə. 
Allahım, nə qədər sevirsən bizi, 
necə qiymətliyik Sənin gözündə! 
Hələ vəd etdiyin Cənnətdən öncə 
Yer üzü özü bir cənnətməkanmış. 
Həyat başdan-başa hikmət, əyləncə, 
cəmi yaranmışlar sirri – pünhanmış. 
Bir yandan göyərir, bir yandan solur, 
dünya nə boşalır, nə də ki, dolmur. 
Sənin varlığına inanmaq olur, 
Sənin qüdrətini anlamaq olmur. 
 
Noyabr, 2004 
 17
QƏZAVAT * 
 
M.Babayev musiqi bəstələmişdir. 
 
Böyük Qafqazın əzəmətli oğlu  
Şeyx Şamilin ruhuna töhfə. 
 
Ey hər kəsdən uca olan, 
Hər şeyə qadir Allah. 
Mürid bizik, Mürşid bizik, 
qalib bizik, inşaallah. 
 
Hidayətçimiz Qurandır, 
haqq, ədalət gəzirik. 
Düşdüyümüz savaşları 
sınaq bilib dözürük. 
 
Ey İslamın düşmənləri, 
yolumuzu kəsməyin. 
Zaman özü qaziləri 
qəzavata səsləyir. 
 
Azadlıq mücahidiyik, 
Şeyx Şamil imamımız. 
Halaldır iman uğrunda 
tökülərsə qanımız. 
 
Qoy oyanmış ehtiraslar 
qızışmasın daha da. 
İman deyən insanları 
sövq etməyin cihada. 
 
Qorxun Məhşər sorğusundan, 
zülm, istibdad yetər. 
Hamımız Adəm övladı, 
deyək, Allahu Əkbər! 
16.09.02 
 
 
* Qəzavat –Şeyx Şamilin uzun illər apardığı müqəddəs azadlıq müharibəsinin adı. 
 18
ƏFQAN MÜCAHİDLƏRİNƏ 
 
(gecikmiş etiraf) 
 
Sən də əfqan döyüşçüsü idin, mən də, 
neçə illər bir-birimizə qarşı 
vuruşduq zahirdə, gizlində. 
Sən Vətənini, əqidəni qorumaq üçün, 
mən orada yeni rejim qurmaq üçün. 
Mənim qarşımda o vaxtki hökümətimin tapşırığı, 
sən isə azadlıq mücahidi,İslam aşiqi. 
Mən öz vəzifə borcumu yerinə yetirirdim, 
sən isə vuruşmasaydın, mənəviyyatını itirirdin. 
Odur ki, səni bu əməlindən 
yayındırmaq çətin idi. 
Bu vuruş sənin varlığın, kişiliyin, 
qətiyyətin idi. 
Sən demə, birə beş artırmış 
inamla vuruşanların qüdrəti. 
Vətənin hər daşına, kəsəyinə yazılırmış 
onların şücaəti. 
Zaman ən böyük hakim idi, 
kimin haqlı olduğunu göstərdi. 
Sən öz azadlığını, torpağını itirmədin, 
yenidən qazandın. 
Mən isə apardığım səmərəsiz 
döyüşlərdən usandım. 
Sən ey rəqibim, həmdinim, əzizim, 
mücahidim, əqidəsindən dönməzim. 
Həmişə gözümdə ucasan, 
layiqsən alqışa. 
Olub keçənlər üçün, sən Allah, 
məni, lütfən bağışla. 
 
Avqust, 2005 
 
 19
ZİNA – EHTİRAS – SEVGİ 
 
Əzəldən bizə haram buyurulub zina, 
onun gizlisi də günah, aşkarı da günah. 
Quranda bir neçə ayə də var bu barədə, 
bu da əlavə qorxu, təşviş yaradır hərədə. 
Yazılır ki, zinakara gərək 40 çubuq 
zərbəsi vurula. 
Özü də bu ilkin cəzadır, 
axirətdə isə ona əsl divan qurular. 
Zina – yəni qanunsuz cinsi əlaqə. 
Zinanın bir neçə yüngül forması da var 
bundan əlavə. 
Var təmas zinası, var göz zinası, 
var fikir zinası, var söz zinası. 
Hamısının da kökündə durur qadağa, şər. 
Hamısı da əsas zinaya tutulur bərabər. 
Çünki eyni cür, eyni adda səslənir hamısı, 
təxminən, elə bu cür də anlaşılır mənası. 
Biri xəyali təmasdır, biri fiziki təmas, 
zina – deməli ağıla üstün gəlib şəhvət, ehtiras. 
O qədər güclü hissdir ki, bu miras, 
hətta Adəm babamızı da çıxarıb yolundan. 
Unudub Allahı, tutanda Həvvanın qolundan. 
Heyrət, heyrət! 
Tanrının öz yaratdığı deyilmi bu ecazkar təbiət?! 
Gözəlliyi görməməkmi olar, 
sevgiyə, istəyə “yox” deməkmi olar? 
Biz də Adəmdən törəmələrik, 
yəqin peyğəmbər babamızdan 
dözümlü də ola bilmərik. 
Tanrı özü bəxş etməyibmi bizə 
cəzbedici gözəlliyi, cilvəni, ehtirası? 
Bəs niyə qabağımızı qılınc kimi kəsir 
axirətin imtahanı, qiyamətin qisası? 
Sən ey gözəlliyi, sevgini 
Tanrı qədər uca tutan, 
işvə - nazdan doymayan, 
sevgiyə can atan insan. 
 20
Bu cür qadağaların hamısı 
cahillik dövrü üçün yazılıb, inan. 
Sevgidə günah işlədə bilməz 
gözəllikdən zövq alan, 
istəyinə əsir olan, 
təfəkkürü dərin insan. 
Allah ki, seviləndir, sevəndir. 
O Əkbərdir, Kərimdir, ümid verəndir. 
Allah həm də Rəhimdir, Rəhmandır, 
deməli bizi bağışlayandır. 
Axı o hər şeyi duyandır, görəndir. 
Əgər ürəkdən vurulubsansa, sevilirsənsə, 
Tanrı səni bağışlayar, inan, 
Tanrını həqiqətə, sevgiyə inandırmaq asan! 
May, 2006 
 
İSLAM DİNİMİZ 
 
İ.Abdullayev musiqi bəstələmişdir. 
 
Ey böyük, möhtəşəm dinimiz, 
sən bizim hidayət yolumuzsan. 
Vəsfinlə açılır dilimiz, 
əbədi səadət yolumuzsan. 
 
Ucalsın göylərə “əzan” sədası, 
yayılsın qəlblərə “İslam” nidası. 
Ən əzəl sözümüz “Allahu Əkbər”, 
ən gözəl sözümüz “Allahu Əkbər”. 
 
Sən dostluq, qardaşlıq dinisən, 
əmniyyət, hürriyyət məramın. 
Nə qədər bəşər var, yenisən, 
Quranla bağlı hər qərarın. 
 
Sevginlə Məhəmməd Mustafa  
yetişdi Məqami – Mahmuda. 
Səndədir hər hikmət, hər səfa, 
sənindir həm hünər, həm vəfa. 
Yanvar, 2003 
 21
TƏKƏBBÜR, LOVĞALIQ 
 
Qədim Yunanıstanda yaşayan hökmdar Zevs 
Allahı tanımayıb,özünü baş allah elan edib.  
Odur ki,bu dünyadan cəhənnəmlik kimi gedib. 
Çünki Zevs əsilzadə deyildi,zatı qəliz idi. 
Əsatirə görə o, qardaşla bacının  
izdivacından doğulmuşdu. 
Atası vəhşi, qaniçən, 
özü isə azğın, zülümkar olmuşdu. 
Zevs özündən başqa bir neçə allah da təyin etmişdi. 
Sonralar hamısının ömrü faciə ilə bitmişdi. 
Qədim Misir padşahı Firon da 
özünü allah bilib, 
odur ki,Allahdan ona da böyük bəla gəlib.  
O da nə qədər insan qırıb,ölkələr talamışdı, 
axırda ordusu ilə birgə,dənizdə qərq olmuşdu. 
Süleyman peyğəmbər də təkəbbür göstərdi, 
ona elə gəlirmiş ki,quş dili bilməyi, 
ixtiyarlığı və padşahlığı çox böyük hünərdi. 
Yadından çıxıbmış hər növ ölçü, mizan-tərəzi, 
az qala dünyaya susayıbmış nəfsi,gözü. 
Deyirmiş,özümə yüz örvət alaram, 
hərəsindən bir oğul atası olaram. 
Hər birini bir ölkəyə hökmdar qoyaram, 
özümü dünyaya mütləq hakim sayaram. 
Onun bu təkəbbürü Allaha xoş gəlməyib, 
Rəbbin izni ilə sonralar üzü heç gülməyib. 
Xaliq onu bir şikəst övladla cəzalandırıb, 
əziz peyğəmbərini şikəst övlad dağı ilə sındırıb. 
Musa peyğəmbər də lovğalıq eyləyib, 
Tanrıdan gözünə görünməyini diləyib. 
Bunu özünə ən böyük şöhrət bilib, 
ancaq göydən ona ayrı nida gəlib. 
Bu nida ilə dağ-daş silkələnib, 
şiş zirvələr ovulub, tökülüb. 
Musanın qorxudan dili tutulub,dizləri bükülüb.  
Təbii ki, Allah Musanın gözünə görünməyib, 
Göydən ona-Mən gözə görünməzəm-yox, 
 22
-sən Məni görə bilməyəcəksən-nidası enib. 
O zamandan ki,Musa peyğəmbər 
öz acizliyini anlaya bilib, 
həmin andan da təkəbbür dolu ruhu ölüb. 
Başlayıb yenidən öz adi həyatına, 
bəşər də ehtiram göstərib həmişə adına. 
Sonra İsa peyğəmbər gəlib Yer üzünə. 
O da “Allahın oğlu” adını götürüb özünə. 
Bu bir böyük günah idi,əlbət, 
axı –Mənim heç bir övladım yoxdur-demişdir 
–Quranda O Ali Qüdrət! 
Bəs niyə Məryəm oğlu bu xülyaya uymuşdu, 
özünü çətin bir imtahan qarşısında qoymuşdu? 
Bəlkə elə burdan başlanırdı 
sonrakı əzablarının da səbəbləri, 
hələ də bəşərə bəlli deyil nə ölüsünün, 
nə də dirisinin yeri?! 
Demək,Tanrı heç kimin təkəbbürünü götürməz, 
hətta peyğəmbərlərinə də mütləq 
səlahiyyətlər verməz! 
Yoxdur o bənzərsiz qüdrətin tayı-bərabəri, 
ən yüksək məqamdan da ucadır 
Xudavəndin yeri! 
Tarix boyu nə qədər zülümkar padşahlar, 
qəddar insanlar. 
dağıtdılar nə qədər ölkəni, 
tökdülər nahaq qanlar! 
Çünki onlar öz zəif cəhətlərini görmədilər, 
ədalət carçılarını dinləmədilər, 
haqqa meydan vermədilər. 
Allah qarşısındakı acizliklərini 
anlamaq istəmədilər, 
özlərini hər məqamda hamıdan güclü bildilər. 
Öz zəifliyini görməyən mənən ucala bilməz, 
təkəbbürü çox olan insanın ürəyinə rəhm gəlməz. 
İnsanda rəhm də olmalıdır,güzəşt də,qorxu da, 
heyif ki,ancaq hökm var,iddia var çoxunda. 
Siz ey xudpəsənd və lovğa insanlar, 
bizi məhəbbətə, mərhəmətə çağırır 
 23
səmavi kitablardakı qanunlar. 
Budur bütün dinlərin və elmlərin baş mənası, 
budur insanlığı düşünənlərin iç dünyası. 
Bizi gücsüzlüyümüzü anlamağa çağırır 
fəzilətin qüdrəti, 
Hər kəs idrakında yaşatmalıdır 
bu əbədi hikməti! 
Yanvar, 2007 
 
DÖRDLÜKLƏR 
 
Yazın nəfəsiylə təbiət yenə 
halını dəyişmiş,nəbatat şişmiş. 
Həzrəti İsa da yəqin bu yolla 
Müqəddəs Məryəmin bətninə düşmüş. 
 
* * * 
Nə gözəl məkandı bu Yer Kürəsi, 
nə gözəl zamandı yazın gəlişi. 
Yazda Yer üzünə zinət verməkdir 
bəlkə Yaradanın ən zərif işi?! 
 
* * * 
Nazlı təbiətin min rəngidir yaz, 
min gülün,çiçəyin çələngidir yaz. 
Hər yerdə,hər zatda bir şux oyanış, 
dünyanın zəriflik ahəngidir yaz. 
 
* * * 
Elə ki,təbiət oyanır nazla, 
bülbül nəğmə qoşur gülə avazla. 
Mənə elə gəlir tək nəbatat yox, 
Adəmlə Həvva da yaranıb yazda. 
 
* * * 
Bu dağlar cənnətin özüdü bəlkə, 
gül-çiçək sehrli sözüdü bəlkə? 
Adəm bu yerlərdən qovulan gündən, 
çeşmələr ağlayan gözüdü bəlkə? 
17.08.06 
 24
MİN ŞÜKÜR 
 
Çiçək açdı xalqın arzu butası, 
bu canlanan şəriətə min şükür! 
“Həmd” söyləyir indi millət atası, 
bu yüksələn fəzilətə min şükür! 
 
Nələr çəkdik, nələr gördük, İlahi, 
zalım yəqin bilir nə idi günahı. 
Göydən nazil oldu haqqın dərgahı, 
haqdan gələn bu hikmətə min şükür! 
 
İçimizdə həm xof vardı, həm hədə, 
Məscid yolu yasaq idi millətə. 
İndi Həccə, Kərbəlaya, Məşhədə 
kimlər getmir ziyarətə, min şükür! 
 
Köksümüzdə iman dolu bir dəniz, 
qoy saflaşsın əqidəmiz, əqlimiz. 
Hüzuruna Xaliqinin pak, təmiz 
gedə bilən bu ümmətə min şükür! 
 
Əzan səsi bir sehrdir içimdə, 
yox qeyri səs bu ölçüdə, biçimdə. 
Muğamatın yanğısı var içində, 
səsindəki təravətə min şükür! 
 
Şeyx yaratdı bu bənzərsiz özəyi, 
hacılardır məclislərin bəzəyi. 
Şəkər dadır süfrəsində çörəyi, 
bu işrətsiz ziyafətə min şükür! 
 
Ucaldıqca minarələr baş-başa, 
elim – obam tamaşadır, tamaşa. 
Yaşa, xalqım, yaşa, dinim, min yaşa, 
bu əbədi məhəbbətə min şükür! 
 
1996 
 
 25
ХUDAVƏNDƏ XİTAB 
 
Tanrım, niyə kin yaratdın 
iki qardaş arasında? 
Ölümü də saxlayırsan 
göz ilə qaş arasında. 
 
Sən beləmi mehribandın? 
Adəmin tövbəsin dandın. 
Övladların düşmən sandın, 
saldın savaş arasında. 
 
Tanıtmamış qışı, yazı, 
ömrə yazdın vaxtımızı. 
Sınayirsan bəxtimizi 
zamanla yaş arasında. 
 
Andıq səni ağır anda, 
əziləndə, yıxılanda. 
Kirpiklərim sıxılanda 
sellənir yaş arasında. 
 
Bütün zaman, məkan sənin, 
tamam yaxşı, yaman sənin. 
Şübhə sənin, güman sənin, 
ha indi çaş arasında. 
 
Gözün iti, duyğun dərin, 
nütvəmizdən var xəbərin. 
Qoyma, iki peyğəmbərin 
qalaq çaş-baş, arasında. 
 
Ey Laməkan, ey Porcalal, 
yetər göndərdiyin zaval! 
Boy atarmı körpə nihal, 
iki sal daş arasında? 
 
Xofun daim canımızda, 
məhəbbətin qanımızda. 
Mələklərin yanımızda, 
sirrimiz faş arasında. 
 26
Dünya tamam pir olsun, qoy 
cənnət bizə yer olsun, qoy 
təriqətlər bir olsun, qoy 
quraq bardaş, arasında. 
 
Eşit məni, Pərvərdigar, 
ürəyimdə min arzum var. 
Nurun versin bizə qərar, 
sevinək, kaş arasında. 
 
Ramazan bayramı günü, 
saat 0045 , Yanvar, 1998. 
 
XƏBƏRİN YOX 
 
Mənə dinsiz deyən zahid, sənin dindən xəbərin yox, 
məmləkətin dinli-dinsiz sakinindən xəbərin yox. 
 
Hardan gəldi Tövrat, Zəbur, necə nazil oldu İncil, 
sənin, əqlin bu sehrli aləmindən xəbərin yox. 
 
Neçə dinlər, təriqətlər yaranıbdı zaman–zaman, 
bu dinlərin nə kökündən, nə yerindən xəbərin yox. 
 
Hansı məzhəb sahibidir, çinli, hindli, yapon, yunan, 
heç birinə marağın yox, heç birindən xəbərin yox? 
 
Bütün dinlər bir ümmandır, hər dəryanın öz qəvvası, 
nə dayazda qərarın var, nə dərindən xəbərin yox. 
 
Quran isə hamımızın ən müqəddəs kitabıdır, 
nə elmini anlayırsan, nə şəərindən xəbərin yox. 
 
Salavatla abidlərin gözlərinə kül üfürmə, 
mərhum üçün fatihənin qədərindən xəbərin yox. 
 
Yer öküzün buynuzunda qərar tutub – söyləmə çox, 
məgər uçan Ərzimizin məhvərindən xəbərin yox? 
 
Müxtəsər, bu dediklərin cavab üçün yetər yəqin, 
inandınmı indi, sənin Fəxrəddindən xəbərin yox? 
08.01 
 27
TƏSKİNLİK 
 
Tanrı da yaradandı, təbiət də, 
hər ikisi tükənməzdi, nəhayətsizdi 
sevgidə, səxavətdə. 
Təbiət Tanrının yerdəki elçisidirmi, 
Tanrı təbiətin göydəki yönəldicisidirmi? 
Hər ikisi bənzərsiz qüdrətdi. 
Gör nə qədər mərhəmətə, nemətə 
qərq edib məxluqatı, hər kəsi.  
Odur ki, ömrümüzün hər günü 
dəyərlidi, şükürlüdü, 
istər yaxşısı olsun, istər pisi. 
İnsan yaşa dolduqca, müdrikləşdikcə 
daha aydın anlayır hikməti. 
Ürək duyğulandıqca, üzüldükcə 
daha dərindən duyur heyrəti. 
Bu ötəri hiss deyil, 
bu, söz xətrinə deyilən söz də deyil. 
Bu da bir yaranışdı, 
bunun da sahibi var. 
O sahib ki, beyində hikmət yaradar, 
ürəkdə duyğu oyadar. 
Heçdən heç nə yaranmır, 
heçdən kainat da yaranmazdı. 
Sahibsiz olan qorunmur, 
sahibi olmasaydı 
Kainatın ahəngi qurulmazdı, 
nizamı qorunmazdı. 
Şükür ki, möhtacsız qoruyanımız var, 
şükür ki, qayğıya bürüyənimiz var. 
Bu çətin gündə budur ən böyük 
təskinlik, pənah: 
Nizamlı kainat, 
qüdrətli təbiət və  
sevgisində təmənnasız Allah. 
 
May, 2006 
 28
DƏRD ELƏMƏ, DƏRDİN ALIM 
 
Hərdən diqqətsiz anımı 
dərd eləmə, dərdin alım. 
Istəsən, verrəm canımı, 
dərd eləmə, dərdin alım. 
 
Oğrun – oğrun, xumar – xumar 
hər baxanda içim yanar. 
Tək mənəmmi qəlbi qübar, 
dərd eləmə, dərdin alım? 
 
Ək şamama tağlarını, 
çağır qəmsiz çağlarını. 
Viran olmuş bağlarımı, 
dərd eləmə, dərdin alım. 
 
Hər ömrün öz qışı, yayı, 
qınama çox ili, ayı. 
Qismətimə düşən payı, 
dərd eləmə, dərdin alım. 
 
Qırma hələ gümanını, 
gözlə haqqın zamanını. 
Gözümdə qəm karvanını, 
dərd eləmə, dərdin alım. 
 
Yazıq gördükcə milləti, 
dedik – Məhəmməd ümməti. 
Tanrı bilən məsləhəti, 
dərd eləmə, dərdin alım. 
 
Arzu gözümdə qaxsıdı, 
ümid qəlbimdə axsadı. 
Bəlkə də belə yaxşıdı, 
dərd eləmə, dərdin alım, 
dərd eləmə, dərdin alım. 
Mart, 1998 
 29
SƏNİN VARLIĞINI KİM DANAR, ALLAH 
 
Sən ey Yerə, Göyə göz ola bilən, 
Sən ey əqlimizdə iz ola bilən. 
Sən ey dilimizdə söz ola bilən, 
Sən ey ürəklərdə şəhriyar Allah, 
Sənin varlığını kim danar, Allah. 
 
Səndən ucalığa bir varlıq yetməz, 
nəzər diqqətindən bir zərrə itməz. 
Sənsiz bir ot bitməz, bircə an ötməz, 
özünü göstərsən nə olar, Allah, 
Sənin varlığını kim danar, Allah. 
 
Xaliqim, bircə yol özünü göstər, 
səsini, hökmünü, sözünü göstər, 
bu boz üzlülərə üzünü göstər,  
yoxsa bu quldurlar qul satar, Allah, 
Sənin varlığını kim danar, Allah. 
 
İttiham etdikcə insan insanı,  
min – min günahsızın tökülür qanı, 
İsanı çarmıxa çəkənlər hanı? 
Bu boyda günahı kim yuyar, Allah, 
Sənin varlığını kim danar, Allah. 
 
Çoxunun qəlbindən böyükmüş kini, 
Göyə həcv yazır yerin sakini. 
Nadanlar yandırdı Naqasakini, 
bu yolla Yer üzü dağılar, Allah, 
Sənin varlığını kim danar, Allah. 
 
Tutmuş düz – dünyanı bu bədəsillər, 
bu vara, dövlətə, pula əsirlər. 
Bu harın insanlar, azğın nəsillər, 
nə vaxt haqqa dönər, tapınar, Allah, 
Sənin varlığını kim danar, Allah. 
 
 30
Kimi uşaqlıqdan qüsurlu, miskin, 
kimi cavanlıqdan dərdə tuş, bədbin. 
Milyonlar zavallı, ac-susuz - neyçün?  
Sən ey adil Allah, ixtiyar Allah, 
Sənin varlığını kim danar, Allah. 
 
Bir adın Əkbərdir, bir adın Həmid, 
bir adın Səbrdir, bir adın Ümid. 
Ya üz səbrimizi, ya eylə səid, 
Sən ey Kərim Allah, ümidvar Allah, 
şübhəni qəlbimdən qır, qopar, Allah, 
Sənin varlığını kim danar, Allah. 
 
Yanvar, 2001 
 
 
MÖMİNLİKDƏ ... ALLAH GÖRSƏNİR 
 
Ey dərd əhli, 
bədbinlikdən çox üzülmə, 
inşallah, 
hər gecənin zülmətində 
bir xoş sabah görsənir. 
 
Nikbin ruhla dindirəndə 
qəm əriyir, dərd sınır, 
xəstə sağlam, ahıl cavan, 
yorğun gümrah görsənir. 
 
Möminlikdə, abidlikdə 
səbr, ümid ümmünca, 
ağıl, kamal dünyasından 
vallah, Allah görsənir. 
 
Dekabr, 2007 
 
 31
HAQQIN DƏRGAHINA GEDƏN YOL İLƏ 
 
Haqqın dərgahına gedən yol ilə 
gedirik görünməz sabaha doğru. 
Cahillik, nadanlıq etsək də hələ, 
bilirik, axirət bu yolla bağlı. 
 
Haqqın dərgahına gedən yol ilə 
hər gedən inamla, ümidlə getməz. 
Hamı bu hikməti anlamaz hələ,  
hamının imanı cücərməz, bitməz. 
 
Haqqın dərgahına gedən yol ilə 
hərdən istəsək də, gedə bilmirik. 
Daha nə İbrahim, nə İsmayıl var, 
imana can qurban edə bilmirik. 
 
Haqqın dərgahına gedən yol ilə 
abidlər axirət dalınca gedər. 
Ömrü ibadətsiz keçirənlərin, 
sanarlar hər iki dünyası hədər. 
 
Haqqın dərgahına gedən yol ancaq 
Məbədə, Kəbəyə gedən yol deyil. 
Səndən keçməlidir hər şeydən öncə, 
batinin yoxdursa, olmazsan kamil. 
 
Haqqın dərgahına gedən yol öncə 
Vətəni, milləti sevmək yoludur. 
Əsl doğmalıqla, ürəklə, məncə 
hər bir soydaşına kömək yoludur. 
 
Haqqın dərgahına gedən yol, elə 
həqiqət yoludur, düz, kəsə, doğru. 
Hərdən yolumuzu azsaq da belə, 
məslək – amalımız bu yolla bağlı. 
 
İyun, 2007 
 32
KAMİL OLMAQ İMANDANDIR 
 
Sən ey əqidə qardaşım, 
dəyişməyim zamandandır, 
biz əzəldən bir olmuşuq, 
bu can elə o candandır. 
Hardan gəlir ibtidamız –  
bir nütvə var, bir gen vardır, 
bir də ana bətni vardır, 
əlbət, gələn qan qandandır? 
Harda nurlu bir üz görsən, 
tamaşa qıl camalına, 
o nur Tanrı sevgisidir, 
zinət verən Yaradandır. 
Yer üzündə təriqət çox, 
dinlər bir – birindən gözəl, 
kim Allahı tanıyırsa, 
o şəxs elə islamdandır. 
İbadətdən savab ummaq  
abidlərin şakəridir, 
xəyal ilə yaşamağın  
bünövrəsi gümandandır. 
Əməl saleh deyildirsə, 
əqidənin faydası yox, 
cəhənnəmin dayaqları 
naqislikdən, yamandandır. 
İndi zəka əyyamıdır,  
bəşər daim tərəqqidə, 
bilik, ədəb kamillikdə,  
kamil olmaq imandandır. 
Aqillərdən hidayət et, 
anla sözün məqamını, 
Fəxrəddin, axirət varsa, 
ömrün sonu imtahandır. 
 
Aprel, 2002 
 
 
 33
ALLAH QOYSA 
 
Uşaq ikən arzuların qanadında böyüyürdüm, 
ən adi bir sevincimlə, uğurumla öyünürdüm. 
Hər fikrimi, niyyətimi, 
ilk olaraq, mən anama danışardım: 
Böyüyəndə kim olaram, nə edərəm. 
Hər hissimi, hər duyğumu söyləməyə çalışardım. 
Hər dəfə də mənim yüz cür istəyimə 
anam ancaq bir ifadə işlədərdi: 
- Allah qoysa! 
Nə söyləsəm – Allah qoysa, 
nə istəsəm – Allah qoysa! 
Bu minvalla mənim uşaq yaddaşımda 
iz salmışdı “Allah qoysa”, 
ümidimin, gümanımın fəzasına 
yol tapmışdı “Allah qoysa”. 
İllər ötdü, mən böyüdüm, 
ömür yetdi yaşın yetkin hissəsinə. 
Xəyal uçdu istəyimin zirvəsinə. 
Könlüm quşu qanadlandı, butalandı duyğularım, 
ürəyimdə yüz həvəsim, coşub – daşdı qayğılarım. 
Həyat məni azdıraraq qoydu yolun yarısında, 
acı ruzgar sıxdı, əzdi, məngənələr arasında. 
Bir səs verən tapılmadı harayıma, “heey” səsimə, 
mən ram oldum zaman adlı bir hakimin diktəsinə. 
Unuduldu uşaqlığım, neçə arzum, neçə andım, 
öz – özümün qarşısında sarsılaraq mən utandım. 
Bir zamanlar ürəyimdə gecə-gündüz at çapan “söz”, 
məni tez – tez Məlikməmməd nağılına aparan “söz” 
əriyərək cılızlaşdı, adiləşdi bir anlığa, 
çıxarmadı bir arzumu qaranlıqdan aydınlığa. 
Nə fanatam, nə dindaram, nə sufiyəm, nə romantik, 
hər kəlməmdə, hər duyğumda var bir azca həyatilik. 
Ürəyimdə bir az boşluq, bir az ümid, bir az inam, 
taleyə həm inanır, həm inanmıram. 
Odur hərdən qayğı ilə gözləyirəm yeni ayı, yeni ili, 
nə Allahın xoş sabahı görünməyir, 
nə arzumun son mənzili.  
 
Mart, 2002 
 34
AXUND QARDAŞ 
 
Mükəddər məclislərimizin müşərrəfləndiricisi, elimizin cavan “ağsaq-
qalı”, qəmli, həzin və məlahətli səsi, kamil dini, yaxşı ədəbi savada və 
möhkəm hafizəyə söykənən moizələri ilə dinləyicilərini ovsunlayıb köv-
rəltməyi bacaran axund Şadullaya, məhəbbət və ehtiramla! 
 
Dəlir yenə də qəlbimi hicran, axund qardaş, 
hər nalən ilə bağrım olur qan, axund qardaş. 
 
Hansı yerdə ki, qəmli bir qəzəl oxuyursan, 
o məclis olur sənəti-ürfan, axund qardaş, 
 
“Segah”üstündə yanğıyla zəngulə vurduqca, 
odunla edirsən bizi büryan, axund qardaş. 
 
Sən oxşadıqca mərhumu göz yaşı içində, 
hıçqırtına, hönkürtünə qurban, axund qardaş. 
 
Oxu indi də, bir qəsidə “Mahur” üstündə, 
səsindəki qəmdə tapım dərman, axund qardaş. 
 
Heç bir mükəddər məclisimiz olmasın sənsiz, 
min-min ürəkdə salmısan məkan, axund qardaş. 
 
Bu sirli səsin Fəxrəddin də sehrinə düşmüş, 
olmuş şirin avazına heyran, axund qardaş. 
27.10.99. 
 
TƏZAD 
 
Qışda büzüşürük yorğan altında, 
soyuqdan donuruq, qardan bezirik. 
Yayın cırhacırı, isti vaxtında 
sərin axtarırıq, soyuq gəzirik. 
Yayın istisində tövşüyən insan, 
qışın soyuğunda üşüyən insan 
nə yayı bəyənir, nə qışı sevir. 
Bir yol bu hikməti anlayıb demir, 
bu qədər təzada, heyrətə şükür, 
Tanrım, yaratdığın qüdrətə şükür! 
Avqust, 2005 
 35
 
XALQIM, 
MİLLƏTİM
 36
YA QİSMƏT 
 
Qəlbimizdə sonsuz arzu, həvəs var, 
başımızda yüz qəzavət, ya qismət. 
Bəxt bu yolda gah oyanar, gah yatar, 
kimə qoyar qədir-qiymət, ya qismət? 
 
Zaman-zaman təbiətin hikməti 
bizə növ-növ şirin, acı öyrətdi. 
Nə qədərdi yaxşı-pisin qiyməti, 
harda hörmət, harda töhmət, ya qismət?  
 
Ey acların loxmasına göz dikən, 
bostançının çiyinində tağ əkən, 
sənə qalmaz, kimin olar görəsən, 
topladığın bu qənimət, ya qismət? 
 
Hansı həris həvəsindən usanmış, 
hansı xəbis əməlindən utanmış? 
İnsanlığa qənim elə insanmış, 
kimi tutar bu bəd xislət, ya qismət? 
 
Azaltdıqca istisini od-ocaq, 
Vətən gülü güllüyündə solacaq. 
Haçanacan dərd olaraq qalacaq 
tapdaq torpaq, namus, qeyrət, ya qismət? 
 
Boş buraxdıq neçə ciddi söhbəti, 
əvəzində gördük zülmü, zilləti. 
Kim aldatdı, kim sındırdı milləti, 
açılarmı bu həqiqət, ya qismət? 
 
Sözün də öz hikməti, öz gücü var, 
əsrlərin min sirrini daşıyar. 
Neçə dildə, neçə eldə yaşayar, 
yazdığım dörd-beş hekayət, ya qismət? 
 
Mart, 2005 
 37
CƏSURLARIN NƏĞMƏSİ 
 
Nə qədər əzaba dözsün 
bu səbri ümman Vətən? 
Sinəsində yağı gəzən 
yaralı aslan Vətən. 
 
Yurd yerindən qovulursa 
hələ min-min soydaşın, 
demək savaş alnımıza 
yazılıbdı, qardaşım. 
 
Təsir etməz daha bizə 
nə yalvarış, nə hədə. 
Mücahidlik, əqidəmiz 
dəyişilməz heç vədə. 
 
Öncə Vətəndir deyirik, 
yox qeyri qərarımız. 
Çünki heç kimə qalmayıb 
daha etibarımız. 
 
ATƏT* -lə torpaq qayıtmaz, 
budur sözün qısası. 
Xalqı məcbur eyləyirlər 
dola səbr kasası. 
 
Bizim olmaz, ağrıları 
keçməsə səndən, məndən. 
Əsgər çəkməsi altında 
qalan torpaqdır Vətən. 
 
Ər oğullar önə çıxsın, 
el də gəlsin dalınca. 
Ayrı bir yol yoxdur artıq, 
bu yurd azad olunca. 
 
 Avqust, 2005 
 
 
*ATƏT – Qarabağ savaşını nizamlamalı olan rəsmi beynəlxalq təşkilat. 
 38
QALXIN Kİ, QALXAQ 
 
Ön cəbhə xəttində ayıq-sayıq dayanan əsgərlərimizə 
 
Siz ey bu torpağın ər oğulları, 
mətin insanları, nər oğulları. 
Hələ qarşımızda ağır imtahan, 
hələ çiynimizdə əzablı yük var. 
Qalxın, nərənizdən qızışsın meydan, 
qalxın, zərbənizdən titrəsin dağlar. 
 
Siz ey cəbhə boyu ayıq olanlar, 
gecəni sübhətək oyaq qalanlar, 
gözünüz rəqibdə olsun həmişə, 
əliniz tətikdə olsun həmişə. 
Cəsurlar ölməyə, uduzmağa yox, 
qələbə əzmiylə girir döyüşə. 
 
Siz ey şir biləkli, qartal gözlülər, 
yolundan dönməzlər, kişi sözlülər. 
Rəqib önünüzdə duruş gətirməz, 
əgər qarşısında sipər olsanız. 
Vətən sərhəddindən quş səkə bilməz, 
siz orda keçilməz çəpər olsanız. 
 
Siz ey and yerimiz, güvənc yerimiz, 
səcdəgah yerimiz, söykənc yerimiz. 
Uyduq hiyləsinə kələkbazların, 
onların istəyi, sevgisi üzdə. 
Marağı ayrıymış bu işbazların, 
ümid də sizədir, qüvvət də sizdə. 
 
Siz ey mələk kimi təmiz əsgərlər, 
övlad, qardaş qədər əziz əsgərlər. 
Sizin çiyninizdə qorunur Vətən, 
sizin adınızla tanınır Vətən. 
Amandı, sıx durun səf sıranızda, 
əsgər gücsüz olsa, tez sınar Vətən. 
 39
Siz ey ön cəbhədə xidmət edənlər, 
özünü Vətənə qurban deyənlər. 
Kimsə deyə bilməz qurbanlıq sizə, 
qəhrəman oğullar, igid oğullar. 
Bütün bu el-oba qurbandır sizə, 
ey torpaq uğrunda şəhid oğullar. 
 
Siz ey döyüşlərdə ad qazananlar, 
ayaq izləriylə tarix yazanlar. 
Min ilin tarixi ibrətdir bizə, 
qorunur o yurd ki, qorxmazı çoxsa. 
Qalxın, örnək olun bir-birinizə, 
Allahın izniylə qalxın ki, qalxaq! 
Aprel, 2006 
 
MİLLƏT ŞƏRQİSI 
 
Qalx, ey zavallı millətim,yetər  
bu qədər əzaba dözdüyün illər. 
Yadlar neçə yol yurd yerlərini, 
doğmalar sadəlövh xalqı böldülər. 
 
Qalx, vətəndaş millət, həmrəy olmağa, 
qalx, aldanmış millət, həmrəy olmağa! 
 
Rədd olsun araya nifaq salanlar, 
rədd olsun kütlədən qisas alanlar. 
Biz tayfa deyilik, ixtiyar xalqıq, 
hayqıraq – istiqlal, deyək – azadlıq! 
 
Bacılar, qardaşlar, bir rəyə gəlin, 
gələcək naminə birliyə gəlin! 
 
Qalx, ey yaraları hələ qan Vətən, 
gücünü birlikdə göstər, can Vətən. 
Bizim nicatımız bütövlüyündə, 
azad Azərbaycan həmrəyliyində. 
 
Yığılın, soydaşlar həmrəy olmağa, 
bu xalqa, bu yurda kömək olmağa! 
İyul, 2001 
 40
ŞAH XƏTAİNİN RUHU İLƏ GİLEY-GÜZAR 
 
Yüz ildir kiçilir məmləkətimiz, 
yüz ildir nisgilli, dağlıyıq, dədə. 
Qaçqınıq, köçkünük, didərginik biz, 
qoyub dərdimizi ağlayaq, dədə. 
 
Yüz ildə neçə yol bölündük, böldük, 
Vətənə yad olduq, millətə dönük. 
Fərsizik, gücsüzük, acizik, nəyik, 
axır bu torpağın oğluyuq, dədə. 
 
Kiçik millətlərə söylədik – özgə, 
bölündük kəndbəkənd, bölgəbəbölgə. 
Nə bütöv xalq olduq, nə böyük ölkə, 
Ləzgi, Tat, Kürd, Talış, Dağlıyıq, dədə. 
 
Xeyrinə ortaqlar, şərinə özgə, 
naqislər Vətəni sevərlər üzdə. 
Deyirlər kasıbıq, onunçun biz də, 
Vətənə bu qədər bağlıyıq,dədə. 
 
Kimə imkan düşür dağıdır, sökür, 
biri bank açdırır, biri bağ tikir. 
Gözümüz önündə məmləkət çökür, 
nankoruq, qulduruq, oğruyuq, dədə. 
 
Bu yolla düşmənə yurd satan bizik, 
neçə günahsıza şər atan bizik. 
Bu gün Həccə gedən şarlatan bizik, 
biz ayrı kimik ki, biz buyuq, dədə. 
 
Boğur kişiləri içindən qəhər, 
nə vaxt üzümüzə açılar səhər? 
Hələ ki, tapılmır bir ər oğlu ər, 
hələ qəlb göynədən ağrıyıq, dədə. 
 
Yanvar, 2005 
 41
XƏTAİ İŞIĞINDA 
 
Xətainin heykəli önündə düşüncələr 
 
Ey böyük məmləkət quran Xətai, 
düşmənin əzmini qıran Xətai. 
Daralır bir ucdan sərhədlərimiz, 
qılıncı əlində duran Xətai. 
 
Hünər təcəssümü, məğrur Xətai, 
təpədən dırnağa qürur Xətai. 
Kim səni oturtdu bu daş üstündə, 
sıyır qılıncını, bir dur, Xətai? 
 
Sən ey fikri məchul, pərişan babam, 
qələbə əzmiylə alışan babam. 
Çaldıran çölünə kim çəkdi səni, 
tutduğu əməldən peşman babam? 
 
Ey şair Xətai, ey şah Xətai, 
dövlətə, millətə pənah Xətai. 
Şeirin ürəkləri fəth eyləsə də, 
qılıncın etdi min günah, Xətai! 
 
Ayıl, dərdli babam, ey Şahe-mərdan, 
sənsiz yarımadıq bir dostdan, yardan. 
Qoruya bilmədik əmanətini, 
qurtara bilmədik milləti dardan. 
 
Səndən utanırmı torpaq satanlar, 
millətin ömrünə zəhər qatanlar. 
Vətən təəssübü çəkirlər güya, 
pulu qeyrətindən üstün tutanlar. 
 
Ey ulu əcdadım, ey böyük ələm, 
istərəm sənintək yaşayam, öləm. 
Yazdın bu millətin hünər tarixin, 
bir əlində qılınc, birində qələm! 
 
16 /17.11.98 
 42
SOYUQ TƏNDİRLƏRƏ ÇÖRƏK YAPILMAZ 
 
Çılğınlıq cahillik əlamətidir, 
ağlı yetkin olan hissə qapılmaz. 
Fərhadın dastanı bir əfsanədir, 
külüng zərbəsiylə qaya çapılmaz. 
 
Qəribə bir xislət var canımızda, 
gücü axtarırıq ad-sanımızda. 
Düşmən baş kəssə də dörd yanımızda, 
bizə toxunmasa, rəqib sayılmaz. 
 
Yaman öyrəşmişik alqı-satqıya, 
əhsən bu hərraca, bu soyhasoya. 
Ola, bu ağalar dayana, doya, 
anlaya, ləyaqət, Vətən satılmaz! 
 
Torpağı verdik ya satdıq, nə fərqi, 
yadlara qoyduq ya atdıq, nə fərqi, 
biganə qaldıq ya yatdıq, nə fərqi, 
qəflət yuxusuna gedən ayılmaz. 
 
Bu xalqın nəyi var, dağıdın, sökün, 
Bakı özünüzün, yenidən tikin. 
Yola, dənizə də bir çəpər çəkin, 
hələ ki, sizə yox deyən tapılmaz. 
 
Ayrılın, ayrılsın bazarınız da,  
eviniz, işiniz, məzarınız da. 
Ayrıdır ağrınız, azarınız da, 
onsuz qanınıza bir qan qatılmaz. 
 
Dərd ki, ovunmadı əhli-hal ilə, 
keçər gün-güzəran qeylü-qal ilə. 
Qayıtmaz Qarabağ bu minval ilə, 
soyuq təndirlərə çörək yapılmaz. 
 
18.03.02 
 43
ŞÖHRƏT AZARINA TUTULAN MİLLƏT 
 
Dərdi bir yandadır,nəfsi bir yanda, 
sərvət azarına tutulan millət. 
Korşalmış qılıncı paslanır qında, 
söhbət azarına tutulan millət. 
 
Tamam əks qütblərdir əməli, sözü, 
eli talamaqdan doymayır gözü. 
Pula hərislikdən bozarıb üzü, 
rüşvət azarına tutulan millət. 
 
Həm tədbir tökəndir, həm uzaqgörən, 
tərifdən məst olan, mədh üçün ölən. 
Oğrunu, qulduru rəhbər eyləyən, 
dövlət azarına tutulan millət. 
 
Xudpəsəndliyindən uyanda hərdən, 
başına ulduzlar tökülür göydən. 
İndi də dahilik keçir könlündən, 
şöhrət azarına tutulan millət. 
 
Vaxtı yox, qızıldır güya hər anı, 
Paris, London, Dubay tez-tez ünvanı. 
Gəzir eyş-işrətlə bütün dünyanı, 
şəhvət azarına tutulan millət. 
 
Danışar arxayın, dindirsən haçan, 
Deyir ki, bəs, ona işləyir zaman. 
Vaxt gələr, dünyanı qoyacaq heyran, 
Heyrət azarına tutulan millət. 
 
Qaçqını, köçkünü tacir, sahibkar, 
ay-hay, bu minvalla erməni qaçar. 
Bilmir “atəşkəsi” bitəcək haçan, 
möhlət azarına tutulan millət. 
 
Son illər yüz yerə yazırlar “milli”, 
banklar, institutlar, bazarlar “milli”, 
qulp qoyub çox işi yozurlar “milli”, 
millət azarına tutulan millət. 
 44
Təki öz-özündən yarıya bilsin, 
açıq yarasını sarıya bilsin. 
Barı qeyrətini qoruya bilsin 
qəflət azarına tutulan millət, 
şöhrət azarına tutulan millət! 
 
Oktyabr, 2004 
 
 
GÖZLƏRİ YOL ÇƏKƏN VƏTƏN 
 
M.Babayev musiqi bəstələmişdir 
 
Ey mənim əbədi-əzəli yurdum, 
min ildir hərblərə meydandlr sinən. 
Bütün ölkələrin gözəli yurdum, 
sənin taleyinçün narahatam mən, 
taleyi narahat Vətən. 
 
Ey azər torpağı, ey ata yurdum, 
heç kimə, heç vədə qıymaram səni. 
Üzündə babamın qan izi vardır, 
ölərəm, düşməndə qoymaram səni, 
ey qanlı tarixim Vətən. 
 
Göyündə nə qədər qara bulud var, 
səni öz qanımla suvaracağam. 
Ey məni qoynunda bəsləyən diyar, 
mən səni xoş günə çıxaracağam, 
gözləri yol çəkən Vətən. 
 
Yam-yaşıl rübəndli, göy gözlü gözəl, 
vurğunam füsünkar təbiətinə. 
Qoy öpüm dağını, düzünü yüz yol, 
səndən sonra gəlir Məkkə, Mədinə, 
baş qoyum daşına, Vətən. 
 
Avqust, 2005 
 45
QULAQ AS, BALA 
 
Dünya duyğu yeri, nəşə yeridir, 
gəncliyi qəflətdə yatmazlar, bala. 
İnsanda çox şey var zinətdən baha, 
hər pula gedəni satmazlar, bala. 
 
Həyatda hər şeyin əks üzü var, 
yaxşının pisi var, kəcin düzü var. 
Əməl tarazlanır, geci-tezi var, 
nahaqdan günaha batmazlar, bala. 
 
Qocalar evinə ayaq bas bir gün, 
bənizlər kədərli, baxışlar küskün. 
Can qurban edərlər valideyn üçün, 
atanı, ananı atmazlar, bala. 
 
Baxma ki, özündən razıdır hər kəs, 
hamıya sağlam ruh, bədən verilməz. 
Milyon nataraza bir ağıllı bəs, 
səni çaşdırmasın, qoy azlar bala. 
 
Axdıqca ciblərə bu xalqın varı, 
unutduq vədləri, əhdi, ilqarı. 
Söz vermək ayrıdır, iş görmək ayrı, 
yenə fənd axtarır işbazlar, bala. 
 
Biz kimdən öyrənək mədəniyyəti, 
böyüklər nəfsi ac, mədə niyyətli. 
Hələ azdır bizdə kişi qeyrəti, 
hələ ürəyimiz sızıldar, bala. 
 
20.03.2002 
 
 46
İKİ TALE 
 
Biri çox şərəfli bir ömür yaşadı, 
çiyinlərində comərdlik yükü daşıdı. 
Heç kimə əyilmədi, sınmadı. 
Azğınlıqla barışmaz oldu, 
həmişə çətinliyi, əzabı seçdi, 
həyatı, mübarizələrdə keçdi. 
Heç vaxt da yolundan dönmədi, 
odur ki, qaçılmaz oldu 
ağrılı, acılı günləri... 
Digəri həyatın “nəbzini tutdu”, 
başını girləmək xətrinə 
hər tərəfə əyildi, 
neçə yerdən qovuldu, 
neçə yerdə döyüldü, söyüldü, 
hamısını da qəbul etdi, 
təki, istəyinə, məqsədinə çatsın. 
Şan-şöhrət, var-dövlət yolunda 
bir addım da irəli atsın. 
Onun üçün fərqi yox idi 
ya ləyaqəti tapdansın, 
ya dostlarını, doğmalarını satsın. 
Nə həqarətdən utanırdı, 
nə ətrafının tənəsini vecinə alırdı. 
Beləcə, naqisliklə böyüyüb artdı, 
vəzifə, mənsəb tapdı, 
çox yüksək məqamlara çatdı. 
Ləyaqətli isə... 
Kişi kimi yaşadığından 
daim çətinlik, iztirab gördü və... 
İmkansızlığından 
ömrü yarımçıq başa vurdu. 
 
Sentyab, 2004  
 
 47
YAŞINDAN NEÇƏ İL TEZ QOCALANLAR 
 
Bizim dövrün yaşa dolmuş insanlarının əksəriyyəti sinnindən 10-15 il 
qoca görünürlər. 
  
Bizim taleyimiz dövrün tarixi, 
bizim qismətimiz ağrı, qəm, kədər. 
Tərsinə döndükcə fələyin çarxı, 
keçir günlərimiz əzablı, hədər. 
Xalqın dərd-sərinə şərik olanlar, 
yaşından neçə il tez qocalanlar. 
 
Aşkarlıq, aydınlıq, yenidənqurma, 
neçə növ fırıldaq, neçə cür qurma. 
Qaçqınlıq dövrünə düşdü ömrümüz, 
köçkünlük dövrünə düşdü ömrümüz. 
Haqsız təqiblərə məruz qalanlar, 
yaşından neçə il tez qocalanlar. 
 
Nə çoxmuş arada dil pəhləvanı, 
meydan sərkərdəsi, söz qəhrəmanı. 
Uca kürsülərə yalanla gəldik, 
nakəslə, təfriqə salanla gəldik. 
Çaşdırdı milləti növ-növ yalanlar, 
yaşından neçə il tez qocalanlar. 
 
Biz niyə bu qədər sadəlövh olduq, 
ağlı dayaz olduq, əhli-kef olduq? 
Vədlə başımızı əcəb qatdılar, 
Vətəni hərraca qoyub satdılar. 
Özünü bu dərdlə dərdə salanlar, 
yaşından neçə il tez qocalanlar. 
 
İndi iş gəzirik qul bazarında, 
yayın istisində, qışın qarında. 
Mələk sifətinə girmiş rəhbərlər 
bütün ömrümüzü zəhərlədilər. 
Bizik evi viran, yurdu talanlar, 
yaşından neçə il tez qocalanlar. 
 48
Ayıl, ey içindən çürüyən millət, 
elini səfalət bürüyən millət. 
Bəs, daha gücünə inamı artır, 
silkin, biganəlik hissindən qurtul. 
Qüvvəti olurlar gec ayılanlar, 
qəzəbli olurlar gic sayılanlar. 
Siz ey ayaq altda düşüb qalanlar, 
səbr kasaları seltək dolanlar, 
yaşından neçə il tez qocalanlar. 
 
Noyabr, 2004 
 
 
CILIZLAŞDIRILAN KÜTLƏYƏ 
 
Qoyun quzusunu öyrəşdirir ota, 
aslan isə əniyini ətə. 
Çünki təkcə genlə,qanla deyil, 
güclü yeməklə də yaranır, artır, qorunur 
həm də nəsildən-nəsilə ötürülür 
xasiyyət, güc-qüvvət, qətiyyət. 
Cürəti, qorxmazlığı, qüvvəti 
ot yeyenlərə yox, 
ət yeyənlərə vermiş 
ana təbiət. 
Gücsüzlərdə,qətiyyətsizlərdə 
və ya qoyunkimilərdə  
hardan olsun comərdlik, 
məğrurluq,əzəmət? 
İndi başda gedənlərimiz  
ətsiz ərzaq yeməyi öyrədir camaata. 
Fərq də göz qabağında, 
nə haacət əlavə sitata!  
 
01.11.2002 
 49
MÜASIR ADAM 
 
Çoxdan tanıdığım bir insan 
təsadüfən görüşdüyümüz zaman 
bir xeyli özündən danışdı. 
Gördüm ki, keyfi çox yaxşıdı. 
Son illər vəzifəsi neçə dəfə artıb, 
indi mühüm məqamlarda qərar tutub. 
Odur ki, danışığı, oturuşu, duruşu dəyişib, 
kişi siyasət yollarında əməlli “bişib”. 
Həm də diqqəti artıb 
lazımlı, lazımsız hər şeyə. 
Həmişə nəzakətli, itaətkardır, 
fəqət özündən məqamı yüksəyə. 
Asılı olduğu adamları hər yerdə öyür, 
hətta onlar üçün utanmadan deyir: 
- Rəhbər adama hər söz deyə bilər, 
rəhbər adamı, lap istəsə, söyə, döyə bilər. 
Bundan heç vaxt inciməzlər, 
bunu ayrısına heç giley kimi də deməzlər. 
İşdə müdirin də rəhbərindir, 
onu başında oturt, boynunda gəzdir. 
O, sənin üçün həmişə ixtiyardır, 
çünki əlində səlahiyyətləri vardır... 
Dostum çox sadə ömür sürdüyümü də sezdi, 
onu imkanlı gördüyümü də sezdi. 
Odur ki, bu günkü mövqeyimi, 
durumumu o ki,var pislədi, 
Məni nəsihətlə yolumdan döndərmək istədi. 
O danışdıqca mən onun donuq gözlərinə baxırdım. 
Ürəyim sıxılırdı, yanıb-yaxılırdım. 
Sən demə, bu cür manqurtların hesabına 
illərdir düşürük dilənçi, kölə halına. 
Bu, sapı özümüzdən olan baltalar 
hələ neçə qürurlu insanın inadını baltalar. 
Ah, kişiliyi, sınmazlığı 
özlərinə yük bilən ağalar. 
Nə deyim, ürəyim soyusun, 
sizi doğan analar... 
 50
Beləsini dinləyib qurtardıqdan sonra 
bilmirsən üzünü döndərəsən hara. 
Az qalır tüpürəsən 
bu, ləyaqətdən uzağın cəmdəyinə. 
Allah adamı çətində möhtac eləməsin 
beləsinin köməyinə. 
 
Oktyabr, 2005 
 
CAHİLLİK, XƏBİSLİK 
 
Bu yay,uzun illər istifadə etdiyimiz 
yorğan-döşəyi və yastıqları söküb 
yenidən sırıtdırmaq qərarına gəldik. 
Bu məqsədlə yataq əşyaları 
sökülüb-töküldü 
yuyulub təmizlənməyə. 
Əlavə insanlar da çağırıldı köməyə. 
Yastıq və döşəklərin içində 
mənim və ailəmin adları yazılmış 
müxtəlif formalarda bükülüb-tikilmiş 
cadu-pitilər tapıldı. 
Bunları görcək nə qədər əzablı 
hisslərə qapıldım. 
Xəyalım uçdu yaxına,uzağa, 
özümə və ailəmə mərhəm bilib 
vədəli-vədəsiz evimdə qarşıladığım 
doğmalarımın yanına. 
Məyusluqdan bir üzücü ağrı doldu canıma. 
Özüm-özümü başladım günahlandırmağa, 
qınamağa! 
Siz ey diqqətimlə, imkanlarımla qarşıladığım, 
sədaqət göstərib evimdə saxladığım 
və xidmətində olduğum insanlar! 
Nə deyim indi sizə? 
Bu boyda tərbiyəsizlik, 
bundan da böyük alçaqlıq?! 
Bu da qohumluq,doğmalıq, 
müsəlmançılıq! 
10.08.2005 
 51
BOĞAZDAN YUXARI NİTQ SÖYLƏYƏNLƏR 
 
Siz, ey yerli-yersiz mədh deyənlər, 
haqqı sındıranlar, şəri öyənlər. 
Əyri sözləriylə düzü əyənlər, 
boğazdan yuxarı nitq söyləyənlər. 
 
Hər gün kürsülərdə, hər gün efirdə, 
fərqi yox, Vətəndə, ya da səfərdə. 
Çaşdırın kütləni növ-növ tədbirdə 
boğazdan yuxarı nitq söyləyənlər. 
 
Yalançı nitqlərdə pəhləvan olduq, 
yalançı nitqlərlə qəhrəman olduq. 
Yalan dinləməkdən bədgüman olduq 
boğazdan yuxarı nitq söyləyənlər.  
 
Yarınız hiyləgər, yarınız mütrif, 
Sözünüz ya mədhdi, ya yersiz tərif. 
Yaltaqlıq kimsəyə gətirməz şərəf 
Böğazdan yuxarı nitq söyləyənlər. 
 
Bir yol kişiləşin, bir yol durun da, 
yetsin bəlkə sonu bu azarın da. 
Daha söz qalmadı söz bazarında, 
boğazdan yuxarı nitq söyləyənlər.  
 
Tutmasın şan-şöhrət, qoy gözünüzü, 
yetər aldatdınız öz-özünüzü. 
Nə vaxt eşidərik düz sözünüzü, 
boğazdan yuxarı nitq söyləyənlər? 
 
Hərdən vicdanızla durun üz-üzə, 
elin gözü ilə baxın göz-gözə! 
Görərsiz, tüpürür xalq üzünüzə 
boğazdan yuxarı nitq söyləyənlər. 
 
Bəsdirin, yığdınız bizi boğaza, 
bu yolla çox şeyi verdik güdaza. 
İndi, ta üz tutun Aya, ulduza 
boğazdan yuxarı nitq söyləyənlər. 
Mart, 2004 
 52
MƏDHİYYƏÇİ YAZARLARA  
 
Şərəfli ömür yaşayan. 
Məhəmməd(s.a.v.s) peyğəmbər 
 
Ey mədhiyyə,şərəfnamə yazan yazarlar, 
doğrudanmı yazdığınız təbinizcədir? 
Doğrudanmı sizə elə gəlir ki, ancaq 
iqtidarın qəlbi geniş,ruhu incədir? 
 
Bəs həyatın əsl üzü,acı reallıq, 
gözünüzü deşmirmi bu aclıq,səfalət? 
Vicdanızın səsinə bir səs verin,barı 
məmləkətin harasında vardır ədalət? 
 
Bir səf-nəzər eyləyin bu seçilmişləri, 
Sərvətləri başdan aşan “xırda şahları”. 
Azğınlıqdır, quldurluqdur yurdda işləri, 
fəqət bircə şəxs yanında “yox günahları”. 
 
Bu yaralı məmləkətdə gündə çal-çağır, 
siz də ilham alırsınız sözdə hünərdən. 
Bu minvalla Qarabağı geri alırıq, 
yox heç yerdə belə xalqdan, belə rəhbərdən. 
 
Sərhəd qoyun fikrinizə,düşüncənizə, 
sındırmayın söz adlı o əlahəzrəti. 
Haram olsun bu istedad,bu vergi sizə, 
mədhiyyəyə çevirərkən ciddi söhbəti. 
 
Lazımdırmı bu qəlibsiz,duzsuz təriflər, 
bu qaçqınlıq, məhrumiyyət əzmirmi sizi? 
Şöhrət üçün xalqa yalan satan mütrüflər 
tarix silər yaddaşından hər birimizi. 
 
Sözün də var öz meyarı,halal-haramı, 
məclislərdə qızışanda ayılın hərdən. 
Gözümüzdən salmayın hər toyu,bayramı, 
bir utanın beşmərtəbə mədhiyyələrdən. 
 53
Biri deyir korifeydir,biri peyğəmbər, 
biri xalqın vuran nəbzi,coşan qeyrəti. 
Dil boğaza qoymayan ey mütilər,yetər, 
sizə baxıb əcnəbilər soyur milləti. 
 
Aman, Allah, tərifin də ölçüsü olar, 
bu minvalla müqəddəslər çıxacaq yaddan. 
Qalmayıb bu asilərdə nə iman,nə ar, 
bu nütvəsi natəmizlər yaranır hardan? 
 
Biz özümüz özümüzə qənim kəsilən 
tərif sevən, mədh deyən dostlarıq,ey zat. 
Bu səbəbdən əli yerdən,göydən üzülən 
unudulmuş insanlartək yaşarıq, heyhat! 
 
Fevral, 2002 
 
 
NİKBİNLİK  
 
Mən çox nikbin bir insanam, çox mətin insan, 
hələ neçə ər doğacaq mərd Azərbaycan. 
Mən aləmə haqq səsimi qaldıracağam, 
sabahımın Xətaisi doğulan zaman. 
 
Bəşər daim inkişafda, yeniləşmədə, 
mən tarixə həm dərs deyib, həm dərs almışam. 
Məni heç vaxt qorxutmayıb iğtişaş, hədə, 
ulduzduğum anlarda da məğrur olmuşam. 
 
Zaman gələr, ağlar gözüm kiriyər, gülər, 
torpağımın hər qarışı səngərə dönər. 
Nə qədər ki, içimizdə yurd yanğısı var, 
Xətailər çadırda da doğula bilər. 
 
30.12.2003 
 
 54
ARTAN BƏLAMIZA, AZALAN YAŞIMIZA 
 
Milli tariximizin 
yaddaşımıza yazılan 
ən güclü insanı, 
sağlamı,igidi,pəhləvanı 
Qoç Koroğlu: 
-İnsan üçün ömür 
30 yaşdan yuxarı 
üzüaşağıdır-deyib. 
Yəni 30 yaşından 
qocalmağa başladığına 
eyham eyləyib. 
O hələ eramızdan əvvəl yaşayıb, 
dağ döşündə ömür sürüb, 
bulaq suyu içib. 
Ekoloji təmiz ərzaq yeyib. 
Özü də o dövrdə əksər insanlar 
150-200 il yaşayıb. 
İndi insanlar nə qədər yaşayır? 
Təxminən 65-75 yaş arası. 
Bu məntiqlə Koroğlunun 
nəzərdə tutduğu qocalığa keçid 
30 yaşdan düşməlidir ən azı 25 yaşa. 
Hünərin var,indi ömrü sağlam yaşa? 
Çünki XX əsrin texniki eybəcərlikləri 
zəhərləyir suyu,havanı,torpağı, 
pozur əsəbləri. 
Bunlar hamısı şərtdir,bəs necə? 
İndi insanların əksəriyyəti 
mübtəladırsa əgər 
erkən ürək ağrısına, 
qan xəstəliklərinə, 
şəkərə,yaman şişə, 
deməli hər il nə qədər insan  
doğulur eybəcər- 
gözü kor,ağlı kəm, 
qoldan, qıçdan şikəst,daxili qüsurlu... 
Hamısı da yaşayır bir təhər. 
 55
İnsan orqanizmi get-gedə zərifləşir, 
insanın sağlamlığı get-gedə zəifləyir, 
Bütün bunlara ciddi yanaşmaq gərək. 
Zamana uyğun yaşamaq gərək. 
Əgər xəstəliklər bu cür cavanlaşırsa, 
biz erkən qocalırıq demək. 
Heyf,biz imkansızların əlindən  
bir qlobal iş də gəlmir ki,görək. 
Yazıq,qısa ömrünü 
ağır xəstəliklərlə yaşayan imkansızlara. 
Onlar kimdən və hardan diləsinlər kömək? 
Necə dözürsən bu haqsızlığa, 
içindən nələr keçir, 
özü ağrılı duyğularla dolu, 
sahibi fiziki qüsurlu  
zavallı ürək,ürək?! 
May, 2006 
 56
QONŞUMUN NADAN OĞLU 
 
Qonşumun oğlu özünə bir təzə maşın almışdı, 
bu maşınla özünü,lap abır-həyadan salmışdı. 
Çünki heç kimi ona yaxın durmağa qoymurdu, 
özü də hər gün onu yuyub-qurulamaqdan doymurdu. 
Hətta maşınını,30 ilin sürücüsü olan,  
atasına da qıymırdı. 
– Bunun modeli təzədir,sən beləsini  
sürməmisən-deyirdi. 
Ata da incikliyini büruzə vermirdi, 
gülümsəyib baxırdı,qanı qanından olan, 
bu nadan oğlunun üzünə, 
qapılıb xəyal aləminə,deyinirdi öz-özünə: 
– Şükür sənə,ya Rəbbim, 
mən bununçün nələr etmədim? 
Şirin danışıq,rəvan yeriş öyrətdim, 
mükəmməl təhsil verdim, 
maşınla davranış öyrətdim. 
Uşaq ikən neçə maşınımı sürdü, 
neçə yol qəza törətdi. 
Qabağını,arxasını neçə dəfə səkiyə,ağaca, 
ayrı maşına çırpdı. 
Neçə yol mühərrikini tökdü, 
ayırıcı muftasını yandırdı, 
ötürücü qutusunu cırdı. 
Hər dəfə eşidəndə güzəştə getdim, 
aparıb usta yanında düzəltdim, 
hamısını bir telinə qurban etdim. 
İndi o,maşallah,böyüyüb, 
kişiləşib,müasirləşib, 
mənim maşınla davranışımı bəyənmir, 
təzə maşınını mənə verməyə çəkinir. 
Nə yaxşı,evimdə nəvəm böyüyür, 
gördüyünü,eşitdiyini anlayır,duyur. 
Nəvəm könlümü almaq üçün 
– baba,mən də böyüyəndə maşınımı 
ona vermərəm-deyir. 
Babası bunun ağlına,məntiqinə qurban, 
 57
tez gəlib yetişəydi onun istədiyi zaman. 
Bu da bir cür təskinlik,rahat olmaqdır, 
bu da bir cür xəyalən qisas almaqdır. 
Zəmanəmi dəyişib,yoxsa böyütdüyüm 
uşağın xislətimi belədir? 
Oğlumun hərəkəti mənə,əcəb yer eləyir. 
Məsəl var,deyərlər,bu günkü cücə 
dünənki cücəyə “cik-cik” öyrədir. 
 
Dekabr, 2006 
 
 
 
ATƏŞKƏS  DÖVRÜNÜN  BAKISI 
 
Əcəb mülayim keçir Bakımızın qışı, 
hələ ki nə soyuğu var, nə qarı, 
nə də güclü yağışı. 
Bu da yanvar ayının iyirmi beşi, 
artıq bəzi ağacların tumurcuqları şişir, 
havalar tamam sakit, dəyişməz, həlim, 
əsl atəşkəs dövrünə uyğun iqlim. 
İşləyənlər öz iş - güclərində, 
vaxtları planlı, məqsədli ötüşür. 
İşsizlər isə küçələrdə məlul-məlul gəzişir. 
Heç kimin heç kəslə işi yox, 
çünki güclülər hər şeyi bölüşür. 
Hərənin öz konkret haqqı və qadağası var. 
Belə şəraitdə lap qurdla qoyunu  
birgə buraxmaq olar. 
Mən Bakıda heç vaxt bu cür küləksiz, 
şaxtasız qış görməmişdim. 
Deyirəm, bəlkə Bakının havası da 
insanları kimi dəyişir, 
mülayimləşir? 
 
Yanvar, 2004 
 58
AYILIN, AĞALAR 
 
Zira, kim haqsızlıq edərsə,  
işlətdiyi haqsızlığın əvəzini (mütləq) alacaqdır. 
İncil, Əhdi Cədid, Koloslulara məktub, 3.25. 
 
Qayğılar çoxalır, güzəran çətin, 
dövran yükümüzü artırır müdam. 
Tükənir dözümü, səbri millətin, 
çoxu həyatından bezikir tamam. 
 
Azacıq imkanlı mərhəm ünvan yox, 
kimə nə deyəsən darda, çətində? 
Sən bir çəkdiyimiz iztiraba bax, 
qohum da, tanış da, dost da bu gündə. 
 
Vəzifə bir qrup şəxslər üçündü, 
babat iş çıxıbdı ceyran dalına. 
Məsullar cibini düşünür indi, 
yanan yox imkansız xalqın halına. 
 
Bir ay yox, heç beş gün dolanmaq olmur 
dövlətin verdiyi məvacib ilə. 
Demə, hökümətə bel bağlamaqla 
tamam ömrümüzü vermişik yelə. 
 
Kəsib dörd tərəfdən yollarımızı, 
bizi bu Vətəndən bezdirənlər var. 
Bir tikə çörəyi xalqa çox görən, 
içində xəbislik gəzdirənlər var. 
 
Məmləkət bir iyrənc bazardı sanki, 
hara üz tutursan, pul istəyirlər. 
Məşğulluq mənəvi azardı, çünki 
işçi yox, hər yerdə qul istəyirlər. 
 
Tələbat qazancdan dəfələrlə çox, 
kütlə ürəyinin yağını yeyir. 
Nəsil var, içində bir işləyən yox, 
kimi dindirirsən – dözürük – deyir. 
 59
Satılır səhiyyə, təhsil ilbəil, 
yazıq bu millətin imkansızları. 
Barama qurdutək şişir müttəsil 
yurdum haram yığan vicdansızları. 
 
Talanır bir ucdan elin sərvəti, 
quldur oğruların adları bəlli. 
Yığılır banklara gizli, xəlvəti 
milyonlar, milyardlar, gör neçə ildir. 
 
Bunlara kar etmir nə Zəbur, Tövrat, 
nə İncil, nə Quran, nə Allah xofu. 
Hələ üzlərinə gülür bu həyat, 
hələ ki, özünü şah sanır çoxu. 
 
Ey azğın insanlar, qorxun bir qədər, 
qaçın bəd əməldən, durmayın üzə. 
Ayılın, ağalar,usanın, yetər, 
Səddamın taleyi görk deyil sizə?! 
 
27.04.2003 
 
  
 
 60
RUHİ POZUNTU, YOXSA MİSKİN QISQANCLIQ  
 
Z.Qodmanlının qəbirüstü abidəsi önündə düşüncələr 
 
Mirzə Fətəlini yerdən götürməyə qoymayanlar, 
Mirzə Sabirin nəşini məzardan çıxardanlar, 
Zülfüqar Qodmanlının da qəbirüstü abidəsini qırdılar. 
Bu bir nadan oyunudu, bu bir gədə hikkəsi. 
Doğrudanmı ağrıtmır 
bu ruhu pozulmuşların, 
ağlı dayazların miskin hərəkəti 
bu boyda kənddə heç kəsi?! 
Paxıllıqdanmı,xəbislikdənmi, 
acizlikdənmi ya hərislikdənmi 
yaranır bu qısqanclıq? 
Qəbir daşı sındırmağın, 
məzar eşməyin adı ancaq 
nakəslik, nakişilik, alçaqlıq. 
Kimdir götürən bu adı? 
Bu əclaf anlamırmı görən, 
onun da vardır ölənləri- 
əzizləri,doğmaları,soyadı. 
Və haçansa əməlindən xəcalət çəkəcək övladı. 
Nə deyəsən bu əsilsiz,məsləksiz 
xisləti murdara? 
Bu cür hərəkət hara, 
qonşuluq,yaxınlıq,insanlıq hara?... 
 
Bakıda Əliağa Vahidin 
heykəlini sökənlər, 
Əylisdə Əkrəm Əylislinin 
evini yandıranlar, 
Qodmanda Zülfiqar Qodmanlının 
qəbirüstü abidəsini sındırırlar indi. 
Allah sənə rəhmət eləsin,Mirzə Cəlil, 
bu da Azərbaycanın 
daha bir “Danabaş kəndi”. 
 
Mart, 2007 
 61
HƏZƏR  BELƏSİNDƏN... 
 
Hal-hazırki müxalifətin tanınan öncüllərinin əksəriyyəti vaxtı ilə 
iqtidarda mühüm məqamlar tutumuş, Yeni Azərbaycan Partiyası-
nın yaradıcı heyətində olmuş insanlardır. Onlar vəzifələrindən kə-
narlaşdırılan kimi siyasi baxışları da 1800 dönmüş, YAP-ın idarə 
heyətindən uzaqlaşaraq müxalifət partiyalarına doluşmuşlar. 
Bu cür əqidəsi dönük siyasətçilərdən biri də, 13 il Səhiyyə naziri işlə-
miş, Azərbaycan Səhiyyəsini biabırçı vəziyyətə salmış, neçə-neçə Sə-
hiyyə rəhbərini, YAP-ın üzvü olmadığı üçün, nümayişkəranə işdən qov-
muş, ürək ağrısına salmış, tutdurmuş... səhiyyəni açıq-aşkar rüşvət 
meydanına çevirmiş, bir sözlə, ətrafına qan uddurmuş Əli İnsanov idi. 
İqtidarda və YAP-ın idarə heyətində olduğu uzun müddət ərzində 
əsl yaramaz sifətini və xislətini gizlədə bilən, müxalifət partiyalarını 
və onların liderlərini müxtəlif növ tədbirlərlə, ictimai yerlərdə, Milli 
Məclisin iclaslarında və birbaşa efirdə qeyri-etik və qeyri-əxlaqi ifa-
dələrlə təhqir edən bu anormal psixikalı xəbis məxluq vəzifədən kə-
narlaşdırılan kimi YAP-ın da ünvanına olmazın nalayiq sözlər yağ-
dırdı, müxalifət partiyaları ilə həmrəy olduğunu bildirdi, həmin partiya 
rəhbərlərindən, onlara qarşı yanlış fikirlər yürütdüyü üçün, üzr istədi 
və ölkə iqtidarı ilə əks cəbhədə mübarizə aparacağı barədə bəyanat 
verdi. Onu dinləyəndə ürəyinlə barışa bilmirsən ki, Heydər Əliyev ki-
mi dərin düşüncəli, zəngin idarəçilik və həyat təcrübəsi olan bir rəh-
bər necə olub ki, bu cür azğın, harın və dələduz insanlara çox ina-
nıb, onlara məsul vəzifələr etibar edibdir. Yüz heyf ki, belələri yenə 
də az deyil və onlar iqtidarın cəza hədəfindən hələ ki, yayına bilirlər. 
Və nə yaxşı ki, son illər ölkə rəhbərliyi yavaş-yavaş bu cür ac-
göz, kaftarabənzər yırtıcıları snayper dəqiqliyi ilə seçib zərərsizləş-
dirməklə cəmiyyətdən təcrid etməyə başlayıb. 
Tanrı nazilən haqqı üzülməyə qoymayan ixtiyarları qorusun! 
 
Yaşayırıq diqtəsiylə, 
neçə yolunda azmışın. 
Çaşıb çılğınlıq eyləsəm, 
Allah günaha yazmasın. 
 
Soxulduqca kürsülərə, 
mədh deyən satılmışlar. 
Dönür dəyərsiz kütləyə, 
gözdən uzaq atılmışlar. 
 62
Öz şəxsi marağı üçün 
kim nə bacarır, eyləyir. 
Rəsmi məclislərdə isə 
hamı “xalq”, “millət” söyləyir. 
 
Əsl həqiqətsə budur –  
yox kimsəyə hörmətləri. 
Vəzifə bunlarçun, fəqət 
keyf meydanı, sərvət yeri. 
 
Bu şan-şöhrət əsirləri, 
bu var-dövlət hərisləri. 
Kimlər dartıb başa çəkir, 
bu cür murdar – xəbisləri? 
 
Nə iman bilirlər, nə din, 
çoxu da quldur, bədxislət. 
Vəzifədən gedən o gün 
dönüb olur müxalifət. 
 
Nə bir sadiq məmuru var, 
nə bölgüsünün meyarı. 
Odur xalqdan dəstək umur 
daim ölkə iqtidarı. 
 
Bu xırda şahlar əlində 
əsəb oyuna düşmüşük. 
Hər yerə bir tor atırlar, 
Torlarına ilişmişik. 
 
Qadağalı insanlarıq, 
sözümüzün dəyəri yox. 
Ya qışqıraq, ya yalvaraq, 
faydası yox, xeyiri yox. 
 
Kar olub, kor olmalısan, 
danışsan, başın ağrıyar. 
Tək onlar qoya bilirlər 
fərqi yalanla doğruya. 
 63
Zərrə qədər mərhəmət yox 
soyuq, laqeyd gözlərində. 
Ancaq bir ötkəm görkəm var 
kütlə üçün üzlərində. 
 
Lazım gəlsə, sifətinə 
neçə sifət qatar onlar. 
Bir az çətinə düşəndə 
Vətəni də satar onlar. 
 
Nə yaxşı ki, vaxt hakimdi, 
çox görmüşük beləsini. 
Bu cür alçaq cəbhədə də, 
dosta atar gülləsini. 
 
El içində adları var –  
nakəs, oğru, mərdiməzar. 
Nakəs dönüb kişi olmaz, 
həzər beləsindən, həzər. 
 
Avqust, 2007  
 64
YAXŞI KİŞİLƏRƏ 
 
Yaxşı kişilərlə dostluq edin. 
Məhəmməd (s.a.v.s) peyğəmbər 
 
Bütün ölçülərin başında durar 
haqqı əzəmətlə ölçülən kişi. 
Gözündən od yağar, çöhrəsindən nur, 
yüz kişi içində seçilən kişi. 
 
Yox bir əməlində naqislik, eyib, 
hamıya dost deyib, qardaş söyləyib. 
Nə mənsəb, nə dövlət onu əyməyib, 
kişilik boyuna biçilən kişi. 
 
Bir halal insandır, zatı pak, nəcib, 
daim məclis qurub, süfrə bəzəyib. 
Hələ dodağına içki dəyməyib, 
gündə sağlığına içilən kişi. 
 
Bir “dağ aşırsa”da, bir “sağ ol” bəsi, 
bəşərin səxavət mücəssəməsi. 
Çətində hamının ərki, kimsəsi, 
yolunda canından keçilən kişi. 
 
Yaxşılıq bənzərsiz sınaq, imtahan, 
Tanrı hamımıza yetirsin məqam. 
Yaxşılar ucalsın, artsin hər zaman, 
 nə çox aramızda kiçilən kişi. 
 
Ən şirin arzunun özü xoş savaş, 
bu da bir istəkdi söylədim, qardaş. 
Bu sayaq müqəddəs yol seçəydi kaş, 
özünü ər sayan, nər bilən kişi! 
 
01.03.2000 
 65
MƏN SARAY ŞAİRİ OLA BİLMƏRƏM  
 
Məni dost-doğmalar qınamasın qoy, 
tanımır ətrafım, tanımasın qoy. 
Tutduğum yolumu aza bilmərəm, 
fəxriyyə, mədhiyyə yaza bilmərəm. 
İstərəm görünəm olduğum kimi, 
yazam hər misramı duyduğum kimi. 
Süni şan-çöhrətə çəkməyir meylim, 
mənim xarakterim bu çürdü, neynim? 
Öyrəşə bilmirəm yalaq olmağa, 
təhqir uda-uda calaq olmağa. 
Yarınıb pay ummaq – şərəfsiz hünər, 
o hörmət gətirir yaltaqlıq qədər. 
Mənə cah-calalsız bir ömür yetər, 
könlüm dostluğu da minnətsiz istər. 
Çox gördüm vaxt-bixavt mədh deyənləri, 
axır xəcalətdə keçdi günləri. 
Ortaya çıxmağa üzü olmadı, 
özü xəcil oldu, sözü qalmadı. 
Şair öz-ozünü dərk edən anda 
minnət götürməsin Allahından da. 
Hamıya bir baxsa şairin gözü, 
onda heç bir qüvvə sındırmaz bizi. 
Şairlər dünyanın söz sərkərdəsi, 
dinsin avazında, qoy xalqın səsi. 
Mədh deyən şairin özü fəlakət, 
boğazdan yuxarı sözü fəlakət. 
Şeiri söykənmirsə səmimiyyətə, 
demək satılıbdır şair şöhrətə. 
Başını dik tutmur, əyirsə, əlbət 
keçir ürəyindən mənsəb, var – dövlət. 
Gərək silkələsin haray şairi, 
mən ola bilmərəm saray şairi! 
Mədh üçün sarayda qalsam, ölərəm, 
saraylardan “ilham alsam” ölərəm. 
Yalandan xəyala dalmaq nə çətin, 
hiyləgər mehriban olmaq, nə çətin! 
Məqsədli ağlaya-gülə bilmərəm, 
mən saray şairi ola bilmərəm. 
Heç yerdə, heç zaman ola bilmərəm, 
əlaman, əlaman, ola bilmərəm! 
Sentyabr, 1999  
 66
PULSUZ KİŞİLƏR 
 
Telli Pənahqızına 
 
Bu da üstümüzə bir yeni həmlə, 
səni kövrəldəcək,məni üşüdər. 
Artır məmləkətdə silsilə ilə 
İmkansız kişilər, pulsuz kişilər. 
 
Nə söykənc yeri yox,nə güman yeri, 
nə dərd anlayanı,ovunduranı. 
Məmləkət müstəqil olandan bəri 
Qalmayıb yurdda bir can yandıranı. 
 
Gündüz qul bazarı,gecə ac ünvan, 
işsiz oturmaqdan halsız kişilər. 
Gəzir küçələri boş-boş,sərgərdan, 
kütlə arasında yalqız kişilər. 
 
Nimdaş üst-başından yoxsulluq yağar, 
bu geniş dünyanı cəhənnəm bilər. 
Bir tanış,bir gözəl çöhrə görəndə 
Pörtər xəcalətdən,utanar,ölər. 
 
Arzusu,istəyi gözündə qalar, 
kül altda köz kimi yanan kişilər. 
Dost-doğma yanında xəcil olarlar, 
hər gün öz evində sınan kişilər. 
 
Görən,kim qarğıdı bu xalqı belə, 
görən, bu kütlənin nəymiş günahı? 
Millətin yiyəsiz övladlarının 
qaranlıq görünür hələ sabahı. 
 
Bu xalqı sındıran yaddımı?! - Əsla, 
öz içimizdədir namərd kişilər. 
Hərdən yavan çörək tapmır,az qala, 
səninlə,mənimlə həmdərd kişilər. 
 
Bu ağrı vaxt-bivaxt gəzər canımda, 
ürəyim sancdıqca göynəyər sinəm. 
Bəlkə o naçarın biri yanında, 
bəlkə o bədbəxtin biri də mənəm?!  
 67
YOXSULLUQ İMTAHANI 
 
Yaman yerdə yaxaladı yoxsulluq məni, 
indi duydum əzabını imkansızların. 
Dost-döğmalar dəyişdilər,baxışlar yeni, 
gördüm əsl sifətini imansızların. 
 
Nə çox imiş cazibəsi varın,dövlətin, 
demə,həyat çoxu üçün pul-para imiş. 
Siz ey yüz yol məhəbbətlə əl verdiklərim, 
doğrudanmı bu doğmalıq boş yerə imiş? 
 
İndi-indi anlayıram,duyuram sizi, 
ey ağacı əllərindən düşən kişilər. 
Gündə yüz yol laqeydlikdən sınan,sızlayan, 
öz döğma od-ocağından küsən kişilər. 
 
Doğrudan da insan kimi yaşamırıq biz, 
məhkumuq çox qadağaya yaxın-uzaqlı. 
İynə ilə gor qazdılar babalarımız, 
bizimçün də xoş günlərin yolları bağlı. 
 
Çalışsaq da gecə-gündüz,bütün il boyu, 
halal yolla bir kimsənin sərvəti artmaz. 
Hökümətdən aldığımız dilənçi payı, 
bir nəfərin bir həftəlik xərcinə çatmaz! 
 
Doğrudan da ömür deyil yaşayırıq biz, 
bu dövlətdən gördüyümüz, hələ ki, minnət. 
Hələ vardan doymaq bilmir ağalarımız, 
xalqı bu cür imtahana çəkənə lənət! 
 
Bu da iqtidar partiya,yeni hökumət, 
ziyalını,sənətkarı ac qoyan dövlət. 
Vədlər verib aldatmaqmış əsl siyasət, 
“Dahiliyin yollarını” bildik nəhayət! 
 
Noyabr, 2001 
 68
BİZİ BAĞIŞLAYAN OLARMI 
 
Məni bağışlayan olarmı? – Çətin! 
M.Araz 
 
Heyvanlar arasında belə bir “təbii əxlaq” qaydası mövcuddur. 
Dəstə halında yaşayan heyvan növlərinin əksəriyyətində nəsil ar-
tırma zamanı erkək cinslər arasında “ata” olmaq haqqını qazanmaq 
uğrunda bir vuruş başlanır. Çünki erkək cinslərdə olan bu “şüursuz” 
adlandırdığımız qısqanclıq və ya qürur hissi dişi heyvanlarla cinsi 
əlaqəyə girməyə çalışan hər hansı bir erkəyə qarşı düşmən, rəqib 
hissi yaradır.Bu da onların arasında sərt vuruşa səbəb olur. Və nəti-
cə etibarı ilə “təbii əxlaqda” cinsi əlaqəyə ən güclü erkəklər girə bilir. 
Bu vuruş bir sıra heyvanlar - ələxüsus, canavarlar, dəvələr elə-
cə də dağ keçiləri,atlar və s. arasında daha şiddətli keçir.Uduzub 
dəstədən qovulan canavarın Yalquzaq, dəvə döyüşünün “nər dö-
yüşü”, qalib dəvənin Nər adlandırılması, həm də bu sözlərin aforiz-
mə, məsəl hədəfinə çevrilməsi heç də təsadüfü deyildir. 
Deməli təbii seçmədə zəif, xəstə heyvanlara “ata” olmağa, öv-
lad dünyaya gətirməyə imkan verilmir! 
Bəzi yırtıcı heyvanlar isə, bu təbii məntiqlə, öz zəif balalarını hə-
lə körpə ikən parçalayıb öldürür. 
Bəlkə də ağıl yox, instinkt adlandırdığımız bu hiss təkcə eqoizm 
deyil, həm də canlıların öz gələcək nəsillərini daha güclü və sağ-
lam yaratmaq istəyidir? 
Bax, budur sərt, qəddar və müdrikcəsinə düşünülmüş yaşamaq 
uğrunda mübarizənin məntiqi davamı... 
 
Sən bir təbiətin məntiqinə bax, 
bu dəmir qanunu yazana şükür. 
Təbii seçimdə nəsil artırmaq, 
yalnız güclülərin payına düşür. 
 
Sən demə, hər dəfə cütləşmə vaxtı, 
dəstənin içində başlar bir vuruş. 
Didər bir birini qızmış erkəklər, 
qorxutmaz onları bu qanlı yarış. 
 
Bu ər savaşına baxar qıraqdan, 
bir sürü, bir ilxı, bir naxır heyvan. 
Qorxaqtək tanınar meydandan qaçan, 
güclülər vuruşar, ta axıracan. 
 69
Gücsüzün, acizin burda yeri yox, 
yalnız qüvvətlilər ər ola bilər. 
Dəvə dəstəsində erkəklər nə çox, 
fəqət onda biri Nər ola bilər. 
 
Vuruşar dəvələr qan-tər içində, 
vuruşar taqətdən düşənə qədər. 
Təbii əxlaqda, qanlı seçimdə, 
demək güc hər şeyi həll edə bilər. 
 
Qalib erkəkləri dişi heyvanlar 
qəbul eyləyirlər ixtiyar kimi. 
Dəstənin içində həmişə onlar 
gəzirlər hər şeyə haqqı var kimi. 
 
Vuruşda uduzan erkəyin isə 
haqqı yox dişiyə yaxın durmağa. 
Bəlkə də gələcək nəsil naminə 
gücsüzü qoymurlar “ata” olmağa. 
 
Zəifə heç harda yer yoxmuş, heyhat 
ya ər olmalısan, ya da ölməli. 
Ana dediyimiz cahanda həyat 
həm ağlamalıdı, həm də gülməli. 
 
Bu acı həqiqət, bu ağır hökm 
nə qədər düzgündür, bilə bilmərəm. 
Ancaq ali həzzdən məhrum olanın 
tapdanmış haqqına gülə bilmərəm! 
 
Fəqət bir həqiqət gün kimi aydın:  
– Ər ola bilməzlər zəif erkəklər. 
Qoy bu sözlərimi yersiz saymasın 
qızəndam kişilər, zərif erkəklər. 
 
Döl verə bilsəydi qorxaq Yalquzaq, 
nəsli yer üzündən silinəcəkdi. 
Dəvənin belində güc olmasaydı, 
Uzaqdan-uzağa bilinəcəkdi. 
 70
Nə çoxmuş dünyada təzadlı rənglər, 
vəhşilər seçilir hər işləriylə. 
Didib parçalayır ana pələnglər 
xəstə ənikləri öz dişləriylə. 
 
Bu yolla çoxalıb canavar nəsli, 
bu yolla artıbdı nər oğlu nərlər. 
Bu qədər kölətək yaşadıq, bəsdi, 
qoy qalxsın ayağa ər oğlu ərlər! 
 
Cəsarət, güc, qüvvət – nə böyük anlam, 
ən böyük amallar burdan başlanır. 
Güclüyəm, deməli haqqım var qalam, 
zəifəm, deməli yurdum daşlanır. 
 
Bu yerdə yaranıb “qeyrət” kəlməsi, 
bu yerdən başlanır “namus” anlamı. 
Heyf, silkələmir bu söz hər kəsi, 
heyf, mənasını anlamır hamı. 
 
Hərdən bu hikmətlə qalıb üz- üzə,  
öz xəcil halıma acıyıram mən. 
Dəstədən qovulan Yalquzaq kimi 
dişimi boşuna qıcayıram mən. 
 
Yüz ildir Vətəndən qovuluruq biz, 
yüz ildir tapdanır qəbirlərimiz. 
Az qala tarixdən silinib təmiz 
neçə and yerimiz, pənah yerimiz. 
 
Qulaq as, yurddaşım, dinlə qardaşım, 
özgə köməyiylə yarımaq çətin. 
Bu cəfəng xülyadan bir yolluq daşın, 
qorxmaz ol, igid ol, mətin ol, mətin! 
 
Dünyanın dəyişməz qanunudur bu, 
“qadını ər doğmaz qorxaq millətin”.* 
Düşmən tapdağına çevrilər yurdu, 
namusu, qeyrəti axsaq millətin! 
Noyabr, 1999 
* Misra M.Arazındı 
 71
VƏTƏN FƏRYADI 
 
Bir yaralı aslan kimi çəkildin geri, 
itkisinə, ağrısına saç yolan Vətən. 
Həcv deyir indi sənə nakəsin biri, 
ünvanına söylənilir yüz yalan, Vətən, 
satqınların əlləriylə satılan Vətən. 
 
Bu namərdlər sırasında pozuldu sıran, 
bu tülkülər arasında təkləndin yaman. 
Bu xisləti murdarlardan diləmə aman, 
ədalətsiz döyüşlərə atılan Vətən, 
satqınların əlləriylə satılan Vətən. 
 
Ötüşsə də ömrümüzün yüz ili belə, 
çiçək açmaz arzumuzun bir gülü, belə. 
Kimlər çəkir gözümüzə bu mili belə? 
Qəhər olub gözlərimə, a dolan Vətən, 
satqınların əlləriylə satılan Vətən.  
 
Sənin bəxtin bir oyunmuş, əsrin oyunu, 
tarixini dəyişənlər dandı soyunu. 
Bir “Çaldıran döyüşü” qur, çaldır toyunu, 
sərkərdəsi əsgərinə mat olan Vətən,* 
satqınların əlləriylə satılan Vətən. 
 
Nə bir paltar, nə bir kəfən biçilməz belə, 
nə bir şərbət, nə bir zəhər içilməz belə. 
Vətən adlı müqəddəslik kiçilməz belə, 
oba-oba yad ellərə qatılan Vətən, 
satqınların əlləriylə satılan Vətən. 
 
Səndən qisas, imdad umur şəhid balası, 
gözləyirsən, səbr kasan nə vaxt dolası? 
Kimlər verdi bu torpağı, kimlər alası? 
Hiddəti də səbri boyda bir ümman Vətən, 
satqınların əlləriylə satılan Vətən. 
 
* 1992-ci ilin may ayının 8-ində, Şuşa süqut edəndə Respublika Prezidenti və Ali 
Baş Komandan vəzifələrini müvəqqəti icra edən cənab Yaqub Məmmədov tele-
viziya ilə çıxış edərək, xalqa bildirdi ki, bəs mən üç gündür Müdafiə Naziri cə-
nab Rəhim Qazıyevi axtarıram, ancaq tapa bilmirəm.O mənə tabe olmur. 
 72
Qeybdən mənə bir səs gəlir, ilahi bir səs, 
indiyəcən satıldığın, satqınlığın bəs. 
Yurda dönük çıxanların başlarını əz, 
zəfər səsin eşidilsin Batıdan, Vətən! 
Satqınların əlləriylə satılan Vətən, 
ədalətsiz savaşlara atılan Vətən.  
İyun, 1997 
 
 
YAXŞILAR 
 
Dünya elə yaranışdan yaxşıdır, 
yaxşı səma, yaxşı Günəş, yaxşı Ay. 
Ömrümüzün, bəxtimizin naxışıdır 
yaxşı sutka, yaxşı həftə, yaxşı ay. 
 
Xoş günlərin carçısıdır, əl eylər, 
dağda-daşda cığır salar, yol eylər. 
Nemət adlı ruzisini bol eylər 
yaxşı payız, yaxşı bahar, yaxşı yay. 
 
Bardan qalar onsuz bostan, bağ, zəmi, 
elimizin, obamızın zəmzəmi. 
İsti gündə təşnəmizin məlhəmi 
yaxşı bulaq, yaxşı kəhriz, yaxşı çay. 
 
Bir dəmət tut bağından gül dərilsə, 
sözdən yarat, ömür qəsrin hörülsə. 
Müdirklikdir, təmannasız verilsə 
yaxşı bəxşiş, yaxşı sovqat, yaxşı pay. 
 
Ay Fəxrəddin, ötüşdükcə ruzgar, 
hər arzudan, kaş doğa bir xoş qərar. 
Nə yaxşı ki, hələ vardı yaxşılar, 
yaxşıların yaxşısını yaxşı say! 
 
06.09.98 
 73
YERİYİN DÜŞMƏN ÜSTÜNƏ  
 
döyüşən əskərlərimizə 
 
Haydı igidlərim, cürət vaxtıdır, 
yeriyin, yeriyin düşmən üstünə. 
Ya olum, ya ölüm – qeyrət vaxtıdır, 
Yeriyin, yeriyin düşmən üstünə. 
 
Yenə qan içində Turan, qardaşım, 
nə qədər yurd-yuvan viran, qardaşım. 
Düşmənlə üz-üzə duran qardaşım 
yeriyin, yeriyin düşmən üstünə. 
 
Aldandıq vədlərə, “bu gün-sabaha”, 
vaxt indi bizimçün hər şeydən baha. 
Biz ala bilməsək, qayıtmaz daha*, 
yeriyin, yeriyin düşmən üstünə. 
 
Yaşlılar xiflətdən düşdülər dərdə, 
getdi həya, abır, götürüldü pərdə. 
Qız-gəlin o tayda, “qanunsuz ərdə”, 
yeriyin, yeriyin düşmən üstünə. 
 
İndi xalqın güvənc yeri sizsiniz, 
Babəkin, Həzinin biri sizsiniz. 
Bu ölü torpaqda diri sizsiniz, 
yeriyin, yeriyin düşmən üstünə. 
 
İz salın Murovun ağ zirvəsinə, 
hay verin Boz qurdun haray səsinə. 
Hələ çox fırlanar dünya tərsinə, 
yeriyin, yeriyin düşmən üstünə. 
 
Əzin düşmənləri, əzin, yeriyin, 
üzün başlarını, üzün, yeriyin. 
Yarı qırılsaq da dözün, yeriyin, 
yeriyin, yeriyin düşmən üstünə, 
yeriyin, yeriyin düşmən üstünə. 
27.09.1998 
* 90-cı illərin əvvələrində erməni işğalçıları tərəfindən zəbt edilmiş 20 % əra-
ziyə işarədir.  
 74
TALESİZ QIZLAR 
 
İndi şəhər və kəndlərimizdə cavanlıq yaşı çoxdan ötmüş on minlərlə 
ismətli qız səadətini ləyaqətinə qurban verərək, ata evində oturub, gələcək 
taleyini elçi başına bağlamışdır.Onların böyük əksəriyyəti kasıb balaları-
dır! 
 
Hansı güc qarğıyır onları belə, 
bağlanır bəxtləri bəxtsiz qızların? 
Qəlbində ümidi qalsa da hələ, 
ağarır saçları vaxtsız qızların. 
 
Yaşı yaşdan keçər, bəxti açılmaz, 
istisi duyulmaz bu ulduzların. 
Gəlinlik boxçası, taxtı açılmaz, 
gəlinlik üzünə həsrət qızların. 
 
Dönər göz yaşına səyi, gileyi, 
keçər ömrü-günü güman içində. 
Taleyi bir azmış gəmi taleyi, 
hələ ki, yol gedər, duman içində. 
 
Oyatmaz bir qəlbdə sevgi-məhəbbət, 
nəzərdən, diqqətdən silinər daha. 
Elçi sevdasında aldığı qiymət 
acı həqiqəttək bilinər daha. 
 
Bu dönük taleyin səbəbi aydın, 
yarı arxasızlıq, yarı ehtiyac. 
Dünyaya sevilmək öyrədən qadın 
qalıbdı bir zərrə qayğıya möhtac! 
 
Subaylar imkanlı qız seçir indi, 
bu cür qohumluğu hünər sayan çox. 
Duydum, qəlbinizdən nə keçir indi, 
qoymuşuq qeyrəti şöhrətə girov! 
 
Şöhrət gəziriksə hər şeydən öncə, 
bədbəxt tükəzbanlar azalmaz, bacım! 
Xəstə düşüncəmiz dəyişməyincə, 
sizə sağlam tale yazılmaz, bacım! 
 75
Gör, kimə qıyırsan, ay adil Allah, 
budurmu yazdığın “alın yazısı”? 
Kasıb daxmasında ömür çürüdür 
bir yazıq atanın qarımış qızı! 
 
Ya Rəbbim, bir anlıq zülmünü unut, 
onsuz da çətin vaxt, ağır dövrandı. 
Uçurt asimanı başıma, uçurt, 
ancaq bu qızlara qıyma, amandı! 
 
Nə qədər dərd-səri vardı bu elin, 
ah, nələr çəkirlər qız anaları. 
Ay subay oğlanlar, yığışın, gəlin, 
sevin, gəlin edin bu sonaları! 
 
Dekabr, 1999 (Ramazan ayı) 
 
 76
QOCALAR EVİ 
 
Övladları onları yola vermədikləri üçün qocalar evini öz od-ocağıdan 
üstün tutub ömrünün sonunacan orada yaşamağa qərar verən bu zavallı, 
pənahsız insanları sakit, emosiyasız dinləmək olmur. 
 
Nə qədər ağrılı və acı görüş! 
Başın batsın, nankor övlad! 
Ölümün olumundan daha əfzəl! 
 
Salam verib - hər vaxtınız xeyir – söylədim. 
Aqibətin xeyir olsun, oğul – dedilər. 
Mənə ömrün qürubuna xeyir dilədi 
aqibəti qara gəlmiş bu nisgillilər. 
 
Aqibəti xeyir olmaq, nə uğurlu yol, 
hansımıza qismət olar, qalıb bəxtəbəxt. 
Od-ocaq qur, övlad böyüt, sonra da qovul, 
sən həyatın təzad dolu min üzünə bax! 
 
Qırış kəşmiş çöhrələri xiffətdən solar, 
nurdan düşmüş gözlərində qəm yuva salar. 
Hər gün qüssə, qəhər ilə oyanar, yatar 
yuxusunda övlad, nəvə görən qocalar. 
 
Bu ixtiyar yaşlarında sərgərdan olub 
doğmalardan uzaq düşmək nə qədər ağır. 
Nə arabir bir günlüyə qayıda bilir, 
nə yurd-yuva, nə qonşular yadından çıxır. 
 
Gecə-gündüz lənətləyib qara bəxtini, 
kimlərisə yada salar,səssiz ağlayar. 
Hələ hərdən nəyəsə sərf edər vaxtını, 
hələ hərdən kimə isə ümid bağlayar! 
 
Hərdən fikir neçəsini çəkər uzağa, 
xəyalında nəvəsinə nağıl danışar. 
Keçər oğul günahından bu qəlbi yuxa, 
övladının təhqirini udar, barışar. 
 77
Lakin gəlməz övladlardan quru təklif də, 
göz yaşıyla dərdlərini yayındırarlar. 
Boş arzuyla, xam xəyalla qalıb təklikdə 
bu tənhalar bir-birini ovundurarlar. 
 
Daha daim fikri məchul, qaşı çatılar, 
günü-günə, ayı-aya satar qocalar. 
Sanki kədər ümmanına lövbər atarlar 
dəryalarda gəmiləri batan qocalar. 
 
Aman, Allah, nə sitəmdir qocalar çəkir, 
bu cür dərdə nə baş dözər, nə ürək dözər. 
Qaçqınların, köçkünlərin gününə şükür, 
övlad, nəvə didərgini olmaqdan həzər. 
 
Bir yerdə ki, valideynə ehtiram olmaz 
batsın o yurd, uçsun o ev, sönsün o ocaq. 
Vətənə də vətəndaş yox, ləkədir ancaq 
anasına, atasına xor baxan alçaq! 
 
Bu gərəksiz vücuduna de, nə ad verək, 
gözümüzdə cılızlaşan, ay arsız oğul? 
Südünümü, zatınımı, nəyini deyək, 
nankor övlad, naqis xələf, qürursuz oğul? 
 
Övlad gərək kəfəninə bürünüb gedə, 
valideyni ölümə də onu çağırsa. 
Ulu Tanrım, sənin səbrin nə vaxt daşacaq, 
oğlu qoca anasını evdən qovursa?! 
 
Dünya həm şər meydanı, həm hünər meydanı, 
kim nə bilir, əkdiyini kim biçəcəkdir? 
Bu ağacın acı dadan meyvələrindən 
övladların sənə də pay göndərəcəkdir. 
 
Cahil insan, düz yolundan sapdığın yetər, 
şərafət san valideynçün diz çökməyi sən. 
Tanrı – əcəl körpüsündən keçməzdən əvvəl 
öz övladlıq borclarını ödəməlisən! 
 
Dekabr, 2001 
 78
TANRI TÜRKÜ QORUSUN 
 
İndi də Balkanlarda albanlara qarşı bir savaş başlanmışdır. Böyük Türk nica-
tını yenə də özündə və Tanrısında axtarır.Tanrı Türkü qorusun! 
 
Siz ey Türkü hərb ilə 
hədələyən haqsızlar. 
Bilinməz bu savaşda 
kim udar, kim uduzar. 
 
Bu zaman kəsiyində 
qırılsa da yarısı, 
türkü məğlub olmağa 
qoymaz onun Tanrısı. 
 
Kimsə qıra bilməmiş 
əzmini, qürurunu. 
Min ilərdir qoruyur 
ocağının qorunu. 
 
Başında yüz qovğa var, 
önündə yüz qadağa. 
Suçu oldu-olmadı 
Türk çəkilir sınağa. 
 
Ərzin hər bir savaşı 
izlər onun soyunu. 
Taleyinə yazılmış 
didərginlik oyunu. 
 
Bu ulu Türk dünyası, 
yenilməzlər dövləti. 
Hələ irəlidədir 
onun əsl qüdrəti. 
 
Türk boz qurddan süd əmmiş, 
Türk qorxmaz, Türk cəngavər. 
Cəsarətdə, cürətdə 
yox ona tay-bərabər. 
 79
Bu ad uğrunda hər an 
başımızı qoyarıq. 
Türk oğlu Türk olmaqdan 
daim şərəf duyarıq. 
 
Oxusun şərqisini, 
qoy bu elim, ulusum. 
Türk Tanrıya tapınmış, 
Tanrı Türkü qorusun! 
Aprel, 1999 
 
DƏRD DEMƏYƏ KİMSƏMİZ YOX 
 
Bölündük neçə hissəyə, 
qaldıq azlar arasında. 
Qoyduq sadəlövh kütləni 
kələkbazlar arasında. 
 
“Allahu Əkbər” söylədik, 
xalqı yalanla küylədik. 
Həccə ziyarət eylədik 
allahsızlar arasında. 
 
Məmləkətin haqsızı çox, 
anlamayır bir acı tox. 
Dərd deməyə kimsəmiz yox, 
bu boz üzlər arasında. 
 
Çox özünü yorma, könül, 
hər müşkülə varma, könül. 
Mərhəmət axtarma, könül 
həris gözlər arasında. 
 
Bu yurdsuz yurddaşlarımın, 
bu işsiz qardaşlarımın, 
zavallı soydaşlarımın 
qəlbim sızlar arasında. 
 
20.11.1998 
 80
TÜRKÜZ, TÜRKÜ OXUYURUZ 
 
Aşıq Veysələ. 
Ruhu şad olsun. 
 
Qoy dinləsin aləm bizi, 
türküz, türkü oxuyuruz. 
Qorxudamaz ələm bizi, 
türküz, türkü oxuyuruz. 
 
Məskən saldıq dağda, düzdə, 
bir səs gəzdi köçümüzdə, 
o səs daim içimizdə, 
türküz, türkü oxuyuruz. 
 
O bizim yol yoldaşımız, 
o bizim can sirdaşımız, 
o bizim qan yaddaşımız, 
türküz, türkü oxuyuruz. 
 
Türkmən, Tatar, Qazax, Qırğız, 
Başqırd, Kərkük, Qıpçaq, Oğuz, 
bir rəngdədir bayrağımız, 
türküz, türkü oxuyuruz. 
 
O səs Boz Qurdun səsidi, 
o səs həyat nəfəsidi, 
o səs millət şərqisidi, 
türküz, türkü oxuyuruz. 
 
İzn ver, ey Allahımız, 
xoş açılsın sabahımız, 
sən duamız, pənahımız, 
türküz, türkü oxuyuruz. 
 
Dekabr, 2002 
 
 81
QƏHRƏMANLAR LAYLASI 
 
 
Qara bağlama,Vətən, 
qalx, yas saxlama, Vətən. 
Sonuncu oğlun ölsə, 
yenə ağlama,Vətən. 
 
Sən əmanət qal,Vətən, 
sağ-salamat qal,Vətən. 
Gözümüz yumulunca 
bizə layla çal, Vətən. 
 
Dostum,sirdaşım,neynək, 
bacım,qardaşım,neynək? 
Vətən daşı hələ ki, 
olur başdaşım,neynək? 
 
Dövrən dağ olsun,Vətən, 
içi bağ olsun,Vətən. 
Oğul dar gün üçündür, 
başın sağ olsun,Vətən. 
 
Vətən gülzarım olsun, 
dağ-daş güzarım olsun. 
Bu yurd evim olmadı, 
barı məzarım olsun! 
 
Vətən möhtəşəm saray, 
uçur,dağılır,haray! 
Biz ölümdən qorxmuruq, 
yurd yiyəsiz qalsa,vay! 
 
Döyüşdə ölsək,nə qəm, 
bayrağın olsun kəfən. 
Biz cihad eylədik ki, 
üzün ağ olsun,Vətən! 
 
Uyu,qardaşım,uyu, 
ər silahdaşım,uyu. 
Yenilməzliyin səni  
yaşadar tarix boyu! 
May, 2001. 
 82
... VURUŞMAĞI MƏNƏ DƏ ÖYRƏT 
 
Sən öz hünər tarixini qanınla yazdın, 
qəhrəman xalq,qəhraman yurd-nə böyük qismət! 
Qoy Qafqazın zirvəsinə ad olsun adın, 
hər igidin bir qayaya,bir dağa şöhrət, 
çeçen qardaş,vuruşmağı mənə də öyrət. 
 
Bu günündə,bu günümdə görüşək bir yol, 
sərt ruhunla qanıma hop,ciyərimə dol. 
Lap elə,gəl,rəhbərim ol,komandanım ol, 
bəlkə onda ellik ilə tapaq cəsarət, 
çeçen qardaş,vuruşmağı mənə də öyrət. 
  
Min əzaba qatlaşmasaq, bu bəla ötməz, 
səngərləri ev bilməsək,bu dava bitməz. 
Ac qalmaqla canavarın ürəyi getməz, 
gödən belə yapışdıqca artar güc-qüvvət, 
çeçen qardaş,vuruşmağı mənə də öyrət. 
 
Gör, haçandır, biz il-ildən cılızlaşırıq, 
bölünürük bölgələrə,yalqızlaşırıq. 
Aldanırıq,uduzuruq,ucuzlaşırıq, 
kasıbımda ruh qalmayıb,pullumda qeyrət, 
çeçen qardaş,vuruşmağı mənə də öyrət. 
 
Sən bir milyon, durmusan yüz milyona qarşı, 
bu inadla səsin qalxıb çatacaq ərşə! 
Hər şəhidçün çaldırırsan qələbə marşı! 
Sən gözümdə ən qadir xalq,ən böyük millət, 
çeçen qardaş,vuruşmağı mənə də öyrət. 
 
Sənin xalqın qırılmaqda,yurdun dağılmış, 
mənim isə ruhum ölmüş,səsim boğulmuş. 
Mənim sənə çatmağıma çox var,sağ olmuş. 
Bu sözümə kim güləcək,kim edər heyrət, 
çeçen qardaş,vuruşmağı mənə də öyrət. 
 
 83
Mən dünənlə çox öyündüm,sənsə bu günlə, 
sən Vətənə qurban getdin,mən dedim – “ölləm”. 
Nə vaxt görsən özümçündür sonuncu gülləm, 
demək, onda coşub-daşır qanımda cürət, 
onda daha söyləmərəm, gəl, məni öyrət, 
indi isə öyrət məni,yenə də öyrət, 
çeçen qardaş,vuruşmağı mənə də öyrət! 
 
Dekabr, 2000 
 
 
 
SƏRHƏDÇI DÜŞÜNCƏLƏRI 
 
İlham Abdullayev musiqi bəstələmişdir 
 
Vətən, sənin göylərinin aydın olsun səması, 
Vətən, sənin sərhədlərin üfüq qədər uzansın. 
Sərhəd boyu dirəklərdə quşlar yuva bağlasın, 
şir biləkli oğulların keşiyində dayansın. 
 
Çiçəklənsin, qüvvətlənsin Azərbaycan dövləti, 
sərhədindən bəlli olur hər ölkənin qüdrəti. 
Dövlət güclü ola bilməz, qorunmursa sərhədi, 
sərhəd ilə qoşa durur vətəndaşlıq qeyrəti. 
 
Biz rəqibə bac vermərik, biz bu yurda sipərik, 
qarı düşmən qapımızın kandarında qarımış. 
Biz igidik, biz qorxmazıq, biz zəfərə qadirik, 
zaman – zaman bu torpağı XƏTAİLƏR qorumuş. 
 
Biz “Əsgəri and” içəndə əl basmışıq Qurana, 
bu torpağın hər qarışı candan əziz, müqəddəs. 
Yol vermərik zəif, qorxaq sıramızda dayana, 
türk əsgəri şəhid olar, türk əsgəri yenilməz. 
 
Iyun, 2004 
 84
BİZİ MÜXALİFƏT SAYAN GƏDƏLƏR... 
 
Siz ey şeirimlə məni vuranlar, 
fikrimdə, duyğumda suç axtaranlar. 
Özləri iqtidar kiçiyi ikən, 
bizi özlərinə düşmən sayanlar. 
 
Siz ey düz sözümü şərə yozanlar, 
bu cür düşünməyiz kökündən qələt. 
Şeirimdə gəzməsin kimsə siyasət, 
mən nə iqtidaram, nə müxalifət. 
 
Siz ey ömrü boyu yalaq olanlar, 
mələz əsillilər, calaq olanlar. 
Əlində “ingilis bayrağı” tutub, 
daim ona – buna yaltaqlananlar. 
 
Mən nə “Musavat”çı, nə “Cəbhə”çiyəm, 
nə “Ana Vətən”də , nə “YAP” da varam. 
Mənim müxalifim öz vicdanımdır, 
sözümdə, işimdə düz iqtidaram. 
 
Mənimçün həqiqət hər şeydən uca, 
xalqın dərd – sərini yazmaq şərəfdir. 
Siz isə, maşallah,diribaş, qoçaq, 
sizə ikiüzlü olmaq sərf edir. 
 
Hərdən zəmanəyə etiraz sözüm 
kiminsə heysinə toxunmaq deyil. 
Ətrafda bir qüsur görürsə gözüm, 
bu əsla ittiham oxumaq deyil. 
 
Şair təhrif etməz öz zamanını, 
qələmi müqəddəs sanar, düz yazar. 
Tanıtmaz mədh ilə öz ünvanını, 
acı həqiqətə acı söz yazar. 
 
Şairi xalqına müxalif sayan 
ən azı nadandır, ayrı adı yox. 
Yurdunda ədalət görən şairsə 
xoşbəxtdir, uçmağa bir qanadı yox. 
 85
Odur əlahəzrət sözün memarı, 
dövrünün fövqündə durmuş hər zaman. 
Sındıra bilməmiş əsl şairi, 
nə cəllad kötüyü, nə soyuq zindan. 
 
Sözü sərt, eyhamı incə şairin 
ömrü də minnətsiz ötsə yaxşıdır. 
Şair məddahlığa rəvac verincə, 
bir gecə intihar etsə yaxşıdır. 
 
Siz ey “iş verənlər”, adam satanlar, 
səyiniz kökündən iğtişaş, hədə. 
Şairə şər yaxıb, böhtan atanlar 
yetkin insan deyil, gədədir, gədə. 
 
Bir kökə bağlısız sizin hamınız, 
nakəslər həmişə arxadan vurub. 
Bəlkə elə sizin babalarımız 
Cavidin, Müşfiqin üzünə durub?! 
 
Olub, tarix bu cür sınağa çəkib, 
nə qədər dahini, mütəfəkkiri. 
Sizintək nakəslər güdaza verib 
neçə Nəsimini, neçə Sabiri. 
 
Nizami saraydan imtina edib, 
Füzuli söyləyib şikayətini. 
Vaqif “Görmədim”lə yazıb – yaradıb 
sarayın şərəfsiz hekayətini. 
 
Şair mücahiddir Vətən eşqinə, 
o heç vaxt yurdunu sevməyə bilməz. 
Bax Abbas Səhhətin “Vətən” şeirinə, 
bu sevgi ruhani, bu istək ölməz! 
 
Biz də yurdumuza vurğunuq bu cür,  
biz də xalqımıza bağlıyıq belə. 
Bu sevgi Vurğunu “Azərbaycan”la 
sevdirdi millətə, tanıtdı elə. 
 
Bizi düşmən sayan ikiüzlüllər, 
bu bizi ağrıtmaz heç zərrə qədər. 
 86
Kimlər ki, Vətəni ürəkdən sevər, 
onların sevgisi bizə də yetər. 
 
Çatır qulağıma tez-tez tənələr, 
gəlir ünvanıma hərdən hədələr. 
Bu cür neçəmizi hədəf seçirlər 
bizi müxalifət sayan gədələr... 
 
Oğru, quldur, nakəs, məddah, yalançı 
daim hədəfimdir, qoy bilsin aləm. 
Nə qədər canım var, onlara qarşı 
müxalif yazacaq əlimdə qələm! 
Mart, 2008 
 
EY VƏTƏN 
 
Hələ tərifini verməsəm də mən, 
sənsiz olmamışam bir an, ey Vətən. 
Mən sənin sinəndə məskən salmışam, 
sən mənim qəlbimdə, inan, ey Vətən. 
 
Hələ can borcumu verməmişəm mən, 
hələ borcum nə çox önündə, Vətən. 
Hələ xidmətimi görməmisən sən, 
ölərəm bir çətin günündə,Vətən. 
 
Məni darda sına, çətində sına, 
haqqım yox adını danam, ey Vətən. 
Mən sənin çox adi bir övladıman, 
sən mənim müqəddəs anam, ey Vətən. 
 
Mənim Kəbəm də sən, Mədinəm də sən, 
bir daşın bəs eylər min heyrət üçün. 
Bir ovuc torpağın yetər, ey Vətən 
yüzlərlə zəvvara ziyarət üçün. 
 
Hissimsən, duyğumsan, şirin canımsan, 
tükənməz sevgindən yaranmışam mən. 
Sən mənim ən ali komandanımsan, 
“farağat” əmrində dayanmışam mən! 
02/07.10.98 
 87
 
 
 
RUHUMU 
TİTRƏDƏN 
ACI DUYĞULAR 
 88
DAHA YAŞIN O ÇAĞIDI... 
 
Yavaş-yavaş gözümüzə çökür boz duman, 
Yavaş-yavaş çöhrəmizin artır bəyazı. 
Bu da ömrün axırına yetişən zaman, 
bu da, yəqin alnımıza yazılan yazı, 
daha yaşın o çağıdı, neyləmək olar? 
 
Yavaş-yavaş canımıza dolur dərd, qada, 
sıxılırıq, ağrıyırıq, halsızlaşırıq. 
Yavaş-yavaş cismimizi veririk bada, 
ruh deyilən bir məvhuma yaxınlaşırıq, 
daha yaşın o çağıdı, neyləmək olar? 
 
Yavaş- yavaş bizə sarı gəlir Əzrayıl, 
qapımızın kandarında dayanır əcəl. 
Ölüm-itim bəşər üçün yeni ha deyil, 
bu xiflətdən məyuslaşıb üzül də qocal, 
daha yaşın o çağıdı, neyləmək olar? 
 
Yavaş-yavaş seyrəkləşir sıralarımız, 
qəfil, vaxtsız itkilərdən üzülür ürək. 
Sızıldayır görünməyən yaralarımız, 
mətinləşib hər ağrıya dözəsən gərək, 
daha yaşın o çağıdı, neyləmək olar? 
 
Yavaş-yavaş hüzürlərdə keçir günümüz, 
söhbətimiz giley-güzar azar-bezardan. 
Olur, hərdən bu dünyadan doyur gözümüz, 
istirahət axtarırıq soyuq məzarda, 
daha yaşın o çağıdı, neyləmək olar? 
 
Yavaş-yavaş silkələsin bu hiss çoxunu, 
bu dünyada qoyur hər kəs öz var-yoxunu. 
Qoy cücərsin qəlbimizdə xeyir toxumu, 
hər insanın, ən azı, var dostu, qohumu, 
daha yaşın o çağıdı, neyləmək olar? 
 
 89
50.., 70.., 90.., – ömür bitdi də daha, 
ancaq ümid itmir, baxır üzü sabaha. 
Sən ey bizə axirəti vəd edən düha, 
yaranmışıq, ölməliyik, pənah Allaha, 
daha yaşın o çağıdı, neyləmək olar? 
 
Milyon illər bu körpüdən keçsə də xilqət, 
hamı cənnət müjdəsini gözləyir, əlbət. 
Beynimizdə təzad dolu cəhənnəm, cənnət, 
hansımızı nə gözləyir orda, ya qismət, 
daha yaşın o çağıdı, neyləmək olar? 
 
Mart,2006 
 
 
 
 
ÖLDÜYÜN YER VƏTƏNDİR 
 
Ey həmişə özünü düz, sözünü haqq sayan kəs, 
xoş gününün xatirinə millətini soyan kəs! 
Ey torpağın satan satqın, ey yurduna qıyan kəs, 
qazandığın, topladığın murdarlanmış kəfəndir. 
 
Yaman tutub gözlərini bu yalançı şöhrətin, 
nə cəbhədə bir nəfərin, nə qanında qeyrətin. 
Sən daşı sərvətlərini biz çəkərik möhnətin, 
bu çətinlik müvəqqəti, bu gün, sabah ötəndir. 
 
Bu canavar xislətinlə, ha dünyanı dolan, gəz, 
qərib yerdə keçən ömür onsuz da bəs eyləməz. 
Ulun harda uyuyursa, o torpaqdır müqəddəs, 
olduğun yer Vətən deyil, öldüyün yer Vətəndir. 
 
21.07.98
 90
ANASIZ QIZLARA TOY ÇALINANDA 
  
Həyatdan vaxtsız köçmüş bacım Şəfiqənin əziz xatirəsinə 
 
A yaxın qohumlar, ay əziz dostlar, 
siz Allah, bu qədər kövrək olmayın. 
Gözümüz anbaan boşalar, dolar, 
vaxtsız köçənləri yada salmayın 
anasız qızlara toy çalınanda. 
 
Onsuz da qəlbləri yuxa kimidi, 
bir incə eyhama, sözə bənddilər. 
Xalalar, bibilər dərdli, nisgilli, 
yola salmağına qonşular gələr 
anasız qızlara toy çalınanda. 
 
Analı günləri yada düşdükcə 
sıxar gözlərini, leysan tökülər. 
Qəmli ziyafətə dönər bu gecə, 
kədərdən üzlərə pərdə çəkilər 
anasız qızlara toy çalınanda. 
 
Hərdən yetirəndə ətrafa nəzər, 
gözü atasının gözündə gəzər. 
Ata göz yaşını boğar, gizlədər, 
atanı bu ağrı içindən əzər 
anasız qızlara toy çalınanda. 
 
Keçər ürəyindən, ah nələr, nələr, 
xəyal qanadında illəri gəzər. 
Nə qədər arzusu sozalar, ölər, 
ağlayar, sızlayar, kiriyər, dözər 
anasız qızlara toy çalınanda. 
 
* * * 
Ey əziz insanlar, kövrək insanlar, 
mehriban insanlar, ipək insanlar, 
sizi sındırmasın vaxtsız itkilər. 
Siz ey ürəkləri titrək insanlar, 
alın yazısını kim poza bilər? 
 91
Bu da bir taledir, Tanrı qisməti, 
həyatın diktəsi, acı hikməti. 
Kaş ki, hər birinə bəxti yar olsun, 
artsın ər evində qədir- qiyməti, 
yeni ünvanında bəxtiyar olsun. 
 
* * * 
Anasız qızlara toy çalınanda, 
arzu yollarında, yel qanadında, 
mələk libasında, murad atında 
gələr anasının ruhu toyuna, 
baxar balasının gəlin boyuna. 
Görüb doğmaları təsəlli tapar, 
ruhuyla hamının üzündən öpər. 
Özünü dünyanın xoşbəxti sanar, 
qızını dünyanın xoşbəxti sanar. 
Sevinc göz yaşları axar bu gecə, 
ipisti yağışlar yağar bu gecə. 
Kövrək xatirələr köztək alışar, 
insanlar bir az da mehribanlaşar. 
Gözlər ağlasa da arzular gülər, 
dünyaya yeni bir ailə gələr. 
 
Yanvar, 2005 
 92
AYRILIĞIN SONU OLMUR 
 
Acı ruzgarın vaxtsız dost-doğma, bacı-qardaş... və övlad itkisi ilə sına-
ğa çəkdiyi insanlara. 
 
Hardan gəlir çağrılmamış bu qonaq, 
nə yalvarış anlamayır, nə qınaq? 
Qabağında ha sızlayaq, ha yanaq, 
ayrılığın sonu olmur, əzizim. 
 
Qurban olum əzabına, ağrına, 
ürəyini tutub da çox ağrıma. 
Bundan belə bir daş bağla bağrına, 
ayrılığın sonu olmur, əzizim. 
 
Hərəmizin başında yüz hekayət, 
zəhər imiş dərd gətirən həqiqət. 
Kim görür ki, sabahını, ya qismət, 
ayrılığın sonu olmur, əzizim? 
 
Çoxu deyir, həyat ki var, sınaqdı, 
hər insanın öz taleyi, öz bəxti. 
Ayrılığın var zamanı, var vaxtı, 
ayrılığın sonu olmur, əzizim. 
 
Nə yaşadıq, ömür keçdi bu yaşda, 
əcəl gəlib bardaş qurub da başda? 
Bu ovqatla ha tutul da, ha çaş da, 
ayrılığın sonu olmur, əzizim. 
 
Ötüşsə də ömrümüzün yüz ili, 
silə bilməz ürəkdəki nisgili. 
Əlimizdən gələn ancaq təsəlli, 
ayrılığın sonu olmur, əzizim. 
 
Beynimizdə axirətin marağı, 
kim düşünüb cənnət adlı o bağı? 
Bütün bəşər Yer üzünün qonağı, 
ayrılığın sonu olmur, əzizim. 
Sentyabr, 2003 
 93
BAĞIŞLA, CAN ANA 
 
Dünyasını dəyişən anda övladlarından biri də yanında olmayan 
anam Züleyxanın əziz xatirəsinə. 
 
Köçüb bir dünyam, yoxdur, 
gölüm var, sonam yoxdur. 
Virandır atam evi, 
içində anam yoxdur. 
 
Son dəfə üzünü görə bilmədim, 
son dəfə əlindən öpə bilmədim, 
ağladım, sızladım, ölə bilmədim, 
bağışla, can ana, bağışla məni. 
 
Bu qədər yaxınmış ölüm, bilmədim, 
sonam, anlamadım, gülüm, bilmədim, 
ayağın altında ölüm, bilmədim, 
bağışla, can ana, bağışla məni. 
 
Görüb ətrafında yurdlaşlarını, 
gözün gəzib məni, qardaşlarımı... 
Saxlaya bilmirəm göz yaşlarımı, 
bağışla, can ana, bağışla məni. 
 
Bir ara yanına gələ bilmədim, 
məşğuldum, vaxtımı bölə bilmədim. 
Dönsün od-ocağım külə, bilmədim, 
bağışla, can ana, bağışla məni. 
 
Nə səsim çatmayır, nə ünüm sənə, 
o dünya vardısa, qoy dönüm sənə. 
Nə dua, qurbandır hər günüm sənə, 
bağışla, can ana, bağışla məni. 
 
Yuxuma girirsən – görünüm, gəlim, 
hardasan, can ana, sürünüm, gəlim?! 
Hay ver, kəfənimə bürünüm, gəlim, 
bağışla, can ana, bağışla məni. 
 94
Gəlib o yerləri gəzirəm sənsiz, 
boğur qəhər məni, dözürəm sənsiz. 
O ata yurdundan bezirəm sənsiz, 
bağışla, can ana, bağışla məni. 
 
Ruhunmu bağlayan məni o kəndə, 
xəyalən bu yolu gedirəm gündə? 
Bir ana sevgisi uyuyur məndə, 
bağışla, can ana, bağışla məni. 
 
Hərdən elə bil ki, lap yanımdasan, 
burda, yaşadığım ünvanımdasan. 
Sənin varlığınla barışmaq asan, 
bağışla, can ana, bağışla məni. 
 
Daşlaşmış şəklinin soyuq baxışı 
axıdır gözümdən bir yaz yağışı. 
Sən ey geri dönməz səadət quşum, 
bağışla, can ana, bağışla məni. 
 
İndi məzarındır müqəddəs yerim, 
o soyuq daşları qucar əllərim. 
Allahmı Kərimdir, ya sənmi Kərim, 
bağışla, can ana, bağışla məni, 
bağışla, bağışla, bağışla məni. 
 
08.09.97 
 
 
 95
ANA FƏRYADI 
 
Bir ana oğlu üçün ağı deyir, 
getməz ürəyimin bu dağı – deyir. 
Bəxtimin sınan çırağı – deyir, 
evimin sönən ocağı – deyir. 
Ömrümün dağılan növrağı – deyir, 
ruhumun enən bayrağı – deyir. 
Baxmaq olmur bu özünü unudan qadına, 
Yer-göy ağlayır yalvarışına, fəryadına: 
- Ayağın altında ölüm, bala, 
qoy mən də səninlə gəlim, bala. 
Kaş gözlərim kor olaydı, aman, 
tabutuna qurban olsun anan. 
Belimi sındıran oğul, oyan, 
dilimi yandıran oğul, oyan!.. 
Cənazə yavaş-yavaş qaldırıldıqca yerdən, 
üsyan edir bu idarə olunmayan bədən. 
Ana tamam hövsələdən çıxır, 
Tanrı üçün əli göyə qalxır: 
- Söylə, sənə nə etmişdim, axı, 
dönsün, görüm gərdişinin çarxı?! 
Yağdır daha, başıma daş yağdır. 
- Küfr deyən dili topuq çalır. 
Dərdli gözlər çuxurundan çıxır, 
qanlı yaşı sifətinə axır... 
Huşu itir, heysizləşir tamam, 
çöhrəsində donur acı zaman. 
Sözümüz yox, neyləsin bu fağır, 
doğrudanmı Allah göydən baxır?! 
Al qırmızı tabut göyə qalxır, 
arxasınca insan seli axır... 
 
Fevral, 2002  
 
 96
ÜZÜLDÜM 
 
Neçə doğmam dar günümdə 
atdı məni, üzüldüm, 
qan qardaşım bir nadana 
satdı məni, üzüldüm. 
 
Şərəfimi, ad-sanımı 
özünkü sanmayanlar, 
əzabımı duymayanlar, 
halıma yanmayanlar 
rahatlığı xatirinə  
məni tənha qoydular. 
İndi isə qulağıma 
dəyir “hoydu-hoydular”. 
 
Çətin gündə əl uzadar, 
axı doğma doğmaya, 
cəzam üçün bir tutarlı 
səbəb vardı, olmaya? 
Can bir, qəlb bir bildiklərim, 
ümidimi qıranlar, 
köntöy, cəfəng sözləriylə 
məni yersiz yoranlar. 
 
Ürəyimin ağrısını desəm, 
bəlkə yeridi, 
içimdəki inam, istək 
zaman kimi əridi. 
O ehtiram bir məbəddi, 
kərpic-kərpic söküldü, 
xəzan vurmuş yarpaq kimi 
qopub yerə töküldü. 
 
Mənə övlad itkisindən 
betər idi o günlər. 
O hiss nə vaxt yada düşsə, 
qəlbim sızlar, inildər! 
Yəqin bir gün sıxar, əzər 
sizi də bu xəcalət, 
çünki bu bir namərdlikdi, 
çünki bu bir xəyanət. 
İyul, 2007 
 97
DÜNYA GÖZ AÇANDAN... 
 
Həyatda ən ağır müsibət sayılan övlad itkisi ilə üzləşmiş, acı günlər 
yaşamış bacı-qardaşlarıma, dostlarıma və digər nisgilli insanlara ithaf edi-
rəm. 
 
Dünya, göz açandan, mənə, ey can, qəhər oldu, 
ömrüm bir ömür olmadı, ağır səfər oldu. 
 
Heç gülmədi bir yol üzüm bir xoş xəbər ilə, 
qəlbimsə dəmadəm qəm ilə dərbədər oldu. 
 
Arzu çiçəyim açmadı, ta ki, verə müjdə, 
hər həsrət ilə gözlədiyim bisəmər oldu. 
 
Gündüz susub könlümdəki nisgilləri qovdum, 
göz yaşım ilə hər gecəm ötdü, səhər oldu. 
 
Bəxtsiz olanın zəhmətinin bəhrəsi yoxmuş, 
ömrüm uzunu bəslədiyim bar zəhər oldu. 
 
Duyğumla xəyal aləmində ixtiyar idim, 
duyğum da, xəyalım da dönüb dərdi-sər oldu. 
 
Bu halıma da kimsələr həsəd çəkib deyir, 
Fəxrəddin Ziya şair olub bəxtəvər oldu. 
 
May, 2006 
 
 
ƏBƏDİ TƏƏSSÜF 
 
Nə qədər ki, atam vardı, şən günlərim çox idi, 
ömrüm ötürdü qayğısız, qəlbim, gözüm tox idi. 
Dünya mənə dar gəlirdi, heç bilməzdim dərd nədir, 
bu xoş tale qəfil döndü, acı şərqi söylədi. 
Ümidsizlik üzdü məni, ürəyimi qəm yedi. 
O günlərin bircəciyi qayıdaydı, kaş indi... 
O Qu quşu nəğməsini nə yaman tez oxudu?... 
Mən atamı anlayanda, atam, artıq yox idi. 
03.08.99  
 98
ÖVLAD İTKİSİ 
 
Övlad itkisindən üzülən bir nisgilli ata ilə qəbirstanlığa, oğlunun mə-
zarını ziyarətə getmişdik. 
Dini ritualla mərhumu məzarda salamladıq, fatihə verib ruhuna dualar 
oxuduq. Gözüm birdən dərdli atanın ağrıdan və əzbadan soluxmuş gözlə-
rinə və çöhrəsinə sataşdı.İlahi, bu nə böyük iztirab idi! 
İkimizin də sifəti isti gözyaşları ilə aramsız islanırdı... 
 
Atan gəlib salamına, bir oyan, bala, 
soyuq daşlar arasında uyuyan bala. 
Səndən sonra nə çəkirəm, biləsən hardan, 
daha məni kim qurtarar bu intizardan? 
Qalx, atanın önündə dur, salamını al, 
bax üzülən çöhrəsinə, qayğısına qal. 
Ah, nə acı zəhər idi, içitdin mənə, 
can çəkirəm hər gələndə ziyarətinə. 
Bu nə oddur vurdun mənim canıma, bala, 
bəs, bu ömür, çağır gəlim yanına, bala. 
Səndən sonra ev-eşikdən bezmişəm tamam, 
əllərimi bu dünyadan üzmüşəm tamam. 
Qalx, dəyişək yerimizi, gözüm qurbanı, 
qəbirinə vurulmuşam, boyun heyranı. 
Dayanmışam gözü yaşlı, ürəyi titrək, 
sən gələydin ziyarətə qəbrimi gərək. 
Bu nə yükdü qoydun mənim boynuma, axı 
övlad gələr atasının yanına,axı. 
Daşa dəydi qəlibimdəki arzum, muradım, 
ömür deyil,işgəncədir qalan həyatım. 
Kim alacaq tabutumu, çiyninə, oğul, 
atan geysin kəfənini əyninə, oğul? 
Ah, bu acı rüzgar qəfil əsdi haradan, 
ah, nə ağır zülmdü bu , verdin, Yaradan? 
Nəydi onun suçu, axı keçə bilmədin, 
yoxsa sən də haqq-nahaqqı seçə bilmədin? 
Bəlkə mənim günahımın qurbanıdır o, 
bəlkə sənə lazım olan qurbanlıqdır o ? 
Bəlkə elə öz cəzamdı çəkirəm, Allah, 
gecə-gündüz göz yaşları tökürəm, Allah? 
 99
Bəlkə, bəlkə... bu bəlkələr alsın canımı, 
göndər, bəlkə Əzrayılın kəssin yanımı? 
Çünki daha Adın boyda səbrim tükənmiş, 
çünki daha ümid adlı çırağım sönmüş! 
Ümid odu sönmüşlərin qalmaz inamı, 
nə bu ömrü istəyirəm, nə o dünyanı... 
 
Ay haray, bala dağı, 
baş közü, qala dağı. 
Bütün dağlar ağrıdar, 
çərlədər bala dağı.  
 
Aprel, 2005 
 
 
 
KİM İDİN, KİM OLDUN 
 
Sən əvvəllər bir səmimi insan idin, 
ara-sıra ətrafını anlayardın, 
doğmaların möhnətini çəkərdin. 
 
Böydükcə manqurtlaşdın, xəbisləşdin, 
pullandıqca harınladın, xəsisləşdin, 
anlaşılmaz bir varlığa çevrildin. 
 
Sən gözümdə bar-bəhrəli, 
sıx kölgəli ağac idin. 
Qurulduqdan, təkəbbürdən 
xəzəl olub töküldün. 
 
Sən könlümdə bir möhtəşəm 
inanc yeri, məbəd idin. 
Nadanlığa qurşanandan 
kərpic-kərpic söküldün! 
 
     Mart, 2001 
 
 100
BƏDBİN ŞEİR 
 
Bir doğmamızı da itirdik 
qəbirstanlıq yollarında. 
Sıramız bir nəfər azaldı 
ömrün qəhərli dolayalarında. 
Bu təqvimdə artdı adımızla bağlı 
bir qəbir də. 
Qayıtdıq, kədər və nisgil 
ruhumuzda, baxışlarımızda. 
Ürəyimizi isə qoyduq 
onun uyuduğu yerdə. 
Heç vaxt ölümü belə yaxından 
duymamışdım. 
Heç vaxt ürəyimi bu cür, 
qəbirstanlıqda qoymamışdım. 
Nə tez ötüb keçdi ömür qədər 
sayılan zaman. 
Məndən yaşlı nəslin çoxu bir-bir 
çıxır sıradan. 
Belə az müddətdə böyüyüb, gözəlləşib 
məzarıstan dediyimiz bu meydan. 
Bu yol da günü-gündən 
genişlənir, abadlaşır. 
Bizi son mənzilə tez ötürməkçünmü 
yaradılır bu rahatlıq? 
Bəlkə yubansaydıq bu yolda, 
yaxşı olardı, 
heç olmasa, bir neçə saatlıq? 
Gözlərimi yumub sayıram son on ildə 
dünyadan köçənlərimin adlarını. 
Bir ..., beş ..., on ... , on yeddi. 
Pah, atonan, bu qədər insan 
nə tez vida etdi?! 
Sayıram, nəsildə məndən yaşda 
böyük olanlarımı. 
Bir, iki, üç ... 
Az qala nəfəsim təntiyir, 
ürəyim titrəməyə başlayır... 
 101
İçimdən haray səsi gəlir, 
dayan, bir təzyiqini ölç! 
Deyəsən, lap az vaxt qalır, 
gəlib məni haqlamadadır bu köç! 
Sentyabr, 2007 
 
 
MƏZARISTAN EVİMİZ 
 
Bütün tikililərin əzəlisi, əzəmi, 
bu cür müqəddəs olmaz yaratsan da yüzünü. 
Əbədi qoyduğunçün bu torpağa üzünü, 
son ümid, son təsəlli – məzarıstan evimiz, 
adı, ünvanı bəlli, məzarıstan evimiz. 
 
Nə əvvəli bilinməz, nə görünməz son ucu, 
burda sevinc dilucu, burda qəhər boğucu. 
Kim gəlmişdir birinci, kim olacaq sonuncu? 
Bir məchul yolayrıcı – məzarıstan evimiz, 
anlamı ağır, acı, məzarıstan evimiz. 
 
Bura sirrli bir ünvan, bura ovsunlu məkan, 
burda uyusa, sanki haqqa qovuşar insan. 
Bəni-adəm binadan möcüzələr yaradan, 
fəqət sındığı meydan – məzarıstan evimiz, 
cismi candan ayıran, məzarıstan evimiz. 
 
Siz ey dərdli insanlar, gəlin, burda yas qurun, 
içində güllər əkin, yolunda sərv basdırın. 
Amandı, qəribləri öz yurdunda basdırın, 
qürbətdə güvənc yeri, məzarıstan evimiz, 
soykökə söykənc yeri – məzarıstan evimiz! 
 
May, 2000 
 102
CAN, BACIM 
 
Ağlı kəsəndən ömrü məşəqqətlərdə keçmiş, olmazın əzab-əziyyətlə 
övladlarını böyütmüş və ömrünün ixtiyar çağında iki cavan oğlu namərd 
gülləsinə tuş gəlmiş, özü isə bundan xəbərsiz halda, bir orucluq günü, 
sübh çağı, namaz üstündə əllərini uca göylərə açıb, ulu Tanrıdan qərib 
övladlarına iltimas diləyərkən, fəryad səsinə eyvana çıxıb həyətində bö-
yük izdiham və iki tabut görən, lakin soyuq ağlını və müdrik düşüncəsini 
itirməyən, heç vaxt əqidəsindən dönməyən,ibadətindən qalmayan polad 
iradəli əziz bacım Reyhan xanıma dərin hüzn və məhəbbətlə ithaf edirəm. 
 
Dilim gəlmir sənə: – toxta – deməyə, 
Ağla, bacım, sızla, bacım, yan, bacım. 
Necə baxdın sən o müdhiş səhnəyə, 
kaş dolaydı gözlərinə qan , bacım, 
ağla bacım, sızla, bacım, yan, bacım.?! 
 
Boyanmışdı al qanına hər biri, 
yandırırdı qan tabutu, qan yeri. 
Yubanırdı sökülməyə dan yeri, 
həyətində sökülürdü dan, bacım, 
ağla, bacım, sızla, bacım, yan, bacım. 
 
Uşaqlıqdan min əzaba alışdın, 
kirpiyində od götürdün, alışdın, 
sən taleyin hər hökmüylə barışdın, 
Kubra bacım, Bəyim bacım, Xan bacım, 
ağla, bacım, sızla, bacım, yan, bacım. 
 
Orucluqmuş o günləri, sən demə, 
oruc tutdun, zəkat verdin, xeyri nə? 
Sübh namazı yalvararkən Rəbbinə 
övladların can verirmiş, can bacım, 
ağla, bacım, sızla, bacım, yan, bacım. 
 
Gör, nə böyük əzab verdi o nakəs, 
ölüb getdi Rəyasətlə hər həvəs, 
nə var imiş bu dünyada müqəddəs? 
Bütün ülvi hisslərini dan, bacım, 
Ağla, bacım, sızla, bacım, yan, bacım. 
Ötər aylar, qovuşacaq il - ilə, 
 103
Füzulidən qalar acı xatirə. 
Yuxularda qovuşarsız bir yerə, 
yuxuları ömrünə pay san, bacım, 
ağla, bacım, sızla, bacım, yan, bacım, 
Kubra bacım, Bəyim bacım, Xan bacım. 
 
Fevral, 1997 
 
AYRILIQ 
 
Xumar Qədimova musiqi bəstələmişdir. 
 
Dad sənin əlindən, aman, ayrılıq, 
məndən can cövhəri uman ayrılıq. 
Qəlbimi zülmünlə ram eylədikcə, 
içimdə inləyən kaman ayrılıq, 
aman, ay ayrılıq, aman, ayrılıq! 
 
Gör, mən nə sayırdım, fələk nə saydı, 
bəlkə bu, bəxtimə kəsilən paydı? 
Sən mənim yaramı sızlatmasaydın, 
məni sındırmazdı zaman, ayrılıq, 
aman, ay ayrılıq, aman, ayrılıq! 
 
O getdi, dərdimin dərmanı getdi, 
gələn xoş günümün fərmanı getdi. 
Olum yollarının qurbanı, getdi, 
doldu gözlərimə duman, ayrılıq, 
aman, ay ayrılıq, aman, ayrılıq! 
 
Mən son nəfəsdəyəm, sən can həvəsdə, 
mən qan ağlayıram, sən kam həvəsdə. 
Qəlbim səksəkədə, qulağım səsdə, 
sın, ey çərxi fələk, dayan, ayrılıq, 
dayan bircə anlıq, bir an, ayrılıq, 
aman, ay ayrılıq, aman, ayrılıq, 
aman, ay ayrılıq, aman, ayrılıq! 
 
27.09.99 
 104
QURBAN SƏNƏ, QARDAŞ 
 
23 yaşlı oğlu – gənc zabit Səbuhi Əliyev Dövlət sərhədlərimizi qoruyan za-
man, sərhəd zolağına keçən naməlum silahlı şəxsin üstünə əliyalın gedərkən və 
nə yazıq ki, soydaşımız olan həmin mülki şıxs tərəfindən namərdcəsinə, müəm-
malı şəkildə odlu silahla qətlə yetirilmiş qardaşım Şəmsəddin Əliyev üçün. 
 
Tökmə bu qədər göz yaşı, qurban sənə, qardaş, 
qismət dediyin paydı bu hicran sənə, qardaş. 
 
Sən ki bu qədər rəftarı xoş, niyyəti pakdın, 
göstərmədi xoş üz niyə dövran sənə, qardaş? 
 
Ömrün bu ahıl, bu ixtiyar, müdrik yaşında, 
nə bəxşiş idi fani dünyadan sənə, qardaş? 
 
İman əhlinə Tanrı hökmü məqbul olsa da, 
zülm etdi, sitəm verdi Yaradan sənə, qardaş. 
 
Topla gücünü, sınma yad-biganə içində, 
ta söyləməsin kimsələr hədyan sənə, qardaş. 
 
Allah, deyirlər, sevdiyini imtahan edir, 
ibrət deyilmi bəxti-Süleyman sənə, qardaş?* 
 
Toxta, ey calalım, bu qədər ahü-zar olmaz, 
Rəbbim özü versin səbrü-aman sənə, qardaş! 
 
Yanvar, 2003 
 
 
 
 
 
 
 
* Rəvayətə görə, möhtəşəm qüdrət və mənsəb sahibi olmuş Süleyman Pey-
ğəmbərə Allah Təala yeganə bir şirkət övlad verərək onu sınağa çək-miş və 
sevimli Peyğəmbərimiz ömrümün axırına kimi bu ağrını ürəyində daşımışdır. 
 105
HARDAN BAŞLANIR VƏTƏN 
 
Ayaq basdım bu müqəddəs torpağa, 
məzarıstan, müşk-ənbərə batan yer. 
Vətən oğlu, getmə burdan uzağa, 
bu məkandır əcdadımız yatan yer, 
deməmişkən, 
burdan başlanır Vətən. 
 
Bir tilsim var torpağında, daşında, 
vurulmuşam kələ-kötür hüsnünə. 
Ovucla, qoy ürəyinin başına, 
ovucla, qoy gözlərinin üstünə, 
deməmişkən, 
burdan başlanır Vətən. 
 
Yaddaşında yaşadır yüz qərinə, 
soykökümüz görünür bu güzgüdə. 
Cavanlıqda varmasaq da fərqinə, 
yaş artdıqca artır ona sevgi də, 
deməmişkən, 
burdan başlanır Vətən. 
 
Əgər varsa ədəbiyyət, axirət, 
demək burda “yaşayırlar” ölənlər. 
Ən müqəddəs borcdur, onu ziyarət, 
qoy eşitsin bizdən sonra gələnlər, 
deməmişkən, 
burdan başlanır Vətən. 
 
Axıtdıqca qanımızı torpağa, 
ruhumuzu çəkənlər var sınağa. 
Qan qardaşım, canım sənə sadağa, 
qoyma onu yad tapdağı olmağa, 
deməmişkən, 
burdan başlanır Vətən! 
 
May, 2001 
 106
GÜZƏŞTIM-SUÇUM 
 
Övlad sözümdən çıxdı, 
bir nadana tay oldu. 
Səhvini gec anladı, 
həyatı “ah-vay” oldu. 
 
Gözümdə dan söküldü, 
qəlbimdə dərd əkildi. 
Yuxum ərşə çəkildi, 
hər gecəm bir ay oldu. 
 
Verilsin həm mənimçün, 
qoy cəzası bu suçun. 
Güzəştə getdiyimçün 
ömrüm-günüm zay oldu. 
 
25.05.2007 
 
 
 
 
 
SİZİF ZƏHMƏTİ 
 
Çiynimdə ağır yük, çəkdiyim əzab, 
yox bir anlayanım, köməyim, Allah. 
Mənim hər işimin sonu iztirab, 
“Sizif zəhməti”ymiş əməyim, Allah. 
 
17.04.2004 
 
 
 
 
 
 
 
 107
YALANÇI DÖVLƏTQULU 
 
Son illər elə bil tilsimlənibdi, 
bəxti bağlanıbdı Dövlətqulunun. 
Yazıq işsizlikdən təngə gəlibdi, 
qazana bilməyir çörək pulunu. 
 
Ağıllı, işgüzar, alı təhsilli, 
razıdır, lap gedib köləlik edə. 
Bir manat maaş almır, gör neçə ildir, 
ona çox görürlər fəhləliyi də. 
 
Hər gecə yuxusu ərşə çəkilir, 
obaşdan tələsir qul bazarına. 
Bu cür gün keçirir məhəl qoymadan 
yayın istisinə , qışın qarına. 
 
Toxtayır məşğulluq tapa biləndə, 
olur, daş daşıyır, torpaq dağıdır... 
Qəsrlər tikilir Bakıda indi, 
bu filan..., bu filan... kəsin bağıdır!  
 
Vaxt olur iş tapmır həftə uzunu, 
ötürür üzücü günləri hədər. 
Nə olar boş qalan qulun qazancı- 
ürəyində ağrı, gözündə kədər? 
 
Axşam geri dönür manata möhtac, 
evdə də ehtiyac gözləyir onu. 
Haçandır söz verir meyvə alacaq, 
axı yalanın da olur bir sonu. 
 
Uşaq hər gün ondan meyvə istəyir, 
uşaq hər gün yeni adlar öyrənir. 
Ata içəridən yanır, göynəyir, 
uşaq atasına, görün nə deyir:  
 
 108
– Anarın əlində alma var idi, 
Şəhriyar şaftalı yeyirdi o gün. 
Babası o axşam banan gətirdi 
balaca Babəklə Bəxtiyar üçün. 
 
Sən evə bəs haçan nə gətirərsən, 
sən bizi nə qədər aldadacaqsan? 
Nə vaxt soruşuram, - sabah – deyirsən, 
bilirəm, sabah da almayacaqsan... 
 
Uşaq atasını ittiham edir, 
onun hər kəlməsi əzab, işgəncə. 
Tutub əl-qolunu çeynəyir, didir 
ağlaya-ağlaya bu kiçik dəcəl. 
 
Uşaq hey danışır, yüz sual verir, 
meyvə adlarını söyləyir bir-bir. 
Qonşu uşaqların atalarının 
nələr aldığını misal göstərir. 
 
Ata da dinləyir əlacsız,naçar, 
qırışmış çöhrəsi bir dəfə gülmür. 
Uşaq hardan bilsin zavallı ata 
meyvə-tərəvəzə pul tapa bilmir.  
 
20.07.2002 
 109
 
ACILI – ŞİRİNLİ 
OVQAT PIÇILTILARI 
 110
ŞEİRƏ SEVGİM 
 
Mən şeirimdə sevgim qədər qısqancam, 
köçürmürəm hər duyğumu kağıza. 
Ya qanımla bəslədiyim misranı, 
ya qəlbimdən qopan sözü yazıram. 
 
Şeir-sənət meydanıdır güzarım, 
söz əhlinə daim həsəd apardım. 
Füzulinin heyrətimdən yazardım, 
çatsa haçan əlim Lövhi-Məhfuza. 
 
Şeir ilə həmahəngdir bu cahan, 
şeir ilə nazil olubdu Quran. 
Əvvəl şeir eyləyirik ərmağan 
könül vermək istəyəndə bir qıza. 
 
Bəs, onunla qoşa görsəm könlümü, 
üstü çopur daşa versəm könlümü, 
lap köçəri quşa versəm könlümü, 
bircə yol da düşünmərəm ulduzam. 
 
Mən dünyaya söz gətirdim özümlə, 
söz zinətdir, zəriflikdir gözümdə. 
Görsəm şeirə yük oluram sözümlə, 
ayağımdan asılmağa hazıram. 
 
Oktyabr, 2005 
 
 
 
 
 111
USTADNAMƏ 
(Ay həzər, həzər) 
 
Aşıq sənətinə pərəstiş edən dostlarıma. 
 
 
Yaxşı çoxaldıqca qəlb sevindirər, 
yamanın birindən ay həzər,həzər. 
İnsan var baxışı könül dindirər, 
insan var duruşu göz əzər,əzər. 
 
Kim ki, nikbin olmaz, danışar acı, 
onu nə dost sevər,nə qardaş, bacı. 
Hamı bir xoş üzün,sözün möhtacı, 
bədxahdan uşaq da ay bezər,bezər. 
 
Məclisə bəzək ol şirin söhbətlə, 
dinləsin, qoy hamı səni diqqətlə. 
Çalış, el içində görün hörmətlə, 
el sənə yetirsin ay nəzər,nəzər. 
 
Şərəflə ömür sür,ədəblə yaşa, 
kamala çatırıq dolduqca yaşa. 
Səbrsiz bir anda kükrəyər,coşar, 
səbrli illərlə ay dözər,dözər. 
 
Ziya yenə sözdən bir çələng hörər, 
ona cila çəkər, neçə rəng verər. 
Yetkin harda olsa,bitkin iş görər, 
nataraz ortada ay gəzər-gəzər. 
 
Fevral, 2007 
 
 112
GÖZƏLLİK 
 
Günüm gözəllərin vəsfində keçər, 
şeirimdə dilimin söz gözəlliyi. 
Ürəyim sevməyə bir sənəm seçər, 
gözümdə dünyanın yüz gözəlliyi. 
 
Gözəllik məst edir bizi, nə gözəl, 
tükənmir qəmzəsi, nazı, nə gözəl. 
Ömrün qışı nə xoş, yazı nə gözəl, 
hər fəslin, hər ayın öz gözəlliyi. 
 
Yenə gül qoxuyur çölün nəfəsi, 
ləçəyin şəbnəmi, bülbülün səsi. 
Qoy öpsün üzündən düzün laləsi, 
əyilib ahəstə üz gözəlliyi. 
 
Ürək də bir gözdür, göz də bir ürək, 
baxışdan odlanaq, duyğudan ölək. 
Tökülsün bəbəyi, kor olsun gərək, 
heyrətlə görməsə göz gözəlliyi. 
 
Yandırıb yaxmaqmış gözəldə adət, 
bu da bir peşəymiş, bu da bir sənət. 
Ruhani aləmmiş, cismani vəhdət 
bədən gözəlliyi, üz gözəlliyi. 
 
Fəxrəddin, bu nə ah, bu nə sızaqdı, 
gözəllər gözünün giləsin sağdı. 
Guya ki, baxmaqla nə olacaqdı, 
ha durub qıraqdan süz gözəlliyi. 
 
10.04.2000 
 
 113
ŞEİR DÜNYASI 
 
Şeir düşüncənin şəhd-şirəsidir, 
sözünü aləmlə bölməyə gələr. 
Cücərər bir zərif hissin ucunda, 
ən incə məqamda köməyə gələr. 
 
O Quran dilidir, sən inan şeirə, 
baxma adi gözlə heç zaman şeirə. 
Ötəri həvəsdən yaranan şeirə, 
bişmiş toyuğun da gülməyi gələr. 
 
Yaz sözü onda ki, misaraya gəlsə, 
dilin səlis olsun, yolun düz, kəsə. 
Nadan sözü söztək anlaya bilsə, 
bir yol xəcalətdən ölməyi gələr. 
 
Sərraflar yazanda bir yeni əsər, 
hər kəlmə üstündə titrəyər, əsər. 
Kim sözü külçətək, kərpictək kəsər, 
onu söz mülkünə hörməyi gələr. 
 
Fəxrəddin, şairlik duyğudu, dərddi, 
şeirin gah şirindi, gah acı, sərtdi. 
Kim söz bağçasından bir buta dərdi, 
onun misrasından gül iyi gələr. 
 
07.09.2000 
 
 
 
 114
CAVANLIQDA 
 
Gördüyün yüz tərbiyənin faydası yox, 
qazanmasan hüsn-rəğbət cavanlıqda. 
Uşaqlıqdan xəcillikdən, tənədən qorx, 
qoy özünə qədir-qiymət cavanlıqda. 
 
Hələ nə çox gizli sirri təbiətin, 
bir ilahi açması var hər hikmətin. 
Gözəlliyi olduğutək duymaq çətin, 
yaranmasa qəlbdə heyrət cavanlıqda. 
 
Öz yazılmaz qanunu var hər millətin, 
hünərli ol, dilə düşsün söz-söhbətin. 
Yaş ötdükcə ləkəsini yumaq çətin, 
qorunmasa namus, qeyrət cavanlıqda. 
 
Ayağını yerə çırpsan, torpaq yatar, 
yumruğunun zərbəsindən divar batar. 
Zəhmindən fil təntiyir, pələng yatar, 
ram olmayan dəli qüdrət cavanlıqda. 
 
Ovucunun istisində su qaynayar, 
bərk yapışsan daş ovular, dağ oynayar. 
Kürək versən bənd bağlanar, çay dayanar, 
qolda qüvvət, dizdə taqət cavanlıqda. 
 
Bir ümid var sonluğunda hər zillətin, 
zor dayanır arxasında hər qüdrətin. 
Gündən-günə bu kiçilən məmləkətin 
xilasıyçün göstər cürət cavanlıqda. 
 
Yatmasa da ipə-sapa cavanlıqda, 
insan gərək yolun tapa cavanlıqda. 
Hər şey gərək qazanıla cavanlıqda, 
həm var-dövlət, həm şan-şöhrət cavanlıqda! 
 
Mart, 2000 
 115
ŞAİRLİK 
 
Ürək bir ümmandır, duyğu bir sona, 
şair şeirin qulu, şeirin dəlisi. 
Ən əziz qadından əzizdir ona 
gözəllər gözəli – ilham pərisi. 
 
Şairlik çox böyük zəhmət meydanı, 
şairlik nə bəylik, nə köləlikdir. 
Şairlər dünyanın söz yaradanı, 
şairlik şeirə hamiləlikdir. 
 
Şeirin də anası şairdir, əlbət 
o ağrı çəkməsə, şeir doğulmaz! 
Ömrünü şeirinə qıysa da, fəqət 
şeirin möhnətindən bir yol yorulmaz! 
 
Könüllər oxşayar, məclislər bəzər, 
şairin qəlbində doğulan şeir. 
Ana bətnindəki körpəyə bənzər, 
söz-söz, misra-misra yığılan şeir. 
 
Şeiri hər şairin öz balasıdır, 
istər güclü olsun, təpərli olsun. 
Hər misra şairin söz balasıdır, 
təki söz mülkündə hünərli olsun. 
 
Ürəyi dəyirman daşı kimidir, 
içində söz dəni üyütməlidir. 
Şair də hamilə qadın kimidir, 
şeirini qanıyla böyütməlidir. 
 
Şair vəsf eyləyən, şair yaradan, 
yazdığı hər əsər lələ bərabər. 
Ən böyük diqqətlə, ən yüksək ada 
onun da haqqı var, bir ana qədər. 
 
02.10.1999 
 116
OLMUR 
 
Bu külü qorunda yanan dünyanı 
qanırsan olmayır, qanmırsan olmur. 
Göz yaşı üzündə donan dünyanı 
danırsan olmayır, danmırsan olmur. 
 
Yaddaşı süzgəcdən keçirib hərdən 
qəm simi üstündə köklənir sinən. 
Neçə dost-doğmanı özünə düşmən 
sanırsan olmayır, sanmırsan olmur. 
 
Bir də görürsən ki, yetkin yaşında 
bir sevda şimşəyi çaxır başında. 
O, adı pünhanın naz savaşında 
yanırsan olmayır, yanmırsan olmur. 
 
Özün bir yerdəsən, könlün min yerdə, 
keçir səksəkədə vaxt da, ömür də. 
Fikirdən, xiffətdən düşəndə dərdə, 
sınırsan olmayır, sınmırsan olmur. 
 
Tanı dövrün “böyük” insanlarını, 
dinlə bər-bəzəkli yalanlarını... 
Ömrün hədər keçmiş bu anlarını 
anırsan olmayır, anmırsan olmur. 
 
Noyabr, 1997 
 
 
 117
BACILAR 
 
Yüz yol nazımızı çəkər, yorulmaz, 
yüz yol qayğımıza qalan bacılar. 
Qardaşla sevincin bölməkdən doymaz, 
qardaş qadasını alan bacılar. 
 
Ağrıyan görəndə bir yerimizi, 
özünə diləyər dərd-sərimizi. 
Canından çox sevər hər birimizi, 
sevgisi tükənməz ümman bacılar. 
 
Daim üstümüzdə nəzəri, gözü, 
bizik güvənc yeri, bizik əzizi. 
Anasız qardaşa ana əvəzi, 
dərdi üyərində pünhan bacılar. 
 
Əskilməz qəlbində mehr-məhəbbət, 
arzusu, istəyi, dözümü heyrət. 
Qardaşdan umduğu bir quru diqqət, 
görməsə, can evi talan bacılar. 
 
Nəfəsi müşk-ənbər, ürəyi kövrək, 
çiçəktək zərifdir, ceyrantək ürkək. 
Naqafil, gözləri yaz buludutək 
bir incə məqamdan dolan bacılar. 
 
Biz də yaranmadıq boş şöhrət üçün, 
yarandıq bacıya sədaqət üçün. 
Kim desə qardaşlar ölmür sizinçün, 
inanın, yalandı, yalan , bacılar. 
 
29.01.1999 
 
 118
OĞLUMLA SÖHBƏT 
 
İki şey minnətsiz verilir, oğul, 
bir ana südüdür, bir ata malı. 
Qalan yaxşılıqlar edilir, oğul, 
ya borc əvəzitək, ya təmənnalı. 
 
Odur ki, aqillər hallallıq istər 
bəşər övladının hər işi üçün. 
Daim diqqətli ol, sədaqət göstər, 
sədaqət şərəfdir ər kişi üçün. 
 
Insan əməliylə seçilir ancaq, 
kamillər yaxşılıq itirməz, oğul. 
Hiylə, yalan üstə qalanan ocaq 
heç kimə ucalıq gətirməz, oğul. 
 
Ehtiram, etibar gördüyün yerdə, 
həm aydan arı ol, həm sudan duru. 
Kimsədən səxavət görəndə, birdən, 
acgözlük eyləmə, nəfsini qoru. 
 
Çünki hər almağın qaytarmağı var, 
bu təlaş qəlbindən çıxmasın bir an. 
Verən verdiyini yüz yerə yozar, 
alan aldığını unudan zaman. 
 
Ot kökü üstündə bitər, ay oğul, 
söykən uluların şərafətinə. 
Hörmətin tükənər, itər, ay oğul, 
tamah kölgə salsa ləyaqətinə. 
 
Çalış minnətindən sınma heç kəsin, 
qoyma qaxınc ola başına nəfsin. 
Biri salamını alsa dilucu, 
biri həqarətlə baxarsa bəsin. 
 
Heç kimi aldatma, boş vədə vermə, 
boğazdan yuxarı danışma heç vaxt. 
Çətinə düşənin halına gülmə, 
pisliyə, qisasa çalışma heç vaxt. 
 119
Yer üzü ən böyük şeytan yuvası, 
durnatək ayıq ol, qurd kimi cəld ol. 
Həm təmkin ustası, həm fənd ustası, 
həm cəza verəndə kişi ol, mərd ol. 
 
Idrakın itiykən, ağlın saf ikən 
heç kimdən heç nəyi umma dünyada. 
Gəlib doğanaqdan keçirkən örkən 
aldanma rütbəyə, şöhrətə, ada. 
 
Ali amallardır ən böyük seçim, 
cılız fikirlərlə yorma beynini. 
Bir də, ətrafına nümunə üçün 
adından uca tut valideynini. 
 
Merac məqamında görüşür hər an 
valideyn anlamı, Vətən anlamı. 
Mən sənə bunları deməzdim, inan, 
bu cür sevməsəydim ata-anamı. 
 
Iki şey minnətsiz verilir, bala, 
bir ana südüdür, bir ata malı. 
Qalan yaxşılıqlar edilir, bala, 
ya borc əvəzitək, ya təmənnalı. 
 
Aprel, 2000 
 
 
 120
DÖZMƏK OLMUR 
 
Rüşvətxorluq bizi içimizdən yeyir. 
H.Əliyev 
 
Axır illər qarğınıbdı bu yer elə bil, 
milyonların ruhu sönük, çöhrəsi gülmür. 
Bu xalq üçün bəla təkcə işsizlik deyil, 
bu ölkədə işləyən də dolana bilmir. 
 
Bu dövlətin içindəmi əliəyrilik, 
bu ölkədə ədalətin keşiyində kim? 
Haqq - ədalət kürsüsünə “göndərilirsə”, 
qanunumu qoruyacaq prokuror, hakim? 
 
Məzənnələr qoyulubdu hər vəzifəyə, 
təyinatlar, göndərişlər tamam pul ilə. 
“Dayı” tapıb kölgəsində baş girlədirlər 
əyalətə başçı gedən başçılar hələ. 
 
Bu ağrının gözü dərin, axır, qurtarmır, 
min əzaba dözmək olar, sonu xeyirsə. 
Ləyaqətdən danışmağa haqqımız varmı, 
məmləkətin əsgəri də rüşvət verirsə? 
 
Indi uşaq böyütmək də əzab, faciə, 
bir aylıq maaş təkcə kitab – dəftərə yetmir. 
Şagirdlərdən pul yığılır hər ay məktəbdə, 
daha kasıb balaları məktəbə getmir. 
 
Süfrəsində yeməyə tək yavan çörək var, 
evdə də bir şey qalmayıb aparıb sata. 
Övladının üst – başından qəlbi qan ağlar, 
ayağına ayaqqabı tapmayan ata. 
 
Beş-on “şirvan” maaş alır həkim, müəllim, 
məmurunsa məvacibi milyondan artıq. 
Pencəyində yamaq gəzir zavallı alim, 
“Ləbbeyk” deyən deputatlar xalqı aldadır. 
 
Siz ey ixtiyar kişilər, müdrik insanlar, 
harda gəzək, nədə tapaq çıxış yolunu? 
On illərdir xoşbəxtliyə sarı gedirik, 
amma yenə görünməyir bu yolun sonu.  
10.2001 
 121
DÖVRÜ İLƏ SƏSLƏŞƏN ŞEİR 
 
Şairə hər şeyi bağışlamaq olar, 
bircə zamanın ruhunu təhrifdən savayı. 
A.Blok 
I. Şeir zaman və məkanla səsləşən hadisədir, 
o sanki dərviş libasında haqqı gəzən kimsədir. 
Şeir şairin beynində cücərən düşüncənin məhsuludur, 
şeirin dəyəri yazarın duyumundan və istedadından asılıdır. 
Şeir duyğunun qəlbdəki inikasıdır. 
Şeir təkcə konkret andakı 
sevincin, kədərin deyil, 
o həm də gizli sevginin, nifrətin, 
məftunluğun, heyrətin 
şairanə büruzə üsuludur. 
Şair hər şeyi gördüyü, duyduğu kimi 
yazmağa borcludur. 
 
II. Şeir təkrarlanan yox, yaranan hadisədir, 
o gah ruhdan doğulur, gah ovqat həvəsidir. 
Şeir öz sahibinin təzə - tər nəfəsidir, 
ən adi şair belə, onun yenisini gətirəsidir. 
Şeir hər otun, çiçəyin cücərməsi, bitməsidir. 
Şeir hər canlının öz dilindəki nəğməsidir. 
Şeir bülbülün gül üçün dil-dil ötməsidir. 
Şeir Məcnunun Leylini xəyalən öpməsidir. 
Şeir Füzulinin heyrətdən ekstaz etməsidir. 
Şeir fanat ömrün şəhidliklə bitməsidir. 
Şeir mədhiyyə deyil, yalmanmaq deyil, 
o dövrünün etiraz, üsyankar səsidir. 
Şeir əsl kişilik, ləyaqət, sınmazlıq dərsidir, 
o, ən azı, bu günün Sabiri, Nəsimisidir. 
Şeir istibdad əleyhinə, istiqlal kəlməsidir. 
Şeir, əqidəsi uğrunda, İsanın ölməsidir. 
Şeir Nuhun həyatı, insanlığı nicat gəmisidir. 
Şeir ruhən abidin cənnətə, 
Peyğəmbərin Meraca getməsidir. 
Şeir xeyirxah insanın səxavət zəmisidir, 
kim onu azacıq duyub bəhrələnsə, bəsidir. 
Iyun, 2007 
 122
BU DA BİR İSTƏKDİ... 
 
Bu da bir istəkdi, yazıb-yaratmaq, 
hopa ağ kağıza duyğun,heyrətin. 
Misraya can vermək, sözü oynatmaq, 
 gəzə dil-dodaqda sözün-söhbətin. 
 
 Bu da bir istəkdi, qəlb otağında 
 sözə cila vermək, sözdən bal çəkmək. 
 Məqamı gələndə, sənət bağında 
 kiçicik bir budaq, bir nihal əkmək. 
 
 Bu da bir istəkdi, arzu adında, 
 sözdən qala hörmək, kitab buraxmaq. 
 İlham ağuşunda, ruh qanadında 
 bulud fikirlərlə göylərə qalxmaq. 
 
 Bu da bir istəkdi, könül ovqatı, 
 sənə sirdaş edir qələm-dəftəri. 
 Hərdən dayandırıb vaxtı, saatı 
 yaşada biləsən qərinələri. 
 
 Bu da bir istəkdi, şair istəyi, 
 qəlbləri fəth etmək şeirlə, sözlə. 
 Düşün səhərəcən bir deyim üstə, 
 misran doğulacaq məqamı gözlə. 
 
 Bu istək həmişə ehtiram yerin, 
 çəkir maqnit kimi anbaan səni. 
 Bu istək övladdan, qadından şirin, 
 məst edir sevgisi hər zaman səni. 
 
 Bəlkə bu istəkdi qazandıqların, 
 kimsə verə bilməz özünə qiymət? 
 Ömür dəyərlidi, ya yazdıqların, 
 ən çətin imtahan budur, ya qismət?! 
 
Dekabr, 2007 
 123
BİR YARPAQ ÖMRÜ 
 
Gözüm bir yarpağı tutub haçandı, 
bu yarpaq qəlbimə yatıb haçandı. 
Bu yarpaq bir kiçik tumurcuq idi, 
maşallah, böyüyüb, artıb haçandı. 
 
Gör, nə tez qol açıb bir budaq qədər, 
böyüyüb anbaan, saatbasaat. 
Dartınıb Günəşə sarı hər səhər 
bir yarpaq ucunda yaşanan həyat. 
 
Bu yarpaq meyvəyə mühafizəçi, 
bu yarpaq yağışa, küləyə çəpər. 
Yayın yer yandıran bürkü vaxtında 
ətrafa canından sərinlik səpər. 
 
Cənnətdən müjdədir hər yaşıl yarpaq, 
ruzidir, nəfəsdir məxluqata o. 
Onsuz münbitləşməz, canlanmaz torpaq 
simvoldur, bayraqdır nəbatata o. 
 
Artar kol üstündə, budaq başında, 
sürər təmənnasız qısa ömrünü. 
Qısa həyatının xəzan yaşında 
bağışlar payıza, qışa ömrünü. 
 
Beləcə yaşayar yarpaq ömrünü, 
dəli küləkləri vecinə almaz. 
Ağacda işini bitirən günü 
qopar saplağından, budaqda qalmaz. 
 
Hər kolun, ağacın bəzəyi yarpaq 
bənzərsiz zinətdir meşəyə, bağa. 
Öz son payızını yaşayan yarpaq 
saralıb xəzəltək düşür torpağa. 
 
Mən də içindəyəm bu köçən köçün, 
çörəyim bir loxma, suyum bir içim, 
Əlimdən gələni edirəm hər gün 
bir yarpaq ömrünü yaşamaq üçün. 
Yanvar, 2006 
 124
MƏNİM ÜNVANIM 
 
Mən harda doğuldum, harda böyüdüm, 
atam haralıdır, anam haralı? 
Ay mənim oxucum, sən hardansansa, 
mən də o yerdənəm, mən də oralı. 
 
Mən harda doğuldum, harda böyüdüm, 
bunun nə fərqi var ölkə içində? 
Bu sayaq yöndəmsiz, köntöy ovqatın 
hər kiçik eyhamı ürək incidər. 
 
Sərhəd, zaman bilməz şair ilhamı, 
məni sözümdəki yerimdə axtar. 
Özüm qazandığım əsl ünvanı 
sevdiyin misramda, şeirimdə axtar. 
 
Bizi ayırmasın “haralı” sözü, 
xalqı bölgələrə bölənə lənət. 
Nakəslər hələ də aşkar ya gizli 
bizə yerə görə qoyurlar qiymət. 
 
Yıxır evimizi tərəfbazlıqlar, 
kəsir dilimizi əyri seçimlər. 
Çünki cəzasını yaramazların 
çox vaxt əqidəsi düzlər çəkirlər. 
 
Bu cür düşüncəsi dayazlar yazıq, 
bu cür insanlara oxunmaz rəhmət. 
Qaça bilmiriksə bu hissdən uzaq, 
qoy olsun sənə də, mənə də lənət. 
 
Yurdun hər qarışı müqəddəs, əziz, 
Dağlıq da Vətəndir, aran da Vətən. 
Bir ovuc torpağı qalsa yiyəsiz, 
demək sızıldayan yarandı Vətən. 
 
Bizim ki, ən azı ölkəmiz iki, 
Şimal da, cənub da tutulsun, qoy tən. 
Könlümü gah o tay, gah bu tay çəkir, 
Vallah, biz bölməsək, bölünməz Vətən. 
 125
Vətənə sədaqət andı içəndə 
ayrı bir sevgiyə hacət qalmayır. 
Igid torpaq üçün candan keçəndə 
“haralı” sözünü yada salmayır. 
 
Vətən torpağının hər bir bucağı, 
elin hər insanı dəyərli, əziz. 
Yox ögey-doğması, yaxın-uzağı, 
hər yeri bizimdir, hər yerində biz. 
 
Hər gün bir evdəyəm, bir məclisdəyəm, 
gör, neçə ünvanda, neçə yerdəyəm. 
Yüz yerdə söz deyən, iz qoyan mənəm, 
şairin Vətəni olur ki, bəyəm? 
 
Mən könül vermədim bülbülə, gülə, 
dedim öz xalqıma qurbandır canım. 
Ruhunu oxşayan hər misram ilə 
ay əziz oxucum, sənsən ünvanım. 
 
Noyabr, 2006 
 
DƏYƏRLİ–DƏYƏRSİZ HƏKİMLİK 
 
Bəşərin ən şərəfli peşəsi 
həkimlikdir, 
həkimlikdə kamillik ucalıqdır, 
müdriklikdir. 
Tanrı da həkimliyi  
ən ali sənət kimi dəyərləndirib. 
Loğmana həkimliyinə görə  
peyğəmbərlik məqamı verib. 
Bütün dövlətlərdə, 
(əvvəl də belə olub,indi də belədir) 
bu sənətin qiyməti böyükdür, 
bizim ölkədə isə  
həkimin məvacibi  
ailəsinin gündəlik azuqəsinə  
yetməyən qara qəpikdir! 
Dekabr, 2007 
 126
HƏKİMLİK PEŞƏMƏ 
 
Sənətinin kamil bilicisi olan bütün 
vicdanlı və qayğıkeş həkimlərə ithaf edirəm. 
 
Mən sənin yolunda ömrümü qoydum, 
ay ümman sənətim, ay hikmət peşəm. 
Sənə vurğunluqdan iftixar duydum, 
təki bu dəryadan bir damla içəm. 
 
Sən mənim gözümdə ən uca adsan, 
qəlbimdə istəksən, başımda tacsan. 
Ən acı həbdə də bir şirin dadsan, 
sən şəfa verəndə yaşamaq asan. 
 
Həkim təbabəti öyrənən insan, 
təbiət elmindən vaqif olan kəs. 
Həkim bəxş eyləyən, həkim mehriban, 
həkim mərhəm olan, həkim müqəddəs? 
 
Həkim həssas, nikbin, həkim nigaran, 
həyatı nütvədən öyrənən qüdrət. 
Gecə də, gündüz də, hər yerdə, hər an, 
xəstəyə canından can verən xilqət. 
 
Alkmeon, Hippokrat, Nostradamus 
həkimtək bəşəri salmış heyrətə. 
Həkimlik idrakı, sehriylə yazmış 
loğmanlar adını əbədiyyətə. 
 
Ən ali amaldır həkim istəyi, 
həkim Yaradanın şəfqət elçisi. 
Həkim əməyinin olmaz qiyməti, 
sığmaz haqq-hesaba onun ölçüsü. 
 
O da əqidəcə saf olsun gərək, 
saxlasın hər yerdə öz hörmətini. 
Heç vaxt el gözündə yüksələ bilməz, 
əgər qorumasa ləyaqətini. 
 127
Bu bir həqiqətdir, bir acı örnək, 
az olsun beləsi, kaş aramızda. 
Bu həm bir arzudur, bu həm bir istək, 
saflar dursun daim səf sıramızda. 
 
Bütün sənətlərin öz sevinci var, 
sənsə tamam ayrı sevincim, nəşəm. 
Neçə itmiş ümid səndə dil açar, 
ay ümman sənətim,həkimlik peşəm. 
 
Oktyabr, 2004 
 
ARZUDUR 
 
El-obanın şənliyində 
bülbültək ötmək arzudur. 
Doğma, əziz insanların 
əlindən öpmək arzudur. 
 
İstək gərək qəlbdən gələ, 
axa gözdən gilə-gilə. 
Könül verib bir gözələ, 
yolunda ölmək arzudur. 
 
Saz oynadan ozanların, 
söz yaradan yazarların, 
aqillərin, azmanların 
dalınca getmək arzudur. 
 
Alqış qədirbilənlərə, 
müdriklərə, ərənlərə. 
Ömürdən pay verənlərə 
can qurban etmək arzudur. 
 
Gəz səxavət meydanında, 
yaxşılıq yaşat canında. 
Fəxrəddin, çətin anında 
dostlara kömək arzudur. 
 
03.12.2005 
 128
NOVXANI  BAĞLARINDA 
 
Açılır könlüm, gözüm, 
Novxanı bağlarında. 
Cənnətdir çölün düzü, 
Novxanı bağlarında. 
 
Bu yerlərin ad-sanı, 
qara şanı, ağ şanı 
gəzər bağı, bağçanı 
Novxanı bağlarında. 
 
Əncil, qaysı, badamı, 
yoldan saxlar adamı. 
Dad xar tutun dadını, 
Novxanı bağlarında. 
 
Tağda pomidor-xiyar 
göz oxşayar qış-bahar. 
Çiyələyi et nübar. 
Novxanı bağlarında. 
 
Əskik olmaz heç zaman, 
aş üstündə zəfəran. 
Gəl, sən də et nuş-can, 
Novxanı bağlarında. 
 
Elə ki, başlar yazı, 
isti keçər gündüzü. 
Gülər Günəşin üzü, 
Novxanı bağlarında. 
 
Qumlu çimərlikləri 
dəf eyləyər dərdləri. 
Üz, qucaqla Xəzəri, 
Novxanı bağlarında. 
 
Özü bir gözəl məkan, 
insanları mehriban. 
Göstər sən də ehtiram, 
Novxanı bağlarında. 
 129
Hər yerdə ədəb, hörmət, 
nə çox burda həmsöhbət. 
Ən gözəl istirahət  
Novxanı bağlarında, 
Novxanı bağlarında. 
 
İyun, 2006 
 
 
ZAMAN, SƏNDƏN HARA QAÇIM 
 
Kəsmə ömür yollarımı,  
duman, səndən hara qaçım? 
Məndən bu heysiz canımı 
uman, səndən hara qaçım? 
 
Yox munisim, yox həmdəmim, 
yay gəlməmiş yanır zəmim. 
Son səfərdən dönməz gəmim,  
aman, səndən hara qaçım? 
 
İçimdə yüz qorxu, hədə, 
yox aramım bu ölkədə. 
Ürək yenə səksəkədə, 
güman, səndən hara qaçım? 
 
Qəm qəlbimdə pərən-pərən, 
qınayanım çoxmu, görən? 
Düz işimi yoxsa görən, 
yaman, səndən hara qaçım? 
 
İtirdim yar-yoldaşımı, 
vaxtsız ağartdım başımı. 
Nə tez artırdın yaşımı, 
zaman, səndən hara qaçım, 
aman, səndən hara qaçım? 
 
Avqust, 1999 
 130
DAHİLƏRƏ BİGANƏLİK ETMƏYİN 
 
Moskvanın “Veçe” nəşriyyatı “100 böyük ...” seriyası ilə, müxtəlif sa-
hələr üzrə – dünyanın yüz böyük insanı, hadisəsi, tikilisi və s. haqqında 
yüz adda kitab buraxıb.Onlardan biri də “100 böyük kitab”dır. 
Həmin kitaba təkcə rus ədəbiyyatından 20-dən çox müəllifin əsərləri 
da-xil edildiyi halda, şərq klassiklərindən, hətta Firdovsinin, Nizaminin, 
Sədinin və Füzulinin yaradıcılığından nümunələr salınması “unudulmuş-
dur”. Bu boyda biganəlik heç insafdandırmı? 
 
Sağ ol səni, yazıçı dost, publisist qardaş, 
yüz yazara sərf etdiyin bu zəhmət üçün. 
Bu kitablar kitabını yazmamışdan, kaş 
yüz həyəcan keçirəydin hər qiymət üçün. 
 
Yüz bağçanın çiçəyindən çələng bağlayan, 
doğrudan da çox çaşdırıb bu şöhrət səni. 
Kimə laqeyd, kimə isti münasibətin 
qorx ki, edə, bu minvalla, bihörmət səni. 
 
Görən, ürək ağrısıyla heç anırsanmı 
Alkmeonu, Hippokratı, İbn Sinanı? 
Varaqla bir, onların da yazdıqlarını, 
tapacaqsan cismindəki min bir mənanı. 
 
Necə oldu imam Əli, o böyük düha, 
rəvadırmı unudula “Nəhcül-bəlağə”? 
O həzrətdən bu dünyaya gəlməz bir daha, 
təbərrükdür yetsə nuru hansı ocağa. 
 
Firdovsinin “Şahnamə”si şah əsər kimi 
min ildir ki, qərar tutur şahlıq taxtında. 
Yoxsa, bu dürr dəryasında hansısa qəvvas, 
nəhayət bir qüsur tapdı sənin vaxtında? 
 
Kəhkəşantək işıq saçır yüz ömür orda, 
hərəsinin qabağında söz xəzinəsi. 
Əcəba, bəs nə səbəbdən görünmür orda 
mənim böyük Nizamimin ölməz “Xəmsə”si? 
 131
“Gülüstani-bustan” ilə Sədi Şirazi 
milyonlara səxavətlə göndərdi hikmət. 
Ömər Xəyyam inci düzdü – rübai yazdı, 
hər birində həyat eşqi, acı həqiqət! 
 
Oneginə sevgisində qüdrətli Puşkin 
göstərsə də Tatyananın diliylə hünər. 
Ancaq heç kim bu heyrəti verə bilməmiş 
Füzulinin yaratdığı Leylisi qədər. 
 
Yüz kitabı min kitabdan seçən, min əhsən, 
bu seçimin meyarı nə, sərrafı kimdir? 
Lev Tolstoy, Dostoyevski uca, möhtəşəm, 
ay insafsız, bəs onların ətrafı kimdir? 
 
Haqqa asi ilkin özü sınır, əslində, 
beləsinə, heç olmasa, cahil deyilir. 
Zaman-zaman sənin kimi nadan əlində 
haqq nazilir, tərəzinin gözü əyilir. 
 
Mümkündürmü görməyəsən, anlamayasan 
bəşər üçün örnək olmuş bu insanları? 
Blok, Bunin ... Yesenini göyə qaldıran 
dahilərə biganəlik etməyin, barı. 
 
Avqust, 2002 
 
 
 132
QOŞULUB QAÇAN QIZA 
 
Daş doğaydı anan səni doğan yerdə, qaçan qız, 
gəlməyəydi bu dünyaya səndən bir də, qaçan qız. 
 
Bu nə müdhiş xəbər idi yayıldı el-obaya, 
bu nə acı zəhər idi içirtdin dost-doğmaya. 
Öz evinə, ocağına dönük çıxdın, olmaya? 
Atan çəkən ağrıları biləydin, kaş qaçan qız, 
bu addımı atanacan öləydin, kaş qaçan qız. 
 
Necə qıydın xar etməyə qardaşını, atanı, 
kim bağışlar atasını yad oğluna satanı? 
Səndən ötrü bütöv bir el xəcil olub utanır. 
Nəyə görə atdın bizi bu alova, oda, qız, 
qovrulasan iztirabda, görəsən yüz qada, qız. 
 
Bu sayaqmı anladın sən öz övladlıq haqqını, 
övladın da varmış pisi, nanəcibi, satqını. 
Qara gəldi gözümüzə, qara gəlsin ağ günün, 
ömrün boyu gözü yaşlı görünəsən, qaçan qız, 
ağ duvaq yox, ağ kəfənə bürünəsən, qaçan qız. 
 
Sevinirdik böyüyürsən, boya-başa çatırsan, 
sənli keçən ömrümüzə şirin qayğı qatırsan. 
Nə biləydik, qəfil bizə ləkə vurub atarsan, 
bu ləkəli əməlindən xəcalət çək, utan qız, 
namus, qeyrət günahının çirkabına batan qız. 
 
Xeyir görməz, atasından xeyir-dua almayan, 
valideynin ürəyində məhəbbətlə qalmayan. 
Böyüdüyü od-ocağa sədaqəti olmayan 
sədaqətli ola bilməz ər evində, qaçan qız, 
bir qəpiklik dəyəri yox bu sevginin, qaçan qız. 
 
Gör, nə qədər arzuları, ümidləri puç etdin, 
ruhumuzu yaraladın, duyğumuzu heç etdin. 
Sən bizimçün harasa yox, məzarlığa köç etdin, 
hamımızın qürurunu sındırmaqla sınan qız, 
gəlib sənin qəbrin üstə saç yolaydı anan, qız. 
Daha bizdən qayğı umma, ya məhəbbət gözləmə, 
 133
uçurtdun o körpüləri, hörmət-izzət gözləmə. 
Unut ata ocağını, ordan diqqət gözləmə, 
birdəfəlik silinibdi sənin orda yerin, qız, 
gözdən, könüldən uzaq ol, bizə əzab verən qız. 
 
Daş doğaydı anan səni doğan yerdə, qaçan qız, 
gəlməyəydi bu dünyaya səndən bir də, qaçan qız. 
 
Avqust, 2006 
 
BİR MÜASİR XANIMA 
 
Sən çox ağıllı xanımsan, 
özünə məxsus məntiqin, savadın. 
Ağzından çıxan hər sözün lətif, 
ətrafında istəyənin çox. 
Sən əcəb cazibədar qadınsan, 
gözlərin, baxışların mənalı. 
Bədənin ağappaq, barmaqların zərif, 
əndamın mərmər sürahi, gövdən şux. 
Sən həm də sehrli gözəlsən, yəqin 
bu işvə - nazınla, şirin sözünlə 
neçəsini salmısan ovsuna. 
Hələ neçəsi də bundan sonra 
əyilib əlindən öpər iznlə, 
qarşında diz çöküb yalvarar, sınar. 
Sən hələ çox duyğulu kişilər üçün ağrısan, 
dərmanını istəyəcək səndən 
hansının ürəyini ağrıtsan. 
Sən hələ gizli ümid, arzu yerisən, 
qəlbini verəcək sənə 
kimin istəyini doğrultsan. 
Sən ey ədalı, cilvəli gözəl, 
inan səmimiyyətimə. 
Bax, sən mənim gözümdə busan 
və zənnimcə, can alsan da, əfsus, 
ancaq və ancaq gözəllərə məxsus 
doğru yoldasan. 
Aprel, 2007 
 134
GÜCLÜ OLUR 
 
Bu gör-götür dünyasında 
nə çox sözlə oynayan, 
söz sərrafı söz deyəndə 
yerində, güclü olur. 
Ömür yolu hər kəsə 
öz ağlı boyda imtahan, 
natiq bəlağətdə,şair 
şeirində güclü olur.  
 
Azmanlardır tarixləri 
yaradanlar,yazanlar, 
alim elmində,  
dinşünas şəərində güclü olur, 
Hər məşqində fənd öyrənir, 
püxtələşir pəhləvan, 
bir döyüşdə uduzanda, 
birində güclü olur. 
 
Kaş insanın nəfsi heç vaxt 
ağlına güc gəlməsin, 
çünki bölgü vaxtı çoxu  
xeyrində güclü olur. 
Hər kişinin işi deyil 
bağ salıb, bar yetirsin, 
 insan öz əkdiklərindən 
dərəndə güclü olur. 
 
Çox görmüşük qədd-qamətli 
küknarları yıxılan, 
ağac köklə qol açanda  
dərində,güclü olur. 
Bəşər oğlu təkəbbürlə  
ucalmamış heç zaman, 
insan zəif cəhətini 
görəndə güclü olur. 
Yanvar, 2007 
 135
SƏNİ ALDATMAĞA NƏ VAR, A QUZUM 
 
Əlimdə ot görcək qaçıb gəlirsən, 
səni aldatmağa nə var,a quzum. 
Nəfsini hər şeydən üstün bilirsən, 
səni aldatmağa nə var,a quzum. 
 
Özünü bu qədər ələ öyrətmə, 
hər gələn qonağın dalınca getmə. 
Sayıq ol,hamıya etibar etmə, 
səni aldatmağa nə var,a quzum. 
 
Tutulsan,xeyri yox,ha kömək çağır, 
İndi bir-birini hamı aldadır. 
İştah göz önündə,diş altındadır, 
səni aldatmağa nə var, a quzum. 
 
Bir əlcə ot ilə ağlın alınar, 
ətinə göz düşər,tamah salınar, 
manqal hazırlanar,ocaq qalanar, 
səni aldatmağa nə var,a quzum. 
 
İnsanıq,çox həris xislətimiz var, 
gözümüz yaxşını yaman tez tutar. 
Get,qatıl sürüyə,canını qurtar, 
səni aldatmağa nə var,a quzum. 
 
Hələ çox kiçiksən,yarı yaşın yox, 
darda yetişməyə bir yoldaşın yox. 
A sərsəm,nə gücün,nə də başın yox, 
səni aldatmağa nə var,a quzum. 
 
Noyabr, 2002 
 136
OXU, FÜSÜNKAR GÖZƏL 
 
Mahir ifaçı, əməkdar artist Aygün Kazımova Kremlin məşhur konsert 
sarayında bir bənzərsiz musiqi proqramı ilə çıxış etdi. 
Möhtəşəm Kreml salonunun tamaşaçıları azəri qızını ayaq üstə alqış-
ladılar. Tanınmış rus müğənnisi Filipp Kirkorov səhnədə onunla birgə 
oxuduqdan sonra heyrətini gizlədə bilməyib, Aygünün ifasına və gözəlli-
yinə məftunluqla, həmyerlimizin qarşısında nümayişkaranə diz çökərək, 
bu nazənin xanımın böyük sənətinə və özünə sevgisini izhar etdi. 
 
Əhsən o ecazkar səsin məlahətinə, 
əhsən sənin dilindəki ovsuna, əhsən. 
Əhsən o şux bədəninin təravətinə, 
əhsən sənin camalına, hüsnünə, əhsən. 
 
Necə xoşdur, qoy səninlə tanınsın indi 
bu ölkənin musiqisi, mədəniyyəti. 
Bu gün sənin başın üstə şöhrət çələngi, 
bu gün düşüb ayağına Filipp heyrəti. 
 
Özün güldən gözəl, səsin bülbül cəh-cəhi, 
qoca-cavan vəcdə gəlir sənə baxanda. 
Bəh-bəh ilə bütün salon qalxır ayağa, 
Aygün xanım, səhnəsində sən oxuyanda. 
 
Ruhumuza qanad verir, nəğməli sözün 
dolaşdıqca dalğa-dalğa bütün dünyanı. 
Adı boyda, işi boyda yüksəlir özü, 
kim tanıdır, kim ucaldır Azərbaycanı. 
 
May, 2007 
 
 
 
 
 137
GEDƏN YERİM OLAYDI 
 
Xalq şairi Qabilə. 
Ruhu şad olsun. 
“Gedən yerim olaydı” –  
nə qədər gözəl deyim! 
Gözləyənim yoxdusa, 
ha sızlayım, göynəyim. 
 
Gedən yerim olaydı, 
gəzəydim düz-dünyanı. 
Vallah, ürək yanğımdır 
bu söz, gözüm qurbanı. 
 
Gedən yerim olaydı, 
lap gedər-gəlməz olsun. 
Yol gedim gecə-gündüz, 
sonu görünməz olsun. 
 
Bilim, intizarımı 
çəkir bir mərhəm ocaq. 
Gəlişim bir ürəkdə 
bir işıq yandıracaq. 
 
Hanı o isti nəfəs, 
xəyal uçur yüz yerə? 
Daha güman yerimiz 
ancaq acı xatirə. 
 
Yaş artdıqca azalır 
bu cür ünvanlar, şair. 
Viranə könülləri 
de, kim sahmanlar, şair? 
 
Yaman biganələşdik, 
manqurtlaşdı cəmiyyət. 
Ancaq hamı özünə  
istəyir qayğı, diqqət. 
 
Yüz sevib-sevilsən də, 
yenə də azdır, canım. 
Sən özün gedən yer ol, 
bir ocaq qızdır, canım, 
bir işıq yandır, canım. 
21.11.2003 
 138
ŞAİR OLANDAN SONRA 
 
Gənc ikən hisslərim bulaq kimi 
coşub, daşırdı, 
beynimdə misralar bir-biri ilə yarışırdı. 
Hər gün tərənnüm üçün  
yeni fikirlər gəzirdim, 
hər gün ağ vərəqlərə  
qafiyəli sözlər düzürdüm. 
Şeir ətri gəlirdi sözümdən, avazımdan, 
havalanırdım şeirin  
qəlbindəki ekstazından. 
Həftədə, gündə bir şeir yazırdım, 
şeirin keşiyində sərhədçi kimi hazırdım. 
Hər kəsi, hər şeyi vəsf edə bilirdim, 
Yavaş-yavaş kamil şeirin, 
şairliyin bəlgəsinə gəlirdim. 
Vaxt ötdü, duyğumla, fikrimlə bir 
yaşa doldum, 
bu yolda cilalandım, yoğruldum, 
lilləndim, duruldum. 
Deyəsən, nəhayət ki, şair oldum. 
Bundan sonra başlandı 
şeirin qəlbimdəki şıltaqlığı, 
bundan sonra başlandı 
ağlımın hissimə qısqanclığı. 
Bundan sonra başlandı 
duyğuların, fikirlərin qaçaqlığı. 
Sən demə, bundan sonra başlanırmış, 
söz oynatmağın əsl qoçaqlığı. 
İndi bir misra önündə bəzən 
saatlarla səcdəyə dururam, 
İndi bitirə bilmədiyim şeirin üstündə 
beynimi günlərlə yoruram. 
İndi daha öz təfəkkürümdü 
ən sərt tənqidçim, 
indi hər misrama müxalif fikirlərlə 
doludur içim. 
İndi gecə-gündüz söz ovundayam –  
 139
boşuna, 
indi yazdıqlarımın heç beşdən-biri 
gəlmir xoşuma. 
İndi xəzan yeli əsir şeir bağımda, 
indi misralar pərən-pərən düşüb 
söz oylağımda... 
Bu nə boşluqdur yaratmısan 
içimdə, Tanrım, 
şeir yazmaq çətinmiş 
şair olandan sonra! 
 
Noyabr, 2007  
 
 
 
 
BÜTÖVLÜK – SINMAZLIQ 
 
Məqamlı dost-doğmaları 
təkəbbür eyləyən görsəm, 
namərdəm bir yol onlara 
əgər qulaq asaramsa. 
Qudurğan, nakəs önümdə 
haqqı-nahaqqa verəndə, 
lal olsun dilim ağzımda, 
sakit baxıb susaramsa. 
Gündə bir məclis qursa da, 
çörəyi minnətlə verən, 
yediyim, qoy haram olsun 
ora ayaq basaramsa. 
Mənə bir sadə dost gərək, 
daim qəlb həmdəmim olsun, 
“neyləyirəm qızıl teşti”, 
içində qan qusuramsa”! 
 
Sentyabr, 2007 
 
 140
TƏSƏLLİ 
 
Güzgüdə baxdım özümə, 
sınıxmış dəydim gözümə. 
Sən demə, çox yorduğumçün, 
can daha baxmır sözümə. 
 
Dirəşmiş illər üzümə, 
xəstəlik düşmüş izimə. 
Yaş öz işini görübsə, 
ha döyüm indi dizimə. 
 
Söz ki, deyilir düzünə, 
dəyir yalanın yüzünə. 
Nə söyləsəm təsəllidir 
daha özümdən-özümə. 
 
25 İyun, 2007 
 
 
 
YADDAN OĞUL OLMAZ 
 
Dinlə səhvini söyləyəni ehtiram ilə, 
doğma kimi irad tutan insan paxıl olmaz. 
Müdrik, yaşa dolmuşların örnəkdi çox işi, 
arif sözü, el söyləyən hikmət nağıl olmaz. 
Sən də danışanda çalış,hər kəlmənə bal qat, 
xəmirə şəkər qatmasan, ondan noğul olmaz. 
Qaldır başına, ya gözünün nurunu sərf et, 
yad oğlu yenə yad qalar, heç vaxt oğul olmaz! 
 
İyun, 2007 
 141
NƏ BİLİM 
 
Görünərmi bəxt ulduzum, görəsən, 
nə vaxt mənə nur saçacaq, nə bilim? 
Bəxt bağçamda arzu adlı gül əksəm, 
qanqal bitər, gül açacaq, nə bilim? 
 
Haqq bildiyim bu tərəzi, bu çəki, 
bu meyarı, bu pərsəngi, bu yükü, 
qoyub bizi gözlərinə, hey çəkir, 
hansı gözü tez dolacaq, nə bilim? 
 
Ömür yolum “axtar-tap”dı, hələ ki, 
yazılmamış bir kitabdı, hələ ki, 
qazandığım iztirabdı, hələ ki, 
bundan sonra nə olacaq, nə bilim? 
 
Ötəriyəm bu əbədi cahanda, 
dəyişərəm hər ötüşən zamanla. 
Bir qonağam dünya boyda məkanda, 
məndən sonra nə qalacaq, nə bilim? 
 
Bilmək olmur doğma kimdi, yad kimdi, 
itirmişəm nizamımı mən indi. 
Vətən həm də öz elimdi, evimdi, 
kimə qalar bu od-ocaq, nə bilim?  
 
May, 2000 
 
 142
AĞLAYIR  
 
Aclıq və səfalət içində yaşayan insanlara. 
 
İçimdə tonqal qalanıb, 
odum külümçün ağlayır. 
Yaşı üzümdə iz salan 
gözüm dilimçün ağlayır. 
 
Sönmüş arzu, itmiş inam, 
yox bir həmdərd, yox bir həyan. 
Nə bağbanam, bağım viran, 
bülbül gülümçün ağlayır. 
 
Gəlmədi cənnət gətirən, 
yetmədi Allah yetirən. 
Hər saatı qəm ötürən 
günüm ilimçün ağlayır. 
 
Gün görmədim mən də, anam, 
bezdim tamam, doydum cana. 
Tənha qalmış qərib sonam 
ölü gölümçün ağlayır. 
 
Hər iş çətin, hər şey baha, 
ümid hanı xoş sabaha? 
Yaşamaqdan bezdim daha, 
qəlbim ölümçün ağlayır. 
 
Aprel, 1999 
 
 143
DƏRDLƏRİM 
 
Nə tez doldu, ağrı-acı canıma, 
yerdən çıxdı, göydən endi dərdlərim? 
Həm yaşımla, həm günümlə yarışır, 
neçə yüzdü, neçə mindi dərdlərim. 
 
Baş-başadır burda qüssə, qəm, kədər, 
gah ağrıyar, gah ağrımı dinləyər. 
Gizli sızlar, həzin ağlar, inləyər, 
içimdəki sarı simdi dərdlərim. 
 
Yarı xiffət, yarı ahdı, yaşanmaz, 
nə ay bilər, nə il bilər, nə qış-yaz. 
Ağırlıqdan, böyüklükdən daşınmaz, 
düzümlənmiş dağdı indi dərdlərim. 
 
Əvvəl bir az ümidliydi, şirindi, 
olan-qalan ümidim də əridi. 
Ağlar könlüm mətinləşdi, kiridi, 
daha tamam qəzəb, kindi dərdlərim. 
 
Dözümlü xalq, hər bir dərdə alışan, 
köləliklə, məddahlıqla barışan. 
Ey bu xalqı sındırmağa çalışan, 
sənə qarşı nifrətimdi dərdlərim! 
 
01.09.2000 
 
 144
BAYQUŞ İSTƏYİ 
 
Quşların içində bayquşdan yoxdu, 
bayquşun quşlardan fərqi çox çoxdu. 
Ayrı bir düşüncə gəzər başında, 
gizli dünyası var lal baxışında. 
Səsindən vahimə, dərd yağar hər dəm, 
dimdiyi yırtıcı, caynağı möhkəm. 
Gündüzlər oturub tökər yüz tədbir, 
gecələr ovlayar ovunu bir-bir. 
Heç quşa bənzəmir qulaqlı bayquş, 
bu vəhşət, fəlakət soraqlı bayquş. 
 
Bayquşun əlindən hamı bezardı, 
bayquş qonan yerlər xarabazardı. 
Bu bayquş xisləti, bayquş “mənliyi” 
yaratmış nə qədər viranəliyi. 
Hərdən ürəyimdən keçir min fikir, 
bəzi insanlar da bayquş kimidir. 
Onlar seçilirlər çox işi ilə, 
baxışı, duruşu, yerişi ilə. 
Istəməz yanında yana bir ocaq, 
özünü düşünər, özünü ancaq. 
Kimsə faydalanmaz bir əməlindən, 
həzər ətrafından, həzər əlindən. 
Yayınmaz gözündən bir qoca, cavan, 
tutar aram ilə hamıya divan. 
Beləsi yerinə, yurduna yaddı, 
bu manqurt soylular Vətəni satdı. 
Onları saxlamaz dad, fəryad səsi, 
onlara kar etməz xalqın naləsi. 
Kütlənin dərd-səri çıxar yadından, 
ancaq tələbləri millət adından. 
Qayğıdan danışar daim, hər yerdə, 
qəzetdə, mitinqdə, işdə, efirdə. 
Beləcə özünü ixtiyar bilər, 
ixtiyarlığıyla bəxtiyar bilər. 
Bu cür xarakterlə bayquş xisləti, 
oxşar bir-birinə, seçilməz qəti... 
 145
Daha yox inamım sözünə, bayquş, 
yetər vurğunluğun özünə, bayquş! 
Sən yana bilməzsən halıma, bayquş, 
barı göz önündə ulama, qayquş... 
 
Bayquşun istəyi ayrı istəkdi, 
bayquşun xisləti ayrı xislətdi. 
Bayquşun duruşu ayrı duruşdu, 
bayquşun uçuşu ayrı uçuşdu. 
Ancaq neyləyəsən, 
bayquş da quşdu! 
 
İyul, 1999 
 
 
ALÇA AĞACI 
 
Həyətimdə çiçək açan alça ağacı, 
bu sevincin,bu görüşün mübarək olsun. 
Təbiətin hər il sənə yaz hədiyyəsi, 
başındakı naxış dolu ağ örpək olsun. 
 
Göz oxşayır,qəlb oynadır bu görünüşün, 
oyanışın, zəifliyin necə də gözəl. 
Qorxun yoxdur budaqların donsun,üşüsün, 
yaz ovqatı gətirirsən bahardan əvvəl. 
 
Hələ heç bir budağında bircə yarpaq yox, 
şaxta,ayaz bircəsinə qoymur göz aça. 
Amma sənin yaz həvəsin,həyat eşqin çox, 
ləçəklərin dörd tərəfə ətir, nur saçar. 
 
Ağ çiçəkdən başında tac bitirən ağac, 
bu bəxşişin qızıl tacdan heç geri qalmaz. 
Çiçəyində bizə nemət yetirən ağac, 
sən açmasan,yaz gəlməsə,həyat da olmaz. 
 
Mart, 2007 
 146
ARZUM-TƏSƏLLİM 
 
Sən ey mənim əziz balam,  
gələcəyim, ciyərparam.  
Sənə hər gün Yaradandan  
sevinc, uğur arzularam. 
 
Çəkərəm hər möhnətini,  
təki yetiş muradına.  
Varmı elə valideyn ki,  
qıymaya can övladına? 
 
Vacib deyil var-dövlətin,  
şöhrətli ad-sanın ola.  
Təki aydın təfəkkürün, 
sağlam ruhun; cənın ola. 
 
Bir dəyərli həyat yaşa,  
gör dünyanın hər üzünü.  
Gözəlliklə keçirə bil  
gecəsini, gündüzünü. 
 
Ömrün şirin çağlarını 
mən pis-yaxşı yaşamışam.  
Heç kimə meyl etməmişəm,  
tək özümə oxşamışam. 
 
Qaçmışam hər cür minnətdən,  
yox kimsədən umacağım.  
Xəyanətdən, hərislikdən  
uzaq olub od-ocağım. 
 
Səndən də heç nə ummaram,  
bircə qoru soykökünü.  
İnsan gərək çəkə bilə  
namus, qeyrət, ar yükünü. 
 
Nəsil də bir estafetdir,  
hələ ki, mən götürürəm.  
Bir gün onu bayraq kimi  
mən də sənə ötürərəm. 
 147
Çalış, naqis işin üçün  
qapımızı döyməsinlər.  
Üz-üzdən utanar, bala,  
arxamızca söyməsinlər. 
 
Canım, budur dediklərim,  
ayrı bir şey diləmərəm.  
Yerdə qalan işlərinçün  
umu-küsü eləmərəm. 
 
İnan, vida günümdə də  
istəmərəm göynəyəsən.  
Mən atamçün nə etdim ki,  
sən mənimçün neyləyəsən? 
 
İyun, 2001 
 
 
 
MƏZƏMMƏT 
 
Mən sənə bir söz dedim ki,  
mənasını anlayasan.  
Yoxsa, daha demədim ki,  
ağzına bir zurna alıb  
hər yerdə sarsaqlayasan. 
 
08.07.2000 
 
 
 
ÜNSİYYƏT İNCƏLİYİ 
 
Mühüm, incə məqamlarda, 
fərqi yox, harda olsa.  
Çalış daim söyləyəsən 
fikrini səlis, qısa.  
Ondan daha gözəl olar 
insan əgər doğmasını 
bir baxışdan anlasa. 
 
15.07.2000 
 148
QARIŞDIRMA 
 
Eyni adlı şeirin müəllifi, xalq şairi Qabilə. 
Ruhu şad olsun! 
Tərif ilə mədhiyyəni, 
lovğalıqla fəxriyyəni, 
rüşvət ilə hədiyyəni, 
rütbə ilə səviyyəni 
qarışdırma. 
 
Qanun ilə ədaləti, 
təqib ilə ədavəti, 
xəta ilə cinayəti, 
məhbəs ilə əsarəti 
qarışdırma. 
 
Məhəbbətlə ülviyyəti, 
ünsiyyətlə rəsmiyyəti, 
ləyaqətlə şan-şöhrəti, 
çətinliklə məşəqqəti 
qarışdırma. 
 
Kəmiyyətlə keyfiyyəti, 
sakitliklə əmniyyəti, 
etirazla şikayəti, 
sərbəstliklə hurriyəti 
qarışdırma. 
 
Vacibliklə əhmiyyəti, 
hidayətlə məsləhəti, 
öyüd ilə nəsihəti, 
nisgil ilə vəsiyyəti 
qarışdırma.  
 
Böyülüklə əzəməti, 
hökümətlə səltənəti, 
inad ilə qətiyyəti, 
kütlə ilə cəmiyyəti 
qarışdırma. 
 149
Adət ilə ənənəni, 
bayram ilə təntənəni, 
sevinc ilə şənlənməni, 
kədər ilə qəmlənməni 
qarışdırma. 
 
Səfər ilə ziyarəti, 
günah ilə qəbahəti, 
sürgünlüklə səyahəti, 
möminliklə ibadəti 
qarışdırma. 
 
Şadlıq ilə səadəti, 
yardım ilə səxavəti, 
etibarla sədaqəti, 
kişiliklə şücaəti 
qarışdırma. 
 
Durğunluqla sükunəti, 
tənbəlliklə ətaləti, 
rəvayətlə hekayəti, 
rəvanlıqla şeriyyəti 
qarışdırma. 
Noyabr, 2001 
 
 150
MƏN AĞLAYAN İNSAN DEYİLƏM 
 
Ay mənə soyuq qəlbli, 
daş ürəkli deyənlərim. 
Çətin gündə, ağır anda  
göz yaşlarımı görməyənlərim. 
 
Mən ağlayan insan deyiləm, 
tənha canavar kimiyəm. 
Odur ki, tələsməsin ünvanıma 
tənə dolu söz göndərən, 
məni qınaq yerinə döndərən, 
arxamca hədyan danışan, söyən. 
Mən də ağlayıram, 
bir üzüntülü xəbər eşidəndə, 
məşəqqətdə yaşayan insan görəndə, 
faciə dolu hüzür yerində. 
 
Mən də ağlayıram, 
içimdəki ağrılarımla, iztirablarımla 
üz-üzə duranda, 
doğmalarımın, ətrafımın nadanlığı 
məni sındıranda, yoranda. 
 
Mən də ağlayıram, 
bir həzin, kədərli şeir yazanda, 
qəmli yazılar oxuyanda, 
dərdli insanları dinləyəndə. 
 
Ağlayıram sözsüz, səssiz, 
bir kimsədən xələrsiz. 
Hərdən göz yaşlarım 
kirpiklərimdə nəm kimi görünür. 
Əksərən bu yaşlar 
ürəyimə tökülür. 
Mənim göz yaşlarımı görmək çətindir. 
Məni ağlatmazsan 
ən acı anımda belə, 
 151
ha silkələ, ha dindir. 
Mən ağlamıram heç kimin yanında, 
ağlamaq vərdişi də yoxdur canımda. 
Mən ağlaya bilərəm tənha anımda, 
gizli-gizli, həzin-həzin. 
Heç kim göz yaşlarımı 
görməyə tələsməsin. 
Mənim ağlar ovqatımı 
duymağa çalışsın. 
Gözlərimə yük olan 
kədərlə barışsın. 
Mən ağlamaqla 
kimsənin diqqətini cəlb etmək, 
yadında qalmaq istəmirəm. 
Mən istəyirəm həmişə şux, 
gümrah kimi tanınam, görünəm, 
çətinliyə qüdrətimlə sinə gərəm. 
Mən, güclü ikən, 
kiməsə dayaq olmağı sevirəm. 
Mən, xalqıma da 
çətin anında, ağır günündə - 
ağlamasm, güclü, iradəli olsun 
-deyirəm. 
 
Aprel, 2008 
 152
QOCALIQ 
 
Ömrün uğurlu sonudurmu qocalıq, 
Pikə qalxmış günəşin qürubudurmu qocalıq? 
Bu yaşda adamın bir gözü ağlar, 
bir gözü gülər. 
Dolar həyatına maraqsız, sıxıntılı, 
acı günlər. 
İnsan qocalanda, 
Bəlkə də əza ağrısından daha çox 
Qayğıya ehtiyacdan təntiyər, tövşüyər. 
Təbiətin sərtliyindən yox, 
Biganəlik soyuğundan titrəyər, üşüyər. 
Ancaq əlindən heç nə gəlməz, 
Beləcə hamıdan soyuyar, 
Heç kimi özünə həmdərd bilməz. 
Heyhat, dağ çayı kimi çağladığı illər 
Qalar əlçatmazlıqda, arxada 
O, indi bir damla qədər zəifdir. 
Ümman boyda suda. 
Ya da qasırğa vaxtı 
Dənizdə boğulan ada. 
Bəlkə də buna görə 
Hamının ölüm haqqında 
Ən çox düşündüyü zamandı qocalıq. 
İnsanın axirət dünyasına 
«hə» dediyi andı qocalıq. 
28.08.2002 
 153
QOCALANDA 
 
Çox kövrək olurmuş demə, insan qocalanda, 
axar gözümün yaşı bir yandan, qocalanda. 
 
Göz pərdələnər, bel bükülər, diz zora dözməz, 
gücdən düşər hər şey, üzülər can, qocalanda. 
 
Açmaz çiyəyi arzunun, qalmaz dadı ağzın, 
bom-boz görünər hər tərəf, hər yan, qocalanda. 
 
Seyrəkləşər ətraf, verilər ixtiyar əldən, 
çünki daralır get-gedə meydan,qocalanda. 
 
Bir körpə tifiltək hamıdan mərhəmət istər, 
gücsüzləşər, acizləşər aslan, qocalanda. 
 
Hər yaz gəlişiylə oyadar aləmi, heyhat 
yüz yaz gələ, coşmaz damarda qan, qocalanda. 
 
Cənnət və cəhənnəm marağı günbəgün artar, 
min xof yaradar içində şeytan, qocalanda. 
 
Fəxrəddin, cavankən hər incə duyğudan zövq al, 
aləm görünər onsuz da viran, qocalanda. 
 
 May, 2006 
 
 154
SƏN MƏNƏ BƏND OLMA 
 
Yaman duyğuları dalğın olmuşam, 
əsəbi olmuşam, çılğın olmuşam. 
Bir sısqa çeşməyə bənzər gözlərim, 
tez-tez göz yaşımda üzər gözlərim, 
sən mənə bənd olma, qurbanın olum. 
 
Hərdən hədd bilmədən coşub-daşıram, 
keçilməz səddləri keçib aşıram, 
hərdən karıxıram, hərdən çaşıram, 
doğmadan küsürəm, dostdan qaçıram, 
Sən mənə bənd olma, qurbanın olum. 
 
Beynimdə fikirlər daban-dabana, 
əsir ürəyimdə dəli küləklər. 
Çəkdikcə xəyalım məni dörd yana, 
acı misralarım artar, çiçəklər. 
 
Eh, nələr görmədik son neçə ildə, 
düşmən təcavüzü, dost xəyanəti. 
Qazandıq on sifət, dindik yüz dildə, 
basıb tapdaladıq haqq-ədaləti. 
 
Düşmən rəqib kimi durduq üz-üzə, 
yarandı müxalif fikirlərimiz. 
Nadanlar ağlıycan ad qoydu bizə, 
müxalifət də biz, iqtidar da biz. 
 
Bu qardaş qırğını,şər savaşında 
qardaşı-qardaşa qarşı qoyan var. 
Nazir kreslosu, mənsəb başında, 
dövləti devirən, eli soyan var. 
 
Bu da əlahəzrət açıq söz, efir, 
“faşist” adlandırır xalq bir-birini. 
Hamı ekranlarda görür, eşidir, 
millətin söyüşkən vəkillərini. 
 
Yurdun nə çox ruhu saf övladları, 
kimdir nifaq salan araya belə? 
 155
Sürü təfəkkürlü bu insanları, 
seçib düzürlər ön sıraya belə. 
 
Bunların üzündə nə abır-həya, 
bunların qanında nə ləyaqət var. 
Millətin sözünü deyirlər, güya, 
Allahım, bunlarda neçə sifər var? 
 
Onsuz, ayrı heç kim yox gözlərində, 
fəqət özləri və özlərinkilər. 
Sabun köpüyütək boş sözlərinə 
aldanıb, keçirtdik bir ömrü hədər. 
 
Nə bir müqəddəs ruh yaşada bildik, 
qırsın inamsızın bəd gümanını. 
Nə bir kişi sözü eşidə bildik, 
inanıb gözləyək vəd məqamını.  
 
Gələnlər, gedənlər öz marağında, 
qoyurlar taleyin cəngində bizi. 
Şəklənmiş qulaqlar söz marağında, 
duymaq istəyən yox bu gün də bizi. 
 
Ah,zavallı millət,nə çoxmuş sənin 
boğazdan yuxarı nitq söyləyənin. 
Bu cür öncüllərə xoş gəlmək üçün 
neçə ağlı dayaz, ”Ləbbeyk” deyənin. 
 
Odur ki, ürəyim yüz ağrı çəkər, 
sən mənə bənd olma, qurbanın olum. 
Bu dövran belə çox çəksə də əgər, 
sən mənə bənd olma, qurbanın olum. 
 
Allahın işindən yox agah olan, 
hər şey bir gündə də dəyişə bilər. 
Min il gözlənilən ağ atlı oğlan 
gələndə, bir anın içində gələr. 
 
Nikbin insanların sözüdür, bu söz, 
çıxsın ön cərgəyə, qoy optimistlər. 
Ətrafın neçə növ rəng çalarını, 
ancaq yüksəklikdə duranlar görər. 
 156
Mən öz sabahımı görürürəm aydın,  
dəyişən dünyanı saxlamaq olmaz. 
Öz haqqı uğrunda vuruşan xalqın 
qolunu, ağzını bağlamaq olmaz. 
 
Dekabr, 2005 
 
YORULMUŞAM 
 
Ürəyimdə son illərin 
Qan-qadası, dərd-azarı, 
müflisləşmiş yaxın-uzaq, 
yurd itkisi, dost məzarı, 
yorulmuşam. 
 
Ağrı ilə ötüşdükcə 
cavanlığım, ahıl çağım, 
fərq eyləməz, işsiz qalım, 
ya da olum ev dustağı, 
yorulmuşam. 
 
Son nöqtəyə dirəndikcə 
arzularım, imkanlarım, 
itirdiyim aylarımdı, 
illərimdi qubanlarım, 
yorulmuşam. 
 
Üzür məni gərəksizlik, 
işsizlikdən, pulsuzluqdan, 
bu ovqatın vücudumda 
yaratdığı halsızlıqdan 
yorulmuşam. 
 
Hədər keçən günüm ilə 
axşam evə qayıtmaqdan, 
ümid ilə yaşamaqdan, 
öz-özümü aldatmaqdan 
yorulmuşam, 
yorulmuşam. 
İyun, 2005 
 157
ARXALI KÖPƏKLƏR, DƏCƏL KÜÇÜKLƏR 
 
İt ili itləri millət tanıdı, 
bu itlər bir ucdan artar, küçüklər. 
Daha günümüzün qəhrəmanıdı 
arxalı köpəklər, dəcəl küçüklər. 
 
Dolub dəbdəbəli imarətlərə, 
gəzişir parklarda, gur meydanlarda. 
Keçir hər qapıdan, girir yüz yerə, 
əcəb bəxt var imiş bu heyvanlarda. 
 
Çoxu gözətçilik eləmir daha, 
xidmət edəni var, rahat yeri var. 
Bu itlər bir atdan, öküzdən baha, 
çünki çox imkanlı sahibləri var. 
 
Öyrənib tərəfkeş sahiblərindən 
itinə diqqəti qohumbaz itlər. 
Qaydasız işlərə meyllidirlər 
qanundan qorxmayan nataraz itlər. 
 
Hərdən düşmən qədər qəddar, acıqlı, 
hərdən canavartək qüvvətli olur. 
Hərdən sahibindən daha ağıllı, 
hərdən yiyəsindən qiymətli olur. 
 
Bu itlər əməlli güc yiyəsidir, 
bu itlər yetərli söz yiyəsidir. 
Bu itlər indi də küçüklərini 
çalışıb hər yerdə birinci edir. 
 
Bu qoca köpəklər əməlləriylə, 
dəcəl küçükləri yoluxdururlar. 
Dəcəl küçüklər də it dilləriylə 
hürüb sataşırlar, göz qorxudurlar. 
 
Dərsdə müəllimi saya salmırlar, 
işdə müdirləri onlardan “kiçik”. 
Heç kim cürət edib birinə demir, 
– özünü farağat apar, ay küçük. 
 158
Bu dəcəl küçüklər xəncər-bıçaqlı, 
bu şıltaq küçüklər silah-sursatlı. 
Gecələr şəhərin küçələrində 
onların əlindən yoxdur rahatlıq. 
 
Bezdirir milləti sərgüzəştləri, 
hər biri gündə bir oyun çıxarır. 
Bürüyür atışma səsi şəhəri, 
ancaq bir sədası “qalxmır yuxarı”. 
 
Odur bir kimsədən qorxuları yox, 
köpəkdə arxa var, küçükdə yiyə. 
Hansının üstünə qabarsan bir yol, 
cumub, diri-diri adamı yeyər. 
 
Küçük arxasında köpək durursa, 
hələ qabaqda çox dərd-sərimiz var. 
Tənbeh anlamında kötək durursa, 
demək görəcəkli günlərimiz var. 
 
Qorxmazı, sınmazı sındırmaq üçün 
bu itlər növbənöv plan cızırlar. 
Neçə elmarlara, eynullalara, 
mirzə sakitlərə.., tale yazırlar. 
 
Xətrinə dəyəni çeynəyib didər, 
bunlar içimizdə bir azardılar. 
Əgər yaşasaydı, bu quduz itlər 
Mirzə Cəlilə də diş atardılar... 
 
Bir qrup dəcəl it-küçük yiyəsi, 
bir qrup yaxasın çəkir qırağa. 
Yoxdursa ortada bir söz yiyəsi, 
çətin, gedə bilək bu cür qabağa.  
 
Arxalı köpəklər ev yıxır indi, 
yiyəli küçüklər yol kəsir indi. 
Kimdir səni, bu cür sındıran, əyən, 
kimdir, a millətim, a xalqım, kimdir? 
Mart, 2008 
 
 159
AH, BU ŞIRIN, ACI DÜNYA 
 
I 
Başımızın tacı dünya, 
min dərdin əlacı dünya. 
Kimlər səndən doyub getdi, 
şirin dünya, acı dünya? 
 
Ömrün qışı, yazı dünya, 
alnımızda yazı dünya. 
Səndən əziz nəyimiz var, 
şirin dünya, acı dünya? 
 
II  
Arzuma yol açan dünya, 
yoluma nur saçan dünya. 
Nası oldum, heç bilmədim 
ömrüm keçdi haçan, dünya! 
 
Hər istəkdən uca dünya, 
yolu daim haça dünya. 
Gah dostumsan, gah düşmənim, 
fəndgir dünya, qoca dünya. 
 
III 
Yoxdan var olan dünya, 
boşalan, dolan dünya. 
Kimsəyə vəfa qılmaz 
sevgisi yalan dünya. 
 
Sərvətim, malım dünya, 
şəkərim, balım dünya. 
Verdiyini almasa, 
əl çəkməz zalım dünya. 
 
Əzəl dünya, baş dünya, 
dost dünya, qardaş dünya. 
Bizi naz-savaşıyla 
salıbdı çaş-baş dünya. 
 160
Gedənə sirdaş dünya, 
gələnə qardaş dünya. 
Əcdadımı qocaldan, 
balamla həmyaş dünya. 
 
IV 
Ah dünya, aman dünya, 
son ümid, güman dünya. 
Qoynunda zəiflərə 
yeri olmayan dünya. 
 
Bir yaşıl yarpaq dünya, 
aşkar, çılpaq dünya. 
Əvvəli torpaq dünya, 
axırı torpaq dünya. 
 
Zülmət dünya,nur dünya, 
odun yansın gur, dünya. 
Arzu səndə, kam səndə, 
yaşa, dünya, dur, dünya. 
 
V 
Yüz ildən çox yaşayardıq cahanda, 
görməsəydik kəc işini dünyanın. 
Düzəltməyə çalışanlar bir az da 
əyri saldı gərdişini dünyanın. 
 
Gah ucaldıq zirvələrə, gah endik, 
zülm etməyi zəfər sandıq,sevindik. 
Fironluqla, fatehliklə öyündük, 
dağıtdıqca keçmişini dünyanın. 
 
Hər ömürdə sevinci var,qəmi var, 
ağrısı var,nəşəsi var,dəmi var. 
Biz olmasaq, kim duyacaq,kimi var, 
gəlişini, gedişini dünyanın? 
 
Yaddaşında nə sən yoxsan, nə mən yox, 
hansımızı nə gözləyir,bilən yox? 
 161
O dünyadan hələ ki, bir gələn yox 
öyrətməyə yerişini dünyanın. 
 
Ancaq nə qəm,məhvərindən sapınmaz, 
zərrə qədər nə əyilməz, nə sınmaz. 
Çaldığına oynamayan tapılmaz 
hərdən namərd, hərdən kişi dünyanın. 
 
VI 
Dünya bizə arzuların təməli, 
dünya bizə xəyalların fəzası. 
Kaş həmişə xoş niyyətlə tən gələ 
hər bir bəşər övladının rizası. 
 
Dünya bizə ümid dolu bir məkan, 
dünya bizə duyğumuzda bal dadır. 
Dünya bizi öz oxunda fırladan, 
dünya bizi gərdişində aldadır. 
 
Dünya bizim cismimizin sahibi, 
dünya bizim ruhumuzun həkimi. 
Olur, hərdən nəşəsindən dadmamış 
gəlir ömrün qəfil xəzan tökümü. 
 
Dünya bizə özü boyda bir hikmət, 
dünya bizə bir ömürlük hekayət. 
Dünya bizi bizdən sonra yaşadan 
görünməyən axirətdi... Ya qismət! 
 
 162
 
 SEVGİ PIÇILTILARI,
MAHNILAR,QƏZƏLLƏR 
 163
NƏ GÖZƏL  
 
Ömrü məftunluqla yaşa dünyada, 
hər ağlı çaşdıran rəna nə gözəl. 
Min istək yaradar lal baxışında, 
hilal qaşındakı məna nə gözəl. 
 
Yoxdur bu səltənət meydə, məzədə, 
göz yum içindəki o xoş həsədə. 
Ürəyin çoxuna meyl eyləsə də, 
bəxtini biriylə sına, nə gözəl.  
 
Qəmzəsi qədərsiz, qəmi az ola, 
incə ruhlu ola, xoşavaz ola. 
Gözəldə gərəkdir işvə, naz ola, 
girə gündə on cür dona, nə gözəl. 
 
Davrana, danışa utancaq kimi, 
yığıla boynunda tər muncuq kimi. 
Dodağı çırtlaya tumurcuq kimi, 
üzü lalə kimi yana, nə gözəl. 
 
Sürə dövranını bəxtəvər kimi, 
ona vurğunluqdan bixəbər kimi. 
Gedəsən yanına müzəffər kimi, 
şux qəddin önündə sına, nə gözəl. 
 
Deyə bilmirsənsə ürək sözünü, 
ha gözlə gözünə görünən günü. 
Elə mərhəm et ki, ona özünü 
gəlsin dərd-bəlası sana, nə gözəl. 
 
Fəxrəddin, eşqində Kərəm deyilsən, 
şadlan qurban getsən, sevin, əyilsən. 
Ona ürəyini ver, verə bilsən, 
yetsin intizarın sona, nə gözəl. 
 
26.01.1998 
 164
SƏNİN GÖZLƏRİN 
 
Sənin gözlərinin maviliyində, 
bir dəniz dincələr, bir üfüq itər. 
Sənin gözlərinin dərinliyindən, 
arzular pöhrələr, istəklər bitər. 
 
Sənin gözlərinin ovsunu nə çox, 
dartar əsirini dar ağacına. 
Hər qaşın bir kaman, hər kirpiyin ox, 
bədənin bənzəyir nar ağacına. 
 
Gülümsə, gül açsın zərif duyğular, 
şəhdi-şəkər axsın hər gülüşündən. 
Sən gəzən yerlərə gəlir ilk bahar, 
dünya gözəlləşir nəvazişindən. 
 
Gəl, öpüm əlindən, üzündən yüz yol, 
bir ulduz işıq var gözündə, gözəl. 
Ya ölüm dərdindən, ya dərmanım ol, 
keçsin ömrüm-günüm nazında, gözəl.  
İyul, 2004 
 
QAYIT 
 
Bilmədim nə idi suçum, 
sən məni belə tez unutdun. 
Daha nə bir zəng var, nə bir xəbər, 
demək məni atdın, ay vəfasız, 
mənə zülm edən insafsız. 
Hər gün gözümdə sonsuz kədər, 
bu titrək ürəyim səni istər. 
Sevgim iradəmdən güclüymüş, 
qayıt, sevirsənsə məni əgər. 
Qayıt, əzizim qayıt, 
sən ruhumun səsisən, qayıt. 
Sən sevmək həvəsimsən, qayıt. 
Qayıt ki, yenidən 
mən sənin qəlbinə qayıdım, 
qayıtsın əvvəlki həyatım. 
 Qayıt, qayıt. 
04.08.05 
 165
SARI GÖZƏL 
 
Yarı samanı sarı, 
yarı qızılı saçlı sarı gözəl. 
Gözəllərin göyçəyi. 
Saçların qarğıdalı saçağı kimi 
tökülüb boynuna, çiyninə. 
Günəş şəfəqləritək sayrışır ucları. 
Sifətin zərif günəbaxan çiçəyi. 
Ləçəklərinin sarısı yayılıb üzünə. 
Ağzın, qabığı azca aralanmış püstə. 
Dodaqların elə bil nəqqaş əliylə hazırlanıb, 
ehmalca qoyulub üst-üstə. 
Dilin badam içi. 
Nə ecazkar çöhrən var, 
sənə baxan şişir. 
Gözlərin gah təlatümlü, 
gah sakit, mavi dəniz, 
bülluru saf, duru, 
dərinliyi məstedici, heyrətamiz. 
Qaşlarının hilalı mənalı, düşündürücü. 
Baxışın bəzən sərt, kəsici, 
bəzən dalğın. 
Hərdən baxsana əsirinə oğrun – oğrun. 
Sənə təbəssüm daha çox yaraşır. 
Nə olar, arabir gülümsə, 
ətrafına danışmağa çalış nəsə. 
Bunu ki, sənə qadağa qoymayıb bir kimsə? 
Axı, dünya daha da gözəlləşər, 
gözəl şirin-şirin dinsə və ya gülsə. 
Mavi gözlü sarı gözəl, 
sənə təbəssüm daha çox yaraşır, 
gülümsə, gülümsə. 
 
Avqust, 2004 
 166
BİLİRƏM, ... SEVİRSƏN 
 
Bilirəm, günlərin əzablı, 
bilirəm, sən məni sevirsən. 
Bəs niyə bu qədər susursan, 
bəs niyə sözünü demirsən? 
 
Baxma ki, baxışım soyuqdu, 
ürəyim istidi, yuxadı. 
Kaş bir gün özündə güc tapıb 
gözümün içinə baxaydın. 
 
Nə üçün, qarşıma bu qədər 
sıxıla-sıxıla çıxırsan, 
başını qaldırıb üzümə, 
utana-utana baxırsan? 
 
Mən elə bilirəm həyatda 
hamıdan güclüsən, axı sən. 
Dil-dil öt, danış-gül, sevinim, 
bir sevgi nəğməsi oxu sən. 
 
Hər zaman, qoy səni düşünüm, 
hər axşam gəl, tutum əlindən. 
Dünyanın ən şirin sözünü, 
eşidim, qoy hər gün dilindən. 
 167
UNUDAQ BU SEVGİNİ 
 
Məni nə axtar,nə gəz, 
nə də yollarımı kəs. 
Daha qəlbimdə yoxsan, 
sənə vurulduğum bəs. 
 
Nəyə gərək bu təlaş, 
kimə lazım bu savaş? 
Keçmişi yuxu kimi 
unudaq yavaş-yavaş. 
 
Bu eşqdə möhnət gördüm, 
dərd gördüm,xilfət gördüm. 
Səndə nə sevən ürək, 
nə də sədaqət gördüm. 
 
Gecə-gündüz ağladım, 
tənhalıqla barışdım. 
Hər gün gözümün yaşı, 
kədərimlə qarışdı. 
 
Nə səni bu bəzəyir, 
nə mənə bu yaraşır. 
Acı xatirələrin 
içində ağlım çaşır. 
 
Bəsdir bir-birimizi  
aldatmışıq bu qədər. 
Birgə keçən ömrümüz, 
hədər ötübmüş,hədər. 
 
Bizdə oxşar heç nə yox, 
hərəmiz bambaşqayıq. 
Dəyişə bilmiriksə, 
özümüzə oxşayaq. 
 
Fevral, 2005 
 168
BİR QƏDƏR UZAQ OL 
 
Mən səni çox istəyirəm, 
bütün istədiklərimdən çox. 
Mən səni sevirəm, 
indiyə qədər sevdiklərimdən çox. 
Səninlə hər görüşdən həyacanlana, 
səsindən ovsunlana, 
istindən qızına bilirəm. 
Mən səninlə tez-tez 
görüşmək istəmirəm, 
birgə yaşayıb istəyimizi 
adiləşdirmək istəmirəm. 
Qorxuram gündəlik həyatımızın 
müxtəlif söz-söhbətləri 
bizi diqqətsiz münasibətə öyrəşdirə. 
Gözüm diqqətsizliyə öyrəşə, 
üzüm diqqətsizliyə öyrəşə. 
Əlim üçün adiləşəsən, 
dilim üçün adiləşəsən. 
Səsim hər an səsinə yetişə, 
bu yanğı sönüb ötüşə. 
Mən səni hərdən görmək istəyirəm, 
həftədə, ayda bir dəfə. 
Əllərini öpməkdən, 
boynunu qucaqlamaqdan 
doymayım hər dəfə. 
Tez- tez görünmə gözümə, 
uzaq ol bir qədər, gülüm. 
Qoy həmişə səni əlçatmaz bilim, 
qoy xəyalınla yaşaya bilim. 
Qoy hərdən həsrətindən, lap ölüm. 
 
Dekabr, 2006 
 
 169
GÜL AÇMAYAN BƏNÖVŞƏ 
 
Əcəb şirin günlər idi, deyib gülürdük, 
bir doğmalıq, istək vardı bu ünsiyyətdə. 
Çox vaxt elə bu ruh ilə işə gəlirdik, 
görüşürdük, ayrılırdıq səmimiyyətlə. 
 
Bir gün mənə bir dibçəkdə gül bağışladın, 
- Bənövşədir, yaz gələndə açacaq-dedin. 
Doldu həm də o qış günü qəlbimə odun, 
- Ovqatıma o gül işıq saçacaq-dedim. 
 
Qoydum onu məhəbbətlə, nəvaziş ilə 
otağıma, işıq düşən, gün tutan yerdə. 
Düşündüm ki, o gül bəlkə səbəbdir elə, 
ona görə otağıma gələrsən hərdən. 
 
Xəyalımda gülə sevgi, sənə ehtiram, 
çalışırdım qoruyam bu zəriflikləri. 
Düşünürdüm bənövşəmiz gül açan zaman 
muştuluqla çatdıraram bu şad xəbəri. 
 
Gözlərimin önündədi hər gün, hər saat, 
bülbül kimi havasına ötürəm dil-dil. 
Mənim kobud əllərimdən açılmır, heyhat 
sənin zərif əllərinə möhtacdır o gül. 
 
Bəsləyirəm o fidanı düz iki ildir, 
hər gün qayğı göstərirəm, böyümür yenə. 
Nə sən gəlib yoluxursan məni arabir, 
nə bənövşə yaz gələndə gül açır mənə. 
 
Təzadlarla dolu imiş ömrün hər anı, 
demə, qəfil gedibsənmiş, mən də xəbərsiz. 
Xəyalınla üzbəsurət dururam hər gün, 
hopub mənim gözlərimə o gülümsər üz. 
 
Bəlkə deyə bilmədiyin söz idi o gül, 
bir pünhanlıq soyuğundan solur haçandır? 
Bəlkə elə həmin sirrin özüdü o gül, 
gəl ki, bizi nəfəsinlə, istinlə yandır! 
 170
Bəlkə çıxıb getdiyinçün açılmır o da, 
bəlkə onu bilərəkdən vermisən mənə. 
Bəlkə, bəlkə..., əcəb məni salmısan oda, 
gəlsən dünya dağılmaz ki, bir görünsənə? 
 
Ayrılığa köklənibmiş, demə ovqatın, 
həsrət, kədər rəmzi imiş verdiyin gül də. 
Ürəyimdə, gör, nə qədər duyğu oyatdın, 
neçə xiffət yaşamışam bu iki ildə. 
 
Nə deyirəm, getdiyin yol xeyirə qənşər, 
tutduğun iş ürəyincə, kamınca olsun. 
Təki, yeni görüşdüyün o insan sənə 
daha artıq istək ilə meylini salsın.  
 
Mart, 2006 
 
SAZ ÇALAN GÖZƏLƏ 
 
Nə dərin duyumun, nə şirin səsin, 
əcəb də yaraşır saz sənə, gözəl. 
Oyna “Sarltel”-ə, görənlər desin, 
necə də yaraşır naz sənə, gözəl. 
 
Nazik barmaqların, a gümüş bilək, 
tel kimi zərifdir, mizrabtək incə. 
Çal “Yanıq Kərəm”-i, uyuyaq, ölək 
Kərəm alışınca, Əsli ölüncə. 
 
Elə bu şuxluqla, bu işvəylə qal, 
arabir yandır-yax, arada küs də. 
Bas sazı sinənə, oxu, oyna, çal, 
gəzsin barmaqların pərdələr üstə. 
 
Bu cür səsli-sözlü, nazlı gözəlin 
könlüm qadasını necə almasın? 
Nə bir məclisimiz sazsız ötüşsün, 
nə bir xoş günümüz sənsiz olmasın. 
 
08.12.04 
 171
BAYATILAR 
 
El yatıb, gecə yarı, 
gözlərəm gecə yarı. 
Yar yarından kam alar 
görüşsə gecəyarı 
 
Məst olandan səsindən,  
uçuram həvəsimdən. 
Kaş bir yol qızınaydım 
yarın gül nəfəsindən. 
 
Ay ömrümün bəzəyi, 
ay könlümün istəyi. 
Mənim gözümdə sənsən 
yer üzünün mələyi. 
 
Güldüm mərdi-məzara, 
düşdüm dərdə, azara. 
Odur ki,inanıram 
daha gözə,nəzərə. 
 
Dolmuşam yaşa sənsiz, 
olmadım, haşa, sənsiz. 
Mən ömrü yaşamadım, 
yetirdim başa sənsiz. 
 
Yol qırağı daş gərək, 
daş-daşa yoldaş gərək. 
Yaman gündə, xoş gündə 
insana qardaş gərək. 
 
 172
ÖYRƏTMƏ ÖZÜNÜ MƏNƏ 
 
Ustad Musa Yaquba məhəbbətlə. 
 
Bu alın yazısı, yoxsa təsadüf, 
çıxdın qabağıma yanar şam kimi? 
Şirin təbəsssümlə, süzgün baxışla 
girdin ürəyimə ən doğmam kimi. 
 
Yaman alışdırdın özünə məni, 
qayğılı səsinə, sözünə məni. 
Allahım, bu nədir, hörmət ya diqqət, 
beləmi yaranır mehr-məhəbbət? 
 
Ötəri hissdirsə, qayıt bu yoldan, 
qıyma əyilməyə önündə məni. 
Çaşıb, şən anınçün, xoş ovqatınçün 
sındırma bir adi günündə məni. 
 
Sən mənim duyğumda bir müqəddəslik, 
sən mənim qəlbimdə sədaqət rəmzi. 
Bəlkə bir pərdəyə köklənmiş səsik, 
bəlkə qovuşdurur Yaradan bizi? 
 
Bəzən az qalır ki, söyləyim-getmə, 
güzgü tut qəlbinə, gözünə məni. 
Sən Allah, bu qədər doğmalıq etmə, 
sən Allah, öyrətmə özünə məni. 
 
Ruhən izləyirəm səni hər zaman, 
hərdən yanımdasan, hərdən uzaqsan. 
İndi öz-özümdən xofluyam, inan, 
qorxuram qəlbimi ovlayacaqsan. 
 
Ovsunsan, sehrsən, şirin röyamsan, 
yox, əsl adını deyə bilmirəm. 
Bu yaz gəlişinlə ayrı dünyamsan, 
sənli günlərimdən doya bilmirəm. 
 173
Bu qədər bağlılıq, bu qədər istək 
heç bilə bilmirəm hardan yarandı. 
Bir uzaq işıq ol, Aytək, ulduztək, 
yandırma istinlə məni, amandı. 
 
Könlümdə xatirin həmişə əziz, 
sənə sayğım sonsuz, hisslərim təmiz. 
Nə olar, bir qədər soyuq ol, yad ol, 
məndən uzaqlarda rahat ol, şad ol. 
 
Onsuz da bir qəmli ney kimiyəm mən, 
dünyanın kədəri yaşar səsimdə. 
Yanğım içimdədir, mey kimiyəm mən, 
hərdən ürəyimi duysan bəsimdi. 
 
Öyrətmə bu qədər özünə məni, 
mehriban səsinə, sözünə məni. 
Səni itirəcək andan qorxuram, 
bir də ... ayrılıq var, ondan qorxuram! 
 
Noyabr, 1999 
 
 
SƏNSƏN 
 
Mən səni görəndən hüsnünə heyran, 
sən mənim əzizim, mehribanımsan. 
Sən mənə duyğumu bəxş edən insan, 
sən mənim ikinci yaradanımsan. 
 
Sən mənim qəlbimdə ilahi istək, 
fikir-xəyalımda gəzdirdiyim tac. 
Ay məni eşqində sınayan mələk, 
mən sənin bir adi sözünə möhtac. 
 
Bu sevgi qəlbimdən əskilməz bir dəm, 
gündə yüz yol alan canımı, sənsən. 
Dövrümün ən bədbəxt kişisi mənəm, 
dünyanın ən gözəl xanımı sənsən. 
 
17.07.1999
 174
ŞİRİN XATİRƏMSƏN 
 
Abbas Soltanoğlu musiqi bəstələmişdir. 
 
Gözlərimin önündə 
əksin canlanır yenə. 
Dünyanın xoş günündə 
əzab verirsən mənə. 
 
Əlim əlindən uzaq, 
səsim səsinə yetmir. 
Dərd çəkilib qurtarmır, 
qəm yeyilməklə bitmir. 
 
Sən hardasan, mən harda, 
xəyal qanadlı quşdu? 
Ruhuma dönməyin də, 
mənim üçün uduşdu. 
 
Indi öz dünyamdayam, 
ürəyimdə xatirən. 
O sənli günlərimdən 
hansı qayıdar, görən? 
 
Bəlkə də ürəyində 
unudulmuşam, yoxam., 
Yox,hələ ölməmişəm, 
gülüm, hələ ki, sağam. 
 
Hədəfə tuşlanmayan, 
yayından çıxmış oxam. 
Mən səni tanıyandan 
yatıbdı qara çuxam. 
 
Sən öz qayğılarında, 
mən öz təlaşımdayam. 
Ömrün qaynar yaşında, 
sevgimin qışındayam.  
Oktyabr, 1999 
 175
ƏTRAF DOLU GÖZƏLLƏRLƏ 
 
Dövrəmizdə, gör, nə qədər 
gözəl qızlar, gəlinlər var. 
Dərdlərindən gizli-aşkar 
üzülənlər, ölənlər var. 
 
Ürəklərə od salıbdır 
şux duruşlu o alyanaq. 
Gülüşüylə canlar alır 
bu gülərüz , püstə dodaq. 
 
O xurmayı saçlı xanım 
necə baxır xumar-xumar. 
Könlünə yol tapmaq üçün 
düş dalınca, yalvar, yaxar. 
 
Nə yeyir, nə içir, görən 
bu incə bel, sivri sinə? 
Əcəb füsünkar yaradıb, 
şükür olsun Tanrısına. 
 
Mavi gözlü o nazlının 
baxışında Xəzər yatar. 
Bu qızların səf düzümü 
xəyallarda qatarlanar. 
 
Ətraf dolu gözəllərlə, 
şəhər dolu gözəllərlə, 
küçə, meydan həm axşam, həm  
səhər dolu gözəllərlə. 
 
Allah, Allah, göz dəyməsin 
bu qızların camalına, 
Kaş onların hər birindən 
ürək dolu kam alına! 
 
Aprel, 2004 
 176
BAĞIŞLA  
 
Mobil Babayev musiqi bəstələnmişdir. 
 
Bəlkə də çox sevdiyinçün məni sən, 
gördün eşqin min hicranın, bağışla. 
Sən bu yolda qəza vuran gəmisən, 
bu gəminin kapitanın bağışla. 
 
Hərdən çılğın aparmışam özümü, 
ürəyini sındırmışam, bağışla. 
Hərdən soyuq, daşüşüdən bağışla 
ümidini dondurmuşam, bağışla. 
 
Hərdən mənə güc gələndə xoş həvəs, 
olub, səni duymamışam, bağışla. 
Hərdən sənin qəlbindəki müqəddəs 
hisslərinlə oynamışam, bağışla. 
 
Olub, hərdən bir işvəli gözəlin 
gülüşündən keçməmişəm, bağışla. 
Hərdən səni ayağının tozuna 
dəyməyəndən seçməmişəm, bağışla. 
 
Hüzurunda dayanmışam müqəssir, 
etirafım günahımdan aşağı. 
O hisslərin qarşısında mən əsir, 
ay eşqimin müqəddəs göy qurşağı, 
bağışla, bağışla!  
 
Mart, 1998 
 
 
 
 
 
 177
BİLMİRƏM 
 
Xumar Qədimova musiqi bəstələmişdir. 
 
Sənsiz bu xəzan dunyama 
gözümü aça bilmirəm. 
Qanadı qırılmış quşam, 
arxanca uca bilmirəm. 
 
Getməz karvanım, saxlanıb, 
dərddən ürəyim dağlanıb. 
Sən yoxsan, bəxtim bağlanıb, 
gəlmirsən, aça bilmirəm. 
 
Səsimə qəm, saçıma dən 
ərməğandı həmdəmimdən. 
Xoşam, bu tale hökmündən 
qurtulub qaça bilmirəm. 
 
Ay insafsız, bu sənsənmi, 
sən mən olsan, dözərsənmi? 
Gəlib bir də dönərsənmi 
başımda taca, bilmirəm? 
 
Nəfəsimdə, canımdasan, 
ürəyimdə, qanımdasan, 
sən ki, mənim yanımdasan, 
bəs niyə quca bilmirəm?! 
 
19.01.1999  
 
 178
KEÇ GÜNAHIMDAN 
 
Nəriman Məmmədov musiqi bəstələmişdir. 
 
Bilirəm, yanında qəbahətim çox, 
sənə yalvarıram, keç günahımdan. 
Məni məndən artıq qınayanım yox, 
bilsən nə çəkirəm gizli ahımdan, 
sənə yalvarıram, keç günahımdan. 
 
O qönçə ömrünə qıydım, bağışla, 
dərib qoxlamamış doydum, bağışla, 
naşı gəncliyimə uydum, bağışla, 
ayrı bir təmənnam yox Allahımdan, 
sənə yalvarıram, keç günahımdan. 
 
Nə vaxt ki, arxamca bir cüt göz baxır, 
taqətim tükənir, ürəyim axır. 
Elə bil çiyərim köksümdən çıxır 
könlüm ayrılanda qibləgahımdan, 
sənə yalvarıram, keç günahımdan. 
 
Duymaram ilimi, ayımı sənsiz, 
bilmərəm toyumu, vayımı sənsiz. 
Unudub yaşımın sayını sənsiz, 
səbr diləyərəm Səbrullahımdan, 
sənə yalvarıram, keç günahımdan. 
 
Bu əzab günbəgün içimə hopur, 
dərddən sinəm qabar, sifətim çopur. 
Qiyamətmi gəlir, tufanmı qopur 
üzməyə əlimi son pənahımdan? 
Sənə yalvarıram, keç günahımdan, 
sənə yalvarıram, keç günahımdan! 
 
24.12.1998 
 
 
 179
İSTƏRƏM 
 
Əli Baxış musiqi bəstələmişdir. 
 
Yığıb sözlərinin şirinliyindən 
suyuma, havama qatmaq istərəm. 
O şəhla gözlərin dərinliyində 
ucalmaq istərəm, batmaq istərəm. 
 
Baxışın iz qoyub gözlərim üstə, 
dilimin ahəngi sözlərin üstə. 
Bir dəfə baş qoysam dizlərin üstə, 
bütün gəncliyimi yatmaq istərəm. 
 
Bəzəksən ömrümə, gülə şeh kimi, 
ay ürək həmdəmi, ay qəlb hakimi. 
Sənsiz bir günahsız körpə sevgimi 
isti qucağına atmaq istərəm. 
 
Çatılmış qaşların nə deyir yenə, 
qoymur dodaq qaça, qoymur dil dönə. 
Arzusan, xəyalsan, zirvəsən mənə, 
xəyala, arzuya çatmaq istərəm. 
 
Sənsiz ürəyimin yox halı, gülüm, 
günlərim əzablı, qadalı, gülüm. 
Əllərim yoluna uzalı, gülüm, 
əl ver, əllərindən tutmaq istərəm. 
Mən sənə qovuşmaq, çatmaq istərəm, 
o şəhla gözlərdə batmaq istərəm. 
 
1977 
 
 180
HƏSRƏT 
 
Yük olub asılıb kirpiklərimdən 
sənsizlik adlanan bir dəli həsrət. 
Gözlərim ağrıyır gördüklərimdən, 
çəkibdir altından sürməni həsrət. 
 
Sən onun çaldığı havasına bax, 
verdiyi dərdinə, davasına bax. 
Qəlbimdə qurduğu yuvasına bax, 
Fikir-xəyalımın həmdəmi həsrət. 
 
Səndən ayrılalı, könlüm həmdəmi, 
dolur gözlərimə dünyanın qəmi. 
Xəyal ümmanında azdırır məni 
bu tufan ayrılıq, bu gəmi həsrət. 
 
Necə doymamışam bal söhbətindən, 
“yox, getmə, yanımda qal...” – söhbətindən. 
Çəkil gözlərimin səltənətindən, 
gəlib ürəyimə yar dəmi, həsrət! 
 
Kərəmi yandıran o Qara keşiş 
necə ümidimi puç edib yemiş. 
Nə böyük qüdrətin sahibi imiş 
bizim ayrılığın dərd-qəmi həsrət. 
 
Qalmayıb əvvəlki o şıltaq həvəs, 
nə eynim açılmaz, nə üzüm gülməz. 
Sevgilim, bu sirri ayrısı bilməz, 
edib aşiqini sərsəmi həsrət. 
 
1984 
 
 
 181
QAYIT MƏNİ QINAMAĞA 
 
Nə biləydim bir gün sənsiz qalaram, 
gedəcəksən əlçatmaza, əzizim. 
Sənsiz mənə çörək haram, su haram, 
qabağımda yüz qadağa, əzizim. 
 
Ətrin hələ divarlardan getməyib, 
nə səliqən, nə səhmanın itməyib. 
Ayaq səsin dəhlizlərdən ötməyib, 
dözmək olmur bu sınağa, əzizim. 
 
Nə şirinmiş o şıltaqlıq, o küsü, 
kaş qayıda o günlərin ən pisi. 
Qapısını açacaqsa özgəsi, 
necə girim o otağa, əzizim? 
 
Daha sənə əl yetişməz, un yetməz, 
gözlərimdən yaş tükənməz, qəm itməz. 
Nə gözlərin, nə yaddaşın bəs etməz 
indi məni tanımağa, əzizim. 
 
Səndən sonra bir gözəldə gözüm yox, 
quruyubdur dilim-ağzım, sözüm yox. 
Nə cismində, nə ruhumda dözüm yox, 
Qayıt məni qınamağa, əzizim, 
dözmək olmur bu sınağa, əzizim. 
 
01.11.1997 
 
 
 182
YUXUMA GİR 
 
Xumar Qədimova musiqi bəstələmişdir 
 
Fikrim yenə tamam sənin yanında, 
Uça-uça gələcəyəm, gəl – desən. 
Səndən ayrı bir həsrət var canımda, 
yuxuma gir, öləcəyəm, öl – desən. 
 
Bundan sonra görüşümüz bir güman, 
bizi üzüb yetişəcək dərd kama. 
Mənim kimi sən də orda ağlama, 
göz yaşımı siləyəcəm, sil – desən. 
 
Bəxti mənə sən yazırsan, neyləyim, 
nə ömürdən, nə yaşdandır gileyim? 
Qismətiylə barışarmı taleyim, 
sənsiz keçən günlərimə il – desən? 
 
Sən gedəli artan ancaq göynəyim, 
ruhdan qeyri qalmayıbdı heç nəyim. 
Görsəm səni çox incidir ölməyim, 
öləndə də güləcəyəm, gül – desən, 
yuxuma gir, öləcəyəm, öl – desən! 
 
Fevral, 1998 
 
 
 183
BƏSİMDİR 
 
Bu dünyadan yox bir qeyri təmənnam, 
bahar vaxtı gül töhfəsi bəsimdir. 
Şəlalənin istəyinə heyranam, 
bulaqların zümzüməsi bəsimdir. 
 
Ömür keçir, ay dəyişkən, il qısa, 
nə gözəldir göz danışa, dil susa. 
Əgər sənin ürəyində varamsa, 
köynəyinin titrəməsi bəsimdir. 
 
Səni deyib yaşamışam hər zaman, 
bu sevdada mən bir damla, sən ümman. 
Bu ümmanda səbrim ilə oynayan 
dalğaların kükrəməsi bəsimdir. 
 
Məhəbbətsiz keçən ömür boş, hədər, 
min illərdir oda yanır səməndər. 
Sevgi yolu şəhadətmiş, sərasər, 
məni şəhid eyləməsi bəsimdir. 
 
Yoxluğumu eşidəndə bir səhər, 
hücum çəkər üzərinə qəm, kədər. 
Gülüm, səni incitməsin bu qəhər, 
göz yaşının bir damlası bəsimdir. 
 
18.12.97 
 
 184
SEVDA YOLU 
Nə mən öldüm qurtardım,  
nə sən insafa gəldin. 
 
Bir xalq mahnısından. 
 
Apardın dincliyimi, 
qaldım intizarında. 
Yadına düşürəmmi, 
bu tənha anlarımda? 
 
Həm şirin ,həm üzücü 
bu uzun sevda yolu. 
Gah göy üzütək boşdu, 
gah göz yaşıyla dolu. 
 
Yaranışdan əzablı, 
kim verir bu bəlanı? 
Nə ağrısı azalır, 
nə tapılır dərmanı. 
 
Ah,nə qədər tanınmaz  
Məcnunu,Leylası var. 
Hər kəsin qəlb evində 
bir gizli sevdası var. 
 
Sevən daim səcdədə 
öz sevgi ocağına. 
İnsan ruhən çəkilir 
burda dar ağacına. 
 
Hansı qüdrətdən doğur 
bu cazibə,bu çəki? 
Aşiqi ayrılıqla  
öldürməyə nə var ki? 
 
Yanvar, 2008 
 
 185
TƏLƏSMƏ 
 
Ey dil, qəlbimi açmaq üçün yada, tələsmə, 
bir adi sözün verər səni bada, tələsmə. 
 
Sirdaş bilib dost-aşnanın vəfasına uyma, 
sanma hamını özün kimi sadə, tələsmə. 
 
Məcnun kimi divanəliyin tənəsi çoxdur, 
bənzət özünü əzmdə Fərhada, tələsmə. 
 
Bax Yusifə, eyş-işrəti zindana dəyişdi, 
insana şərəfdir dözüm, iradə, tələsmə. 
 
Kol-kosda ürkək kəkliyi gör, qorxusun anla, 
çünki tez uçan quş ovdu səyyada, tələsmə. 
 
Səbr eylə ki, səbrin özü Tanrı kəlamıdır, 
təmkinlə yetişmiş çoxu murada, tələsmə. 
 
Fəxrəddin, qəzəlxanlıq bizdən can girov istər, 
şagirdliyə, Vahid kimi ustada, tələsmə. 
 
25.05.99 
 
 
 186
MUSİQİDİR  
 
Yenə də ruhumda eyləyən çövlan musiqidir, 
çünki hər məclisi-ürfanda hökmran musiqidir. 
 
Oxu, “Rast”ı təmkinlə, “Segah” odunda yan, alış, 
insanı gah anladan, gah ağladan musiqidir. 
 
Dinlə şövq ilə “Şur”u, “Şahnaz”ı, “Mahur-hindi”ni, 
“Heyratı”yla edən könlümü heyran musiqidir. 
 
“Mənsuriyyə” zilində çatsan ahım fələklərə, 
“Çahargah” dəstgahı cəm olan dastan musiqidir. 
 
Ağrımaz “Kəsmə şikəstə”ylə kəsilsə əllərim, 
məni o dəmdə bihuş edən dərman musiqidir. 
 
Söz sərrafları, qoy inciməsin, söyləsəm, hərgah, 
sənətdə bəlkə də ən böyük divan musiqidir. 
 
Fəxrəddin, bəni-adəm yaradan möcüzə çoxdur, 
bu sehrlər içində ən sirri pünhan musiqidir. 
 
03.05.99 
 
 187
ÖMRÜMÜZÜN  
 
Öz odunda əriyir yanar şamı ömrümüzün, 
indidir bəlkə, ey dost, xoş əyyamı ömrümüzün. 
 
Hurilər dövrəsində keçsin qəmsiz çağlarımız, 
gözəllər qəlbindədir ehtişamı ömrümüzün. 
 
 Dinlə xanəndələri musiqi məclislərində, 
axsın muğam üstündə hər kəlamı ömrümüzün. 
 
Yatma xabi-qəflətdə, gəzmə bihudə aləmi, 
bilinməz, nə vaxt bitər sərəncamı ömrümüzün. 
 
Bizdən sonra xatirə bir söz, bir sənət qalacaq, 
bir də torpaq üstündə qəbir damı ömrümüzün. 
 
Uyma zahidlərə çox, ay Fəxrəddin, qiymətlidir, 
Cənnətin min ilindən bir məqamı ömrümüzün. 
 
04.04.99 
 
MƏN OLAYDIM 
 
Ey kaş,nə olaydı,sənə qurban mən olaydım, 
Candan da şirin dərdinə dərman mən olaydım. 
 
Hər gün bəzənib nazla keçəydin küçəmizdən, 
arxanca baxıb dəmbədəm heyran mən olaydım. 
 
Süzgün baxışından çəkiləydim dara yüz yol, 
bu ləzzət ilə eyləyən şükran,mən olaydım. 
 
Bir qönçə olaydım,dəriləydim budağımdan, 
ovcunda solan o gülü-xəndan mən olaydım, 
 
Fəxrədddin,ömür möhlət imiş vəsli-yar üçün, 
bu istək ilə yar ilə bir can mən olaydım. 
 
Mart,2005 
 188
ƏHSƏN  
 
Ey sözlə xəzinə yaradan, adına əhsən, 
Məcnununa, Söhrabına, Fərhadına əhsən. 
 
Göz görməsə, qəlb duymasa heyrət də yaranmaz, 
dünyaya məhəbbət gətirən qadına əhsən. 
 
Min hikmət ilə min gözəlin dadına çatmış, 
“Mİn bir gecə”nin sirli Şəhrizadına əhsən. 
 
Uğrunda fəda getmədiyin qiymətə minməz, 
hər qönçə üçün bülbülün fəryadına əhsən. 
 
Hakəslərə yüz yaxşılıq et, faydası olmaz, 
əxlaqı müqəddəs olanın zatına əhsən. 
 
Bir məclisimiz olmasın, Fəxrəddin, qəzəlsiz, 
hər sirli sözün, söyləyək, ustadına əhsən. 
 
28.12.98 
 
 
 
XUMAR OLAN KÖNLÜM  
 
Mənə dünyanı tanıtmış bu ixtiyar olan könlüm, 
səsimi aləmə yaymış bu bəxtiyar olan könlüm. 
 
Tükənməz istəyi heç vaxt, uçar qrzu qanadında, 
min qəlbə qonar köksümdə meydanı dar olan könlüm. 
 
Gəzər gözəllər içində, vəsf eyləyər huriləri, 
ruhu mələklər yanında, ey xoş qərar olan könlüm. 
 
Axtarar tarda muradın, sızlar kaman inləyəndə, 
uyar sehrli bir səsdən, daim huşyar olan könlüm. 
 
Duyar ariflər, Fəxrəddin, məni təbim tutulanda, 
bir muğam içdə əsirdir, demək, xumar olan könlüm. 
 
28.02.99 
 189
GƏLMƏZ  
 
Neyçün o qəlbə sultanım bircə yol peymana gəlməz, 
edib məni sevdasında rüsvayi-divanə, gəlməz? 
 
Qalmışam naçar, pəjmürdə, görərəmmi yarı bir də, 
ürəyim dözmür bu dərdə, can evim viranə, gəlməz? 
 
Odur hissimin hakimi, odur ruhumun həkimi, 
yandım yolunda şam kimi, görməz o pərvanə, gəlməz. 
 
Şirindir hər bir ədası, daim beynimdə sədası, 
barı bircə yol qadası, dərd-bəlası cana gəlməz. 
 
Gözüm ağlar, qəlbim talan, yoxdur bir halıma yanan, 
hanı bəs bu canı alan, gəlmişəm əfqanə, gəlməz? 
 
Fəxrəddin, dad eşq əlindən, ayrı düşdüm sevgilimdən, 
o gözəllər gözəlindən bir də bu cahanə gəlməz! 
 
17.10.99 
 
QƏZƏLXAN OLMUŞAM 
 
O gülü-rüxsarımın hüsnünə heyran olmuşam, 
yanmışam gizli-gizli zahirdə pünhan olmuşam. 
 
Əsiri-dərdi-qəməm, yoxdur bir qeyri-həmdəmim, 
bu ahu-zarım ilə bülbülü-nalan olmuşam. 
 
Xəyali-məşuq ilə düşüb sərgərdan, çöllərə, 
eşqdə divanəlikçün Məcnuna mehman olmuşam. 
 
Çəkdi Yusif yüz cəfa, yetdi Züleyxaya, fəqət 
mən bu nakam sevgimlə dillərdə dastan olmuşam. 
 
Qıymadı Tanrım mənə yar ilə həmraz olmağı, 
o şamın şöləsində həmişə şükran olmuşam. 
 
Vəslinə yetməsəm də, Fəxrəddin, təsəllim budur, 
o şuxu vəsf etməkçün, şükür, qəzəlxan olmuşam! 
 
19.10.99 
 190
MUĞAM OXU 
 
Gəl, ey xoşavaz, məclisi şad et, muğam oxu, 
söz əhli olan yerdə bir ad et, muğam oxu. 
 
Tanrı dərgahında nə xoş duadı musiqi, 
ruhu burda olanları yad et, muğam oxu. 
 
Sal Məcnunu səhralara, Fərhadı dağlara, 
çək nalə, bəlayi-eşqdən dad et, muğam oxu. 
 
Öldür Leylini şaqraq səsin zənguləsində, 
Fərhad üçün Şirintək fəryad et, muğam oxu. 
 
Hər hıçqırtından qan-yaşlı bir nəşə boylansın, 
könülləri yandırıb abad et, muğam oxu. 
 
Bir incə sənətdir ki, anlayar onu hər kəs, 
bu sirri-Xudaya etiqad et, muğam oxu. 
 
Fəxrəddintək nə çoxdur musiqi cəfakeşi, 
bu əhli-ürfanlara imdad et, muğam oxu. 
 
16.08.01 
 
 191
GÖZƏLLƏRİN 
 
Qoydum yolunda ömrümü, ahu gözəllərin, 
əsir edib məni yenə şahı gözəllərin. 
 
Yüz yol yüzünə can deməkdən nəşələnmişəm, 
düşdüm niyə bəlasına, Yahu, gözəllərin? 
 
Min huri ilə vəsl etsəm də gözlərim doymaz, 
odur ki, tutubdu məni ahı gözəllərin. 
 
Zaman-zaman ustadlarımı heyrətə salmış, 
bitməz, nə yaxşı, sehri ilahi gözəllərin. 
 
Adəm də bir ay üzlü üçün cənnəti vermiş, 
gəlsin boynuma, cümlə günahı gözəllərin. 
 
Zahid məni müşrük sanar vurğunluğum üçün, 
qurban boyuna, boyu sürahi gözəllərin. 
 
Bu ülvi peşənlə, Fəxrəddin, aləmə car çək, 
bilsinlər sənsən hər dəm pənahı gözəllərin. 
 
24.05.04 
 192
AŞİQ GƏRƏK SEVİNƏ ... 
 
Aşiq gərək sevinə eşqində qovğaya görə, 
cəfa çəkmək nə xoşdur düşdüyün sevdaya görə. 
 
Kim ki, eşq dəryasından bir damla dadmaq istəsə, 
etsin, qoy ömrü fəda bir gülü-rənaya görə. 
 
Hər qəlbin öz istəyi, öz bütü, öz Tanrısı var, 
güldən gözəl heç nə yox bülbülü-şeydaya görə. 
 
Qadına istək bizim, çünki nütvəmizdən gəlir, 
çıxdı Adəm babamız cənnətdən Həvvaya görə. 
 
Zaman-zaman çoxumuz vəsf etdik Leylanı,o da, 
etdi bir nəsli rüsva, Məcnun binəvaya görə. 
 
Qəm yemə hicran üçün, ey bu yolun Mürşidi, döz, 
azmı qurban demişik cani bivəfaya görə? 
 
Fəxrəddin, payımal etmə sözünün qayəsini, 
min cəfanı çəkirlər, sonunda səfaya görə. 
 
27.06.04 
 
 193
YENƏ O CAN DEDİYİM... 
 
Yenə o can dediyim tən tutur əğyarə məni, 
bu sayaq naz-savaş olmaz, qoyub avarə məni. 
 
Nə yaxın düşməyə qoymur, nə uzaq getməyə bir dəm, 
o Günəş üzlü dəmadəm edir səyyarə məni. 
 
Yüz günah işlədirəm ki, kəssin hər gün ömrümdən, 
gündə məcbur eyləsin verməyə kəffarə məni. 
 
Nə bir rahat gündüzüm yox, nə bir aramlı gecəm, 
döndərib yollarında bisəmər zəvvarə məni. 
 
Bitdikcə min dərd qapımda, solur bəxtim bağçası, 
gəlməyir dərdim əlacı, tamayır çarə məni. 
 
Bu qədər ağrı-acıyla vəslə yetməz bir aşıq, 
Fəxrəddin, yar biryolluq öldürüb qurtara məni. 
 
Noyabr, 2004 
 
KÖNLÜMÜ 
 
Ey təbibim, təşxis eylə dərdi pünhan könlümü, 
Gör, hansı mahvəşlər idi, etdi viran könlümü. 
 
Cismin eşq avarısidir, qəlbim vüsal həsrətli, 
əridib xəmqədd eyləmiş qəmli hicran könlümü. 
 
Görməsə bir gün gözəllik, gözlərim nurdan qalar, 
ovundurmaz heç bir zaman qeyri dərman könlümü. 
 
Kövrək qəlbim bir şüşədir, sınsa, yapışmaz daha, 
sağaltmaz ondan sonra bir əhdü-peyman könlümü. 
 
Əqldən, zəkadan öncə duyğumdur can sirdaşım, 
sehriylə lal eylər hər dəm, tutsa seyran könlümü. 
 
Fəxrəddin, məftunluq imiş dünyanın xoş çağları, 
ömrü heyrətdə keçənlər etmiş heyran könlümü. 
05.07.99 
 194
KÜSMÜŞƏM 
 
Görmürəm hüsnün haçandır, o pəridən küsmüşəm, 
olmayan dərdimə həmdərd dilbərimdən küsmüşəm. 
 
Bilməm neyçün bu əsirin saxlayıbdır naümid, 
qalmışam qovğa içində, sərvərimdən küsmüşəm. 
 
Hər görəndə, gül üzündən Gün doğardı ömrümə, 
açılmır könlüm səması, xavərimdən küsmüşəm. 
 
Bir gileymi, bir istəkmi, ya incilik, bilmirəm, 
o mələk adı dilimdə əzbərimdən küsmüşəm. 
 
Ah necə xoş günlər idi “can” deyirdim nazına, 
indi bir nisgil qalıbdı şakərimdən, küsmüşəm. 
 
And içib əhd eyləmişdim işvəsindən kam alam, 
müstəcab olmadı əhdim, and yerimdən küsmüşəm. 
 
Fəxrəddin, qəlb göynədən sevgi bəladı Tanrıdan, 
odur ki, mən bu bəlanın cövhərindən küsmüşəm. 
 
Oktyabr, 2006 
 
 
 
 
 
 
 
 
 
 
 
 
 
 
 195
OLMASIN  
 
Oxu, ey bülbülü-şeyda, səsin nalan olmasın, 
sən gəzən bağ-bağçanın gülləri xəndan olmasın. 
 
Əssə rüzgar yelləri duyğusuz qəlblərdə, nə qəm, 
təki sevda yollarında vaxtsız xəzan olmasın. 
 
Gündə yüz yol yar ilə küsüb-barışmaq dərd deyil, 
olsun bu xiffət dəmadəm, bircə hicran olmasın. 
 
Qoy uzansın hər ömürdə bir şirin sevda yolu, 
ruhu saflar öz eşqində, kaş peşiman olmasın. 
 
Yüz heyif, haqq sevgisində kimsə kama yetmədi, 
ya Rəbbim, rəhm et mənə, bağrım başı qan olmasın. 
 
Fəxrəddin, hər misranda bir hala düşsən də, gərək 
haldan-hala düşməyi şairə nöqsan olmasın. 
10.12.2006 
 
OLA BILMƏZ 
 
Qəzəl oxunan məclisdə könül naşad ola bilməz, 
əhli-sənət olanlara musiqi yad ola bilməz. 
 
Uymuşlara həsədlə bax məclisi-ürfanlar içrə, 
səsin sehrindən məstlərə əsla irad ola bilməz. 
 
Çox bisutunlar yarsa da sənətdə söz sərrafları, 
fəqət Şirinin eşqində kimsə Fərhad ola bilməz. 
 
Məcnun kimi, gör, nə qədər Kəbəsi viran qalan var, 
eşq xərabəsi, əzizim, əfsus, abad ola bilməz. 
 
Qoru qanınla, canınla soydan miras qalanları, 
övlad nankorluq etməsə, naqis əcdad ola bilməz. 
 
Fəxrəddin, şərqin şeirinin əzəl meyarı qəzəldir, 
əruzu bilməyən şair, əlbət, ustad ola bilməz! 
12 iyul, 2000 
 196
BİLSİN  
 
Şair odur, hər hissini sözlə verə bilsin, 
arif odur, batindəki gözlə görə bilsin. 
 
Dünya yaranandan ağıl, zəka məkanıdır, 
bu hikməti hər an, hər işində hərə bilsin. 
 
Insanlar üçündür bu işıqlı, dolu aləm, 
insan da gərək kam ala, dövran sürə bilsin. 
 
Allah qədər, Quranca müqəddəsdi bu torpaq, 
imanı olan səcdəyə gəlsin Yerə, bilsin. 
 
Min arzu ilə can qoyub, övlad böyüdənlər, 
kaş əkdiyinin barını hər kəs dərə bilsin. 
 
Acizləri sevmir yaranışdan bu təbiət, 
güclü gərək öz taleyini güldürə bilsin. 
 
Fəxrəddin, nədir sözlərinin qədri-qiyməti, 
bu zəhmətini vurmasın kimsə yerə, bilsin. 
 
Dekabr, 2006 
 
 
 
 197
QAYITMIR  
 
Bilməm nə olub, yar daha bu yana qayıtmır, 
görmür bu yanan şamını, pərvanə qayıtmır. 
 
Könlüm alışır, yox daha cismimdə qərarım, 
can söylədiyim od vurub bu cana, qayıtmır. 
 
Dəmlər var idi, dəmbədəm dövrəmdə gəzərdi, 
dərdimdən ölən o dəli- divanə qayıtmır. 
 
Hanı saçımı oxşayan o şanəli əllər, 
neyçün daha bəs zülfü-pərişanə qayıtmır? 
 
Allah, nə xəta eyləmişəm xətrinə dəymiş, 
qurban olaram yüz yol o mehmana, qayıtmır. 
 
Axdı gözümün yaşı qəfil səksəkələrdə, 
dönmüş gəlişi arzuya, gümana, qayıtmır. 
 
Mən naçarın, aləm bilir, nuşdarusu onda, 
etməzmi həzər, ölsəm, o Loğmana, qayıtmır? 
 
Fəxrəddin, şükür, Leyli misal qızlar var hələ, 
olmuş bu könül sidq ilə viranə, qayıtmır. 
 
Iyul, 2003 
 198  
BEŞ QIZ ATASI 
HAQQINDA 
BALLADA 
 199
BEŞ QIZ ATASI HAQQINDA BALLADA 
 
5 qız böyüdüb ərsəyə çatdıran valideynin yeri cənnətdir. 
Məhəmməd (s.a.v.s) peyğəmbər. 
 
 
Cavan ailənin bir qızı oldu, 
övladın nə qızı, nə oğlanı – dedilər. 
Sevinib şadlandılar, ziyafət verdilər, 
adını da Sevinc qoydular. 
Ata isə xəyalında oğlan gözləyirdi, 
ürəyində də nə qədər adlar gizləyirdi. 
Amma hadisəni qabaqlamaq ona düşmədi. 
3-4 ay keçdi, uşaq qığıldamağa başladı, 
ata onu əzizlədi, nazladı, oxşadı. 
Günbəgün uşağa məhəbbəti artdı, 
bu “balaca şeytan” 
atanın başını əməllicə qatdı. 
Aylar ötdü, Sevincin bir yaşı oldu, 
o yeridi, oynadı, çağırışa gəldi. 
Evə gəlib-gedən onunla əylənməyi 
ən yaxşı istirahət bildi. 
Ailə artıq 2-ci uşağı gözləyirdi. 
Bir azdan o da doğuldu, – yenə də qız. 
Ata daxilən əsəbiləşdi,  
ana doluxsundu, 
özlərində olmadılar bir müddət, 
fikirləşib, uşağa iki ad qoydular, 
sənəddə yazdırdılar Səadət, 
evdə isə çağırdılar Kifayət. 
Ötdükcə günlər, həftələr 
Yavaş-yavaş bəsləndilər körpələr. 
Ata da dəyişirdi, öyrəşirdi birtəhər, 
qızlarına sevgisi artırdı saatbasaat, 
yenidən öz məcrasına düşürdü həyat. 
Beləcə iki il də ötdü, 
Atanın nigarançılığı elə bil keçib getdi. 
Bu uşaq da böyüdü, yeridi, dil açdı, 
ata hər işdən gələndə, qabağına qaçdı. 
Qollarına söykənib öpdü o üzündən, bu üzündən, 
 200
bu şirinliyi ilə atanı asılı etdi özündən. 
Elə ki, ana 3-cü uşağa hamilə qaldı, 
Atanın ürəyini vahimə aldı: 
– Birdən olmadı belə, oldu elə? 
Qorxdu 3-cü qız sözünü gətirməyə dilə. 
Ancaq deyəsən ürəyinə dammışdı atanın, 
eyni fikirlə hər gün dalağı sancırdı ananın. 
Hər dəfə bu hissə qapılanda, daxilən sınırdı. 
Yatmırdı gecələr fikirdən, 
kimsəyə demədən iztirab çəkirdi. 
Amma nə çıxar bu sayaq möhnətdən, 
qaçmaqmı olur Tanrı verən qismətdən? 
Vaxt gəlib yetişdi, bu uşaq da doğuldu qız, 
ata düşündü ki, vəssəlam, 
qaldım oğulsuz, kimsəsiz, 
ana düşündü ki, oldum urvatsız, 
qızlarım qaldı arxasız – qardaşsız. 
Bu dəfə açıq büruzə verdilər hisslərini. 
Qınadılar o ki var, özlərini. 
Kədər yağışı bürüdü gözlərini. 
Ata oldu pəjmürdə, ana qaldı halsız, 
daha ayrı bir söz , ya hərəkət mənasız. 
Keçdi üç-dörd gün, hər ikisi toxtadı, 
neyləsinlər, bu da onların bəxtidi. 
5 gündən sonra ata bir dəstə gül ilə 
çıxardı xəstəxanadan xanımını şirin dil ilə. 
Eə ki, ana gəlib qapıya çatdı, 
iki gül bala özünü onun qucağına atdı. 
Bu görüş necə də şirin, necə də dadlı. 
Ana büsbütün acı fikirlərini unutdu. 
Doğrudan da nə fərqi, 
qız da, oğlan da övladdı. 
Bu bir Tanrı payıdırsa, neyləməli, heyhat, 
günlər keçdikcə öz axarına düşürdü həyat. 
İllər sanki bir göz qırpımında ötdü, 
Sevinc böyüyüb məktəbli yaşına yetdi. 
Başında yeni qayğılar – kitab, qələm, dəftər ... 
Ata hamısını alıb gətirdi, müxtəsər. 
Qolundan tuturaq ilk dəfə 
 201
apardı Sevinci məktəbə. 
Şagirdlər sinifə yığılan zaman 
atanın gözlərinə doldu boz duman. 
Sinifdəki uşaqların 5-i qız, 13-ü oğlan, 
hamısı da şipşirin, yaraşıqlı, sağlam. 
Aşkar bir həsəd bürüdü üzünü, 
içində qınadı o ki var, özünü. 
Yox, oğlum olmasa, ölərəm – düşündü, 
mən bu cür yaşaya bilmərəm – düşündü. 
Evə qayıdarkən yolda kövrəlib ağladı, 
istəyini yenidən ümidə bağladı. 
Yoldaşı nisgil dolu istəklə ərinə baxdı, 
hər ikisinin gözündən yaz yağışı axdı. 
Allahın mərhəməti də var – fikirləşdilər. 
Bizə də bir oğlan bağışlar – fikirləşdilər. 
Neçə nəzir-niyaz boyun oldular, 
neçə pir-ocaq yolunda qaldılar.  
Nə qədər əlavə işlər görüldü... 
Yenidən hamiləliyə rəvac verildi... 
Günlər yavaş-yavaş ötüşürdü, 
növbəti doğuşun vaxtı yetişirdi. 
Axır günlər gözlərinə getmirdi yuxu, 
ürəklərində ümid, intizar, qorxu. 
Şübhə dolu bəlkələr üzsə də hər birini, 
amma heç biri açıqlamaq istəmirdi dərdini. 
Ata nikbin notlarla çalışırdı keçirə birgə vaxtını, 
pozmaq istəmirdi hamilə xanımının ovqatını. 
Nəhayət bütün gözləmələrin sonu yetişdi. 
Doğum otağından xəbər gəlincə, 
atanın ürəyi şişdi. 
Ana biləcək peşmançılıqdan səsi batdı. 
bu ağrı çoxunun qəlbini qanatdı. 
Atanın üzünə görünməyə bir kimsənin 
cürəti çatmadı, 
tibb bacıları çölə ötürməyə 
söz tapmadı. 
İçəridəki insanların “laqeydliyindən” 
qohumların rəngi solurdu, 
ataya yavaş-yavaş hər şey aydın olurdu. 
 202
Ananın bu dəfə əkiz qızları olmuşdu, 
atanın bu dəfə sanki əzizi ölmüşdü. 
İndi haranın külünü töksünlər başlarına, 
gücləri çatacaqdı acı göz yaşlarına? 
Ana ağlayırdı: – Beş qızı doğdum hansı ağılnan? 
Ata ağlayırdı: – Niyə Allahım mənə qıymadı bir oğlan? 
Bütün qardaş-bacılarımın var bir neçə oğlu, qızı, 
bütün dost və qonşularımın 2 oğlu var, ən azı. 
Nadirin 2 qızı var, 3 oğlu, 
Adilin 4 qızı, 2 oğlu. 
Akifin 1 qızı, 4 oğlu. 
Məhəmmədin, düz beş oğlu. 
Mənim isə bundan sonra ruhum ölü, sinəm dağlı, 
fikrim bədbin, yolum bağlı! 
Bundan sonra çətin yaşaya biləcəyəm, 
beş qızı kimə tapşırıb öləcəyəm? 
Tabutumun altına kimlər girəcək, 
məzarımın üstünə kimlər gələcək? 
Partlasın gərək mənim kimisinin ürəyi, 
olmadı həyatımın zərrə qədər dəyəri. 
Ata daha əndazəsiz giley-güzar edirdi, 
ata indi küfrə bərabər sözlər deyirdi.  
Ata artıq anlamırdı nə dediyini, 
odur ki, hətta Allaha bildirirdi öz gileyini. 
Elə bilirdi dünyanın ən bədbəxti odur, 
elə bilirdi indi ən acı zəhəri udur. 
Unutmuşdu yeganə övladı şikəst, 
Süleyman peyğəmbəri, 
unutmuşdu bir oğula həsrət 
Məhəmməd peyğəmbəri. 
Unutmuşdu övladları erkən ölən min-min valideynləri, 
unutmuşdu illərlə həkim-dərman yolunda qalan, 
övlada həsrət neçə arvadı, əri. 
Cavan ikən qocalan, saçlarında ağ zolaqlar görünən, 
ətrafından utanan, doğmalardan utanan 
neçə nisgilli, nigaran natamam ailəni 
unutmuşdu bu zavallı insan. 
Beləcə, ata bir neçə ay özündə olmadı, 
ağrıdı, üzüldü, canında taqəti qalmadı. 
 203
Sanki bütün ruhu, sevinci ölmüşdü, 
ata indi qaradinməz bir adam olmuşdu... 
İllər nağıl dili ilə ötüb keçirdi, 
bacılar “Qızlar bulağından” su içirdi. 
Oxuyub məktəb bitirdilər, həkimlik öyrəndilər, 
valideynləri onlarla hər yerdə öyündülər. 
Ağıllı, tərbiyəli, işbilən, savadlı, 
ata bu cür övladlarla başı uca, urvatlı. 
Nə qədər oğul atası var, övladından narazı, 
nə qədər oğul atası var, 
oğlunun bir xoş xəbərinə tamarzı?  
Ata hər xəstələnəndə başının üstünü alırdı 
beş mələk, 
hamısının üzündə nur, əllərində isti, 
ürəyində şəfqət. 
Biri masaj edir, biri iynə vurur, biri dərman içirirdi, 
ata bu qızlarla nə qədər xoş hisslər keçirirdi. 
Ata qızlarına səadət, sağlam ailə diləyirdi, 
ata yavaş-yavaş onları yerbəyer eləyirdi. 
Ailə böyüdükcə qohumlar da çoxalırdı, 
zaman ötdükcə ata da qocalırdı. 
Artıq qızlarının hamısı oğullu, qızlı. 
Nəvələr şipşirin, şıltaq, dəcəl, nazlı. 
Ata indi əvvəlki arzularını yaşayırdı. 
Ata köksündə sevinc dolu ürək daşıyırdı. 
Tanrının mərhəməti nur saçmışdı üzünə, 
dünya başdan-başa gözəl görünürdü gözünə. 
Hər günü dua ilə, şükranlıqla başlayırdı, 
hər gün nəvələri onu, qol açıb qarşılayırdı. 
Doğru imiş Rəbbin səbrinin 40 ilə qədər olmağı, 
bəndə də gərək görə bilsin 4-5 addım uzağı. 
Ata indi topdağıtmaz tifaq qurmuşdu, 
ata böyük bir ailənin başında durmuşdu. 
Ata arzu bağçasından çələng hörmüşdü, 
Bu 70 ildə, yaxşı-pis, dünya görmüşdü. 
Əsla deyildi həyatından narazı, 
Çünki çiçək açmışdı, hər arzu-murazı. 
Atanın uçmağa bir çatmırdı qanadı, 
Inşallah, müstəcab olmuşdu hər muradı. 
 204
Yanvar - İyun, 2007 
M Ü N D Ə R İ C A T  
 
Namuslu sözün övladi......................................................................................... 5 
Könül piçiltilari................................................................................................. 11 
 
HAQQIN DƏRGAHINA GEDƏN YOL İLƏ ................................................ 15 
Münacat .............................................................................................................. 16 
Qəzavat ............................................................................................................... 17 
Əfqan mücahidlərinə .......................................................................................... 18 
Zina – ehtiras – sevgi.......................................................................................... 19 
İslam dinimiz ...................................................................................................... 20 
Təkəbbür, lovğaliq.............................................................................................. 21 
Dördlüklər........................................................................................................... 23 
Min şükür............................................................................................................ 24 
Хudavəndə xitab ................................................................................................. 25 
Xəbərin yox ........................................................................................................ 26 
Təskinlik ............................................................................................................. 27 
Dərd eləmə, dərdin alim ..................................................................................... 28 
Sənin varlığını kim danar, Allah......................................................................... 29 
Möminlikdə ... Allah görsənir............................................................................. 30 
Haqqin dərgahina gedən yol ilə .......................................................................... 31 
Kamil olmaq imandandir .................................................................................... 32 
Allah qoysa......................................................................................................... 33 
Axund qardaş...................................................................................................... 34 
Təzad .................................................................................................................. 34 
 
XALQIM, MİLLƏTİM.................................................................................... 35 
Ya qismət............................................................................................................ 36 
Cəsurlarin nəğməsi ............................................................................................. 37 
Qalxin ki, qalxaq................................................................................................. 38 
Millət şərqisi ....................................................................................................... 39 
Şah xətainin ruhu ilə giley-güzar ........................................................................ 40 
Xətai işiğinda...................................................................................................... 41 
Soyuq təndirlərə çörək yapilmaz ........................................................................ 42 
Şöhrət azarina tutulan millət ............................................................................... 43 
Gözləri yol çəkən vətən ...................................................................................... 44 
Qulaq as, bala ..................................................................................................... 45 
İki tale................................................................................................................. 46 
Yaşindan neçə il tez qocalanlar .......................................................................... 47 
Cilizlaşdirilan kütləyə......................................................................................... 48 
Müasir adam ....................................................................................................... 49 
Cahillik, xəbislik................................................................................................. 50 
Boğazdan yuxari nitq söyləyənlər....................................................................... 51 
Mədhiyyəçi yazarlara ........................................................................................ 52 
Nikbinlik ............................................................................................................ 53 
 205
Artan bəlamiza, azalan yaşimiza ........................................................................ 54 
Qonşumun nadan oğlu ........................................................................................ 56 
Atəşkəs  dövrünün  bakisi................................................................................... 57 
Ayilin, ağalar ...................................................................................................... 58 
Ruhi pozuntu, yoxsa miskin qisqancliq ............................................................. 60 
Həzər  beləsindən................................................................................................ 61 
Yaxşi kişilərə ...................................................................................................... 64 
Mən saray şairi ola bilmərəm ............................................................................ 65 
Pulsuz kişilər ...................................................................................................... 66 
Yoxsulluq imtahani............................................................................................. 67 
Bizi bağişlayan olarmi ........................................................................................ 68 
Vətən fəryadi ...................................................................................................... 71 
Yaxşilar .............................................................................................................. 72 
Yeriyin düşmən üstünə ....................................................................................... 73 
Talesiz qizlar ...................................................................................................... 74 
Qocalar evi.......................................................................................................... 76 
Tanri türkü qorusun ............................................................................................ 78 
Dərd deməyə kimsəmiz yox ............................................................................... 79 
Türküz, türkü oxuyuruz ...................................................................................... 80 
Qəhrəmanlar laylasi ............................................................................................ 81 
...Vuruşmaği mənə də öyrət ................................................................................ 82 
Sərhədçi düşüncələri........................................................................................... 83 
Bizi müxalifət sayan gədələr... .......................................................................... 84 
Ey vətən.............................................................................................................. 86 
 
RUHUMU TİTRƏDƏN ACI DUYĞULAR ................................................... 87 
Daha yaşin o çağidi... ......................................................................................... 88 
Öldüyün yer vətəndir .......................................................................................... 89 
Anasiz qizlara toy çalinanda............................................................................... 90 
Ayriliğin sonu olmur .......................................................................................... 92 
Bağişla, can ana .................................................................................................. 93 
Ana fəryadi ......................................................................................................... 95 
Üzüldüm ............................................................................................................. 96 
Dünya göz açandan... ......................................................................................... 97 
Əbədi təəssüf ...................................................................................................... 97 
Övlad itkisi ......................................................................................................... 98 
Kim idin, kim oldun............................................................................................ 99 
Bədbin şeir........................................................................................................ 100 
Məzaristan evimiz............................................................................................. 101 
Can, bacim........................................................................................................ 102 
Ayriliq .............................................................................................................. 103 
Qurban sənə, qardaş.......................................................................................... 104 
Hardan başlanir vətən ....................................................................................... 105 
Güzəştim-suçum ............................................................................................... 106 
Sizif zəhməti ..................................................................................................... 106 
Yalançi dövlətqulu............................................................................................ 107 
 206
 
ACILI-ŞİRİNLİ OVQAT PIÇILTILARI .................................................... 109 
Şeirə sevgim ..................................................................................................... 110 
Ustadnamə (ay həzər, həzər)............................................................................. 111 
Gözəllik ............................................................................................................ 112 
Şeir dünyasi ...................................................................................................... 113 
Cavanliqda........................................................................................................ 114 
Şairlik ............................................................................................................... 115 
Olmur................................................................................................................ 116 
Bacilar .............................................................................................................. 117 
Oğlumla söhbət................................................................................................. 118 
Dözmək olmur .................................................................................................. 120 
Dövrü ilə səsləşən şeir ...................................................................................... 121 
Bu da bir istəkdi... ............................................................................................ 122 
Bir yarpaq ömrü................................................................................................ 123 
Mənim ünvanim................................................................................................ 124 
Dəyərli-dəyərsiz həkimlik ................................................................................ 125 
Həkimlik peşəmə .............................................................................................. 126 
Arzudur............................................................................................................. 127 
Novxani  bağlarinda.......................................................................................... 128 
Zaman, səndən hara qaçım ............................................................................... 129 
Dahilərə biganəlik etməyin............................................................................... 130 
Qoşulub qaçan qiza........................................................................................... 132 
Bir müasir xanima ............................................................................................ 133 
Güclü olur......................................................................................................... 134 
Səni aldatmağa nə var, a quzum ....................................................................... 135 
Oxu, füsünkar gözəl.......................................................................................... 136 
Gedən yerim olaydi .......................................................................................... 137 
Şair olandan sonra ............................................................................................ 138 
Bütövlük – sinmazliq........................................................................................ 139 
Təsəlli ............................................................................................................... 140 
Yaddan oğul olmaz........................................................................................... 140 
Nə bilim............................................................................................................ 141 
Ağlayir ............................................................................................................. 142 
Dərdlərim.......................................................................................................... 143 
Bayquş istəyi .................................................................................................... 144 
Alça ağaci ......................................................................................................... 145 
Arzum-təsəllim ................................................................................................. 146 
Məzəmmət ........................................................................................................ 147 
Ünsiyyət incəliyi............................................................................................... 147 
Qarişdirma ........................................................................................................ 148 
Mən ağlayan insan deyiləm .............................................................................. 150 
Qocalıq ............................................................................................................. 152 
Qocalanda ......................................................................................................... 153 
Sən mənə bənd olma......................................................................................... 154 
Yorulmuşam ..................................................................................................... 156 
Arxali köpəklər, dəcəl küçüklər........................................................................ 157 
 207
Ah, bu şirin, acı dünya...................................................................................... 159 
SEVGİ PIÇILTILARI, MAHNILAR,QƏZƏLLƏR ................................... 162 
Nə gözəl ........................................................................................................... 163 
Sənin gözlərin ................................................................................................... 164 
Qayit ................................................................................................................. 164 
Sari gözəl .......................................................................................................... 165 
Bilirəm, ... sevirsən........................................................................................... 166 
Unudaq bu sevgini ............................................................................................ 167 
Bir qədər uzaq ol .............................................................................................. 168 
Gül açmayan bənövşə ....................................................................................... 169 
Saz çalan gözələ................................................................................................ 170 
Bayatilar ........................................................................................................... 171 
Öyrətmə özünü mənə........................................................................................ 172 
Sənsən............................................................................................................... 173 
Şirin xatirəmsən................................................................................................ 174 
Ətraf dolu gözəllərlə ......................................................................................... 175 
Bağişla ............................................................................................................. 176 
Bilmirəm........................................................................................................... 177 
Keç günahimdan............................................................................................... 178 
İstərəm .............................................................................................................. 179 
Həsrət................................................................................................................ 180 
Qayit məni qınamağa........................................................................................ 181 
Yuxuma gir ....................................................................................................... 182 
Bəsimdir ........................................................................................................... 183 
Sevda yolu ........................................................................................................ 184 
Tələsmə ............................................................................................................ 185 
Musiqidir .......................................................................................................... 186 
Ömrümüzün ..................................................................................................... 187 
Mən olaydım..................................................................................................... 187 
Əhsən................................................................................................................ 188 
Xumar olan könlüm.......................................................................................... 188 
Gəlməz.............................................................................................................. 189 
Qəzəlxan olmuşam ........................................................................................... 189 
Muğam oxu....................................................................................................... 190 
Gözəllərin ......................................................................................................... 191 
Aşiq gərək sevinə... .......................................................................................... 192 
Yenə o can dediyim... ...................................................................................... 193 
Könlümü........................................................................................................... 193 
Küsmüşəm ........................................................................................................ 194 
Olmasin ............................................................................................................ 195 
Ola bilməz ........................................................................................................ 195 
Bilsin ................................................................................................................ 196 
Qayıtmır...........................................................................................................  197 
 
BEŞ QIZ ATASI HAQQINDA BALLADA ................................................. 198 
 208
 
 
 
 
 
 
 
 
 
 
 
 
 
FƏXRƏDDİN  ZİYA 
 
 
Bu da 
bir istəkdi 
 
 
 
 
 
 
Техники редактор: 
Бядии редактор:
Сящифяляйиъи: 
Operaтор:
Рауф КЯРИМОВ 
Елнур ЯЩМЯДОВ 
Фяхри ВЯЛИЙЕВ 
Sevinc RƏHİMZADƏ 
Йыьылмаьа верилмишдир: 04.04.2008. 
Чапа имзаланмышдыр: 29.04.2008. 
Няшрин юлчцсц: 60х90 1/16.  
Физики чап вяряги: 13,0  
Сифариш: 62. Сайы: 1000 ядяд. 
Мцгавиля гиймяти иля. 
 
 
 
 
 
 
Бакы, Az1122, Зярдаби пр. 78  /  Тел: 4977021 
Faks: 4971295 / Е-почту: office@nurprint.com 
 
NURLAR  
НЯШРИЙЙАТ-ПОЛИГРАФИЙА МЯРКЯЗИ
