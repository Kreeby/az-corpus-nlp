FĠRĠDUN BƏY KÖÇƏRLĠ 
 
 
 
 
 
 
 
 
 
 
 
 
 
 
 
 
 
BALALARA HƏDĠYYƏ 
 
 
 
 
 
 
 
 
 
 
 
 
 
 
 
GƏNCLĠK. BAKI. 1987 
 
 
 
 
 2 
 
 
 
 
 
 
 
 
 
 
Firidun bəy Köçərli 
Balalara hədiyyə. B.:--------, 2012.- 75səh. 
 
Azərbaycan xalqının böyük maarifpərvər oğlu F.Köçərli geniş xalq kütlələrinin 
savadlanması yolunda çox iş görmüşdür. 1912-ci ildə çap olunan “Balalara hədiyyə” kitabı da 
belə ali məqsəd daşıyırdı. 
“Balalara hədiyyə” kitabında müəllif ən çox şifahi xalq ədəbiyyatı nümunələrinə diqqət 
yetirir. 
Kitabda uşaqların çox sevdiyi “Göyçək Fatmanın nağılı”, “Pıspısa xanım və Siçan bəy” 
kimi məşhur xalq nağılları, sayaçı sözlər və duzgülər vardır. 
 
 
Gənclik 1985 
Gənclik 1987 
-------- 2012 
 
 
 
 
 
 
 
 
 
 
 
 
 
 
 
 
 
 3 
 
MÜHƏRRĠRĠN, ĠFADEYĠ-MƏRAMI 
 
Kiçik ixtisarla 
 
 Keçmişdə şan və qüvvət sahibi olan türk (azərbaycanlı-red.) milləti öz 
məişətinə, ayin və adətinə dair yaratdığı qısım-qısım nağıl və hekayələr gözəl 
mənzumə və əbyatlar, hikmətamiz məsəllər, atalar sözləri, nazik mənalı müəmma 
və tapmacalar, balalar qəlbi açan düzgülər və yanıltmaclar, heyvanat qisminə 
məxsus sayaça sözləri mürur ilə xatirələrdən çıxıbdır və bu halda unudulmaqdadır. 
O millət ki, öz tarixini, dolanacağını, Vətənini və dilini sevir – bu qism əsərləri 
kəmali şövq və diqqətlə cəm edib ziqiymət sərmayə kimi saxlayır və balalarının ilk 
təlim və tərbiyəsi onları öyrətməklə başlayır. 
 Balalara hədiyyə olaraq millətimizin yaratdığı nağıl və hekayələrdən, məsəl 
və tapmacalardan və bir çox mənzumələrdən bu məcmuəni tərtib qıldıq ki, onlar 
unudulub xatirələrdən çıxmasın. 
 Məcmuəyə daxil olan ancaq “Tülkü və üzüm” təmsili ruscadan tərcümə 
olunubdur. Mütərcim Eynəlibəy Sultanov öz dilimizin şivəsini itirməyibdir. 
Möhtərəm şairimiz Abbasağa Nazirin və mərhum Mustafa ağa Arifin və 
Mehdiqulu xan Vəfanın bir neçə əsərləri dəxi məcmuədə dərc olunubdur ki, 
onların məna cəhətcə balaların ruhuna gözəl təsiri ola bilər. Qasım bəy Zakirin 
təmsilat mənzuməsi millətimizin məişətindən götürülmüş və onun dili ilə 
söylənmiş əsərlərdir... 
 Zənnimizcə bu məcmuəni hər kəs oxusa – böyük, ya kiçik – onun qəlbi 
açılıb xəndan olacaqdır. Balalar şad olacaq bu səbəbə ki, onda dərc olunan 
əsərlərin cümləsi onların dünyasındadır. Böyük adamların ürəklərinin açılmağına 
səbəb bu olacaqdır ki, onlar mütaliə əsanasında öz uşaqlıq vaxtlarını ixtiyarsız 
xatırlarına götürəcəklər. Bu isə, yəni qəlbi şad etmək, özlüyündə bir xidmətdir. 
 
F.Köçərli  
 
 
 
 
 
 
 
 
 
 
 
 
 4 
ĠT VƏ PĠġĠK 
 
Ġt dedi: 
- Mən heç qocalmazdım, amma məni pişiyin dərdi qocaltdı. 
Dedilər: 
- Niyə bəs? 
Dedi: 
- Çöllərdə qalıb, dalını ayaza verən mən oluram, gecələr sabaha kimi 
yatmayan, evi-eşiyi qoruyan mən oluram, amma elə ki, istəyirəm başımı 
qapıdan içəri uzadam, bu pişikciyəz əlini uzadıb üzümü-gözümü 
cırmaqlayır. 
 
M ə s ə l l ə r: 
 
İt it ilə dalaşdı yolçunun işi avanda düşdü. 
İtin axmağı qaysabadan
1
 pay umar. 
İtin ayağını köçdən kim əsirgər. 
İt hürər, karvan keçər. 
 
 
T a p m a c a l a r: 
 
1.Atdan uca, itdən alçaq. 
2. Bizdə bir kişi var, 
 Xor-xor yatışı var. 
 
ÜZLÜ QONAQ VƏ EV YĠYƏSĠ 
 
E v   y i y ə s i: - Pişiyim, pişiyim muyuna, 
Çıxma dovşan ovuna. 
Qonaq bu gün burdadır,  
Sabah gedir evinə. 
 
Q o n a q:  - Pişiyim, pişiyim sərasər, 
Eşiyə çıxma yel əsər. 
Qonaq bu il burdadır 
Gələn il də sərasər. 
 
M ə s ə l l ə r: 
 
Qonaq güclü olsa, ev yiyəsini evdən qovar. Qonağa get deməzlər, altından 
palazını çəkərlər. Qonağın ruzusu özündən qabaq gələr. Qonaq qonağı sevməz,  
     ev yiyəsi heç birini. 
______________ 
1. Q a y s a b a – xörək növü 
 5 
ƏRĠNCƏK ĠT 
 
Qiş olanda it deyir: 
- Yaz olaydı, özümə bir çuxa toxuyaydım. 
Elə ki, yaz gəlir, it tənbəlləşib deyir: 
- Eh, kim əyirib, kim toxumayacaq?! 
 
M ə s ə l l ə r: 
 
Bu günün işini sabaha qoyma. 
Qalan işə qar yağar. 
Əldən qalan əlli gün qalar. 
Qorx payızdan, qabağından qış gəlir. 
Qorxma qışdan, qabağından yaz gəlir. 
Köpək itin qarnı tox gərək. 
 
TOYUQ 
 
Bir gün bir toyuğu taxıl anbarına saldılar. Toyuq başladı buğdanı ayaqları ilə 
eşələyib yeməyə. 
Dedilər: 
- Bu qədər buğdanı niyə eşələyirsən? 
Toyuq cavab verdi: 
- Hə eləyim, kəsilmişlərim öyrənibdir, məndə nə günah var? 
 
M ə s ə l l ə r: 
 
Toyuq yumurtasına görə qaqqıldar. 
Toyuq istər qaz yerişi yerisin, öz yerişini də yanılar. 
Toyuq su içər, allaha baxar. 
E v  q u ş l a r ı:  toyuq, xoruz, qaz, hindtoyuğu, tovuz, göyərçin. 
 
T a p m a c a l a r: 
 
3. Qara toyuq qarğalar 
 Evdən-evə yırğalar. 
4. Qarnı toyuq 
 Qarnı yarıq. 
5. Tap tapmaca 
 Gəl tapmaca. 
 Məməli xatun 
Dişləri yox. 
6. Çil toyuq 
 Çilmə toyuq 
 Başını kəsdim, 
 6 
 Qanı yox. 
7. Ana bir qız doğdu. Nə əli var, nə ayağı. 
8. Qız bir ana doğdu, əli də var, ayağı da. 
 
XORUZ VƏ PADġAH 
 
Biri var imiş, biri yox imiş, allahdan başqa heç kəs yox imiş. Bir də bir 
xoruz var imiş. 
 Bir gün xoruz peyinlikdə eşələnib, özünə yem axtaranda bir qaraca pul tapdı, 
şad olub başladı oxumağa: 
- Quqquluqu! Bircə şahı tapmışam. 
Padşah xoruzun səsini eşidib buyurdu ki, gedib onun pulunu əlindən alsınlar. 
Şahını xoruzun əlindən alandan sonra başladı oxumağa: 
- Quqquluqu! Padşah mənə möhtac imiş! 
Padşah buyurdu ki, şahısını aparıb özünə versinlər. 
Xoruz oxudu: 
- Quqquluqu! Padşah da məndən qorxar imiş! 
Padşah bunu eşidəndə xoruza acıqlanıb buyurdu ki, onu tutub öldürsünlər. 
Xoruzun başını kəsəndə oxudu: 
- Quqquluqu! Nə iti bıçaq imiş! 
Xoruzun başını kəsəcək onu basdılar qaynar suya ki, tükünü yolsunlar. 
Qaynar qazanın içində xoruz oxudu: 
- Quqquluqu! Nə isti hamam imiş! 
Xoruz qazanın içindən çıxarıb tükünü yoldular və bişirib qoydular plovun 
başına. Burada xoruz oxudu: 
- Quqquluqu! Nə ağca təpə imiş! 
Plovu gətirdilər padşahın qabağına. Padşah plovu yeyəndə xoruz onun 
boğazında yenə oxudu: 
- Quqquluqu! Nə darca küçə imiş! 
Ondan sonra xoruz getdi qaranlıq yerə, orada oxudusa da kimsə səsini 
eşitmədi. 
 
M ə s ə l: 
 
Xoruz olmasa səhər açılmaz? 
 
T a p m a c a: 
 
9. Çağırdım bərkdən, 
    Səs verdi kənddən, 
    Ağzı sümükdən,  
    Saqqalı ətdən. 
 
 
 
 7 
QANACAQLI QARAÇI 
 
 Bir gün bir qaraçı yatıb röyasında bir qab ləzzətli umac görür. Amma qaşığı 
yox idi ki, yesin. Gələn səfər yatanda qaraçı yanına bir qaşıq qoydu. Amma 
yuxusunda bir zad görmədi. 
 
M ə s ə l l ə r: 
 
 Ac toyuq yuxusunda darı görər. İştahasızın yuxusuna beş arşın bez girər. 
Vaxt olar ki, şahın da qaraçıya işi düşər. Özünə umac ova bilməz, özgəyə əriştə 
kəsər. 
 
 
QARI VƏ PĠġĠK 
 
 Bir gün bir qarı inəyini apardı suvarmağa. İnəyin ayağı buzun üstündən 
sürüşüb yıxıldı və qıçı sındı. Onda qarı buza dedi: 
- A buz, sən nə güclüsən? 
Buz cavabında dedi: 
- Əgər mən güclü olsaydım, gün məni əritməzdi. 
Qarı dedi: 
- A gün, sən nə güclüsən? 
Gün cavabında dedi: 
- Əgər mən güclü olsaydım, bulud qabağımı kəsməzdi. 
Qarı dedi: 
- A bulud, sən nə güclüsən? 
Bulud dedi: 
- Mən güclü olsaydım,  yağış məndən yağmazdı! 
Qarı dedi: 
- A yağış, sən nə güclüsən? 
Yağış dedi: 
- Əgər mən güclü olsaydım, ot məndən bitməzdi. 
Qarı dedi: 
- A ot, sən nə güclüsən? 
Ot dedi: 
- Mən güclü olsaydım, qoyun məni yeməzdi! 
Qarı dedi: 
- A qoyun, sən nə güclüsən? 
Qoyuh dedi: 
- Əgər mən güclü olsaydım, qurd məni yeməzdi! 
Qarı dedi: 
- A qurd, sən nə güclüsən? 
Qurd dedi: 
- Mən güclü olsaydım, it məni boğmazdı. 
Qarı dedi: 
 8 
- A it, sən nə güclüsən? 
İt dedi: 
- Mən güclü olsaydım, çoban məni döyməzdi. 
Qarı dedi: 
- A çoban, sən nə güclüsən? 
Çoban dedi: 
- Mən güclü olsaydım, xanım məni söyməzdi. 
Qarı dedi: 
- A xanım, sən nə güclüsən? 
Xanım dedi: 
- Əgər mən güclü olsaydım, siçan torbalarımı kəsməzdi. 
Qarı dedi: 
- A siçan, sən nə güclüsən? 
Siçan dedi: 
- Əgər mən güclü olsaydım, pişik məni yeməzdi! 
Qarı dedi: 
- A pişik, sən nə güclüsən? 
Pişik iki əllərini qabağa, iki ayaqlarını dala qoyub, gərdənini çəkib, 
quyruğunu qalxızıb, gözlərini bərəldib, dilini çıxarıb, qarıya dedi: 
   Güclüyəm ha, güclüyəm, 
   Dəmir daraq dişliyəm. 
   Yük üstü yaylağımdır, 
   Yük altı qışlağımdır. 
   Kürsü üstə duraram, 
   Bığlarımı buraram... 
 
M ə s ə l: 
 
Siçan görəndə pələngə oxşayan pişik, pələng görəndə siçana dönər. 
 
T a p m a c a: 
 
10. Taxçadan düşdü tap elədi, Gülsənəm onu hap elədi. 
 
QOYUN 
 
Yeyər-yeyər gərnəşər, 
Alnın vurar, döyüşər, 
Buynuzu burma-burma, 
Yunu var yerlə sürümə. 
Zinhar
1
 qoyunu vurma, 
Qoyunsuz yerdə durma. 
Qoyunlu evlər gördüm, 
________________ 
1. Z i n h a r  - çəkin, sağın. 
 9 
Qurulmuş yaya bənzər. 
Qoyunsuz evlər gördüm,  
Qurumuş çaya bənzər. 
Qoyun deyər, mən heç otdan doymaram, 
Payız oldu, çörün-çöpün qoymaram. 
Hər bir evi gəlin kimi bəzərəm. 
Ağır-ağır xalılarım var mənim, 
Güllü-güllü xalçalarım var mənim. 
 
M ə s ə l l ə r: 
 
Qoyun yüz olunca, dərisi min olar. 
Qoyunun oldu əlli, 
Adın oldu bəlli. 
Qoyunun oldu yüz, 
Gir içində üz. 
Qoyunu qurda tapşırmazlar. 
 
T a p m a c a: 
 
11. Altı hovuz içərlər, 
  Üstü zəmi biçərlər. 
 
E v   h e y v a n l a r ı:  at, eşşək, qatır, dəvə, inək, öküz, camış, kəl, qoyun, keçi, 
it, pişik. 
 
 
ÜġÜDÜM HA, ÜġÜDÜM 
 
Üşüdüm ha, üşüdüm. 
Dağdan alma daşıdım, 
Almacığımı aldılar, 
Mənə cürm
1
 verdilər. 
Mən cürmdən bezaram. 
Dərin quzu qazaram. 
Dərin quyu beş kiçi, 
Hanı bunun erkəci? 
Erkəc qaya başında, 
Hay elədim gəlmədi, 
Çiyid verdim yemədi. 
Çiyid qazanda qaynar, 
Qənbər bucaqda oynar. 
 
________________ 
1. C ü r m  - əziyyət, əzab. 
 10 
Qənbər getdi oduna, 
Qarğı atdı buduna. 
Qarğı deyil, qamışdı, 
Beş barmağım gümüşdü. 
Gümüşü verdim tata, 
Tat mənə darı verdi; 
Darını səpdim quşa, 
Quş mənə qanad verdi. 
Qanadlandım uçmağa, 
Haqq qapısın açmağa. 
Qapıçı qapı toxur,  
İçində bülbül oxur. 
 
M ə s ə l l ə r: 
 
Qar yağıb ayaq üşütmək üçün. 
Qış qışlığın yerdə eylər, göydə eləməz. 
Buğda olmayan yerdə darını gözə təpərlər. 
 
KEÇĠ 
 
Nənəm o tatar
1
 keçi, 
Qayada yatar keçi. 
Qış bərk soyuq gələndə, 
Balanı atar keçi. 
Nənəm o xallı keçi, 
Məməsi ballı keçi. 
Uca qaya başında, 
Tutubdu yallı keçi. 
 
Keçi deyər adım Əbdülkərimdir, 
Qavala çəkilən mənim dərimdir, 
Üç ay qışı ölmərəm, allah kərimdir. 
Şeytan-şeytan balalarım var mənim, 
Qəlbi-qəlbi qayalarım var mənim! 
 
 
M ə s ə l l ə r: 
 
Keçiyə qurd dəyməsə, həccə gedər. 
Keçi handa, qaya handa... 
Qoy keçinin ölümü palıddan olsun. 
Keçi can hayında, qəssab piy qayğısında. 
________________ 
1. T a t a r  - cəld, zirək, çevik. 
 11 
ĠNƏK, ÖKÜZ, CAMIġ 
 
İnək deyər mən doğanda mələrəm, 
Ahım ilə dağı-daşı dələrəm. 
Qurudumu gündən-günə sərərəm,  
Yaxşı-yaxşı kərələrim var mənim, 
Maral-maral balalarım var mənim! 
Öküz deyər ağama nökərəm, 
Üç ay qışı tövləsində bikaram. 
Yaz olanda çayır-çəmən sökərəm, 
Ağlı-qırmızılı buğda əkərəm, 
Ağır-ağır xırmanlarım var mənim, 
Uca-uca tayalarım var mənim! 
 
Camış deyər payız olcaq samanlığımı doldurun, 
Yüz olanda boyunduruğumu yondurun. 
Cütə getməsəm vurun məni öldürün. 
Dolu-dolu samanlıqlarım var mənim. 
Dərin-dərin dəryalarım var mənim. 
 
M ə s ə l l ə r: 
 
Pulunu ver inəyə - bağla dirəyə. Ahıl öküz cütə getməsə uşaqlar acından 
qırılar. Ev danasından öküz olmaz. Öküzün cütə getməyəni ətlik adına satılar. 
Camış ilə gəzən dananı qurd yeyər. 
 
Şorakət yerdə bostan əkərsən, 
Adı bostan olar, tağı tağ olmaz. 
Tənbəl arvada yüz inək versən 
Ayranı bol olar, yağı yağ olmaz. 
 
T a p m a c a: 
 
12. O yanı çəpər, bu yanı çəpər – içində atlı çapar. 
 
EġġƏK VƏ DƏVƏ 
 
Eşşək deyər, mən hamıdan fağıram, 
Palçığa batanda uca dağdan ağıram. 
Çöllərdə qalanda mən yiyəmi çağırram, 
Kərənaydan yoğun səsim var mənim, 
Atlar ilə böyük bəhsim var mənim! 
Dəvə deyər, heç heyvan götürməz mənim yükümü, 
İgid oğlan gərək çəkə ipimi, 
Ərəbistan içər mənim südümü, 
 12 
Uzaq-uzaq mənzillərim var mənim, 
Uca-uca dəyələrim var mənim! 
 
 
M ə s ə l l ə r: 
 
Eşşəyi min, ata çatıncan. 
Eşşək eşşəyi borc qaşır. 
Eşşəyə minmək bir ayıb, düşmək iki ayıb. 
Boş eşşək yorğa gedər. 
Dəvə oynayanda qar yağar. 
Dəvə yaxını otlayıb uzağı gözlər. 
Dəvə ölsə, dərisi bir yükdür toyuq ölsə, dərisi bir çəngə tükdür. 
Dəvəyə dedilər: boynun niyə əyridir? 
Dedi: haram düzdür ki, boynum da düz ola. 
Dəvəyə dedilər: sənətin nədir? 
Dedi: xəyati
1
 eşmək. 
Dedilər: nazik dodaqlarından və zərif əl-ayaqlarından görünür. 
 
 
T a p m a c a: 
 
 
13. Bəngi-bəngi başını tut, 
  Döngü-döngü döşünü tut, 
 Qılman qoca, əl-ayaq ver, 
 Hüseyn qoca quyruğun tut. 
 
ÇOBAN 
 
Göydəki göy buludlar 
Yorğanıdır çobanın. 
Yastı-yastı təpələr  
Yastığıdır çobanın. 
Yumru-yumru qayalar 
Yumruğudur çobanın. 
Əlindəki dəyənək 
Qalxanıdır çobanın. 
Yanındakı boz köpək 
Yoldaşıdır çobanın. 
Ağzı qara canavar 
Düşmənidir çobanın. 
________________ 
1. X ə y a t i  - ipək sap. 
 
 13 
Qoyunun özü gəldi, 
Dolandı düzü gəldi. 
Çobanın qucağında. 
Bircə cüt quzu gəldi. 
Üzün ağ olsun, çoban. 
 
M ə s ə l l ə r: 
 
Çobanın könlü olsa, təkədən pendir tutar. 
Çobanı özündən olanın qoyunu dişi doğar. 
Keçinin əcəli çatanda çobanın dəyənəyinə sürtüşər. 
Gəlinin ayağı çobanın dayağıdır. 
Kürdün qocalanı qoyuna gedər. 
 
Ç ö l   h e y v a n l a r ı: qurd, ayı, tülkü, çaqqal, şir, pələng, dovşan, porsuq, 
dələ, maral, ceyran. 
 
QURD 
 
Qurda dedilər: 
- Gəl səni qoyuna yollayaq! – Başladı ağlamağa. 
Dedilər: daha niyə ağlayırsan? 
Dedi: 
- Qorxuram yalan ola. 
Qurddan soruşdular: 
- Aranda qalacaqsan, yoxsa yaylağa gedəcəksən? 
Qurd cavabında dedi: 
- Mənimki el ilədir. El haraya getsə, mən də oraya gedəcəyəm. 
 
M ə s ə l l ə r: 
 
Çaqqal var ki, gödən çıxardır, qurdun adı bədnamdır. 
Qurddan qorxan qoyun saxlamaz. 
Qurd nə bilir ki, qatır bahadır. 
Qurd dumanlı gün axtarır. 
 
T a p m a c a: 
 
14. Səkkizi san darayı, 
  Doqquzu don darayı, 
  İkisi xas qırmızı 
  Dördü mazan darayı. 
 
 
 
 14 
BĠġMĠġLƏR, ÇÖRƏKLƏR VƏ ĠÇKĠLƏR 
 
B i ş m i ş l ə r:  aş, bozbaş, plov, çilov, dolma, küftə, qovurma, bozartma, 
kabab, lüləkabab, əriştə, umac, xəşil, halva, həlimaşı, xingəl, firni, qaysaba, 
dovğa, səməni. 
Ç ö r ə k l ə r:  yuxa, sac çörəyi, təndir çörəyi, lavaş, sənkök, fətir, 
şəkərçörəyi, qatlama, fəsəli, əgirdək, kətə, qoğal. 
İ ç k i l ə r:  su, süd, çay, qəhvə, şərbət, ayran, körəməz, gülməs, bulama. 
Lavaş dedi: 
- Heç kəs mənim yeddi qatımdan keçə bilməz. 
Bu sözü bozbaş eşidib dedi: 
- Nə deyirsən?! 
Lavaş dedi: 
- Səni dindirən yoxdu, bozbaş bəy! 
 
M ə s ə l l ə r: 
 
Harda aşdır, orda başdır. 
Bişmiş aşın darğası. 
Aşı bişirən yağ olar, gəlinin üzü ağ olar. 
Halva-halva deməklə ağız şirin olmaz. 
Yağ yağ ilə qaynar, yarma quru qalar. 
 
 
SƏMƏNĠ 
 
Səməniyə saldım badam, 
Qoymazlar bir barmaq dadam. 
Dörd tərəfin alıb adam, 
Səməni, bizana
1
 gəlmişəm, 
Uzana-uzana gəlmişəm. 
 
 
T a p m a c a: 
 
15. Suda Süleyman gördüm, 
  Dağda düleyman gördüm. 
  Yatar gövşər daş gördüm 
  Duzsuz bişmiş aş gördüm. 
16. Uzun qız- oba gəzər. 
 
________________ 
1. B i z a n a  g ə l m i ş ə m  - (burada) cana gəlmişəm, bezmişəm. 
 
 
 15 
Y a n ı l t m a c: 
 
Bazarda nə ucuz? 
Mis ucuz, kümcüt ucuz, duz ucuz. 
 
 
AĞ QOYUN 
\ 
Nənəm qoyunun ağı, 
Gedər dolanı dağı, 
Biçər qaraqiyağı
1
, 
İçər sərin bulağı. 
Qarılar tutar yağı, 
Gəlin yeyər, quymağı, 
İlla ki, qayğanağı, 
Çobana vurar dağı. 
Qızlara cehiz ağı, 
Çobana çarıq bağı, 
Uşağa şütük
2
 bağı. 
 
 
M ə s ə l l ə r: 
 
Qoyun dediyin eşmə bağırsaqdır, dalısı heç üzülməz. 
Qoyun deyir məni çək xarabaya, səni çıxarım abadanlığa. 
 
NARIġ (narınc) QOYUN 
 
Nənəm o narış qoyun, 
Yunu bir qarış qoyun, 
 
 
DÜZGÜ 
 
Ustub idi, ha ustub idi, 
O kişi mənim dostum idi. 
Getdi Gilanə gəlmədi, 
Yaylığımı aldı vermədi. 
Yaylığımın ucu zil qara, 
Yolladım peyğəmbərə. 
Peyğəmbəri öldürdülər, 
Ağ bala getdirdilər. 
________________ 
1. Q a r a q i y a t  - ot növü. 
2. Ş ü t ü k  - bələk bağı. 
 16 
Ağ balanın saçaqları, 
Gümüşdən var bıçaqları. 
Vurdum sandıq açıldı, 
İncili mərcan saçıldı. 
İncili fərman filfili, 
Gəl oxu bizim dili. 
Bizim dil urum dili 
............................ 
Urumdan gələn atlar, 
Ağzında yüyən çatlar. 
Heyvanın ağacları,  
Bar gətirməz başları. 
Vurdum başı üzüldü, 
El yaylağa düzüldü. 
El yaylaqdan gəlincə, 
Yarı canım üzüldü. 
 
A təşti, təşti, təşti, 
Vurdum gülbi keçdi. 
İki xoruz dalaşdı, 
Biri qana bulaşdı. 
Aftabanı vurdum daşa, 
Su gəlir coşa-coşa, 
Əli ilə Məhəmməd 
Yazılıbdır bir daşa! 
 
DƏVƏ VƏ TĠKAN 
 
Bir dəvə çöldə otlayırdı. Yarpaqlanmış tikan koluna yaxınlaşıb, istədi onun 
yarpaqlarını yesin. Ağzını kola tərəf uzadanda gördü ki, onun içində bir ilan 
qıvrılıb yatıb. Dəvə tamah dişini ondan çəkib geri qayıtdı. 
 Kol belə xəyal elədi ki, dəvə onun tikanından qorxub çəkildi. 
 Dəvə kolun fikrini duyub dedi: 
- Mənim qorxum səndən deyil, o gizlənmiş qonaqdandır. 
 
M ə s ə l l ə r: 
 
 Köpək qaya kölgəsində yatar, elə bilər öz kölgəsidir. 
 Dəvəçi ilə dost olanın darvazası gen gərək. 
Dəvə gördünmü? – Qığını da görmədim. 
 
NAZĠKBƏNAZĠK-TAZĠKBƏTAZĠK 
 
 Biri var imiş, biri yox imiş, bircə birə varmış, adı Tazikbətazik, bir də bir bit 
var imiş, adı Nazikbənazik. 
 17 
 Tazikbətazik allahın əmrilə Nazikbənaziyi özünə arvad almışdı. 
 Ay ötdü, il dolandı, qış gəldi, çoxlu qar yağdı.. 
 Tazikbətazik arvadına dedi: 
- Mən çıxım damımızım qarını kürüyüm, sən də bir qazan umac bişir, yeyək, 
qarnımız qızsın. 
Nazibənazik dedi: 
- Yaxşı, olar. 
Tazikbətazik çıxdı damın qarını kürəməyə, Nazikbənazik də ocaq qalayıb bir 
qazan umac asdı. 
 Tazikbətazik az kürəmişdi, çox kürəmişdi, birdən ayağı sürüşüb bacadan 
düşdü umac qazanının içinə və o saat da öldü. Bunu görəndə Nazikbənazik 
başına çırpdı, dizinə çırpdı. Haray hara çatar! Ölən bir də dirilməz ki! 
 Nazikbənaziyin başına döyüb ağlamağını sərçə görüb ondan soruşdu: 
- Nazikbənazik, bu nədir niyə ağlayırsan? 
Nazikbənazik dedi ki, daha nə olacaqdır, Tazikbətazik damın qarını kürədiyi 
yerdə ayağı sürüşüb umac qazanının içinə düşüb ölübdür. 
Bunu eşitcək sərçə də başına-gözünə döyə-döyə uçdu getdi. 
Ona bir qarğa rast gəldi və soruşdu: 
- Sərçeyi-cükcük, bu nədir? 
Sərçeyi-cükcük cavab verdi ki: 
- Sərçeyi-cükcük neyləsin, Nazikbənazik deyir, Tazikbətazik qar kürədiyi 
yerdə bacadan umac aşına düşüb ölübdür. 
Qarğa bu sözü eşidəndə çox bikef olub, uçdu, qondu çinar ağacına. Çinar 
onun bikef olduğunu görüb soruşdu: 
- Qarğaye-qırqır, bu nədir? 
- Qarğaye-qırqır neyləsin. Sərçeyi-cükcük deyir ki, Nazikbənazik deyir, 
Tazikbətazik qar kürəyəndə bacadan umac qazanına düşüb ölübdür. 
Bu xəbəri eşidəndə çinar da çox bikef oldu. Yanından dəvə keçib gedəndə 
onun bikef olduğunu görüb soruşdu: 
- Çinarbəçinar, bu nədir? 
Çinar cavabında dedi ki: 
- Çinarbəçinar neyləsin. Qarğeyi-qırqır deyir ki, sərçeyi-cükcük deyir ki, 
Nazikbənazik deyir ki, Tazikbətazik ölübdür. 
Bu pis xəbəri eşidəndə dəvə bikef olub başladı getməyə. Onun qabağına 
suya gedən bir qarı çıxdı. Qarı dəvənin belə damaqsız olmağını görüb, ondan 
soruşdu: 
- Dəvəyi-löklök, bu nədir? 
Dəvə cavab verdi ki: 
- Dəvəyi-löklök neyləsin? Çinarbəçinar deyir ki, Qarğeyi-qırqır deyir ki, 
sərçeyi-cükcük deyir ki, Nazikbənazik deyir ki, Tazikbətazik ölübdür. 
Bu yaman xəbəri eşidən kimi qarı da vurub səhəngini sındırdı. Elə ki, 
bulağın başına gəldi, bulaq qarının sınmış səhəngini və bikefliyini gördü, 
ondan soruşdu: 
- Vurub-sındıran, bu nədir? 
Qarı cavab verdi: 
 18 
- Vurub-sındıran neyləsin. Dəvəyi-lök-lök deyir ki, Çinarbəçinar deyir ki, 
Qarğeyi-qırqır deyir ki, sərçeyi-cükcük deyir ki, Nazikbənazik deyir ki, 
Tazikbətazik dama çıxıb qar kürədiyi yerdə ayağı sürüşüb, bacadan umac 
qazanının içinə düşüb ölübdür. 
Bulaq da bu xəbəri eşidəndə çox qüssə elədi və qüssədən onun suyu qurudu. 
İndi də bulağın suyu axmayır. 
 
M ə s ə l l ə r: 
 
Ata olmayan ata qədrini bilməz. 
Anası çıxan ağacı qızı budaq-budaq gəzər. 
Qırağına bax bezini al, anasına bax qızını al. 
Ata oğula bağ qıydı, oğul ataya salxım qıymadı. 
Oğul atanın kövşənini əkər. 
Qız yükü, duz yükü. 
Qız idim, sultan idim, nişanlandım xan oldum, gəlin oldum, qul oldum, 
ayaqlara çul oldum. 
Qız, sənə deyirəm, gəlinim, sən eşit. 
Kürəkən, kül əkən. 
Birənin qanını aldın, canını aldın. 
 
LAYLA 
 
Bizim yerlər qalın meşə, 
Taxtında otur həmişə, 
Aranında gül bitsin, 
Yaylağında bənövşə. 
 
Balam layla, a layla! 
Gülüm layla, a layla! 
 
Layla dedim ucadan, 
Ünüm çıxdı bacadan, 
Səni tanrı saxlasın 
Çiçəkdən, qızılcadan. 
 
Balam layla, a layla! 
Gülüm layla, a layla! 
 
Layla dedim yatınca, 
Gözlərəm ay batınca, 
Canım zinhara gəldi 
Sən hasilə çatınca. 
 
Balam layla, a layla! 
 19 
Gülüm layla, a layla! 
 
Layla dedim adına, 
Haqq yetişsin dadına, 
Hər layla eşidəndə, 
Balam düşər yadıma. 
 
Balam layla, a layla! 
Gülüm layla, a layla! 
 
Dağlara sərin düşər, 
Kölgəsi sərin düşər, 
Hər vaxt layla deyəndə 
Yadıma Pərim düşər. 
 
Balam layla, a layla! 
Gülüm layla, a layla! 
 
Layla beşiyim, layla, 
Evim-eşiyim, layla. 
Sən yat, yuxun alginən 
Çəkim keşiyin layla! 
 
Balam layla, a layla! 
Gülüm layla, a layla! 
 
Layla dedim yatasan, 
Qızılgülə batasan. 
Qızılgül bağın olsun, 
Kölgəsində yatasan. 
 
Balam layla, a layla! 
Gülüm layla, a layla! 
 
Layla dedim yatasan 
Qızılgülə batasan. 
Qızılgülün içində  
Şirin yuxu tapasan. 
 
Balam layla, a layla! 
Gülüm layla, a layla! 
 
 
 
 
 20 
BALA BARƏSĠNDƏ 
 
Mən aşiqəm balasın, 
Laçın verməz balasın. 
Mən balamı istərəm 
Balam istər balasın. 
 
QARDAġ BARƏSĠNDƏ 
 
Mən aşiq qardaşa düşər, 
Qar yağar qar daşa düşər. 
Qardaşım müşkül işi, 
Yenə qardaşa düşər. 
 
GƏLĠNĠN SÖZLƏRĠ 
 
Baldızım – çuval bizim, 
Dəm-dəm batar, mən neyləyim, 
Qaynanam dəmir darağı, 
Dıqladar ötər, mən neyləyim. 
Qayınatam – sərv ağacı, 
Qapıda bitər, mən neyləyim, 
Qayıım – gül yarpağı, 
Xatirim tutar mən neyləyim. 
 
QAYINANANIN SÖZLƏRĠ 
 
Q a y ı n a n a  d e y ə r: 
 
Payız günündə qızım otursun oğlu qucağında, 
Yaz günündə gəlinim otursun qızı qucağında. 
 
YAZ 
 
Novruz bahar oldu, cahan tazə tər oldu, 
Rəf oldu ələmlər, 
Dağıldı bu şadlıq xəbəri dərbədər oldu, 
Yandı oda qəmlər. 
Göydən yerə yağdı nə gözəl şəbnəm rəhmət, 
Bitdi gülü lalə, 
Xoş nəğmələnib bülbüli şeyda ötər oldu, 
Açıldı irmələr. 
 
İ l i n  f ə s i l l ə r i:  yaz, yay, payız, qış. 
 21 
G ü n l ə r i n  a d l a r ı:  cümə, şənbə, bazar, bazar ertəsi, tək (xas), çahar-şənbə, 
cümə axşamı (adına). 
 
T a p m a c a: 
 
17.  Üçü bizə yağıdır, 
Üçü cənnət bağıdır. 
Üçü yığar gətirər, 
Üçü vurar dağıdar. 
 
GÜNƏġĠ ÇAĞIRMAQ 
 
Gün çıx, çıx, çıx! 
Kəhər atı min, çıx! 
Oğlun qayadan uçdu, 
Qızın təndirə düşdü, 
Keçəl qızı qoy evdə, 
Saçlı qızı götür, çıx! 
Gün getdi su içməyə, 
Qırmızı don biçməyə. 
Gün çıxıbdı yetirəcək. 
Qarı yerdən götürəcək, 
Keçəl qızı gətirəcək, 
Saçlı qızı gətirəcək, 
Duman, tac, qaç, qaç! 
Səni qayadan asarlar! 
Buduna damğa basarlar! 
Gün getdi dağ başına, 
Könlü şamama istəyən 
Dolansın tağ başına. 
 
QIZLAR NƏĞMƏSĠ 
 
Əlimi bıçaq kəsibdi. 
Dəstə bıçaq kəsibdi. 
Yağ gətirin, yağlıyaq, 
Bal gətirin, ballıyaq, 
Dəsmal verin, bağlıyaq, 
Dəsmal dəvə boyunda, 
Dəvə Şirvan yolunda. 
Şirvan yolu buz bağlar, 
Dəstə-dəstə gül bağlar. 
O gülün birin üzəydim,  
Tellərimə düzəydim. 
Qardaşımın toyunda 
 22 
Oturub-durub süzəydim. 
Çay daşıbdır, lil gəlir. 
Dəstə-dəstə gül gəlir. 
O gülün birin üzəydim, 
Saç bağıma düzəydim. 
Saç bağım qatar-qatar,  
Üstündə qardaş yatar. 
Qardaşın əl yaylığı, 
Ucları zər yaylığı. 
Hərə bir ağız desin 
Qardaşa cansağlığı. 
Hop-hopun olsun, qardaş! 
Gül topun olsun, qardaş! 
Gül ağacın dibində, 
Gülbünün
1
 olsun qardaş! 
Dəyirman üstü çiçək, 
Oraq gətir, gəl biçək 
Qardaş, nişanlın gördüm, 
Uzunboy, qarabirçək. 
 
M ə s ə l l ə r: 
 
Can versən, qardaşa ver, min il getsə yad olmaz. 
Yaxşı gündə yad qonşu, yaman gündə vay qardaş. 
Qızın oldu, qırmızı donunu çıxar. 
Qız idim, 
Geydirdilər zövqü-səfa köynəyini. 
Nişanlandım, 
Geydirdilər şövqü-səfa köynəyini. 
Gəlin oldum, 
Geydirdilər cövrü-cəfa köynəyini. 
 
T a p m a c a: 
 
18.  Biz-biz idik, 
 Yüz qız idik. 
 Bizi üzdülər, 
 İpə düzdülər.  
TÜLKÜ və ÜZÜM 
 
Bir günü tülkü qağa 
Gəlib girdi bir bağa. 
________________ 
1. G ü l b ü n  - toyun axırıncı günü qızlar və gəlinlər yığılıb şadlıq edirlər və sonra evlərinə 
dağılırlar. 
 23 
Dolandı sola keçdi, 
Dolandı keçdi sağa. 
Gördü üzüm sulanır, 
Yüz cürə rəngə çalır. 
Dəyibdi kəhrəbatək, 
Sallanıbdır, saralır. 
 
Tülküciyəz dayandı, 
Baxdı, ağzı sulandı. 
Dişi alışma tutdu, 
Dodağı, dili yandı. 
 
Düz bir saaat dayandı 
Quyruq üstə dolandı. 
Üzüm ucada idi, 
Əl çatmadı usandı. 
 
Acıqlanmış qayıtdı, 
O yerə çölə getdi. 
Uzaqlaşıb özünə 
Belə təsəlli etdi: 
 
Doğrudur mənim sözüm, 
Dəyməyibdir o üzüm, 
Yesəm dişim qamaşar, 
Yemədim onu özüm. 
(Ġ.A.Krılovdan tərcümə) 
 
M ə s ə l l ə r: 
 
Pişiyin əli ətə çatmaz, deyər qoxuyubdur. 
Ayı meşədən küsüb, meşənin xəbəri yoxdur. 
Aclıq adama oyun öyrədər. 
Ac gəzib tox sallanır. 
Acam – quyruq acıyam, bağır-öfgə acı deyiləm. 
 
T a p m a c a: 
 
19. İki tülkü balası, üç anası, dörd anası, neçə eylər hamılsı? 
 
Y a n ı l t m a c: 
 
Ay qılquyruq qırqovul, gəl bu kola gir, qılquyruq qırqovul. 
 
 
 24 
BUĞDA, ARPA VƏ DARI 
 
Bir gün buğda, arpa və darı bir-biriylə söhbət edirdilər. 
Buğda dedi: 
- Mənim bir tikəm bir dağı aşırir. 
Arpa dedi: 
- Mənim də bir tikəm dağın yarısına kimi çıxardır, amma aşırmağına zamin 
ola bilmərəm. 
Darı da dedi: 
- Mən xalqın uşağının qanına bais ola bilmərəm ki, evindən çıxardıb borana 
salam, öldürəm. Məndə o qüvvət yoxdur. 
 
 
DARI VƏ BUĞDA 
 
Darı 
 
Mənə darıcan deyərlər 
Yağ, bai ilə yeyərlər 
Ehtiyatla götürüb; 
Güclə saca yetirərlər. 
 
Buğda 
 
Yastı-yastı yatarsan, 
Kol dibində bitərsən. 
Məndən sənə qarışmasa 
Palıddan da betərsən! 
 
 
T a x ı l:  buğda, arpa, darı, qarğıdalı, çəltik, pərnic, küncüt, şahdana. 
 
M ə s ə l l ə r: 
 
Arpadan, buğdadan əlim üzüldü, ümidim sənə qaldı, darı xirməni. 
  Bildirçinin bəyliyi darı solanacandır. 
 Darıya girən donuz payanı özünə qəbul eylər. 
Kiş-kiş ilə donuz darıdan çıxmaz. 
 
T a p m a c a l a r: 
 
20. Ağac başında darı quyusu. 
21. Ağac başında sarı yumaq. 
22. Havalar, ha havalar, 
 Çöldə dovşan balalar 
 25 
Dırnağından su içər, 
Dimdiyindən balalar. 
23. Sarı saqqal, uzun hoqqar, 
                Onu tapmayan olsun çaqqal. 
24. Bir bölük atlar, 
                Çəməndə otlar. 
                Vədəsi gələndə 
       Dimdiyi çatlar. 
 
TÜLKÜNÜN HEKAYƏTĠ 
 
Bir kişinin maldan-dövlətdən ancaq bir neçə toyuq-cücəsi var idi. 
Bir tülkü bunlara dadanıb, gecədə birini aparıb yeyərmiş. Axırda kişinin 
bircə toyuğu qalır. 
Kişi gecə yatmayıb pusquda oturur ki, görsün toyuqları aparan kimdir. 
Gecənin bir vaxtı tülkü xəlvətcə gəlir ki, o qalmış toyuğu da aparıb yesin. 
Tülkü toyuq damına girəndə kişi tez qapıları bağlayıb, arvadını yuxudan oyadır və 
ikisi köməkləşib tülkünü tuturlar. 
Kişinin ürəyi çox yanmışdı və tülküdə acığı var idi. Ona görə tülkünün 
yediyi toyuq-cücəni bir-bir yadına salıb bu sözləri oxuya-oxuya onu döyür: 
Qaya başında durarsan, 
Sarı bığını burarsan, 
On beş cücəmi qırarsan. 
 
Tülkü, səfa gördüm səni, 
Nə yazıq tanıdın məni?! 
 
Tülkü, quyruğun aladır, 
Qayalar sənən qaladır. 
Tazı başına bəladır. 
 
Tülkü, səfa gördüm səni, 
Nə yazıq tanıdın məni?! 
 
 Əlimə aldım kürəyi, 
 Yoxladım damı-dirəyi, 
 Qopdu tülkünün ürəyi. 
 
Tülkü, səfa gördüm səni, 
Nə yazıq tanıdın məni?! 
 
 Arvad, götür yarmaçanı, 
 Qoyma deşikdən qaçanı. 
 Neylədin xoruz-beçəni?! 
 
 26 
Tülkü, səfa gördüm səni, 
Nə yazıq tanıdın məni?! 
 
 Təndirə qoydum noxudu, 
 Dərdim ürəkdə çox idi, 
 Yoxladım, fərəm yox idi. 
 
Tülkü, səfa gördüm səni, 
Nə yazıq tanıdın məni?! 
 
 Gecə pusquda yataram. 
Yuxuma haram qataram, 
Dərini baha sataram. 
 
Tülkü, səfa gördüm səni, 
Nə yazıq tanıdın məni?! 
 
 
DÜZGÜ 
 
Beşdi-beşdi ha beşdi, 
Ağacdan alma düşdü. 
Almanın yanı zədə, 
Zədəni yeməz gədə. 
Çoban çöldə gəzirdi, 
Divarların düzürdü. 
Çoban qoyuna gedər, 
Köpəyi adam didər. 
Qabağında beş kiçi, 
Hanı bunun erkəci, 
Erkəc qazanda qaynar,  
Qənbər bucaqda oynar. 
Bu iş gecə nə işdi, 
Beş barmağım gümüşdü. 
Gümüşü verdim tata, 
Tat mənə darı sata. 
Darını səpdim yerə, 
Yerdə bitib göyərə. 
Yerdən darı göyərdi, 
Biçinçi gəldi dərdi. 
Biçinçi Həzrətqulu, 
Cibində vardır pulu. 
Həzrətqulu bənnadı, 
Arvadını danladı. 
Arvadı Cahan banı –  
 27 
Bunun çarşabı hanı? 
Çarşabı cırılıbdı. 
Qolbağı qırılıbdı. 
Cahan gedib hamama 
Çarşabını yamama. 
Hamamın suyu isti 
İsti suda nə pisdi! 
Telpəri onun qızı, 
Paltarı qıpqırmızı, 
Oğlunun adı Xıdır, 
Əlindəki dəhrədir. 
Xıdırbıyin dəhrəsi, 
Telpərinin çöhrəsi 
Cəhrə demə, əsasdı, 
Dəhrə demə almasdı, 
Telpəri yunu darar, 
Xıdırbəy odun yarar. 
 
 
ġƏNGÜLÜM, ġÜNGÜLÜM, MƏNGÜLÜM 
 
 Biri var imiş, biri yox imiş, allahdan başqa heç kəs yox imiş. Bircə keçi var 
imiş, bu keçinin də üçcə balası. Birinin adı Şəngülüm, birinin adı Şüngülüm, 
birinin də adı Məngülüm. 
 Bu keçi hər gün gedib meşədə və çöldə otlarmış. Balaları da qapıları 
bağlayıb evdə oturarlarmış. Keçi otlamaqdan qayıdanda qapının dalından 
çağırarmış: 
     Şəngülüm, Şüngülüm, Məngülüm! 
     Açın qapını, mən gəlim! 
     Ağzımda su gətirmişəm, 
     Döşümdə süd gətirmişəm, 
     Buynuzumda ot gətirmişəm. 
 Bunu eşidən kimi balaları sevinib tez qapını açarlarmış və anaları onları 
doyuzdurub yenə gedərmiş çölə-bayıra otlamağa. 
 Bir gün keçi getcək qurd gəlib durur qapının dalında və başlayır çağırmağa: 
Şəngülüm, Şüngülüm, Məngülüm! 
     Açın qapını, mən gəlim! 
     Ağzımda su gətirmişəm, 
     Döşümdə süd gətirmişəm, 
     Buynuzumda ot gətirmişəm. 
 Balaları elə bildi ki, bunları çağıran analarıdır. Cəld qapını açdılar. 
 Qurd içəri girib Şəngülüm və Şüngülümü tutub yedi, amma Məngülüm qaçıb 
evin küncündə gizləndi. Qurd onu görmədi. 
 Keçi düzü, çəməni otlayıb qayıtdı evinə və həmin sözlər ilə başladı 
uşaqlarını çağırmağa. Amma içəridən bir kəs ona cavab vermədi. Neçə dəfə 
 28 
Şəngülüm, Şüngülüm deyib çağırdısa da ona cavab verən olmadı və qapı açılmadı. 
Axırda özü qapını sındırıb girdi evə. O yana, bu yana baxdı, balalarının heç birini 
görmədi. Axırda qaranlıq küncün biridə Məngülümü gördü. 
 Başlarına gələni Məngülüm anasına nağıl elədi. Onda keçi çıxdı dovşan 
damının üstünə və ayaqları ilə damı döydü. 
 Dovşan içəridən çığırdı: 
- O kimdir? 
Keçi cavab verdi ki, mənəm, balalarımı sənmi yemisən? 
Dovşan cavab verdi ki, yox, mən yeməmişəm, get tülküdən xəbər al. 
Keçi getdi çıxdı tülkünün damının üstünə və başladı ayaqları ilə döyməyə. 
Tülkü içəridən çığırdi: 
- O kimdir, mənim damımın üstə çıxıb?! 
Keçi dedi: 
- Mənim balalarımı sənmi yemisən? 
Tülkü cavab verdi: 
- Yox, mən yeməmişəm, get qurddan soruş. 
Keçi getdi çıxdı qurdun damının üstünə. Bu vaxt qurd da bir qazan asmışdı, 
ocağın üstə bişirirdi. Keçi damı döyəndə bunun aşının içinə torpaq töküldü. Onda 
qurd çığırdı: 
     O kimdir damım üstə, 
     Toz tökər şamım üstə? 
     Aşımı şor eylədi, 
     Gözümü kor eylədi? 
Keçi cavab verdi: 
     Mənəm, mənəm, mən paşa, 
     Buynuzum qoşa-qoşa. 
     Çıx eşiyə, savaşa! 
Qurd çölə çıxdı ki, görsün nə var. 
Keçi dedi: 
- Sən mənim balalarımı yemisən, gəlmişəm səninlə savaşam. 
Qurd istədi ki, boynundan atsın, amma ata bilmədi və keçi ilə şərt qoydular ki, 
hər ikisi bir yerdə gedib qazıya şikayət eləsinlər. 
Keçi getdi evinə, bir kasa qatıq çaldı və bir dəstərxan yağlı çörək bişirdi ki, 
qazıya sovqat aparsın. 
Qurd da bir dağarcığın içinə 3-4 noxud ləpəsi saldı, üfürüb içini yel ilə doldurdu 
və sonra ağzını bərk bağlayıb özü ilə gətirdi. Gəldilər qazının hüzuruna. 
Qazı keçinin sovqatına açıb baxdı və çox xoşhal oldu. Sonra qurdun dağarcığını 
açdı. Noxudun biri sıçrayıb qazının bir gözünü çıxartdı. Qazı işi belə kəsdi ki, keçi 
ilə qurd gərək savaşsınlar və qurda da bir buynuz qayrılsın. Qazı keçinin 
buynuzunu daha da iti elədi. Amma qurda da çürük ağacdan  bir buynuz qayırdı. 
Keçi ilə qurd başladı dalaşmağa. Bir-iki dəfə vuruşandan sonra qurdun buynuzu 
sındı və keçi vurub onun qarnını yırtdı. 
Qurd bağırdı: 
- Vay bağırsağım, vay. 
Keçi cavabında dedi: 
 29 
- Şəngülümü, Şüngülümü yeməyəydin! 
Vay bağırsağım deməyəydin! 
 
M ə s ə l l ə r: 
 
Keçi suyu bağıra-bağıra keçər. 
Qurd tutduğu yerdən qanıq olur. 
Qurdun adı bədnamdır, yesə də, yeməsə də. 
Qurd yuvasından sümük əskik olmaz. 
Buynuzsuz qoçun qisasını buynuzlu qoçda qoymazlar. 
 
T a p m a c a l a r: 
 
25. Bizim evdə bir kişi var, aşın içindən noxudun seçər. 
26. Bizim evdə bir kişi var 
      Köndələn yatışı var. 
27. Bizim evdə bir kişi var 
      Nənəm ilə işi var. 
 
GÜDÜ-GÜDÜ
1 
 
 Çox yağıntı olanda və gün çıxmayanda uşaqlar çömçəni gəlin kimi 
bəzəyib qapı-qapı gəzdirir və aşağıda yazılan sözləri oxuyub, hər evdən bir 
qaşıq yağ və bir ovuc un yığır, fəsəli bişirib yeyirlər. Oxunan sözlər 
bunlardır: 
Güdü-güdü ha, güdü-güdü! 
Güdü-güdünü gördünüzmü, 
Güdüyə salam verdinizmi? 
Güdü burdan ötəndə 
“Qırmızı günü gördünüzmü?” 
 
Güdü palçığa batmışdı, 
Qarmaladım götürdüm. 
Qızıl qaya dibindən 
Qırmızı gün götürdüm. 
 
Qara toyuq qanadı 
Kim vurdu, kim sanadı? 
Göyçəliyə getmişdim 
İt baldırım daladı. 
 
 
________________ 
1. Azərbaycanın bəzi yerlərində Güdü-güdü əvəzinə “Qodu-qodu”, “Düdü-düdü” də deyilir. 
 
 30 
Yağ verin yağlamağa, 
P verin bağlamağa. 
Verənin oğlu olsun. 
Verməyənin qızı olsun. 
Bir gözü də kor olsun. 
Təndirə düşsün. 
Qırmızı bişsin! 
 
M ə s ə l l ə r: 
 
Yağışdan çıxdım, yağmura düşdüm. 
İslanmışın sudan nə paki. 
Göydən nə yağdı ki, yer onu qəbul etmədi. 
 
T a p m a c a l a r: 
 
28. O nədir ki, göydən yerə sallanır? 
29.  O nədir ki, hər nə desən allanır? 
30. O nədir ki, göbəyindən nallanır? 
31. Min-min minara. 
      Dibi qara, 
      Yüz min çiçək 
      Bir yarpaq? 
32. Dəryada bir gül bitib, adı yox, 
      Şirinlikdən yemək olmaz, dadı yox. 
 
 
VUR NAĞARA, ÇIX QIRAĞA 
(Oyun sözləri) 
 
İynə-iynə, 
Ucu düymə, 
Bal ballıca,  
Ballı keçi, 
Şam ağacı, 
Şatır keçi, 
Qoz ağacı, qotur keçi. 
Happan, 
Huppan, 
Qırıl. 
Yırtıl, 
Su iç –  
Qurtul. 
Əmim oğlu, 
Uzunbığlı, 
 31 
Haldırım dedi, 
Huldurum dedi,  
Göyə bir ağac atdı. 
Qarğı sapı 
Gül budağı, 
Motala-motal, 
Tərsə motal, 
Ellər atar, 
Qaymaq qatar. 
Ağ quşum – ağar çinim, 
Göy quşum – göyərçinim, 
Vur nağara, 
Çıx qırağa. 
 
Yuxarıda yazılan sözləri uşaqlar oyunu icra edərkən deyirlər. Xırdaca uşaqlar 
dövrə vurub oturur, ayaqlarını bir yerə uzadırlar. Onların biri başlayır bu sözləri 
oxumağa. Hər kəlməni deyəndə əlini növbə ilə yoldaşlarının və özünün 
ayağının üstünə qoyur.  
 Mətnin sonundakı “çlx qırağa” sözləri hər kəsin ayağının üstünə deyilsə o, 
ayağını çəkir. Sonra yenə başdan həmin sözlər oxunur və uşaqlar bir-bir 
ayaqlarını çəkirlər. Hər kəsin ayağı axıra qalsa, onu üzü üstə uzadır, əllərini 
yumruq tutub bir-birinin üstə onun arxasına qoyub soruşurlar: 
- Əl üstə kimin əli? 
Hərgah tapsa, onu durğuzurlar, tapmasa, “götürün vurun, yalandır!” deyib 
onu bir neçə dəfə astaca vururlar və yenə soruşurlar: 
- Əl üstə kimin əli? 
Uşaq tapanadək onu astaca yumruqlayırlar. 
 
 
T a p m a c a: 
 
33. Kitab kitab içində, 
      Atlas da qab içində, 
      Nə molla bilir, nə axund, 
      O da bir qab içində. 
 
 
TÜLKÜ VƏ KƏKLĠK 
 
 Bir kəklik dağ başında oxuyurdu. Tülkü onun səsini eşidib yanına gəldi və 
dedi: 
- Ay kəklik, sən ki, belə gözəl quşsan və belə gözəl səsin var, elə həmişə 
oxuyursan? Bəs sən heç yuxulayıb yatmırsan? 
Kəklik dedi: 
- Niyə yatmıram, əlbəttə ki, yatıram! 
 32 
Tülkü dedi: 
- İndi ki, belədir, bir mənə göztər görüm, sən necə yatırsan? 
Kəklik yatmağını tülküyə göstərmək üçün gözlərini yumdu, Tülkü cəld 
sıçrayıb onu tutdu. 
 Kəklik gördü ki, tülkü onu aldadırmış. Axmaqlıq edib onun hiyləsinə 
inanıbdır. İndi tülkü onu yeyəcək. Başını tülkünün ağzından çıxarıb dedi: 
- Ay tülkü baba sən ki, belə zirək heyvansan və belə cəld şikar tutursan, heç 
şikarı yeyəndə allaha şükür edirsən? 
Tülkü cavab verdi: 
- Necə ki, eləmirəm, yaxşı eləyirəm. 
Onda kəklik dedi: 
- İndi tutaq ki, sən məni yeyibsən, bir allaha şükür elə görüm, nə sayaq 
edirsən? 
Tülkü ağzını açdı ki, şükür eləsin, kəklik bu anda uçub qondu bir qayanın 
üstünə.  
 Tülkü vəziyyəti belə görüb dedi: 
- Kəklik qardaş, sən ki, mənim ağzımdan qurtardın get, amma lənət gəlsin o 
adama ki, şikarını yeməmiş allaha şükür edə! 
Kəklik cavabında dedi: 
- Yaxşı deyirsən, tülkü baba, o adam da lənət gəlsin ki, yuxusu gəlməmiş 
gözlərini yumub yatmaq istəyə! 
 
M ə s ə l l ə r: 
 
Tülkü tülkülüyünü sübut edincə, dərisini boğazındqan çıxardarlar. 
Dərə xəlvət, tülkü bəy. 
Tülkü tülküyə buyurar, tülkü də quyruğuna. 
 
T a p m a c a: 
 
34. Bir dərədə yeddi təpə, 
      Hər təpədə yeddi dəlmək. 
      Hər dəlməkdə yeddi tülkü, 
      Hər tülkünün yeddi balası. 
      Eylər neçə hamısı? 
 
Y a n ı l t m a c: 
 
Getdim gördüm bir dərədə iki kar, kor, kürkü yırtıq kirpi var. Dişi kar, kor 
kürkü yırtıq kirpi, erkək kar, kor kürkü yırtıq kirpinin kürkünü yamamaqdansa, 
erkək kar, kor kürkü yırtıq kirpi dişi kar, kor kürkü yırtıq kirpinin kürkünü 
yamaylr. 
 
 
 
 33 
PISPISA XANIM VƏ SĠÇAN BƏY 
(Dozanqurdu Düzxatun və Siçan Solu bəy) 
 
 Biri var imiş, biri yox imiş, allahdan başqa heç kəs yox imiş. Bir də bir 
Pıspısa xanım var imiş.  
 Bir gün bu Pıspısa xanımın könlünə ərə getmək düşdü. Geyindi-kecindi, 
bəzəndi-düzəndi, öz evinin qapısına çıxdı və dedi: 
- Ərə gedirəm, ərə gedirəm, ər olmasa, gora gedirəm! 
Bir odunçu gəlib keçəndə Pıspısa xanımı görüb dedi: 
- Mənə gələrsənmi? 
Pıspısa xanım dedi: 
- Məni döyəndə nə ilə döyərsən? 
Odunçu dedi: 
- Balta ilə vuraram əzilərsən. 
Pıspısa xanım dedi: 
- Yeri, yeri, mən sənin tayın deyiləm. 
Odunçu getdi. Pıspısa xanım yenə başladı: 
- Ərə gedirəm, ərə gedirəm, ər olmasa, gora gedirəm! 
Bir də gördü ki, kürəkçi gəlir. Kürəkçi dedi: 
- Pıspısa xanım, mənə gələrsənmi? 
Pıspısa xanim dedi: 
- Məni döyəndə nə ilə döyərsən? 
Kürəkçi dedi: 
- Bir kürək çalaram, xımcım-xıncım olarsan! 
Pıspısa xanım dedi: 
- Yeri, yeri, mən sənin tayın deyiləm. 
Kürəkçi də getdi.  
Yenə Pıspısa xanım dedi: 
- Ərə gedirəm, ərə gedirəm, ər olmasa, gora gedirəm! 
Bu halda siçan oradan keçirdi. Gördü Pıspısa xanım bəzənib-düzənib, 
geyinib-kecinib, özünə zinət verib, evin qapısına çıxıb. 
     Qara xaradan don geyib əyninə, 
     Ucunu qatlayıb salıb çiyninə. 
     Tökübdür üzünə qara tellərin, 
     Yuyub tərtəmiz, aparı əllərin. 
     Çəkib gözlərinə qara sürmələr, 
     Salıb başına əbrələr, tirmələr, 
     Xuraman-xuraman ki rəftar edir, 
     O rəftara sərvi-giriftar edir. 
     Soluna baxır, gah baxır sağına, 
     Baxır gah qolundakı qolbağına. 
     Durub hər yana o baxır naz ilə, 
     Deyir bu sözü xoş bir avaz ilə: 
     Gedirəm ərə, mən gedirəm ərə. 
     Ər olmasa, axır gedirəm gora. 
 34 
 Siçan Solub bəy gəldi Pıspısa xanımın yanına, dedi: 
- Salaməleyk, Dozanqurdu Düzxatun, Pıspısa xanım, sevgili canım, ruhi-
rəvanım, canü cananım, tabu təvanım! Kefin, halın? Həmişə beləcə kefdə, 
gəzməkdə, seyri-səfada olasan! 
Dozanqurdu Düzxatun gözünün altınca Siçan Solub bəyə baxıb gördü, amma 
nə Siçan Solub bəy! 
     Geyinib əyninə cübbə səncabdan, 
     Bəzənib-düzənibdi hər babdan. 
     Atıb dalına quyruğun şir kimi, 
     Qulaqlarını dik tutub, tir kimi. 
     Gəlir küylə, heç bilmirsən kimdi bu, 
     Ki hansı vilayətdə hakimdi bu. 
     Yuvadan çıxıb naz ilə yol gedir, 
     Gah sağ gedir yolda, gah sol gedir, 
     Döş ağ, gözü qara, arxası da boz. 
     Dişi incitək, ağzına yoxdur söz. 
     Qara gözlərini süzdürür hər yana, 
     Çəkir burnunu ki, iy-miy qana. 
 Dozanqurdu Düzxatun dedi: 
- Ay əleykəssalam. Siçan Solub bəy, top qara birçək, yerişdə ördək, dişləri 
mixək, qıçları dirək, hamıdan göyçək, dəxi nə demək? Halın, kefin 
kökdümü? Damağın çağdımı, canın-başın sağdımı?! 
Siçan Solub bəy dedi: 
- Sağ ol, Pıspısa xanım, əzizim-canım, mənə gələrsənmi? 
Pıspısa dedi: 
- Məni döyəndə nə ilə döyərsən? 
Siçan Solub bəy dedi: 
- Səni döymərəm, döysəm də quyruğumu molçi eylərəm, batıraram 
xanımların sürmədanına, gözünə sürmə çəkərəm. 
Dozanqurdu Düzxatun dedi ki, sənə gedərəm. Razı oldular. Toy elədilər. 
Pıspısa xanımı Siçan Solub bəy aldı, apardı evinə. Bir zaman yaxşıca yeyib 
içib kef elədilər.  
Bir gün Siçan Solub bəy Pıspısa xanıma dedi: 
- Sən evdə otur, mən gedirəm şah evinə, sənə noğul-nabat, şirni və hər cürə 
həlviyyat gətirim. Qoy yanına, könlün istədikcə at ağzına, xırıldat, ye. 
Dozanqurdu Düzxatun dedi: 
- Get, amma tez gəl. Sənsiz damın altında tək otura bilmirəm, qorxuram. 
Siçan Solub bəy dedi: 
- Qorxma, tez gələrəm! 
Pıspısa xanım oturdu, oturdu, qərarı tutmadı. Fikirləşdi ki, Siçan Solub bəy 
gəlincə durub onun paltarlarını aparıb dəvəizi dərin göldə yuyum, sərim, 
qurudum, gələndə verim geysin əyninə ki, üst-başı təmiz olsun. 
Siçan Solub bəyin paltarını götürüb apardı yumağa. Amma yuyanda ayağı 
sürüşüb düşdü dəvəizi dərin gölə. 
 35 
Sağa dolandı, gurp düşdü, sola dolandı, şarp düşdü, nə qədər əlləşdisə çıxa 
bilmədi, hər nə qədər çapaladısa, qurtara bilmədi. Dəvəizi dərin göldə az qaldı, 
çox qaldı, gördü ki, bir neçə atlı gedir. Durdu çağırmağa: 
    Tapur-tupur atlılar, 
    Qolları bazbatdılar
1
. 
    Şah evinə gedərsiz, 
    Siçan bəyə deyərsiz: 
    Pıspısa Püstə xanım,    
    Dabanı xəstə xanım. 
    Düşüb dəvə gölünə, 
    Boğulur xəstə xanım. 
Gəlib gördülər ki, bunları çağıran bir dozanqurdudur, düşübdür, dəvəizi 
dərin gölə, boğulur. Bunları görəndə Dozanqurdu Düzxatun dedi: 
    Gedin deyin Siçan bəyə, 
    Börkü dəlik Solub bəyə: 
    Saçı uzun, saray xanım, 
    Donu uzun, daray xanım, 
Dozanqurdu Düzxatun paltar yuduğu yerdə sürüşüb dəvəizi dərin gölə, 
boğulub ölür, durmasın, özünü mənə tez yetirsin! 
Atlılar çox təəccüb edib, getdilər şah evinə. Gördüklərini orada nağıl 
elədilər. Siçan Solub bəy şirni sandığının içində gəzirdi, bu xəbəri eşidib qaçdı 
və tez özünü Pıspısa xanıma yetirdi. Gəldi gördü ki, Pıspısa xanım dəvəizi dərin 
göldə batır, çıxır. Az qalıb ki, canı çıxsın. Cəld əlini uzadıb dedi: 
- Əlini mənə cik-ərəcik! 
Dozanqurdu dedi: 
- Yeri, mənciyəz səndən küsərəcik! 
Siçan Solub bəy yenə dedi:  
- Əlini mənə cik-ərəcik! 
Pıspısa xanım cavab verdi: 
- Yeri, mənciyəz səndən küsərəcik! 
Siçan üçüncü dəfə dedi: 
- Əlini mənə cik-ərəcik! 
Dozanqurdu dedi: 
- Yeri, mənciyəz səndən küsərəcik! 
Axırda siçanın acığı tutdu, bir ovuc palçıq götürüb çırpdı dozanqurdunun 
başına və dedi: 
Küsərəciksən-küsərəcik, 
Üstünə palçıq enirəcik. 
 Dozanqurdunun oradaca canı çıxdı. Yazıq Dozanqurdu Düzxatun! 
 
 
________________ 
1. Bazubənd deməkdir. 
 
 
 36 
DURNALARA XĠTAB 
 
Göy üzündə bölük-bölük durnalar, 
Nədir sizin əhvalınız, halınız. 
Bir ərz-hal yazdım yarə söyləyin, 
Dost kuyuna düşər isə yolunuz. 
 
Mənim yarım, siz də görüb şaşarsız,  
Ol uca dağları necə aşarsız, 
Ovçu görən kimi siz də çaşarsız, 
Qışdı, qar-amandı sizin eliniz. 
 
Baxın şahın pəncəsinə düşərsiz, 
Çeşməli dağları onda keçərsiz, 
Yaz olacağın yaylaqlara köçərsiz, 
Qırarsınız qanadınız, qolunuz. 
 
Dərdli Kərəm deyər uğradım dərdə, 
Canım qurban olsun mərd oğlu mərdə, 
Səfil durna nə gəzirsiz bu yerdə, 
Yoxmu sizin vətəniniz, eliniz. 
 
Qəribəm yoxdur arxam, 
Qanadım yoxdur qalxam, 
Çıxam qəlbi dağlara, 
Vətənə doğru baxam! 
 
M e y v ə c a t:  Alma, armud, nar, heyva, üzüm, şaftalı, ərik, albuxara, əncir, 
albalı, gavalı, gilas, alça, tut, cəviz (qoz), şabalıd, fındıq. 
 
M ə s ə l l ə r: 
 
 Bağda ərik var idi, salam-əleyk var idi, bağdan ərik qurtardı salam-əleyk 
qurtardı. Ağzında yaxşı yer eyləmisən, əgər baqqal armud versə. Armud ağzıma 
– sapı savalana. Bağçalar barı – heyvalar narı, hamı dinsə də - sən dinmə barı. 
 
T a p m a c a l a r: 
 
35. Ətindən kabab olmaz, qanından kasa dolar. Hacılar həccə gedər, cəhd eylər 
gecə gedər, bir yumurta içində yüz əlli cücə gedər. Ağac başında önlü dağarcıq. 
 
BOSTAN VƏ DĠRRĠK MƏHSULATI 
 
Yemiş (qovun), qarpız, şamama,xiyar, qabaq, səlx, kələm, kök, soğan, 
sarımsaq, turp. 
 37 
C ə b z i y y a t:  Keşniş, cəfəri, kərəbiz, bağdanus, kəvər, nanə, şüyüd, reyhan, 
mərzə, razyana, acıtərə, ispanaq. 
 
M ə s ə l l ə r: 
 
 Soğan yeməmisən için niyə göynəyir? Atan soğan, anan sarımsaq, sən hadan 
oldun gülməşəkər. 
 
T a p m a c a l a r: 
 
36. Bir damım var içi dolu adam, amma qapısı yox. 
Bir damım var təndir gülü. Çatı su içər, danaköpər. 
    Zülfün ucu gümüşdür, 
    Sal boynuma ilişdir. 
    Yemişlərdə yarpaqsız, 
    Tap görüm necə yemişdir? 
 
QIZLAR SU DOLDURMAQDA 
 
Axşamdan yağan qar çıxıbdır dizə, 
Kəsilib bulaqdan yolu qızların. 
Səhər olcaq suya onlar varanda, 
Üşür barmaqları, əli qızların. 
Sənəgin doldurmuş qoyar kürəyinə. 
Nə ki, gözəl var yığılıb kəndə, 
Kəmərin bağlayıb, gərdən çəkəndə, 
Keçən əbircədən beyli qızların! 
 
M ə s ə l l ə r: 
 
Su sənəgi suda sınar. Məni aparan suya dərya deyərəm. Araz axır, gözüm 
baxır. 
 
 
GÖYÇƏK FATMANIN NAĞILI 
1. 
 
Biri var imiş, biri yox imiş, bircə kişi var imiş, bu kişinin bir arvadı və bu 
arvaddan Fatma adında bir qızı var imiş. Fatma çox ağıllı və gözəl qız imiş. Bir 
gün Fatmanın anası naxoşlayır və qızına deyir ki, mən öləndən sonra dədən təzə 
arvad alacaq və o arvad səni çox incidəcəkdir. Amma qara inəyimizdən 
müqəyyid ol, onu özün otar. 
 Qızın anası ölür və dədəsi gedib özgə bir arvad alır. Bu arvadın da irəliki 
ərindən bir çirkin qızı vardı. 
 38 
 Arvad göyçək Fatmanı çox döyüb incidirmiş. Fatma səbir edib, hər gün qara 
inəyi apararmış otarmağa. Fatmanın analığı ona yun, daraq verərmiş ki, çöldə 
darayıb əyirsin. Fatma yunu verərmiş inəyin ağzına. Qara inək yunu udar, sonra 
hazır ipi ağzından çıxarıb verərmiş Fatmaya. 
 Bir gün Fatma yun daradığı yerdə külək onun əlçiminin birini götürüb 
qalxızdı havaya. Fatma bunun dalınca yüyürüb dedi: 
- Qanadına qurban, yel baba, əlçimimi sal, baba! 
Yel onun əlçimini götürüb bir bacadan saldı, Fatma evə girib gördü ki, 
burada bir heybətli qarı oturub, alt dodağı yer süpürür, üst dodağı göy. Qarı 
qabağına bir qurbağa qoyub onu sığallayır. Bu, div anası idi. 
Fatma qarıya baş əyib dedi ki, mənim əlçimimi ver. 
Qarı soruşdu: 
- Mənim başım yaxşıdı, ya ananın başı? 
Fatma cavab verdi ki, səninki yaxşıdır. 
Qarı soruşdu: 
- Bu qurbağa göyçəkdir, yoxsa insan? 
Fatma dedi: 
- Könül süvən göyçəkdir. 
Fatmanın sözləri qarıya xoş gəldi. Qarı onun əlçimini verib dedi: 
- Gedərsən, qabağına bir ağ su, bir qara su və sonra bir qırmızı su çıxacaq. Ağ 
suda çimərsən, qara su ilə saçını yuyarsan, qırmızı sudan yanaqlarına 
sürtərsən. 
Bir də qarı öz tükündən verdi və dedi ki, mən sənə lazım olsam, yandırarsan, 
yanında hazır olaram. 
 Fatma tükü götürüb, necə ki, qarı demişdi, elə də elədi. Qabaqca ağ suda 
çimdi, sonra qara suda saçlarını yudu və qırmızı sudan götürüb dodağına, 
yanaqlarına çəkdi. Elə göyçək oldu, misli və bərabəri tapılmadı. 
 Analığı Fatmanın gec gəldiyini görüb qızına dedi: 
- Çıx, gör Fatma necə oldu. 
Qızı çıxıb gördü ki, Fatma gəlir, amma elə gözəlləşib ki, adam baxanda gözü 
qamaşır. 
 
2 
 
 Fatma evə gələndə analığı onu danladı. Qızın gözəlliyini görüb soruşdu: 
- Haradan sən belə gözəl oldun?! 
Fatma başına gələni analığına söylədi, o da sabahısı günü Fatmaya dedi ki, 
indi sən evdə otur, qoy bu gün mənim qızım getsin inəyi otarmağa. Ana öz 
qızına yun, daraq verdi. Yel bunun da əlçimini götürüb qaçırdı və gətirdi həmin 
damın bacasından saldı. Qız əlçimin dalınca yüyürüb içəri girdi və qarıya dedi: 
- Əlçimimi ver. 
Qarı dedi: 
- Başıma bax, sonra verim. 
Qız onun başına baxanda qarı soruşdu: 
- Mənim başım yaxşıdır, yoxsa nənənin başı? 
 39 
Qız dedi: 
- Sənin başın pisdir, nənəmin başı yaxşıdır. 
Qarının buna acığı tutub dedi: 
- Gedərsən, qabağına bir ağ su çıxar, bir qara su. Qara suda çimərsən, ağ suda 
başını yuyarsan. 
Qız ağ suda başını yuyub qara suda çimdi, daha da çirkin və kifir oldu. Anası 
bunu görüb Fatmaya bərk acığı tutdu və hirsindən az qaldı çatlasın. Fatmanın 
acığına istədi onun inəyini öldürsün. Çünki işlərin başı inək idi. 
 Bir gün arvad dalına bir-iki lavaş bağlayıb, üzünə zəfəran çəkib girdi 
yorğan-döşəyə. Əri evə gələndə arvad bir o yana, bir bu yana döndü, lavşı 
dalında qırdı. Əri soruşdu: 
- Arvad, sənə nə olub sümüklərin elə şaqqıldayır və rəngin belə saralıbdır? 
Arvad dedi: 
- Bərk naxoşam, ölürəm, qara inəyi gərək kəsəsən. Mən onun ətindən yesəm, 
bəlkə diriləm. 
Kişi istəmədi Fatmanın inəyini öldürsün. Amma əlacı kəsilib dedi: 
- Qoy Fatma evdən bir yana getsin, inəyi kəsim. 
İnək bunların fikrini qanıb Fatmaya dedi: 
- Məni kəsəcəklər. Amma sən mənim ətimdən yemə və sümüklərimi yığıb bir 
yerdə basdır. Hər vaxt istəsən gəl o yerə, üstünü aç, orada bir dəst paltar və 
bir cüt qızıl başmaq taparsan. 
Fatma inək ilə evə qayıdanda atası onu iş dalınca göndərib inəyi kəsdi. 
Fatma qayıdıb inəyini ölmüş görüb çox ağladı. Haray hara çatacaqdır? İnəyin 
ətindən heç yemədi və sümüklərini yığıb bir yerdə quyuladı. 
 
3 
 
Sabahdan xəbər çıxdı ki, padşahın oğluna toy olur. Fatmanın analığı yerə bir 
çanaq darı səpib dedi ki, bunları bir-bir yığarsan çanağa. Yanında bir küp də 
qoyub dedi: bunu da ağlayıb göz yaşı ilə doldurarsan. Öz qızını da geyindirib-
kecindirib apardı toya.  
Yazıq Fatma qəmgin oturub başladı ağlamağa. Birdən qarı yadına düşdü. O 
verdiyi tükü yandırdı. Həmin saat qarı hazır oldu. Fatma başına gələni ona 
söylədi. Qarı dedi: 
- Qəm yemə tezlik ilə hamısı başa gələr. 
Qarı ayağını vurdu yerə. O dəqiqə yerdən bir toyuq yanının cücələri ilə 
çıxdı, darını təmiz dənlədilər, çanağı qarının gətirdiyi başqa darı ilə 
doldurdular. 
 Qarı Fatmaya dedi: 
- Küpü də təmiz su ilə doldurub içinə bir ovuc duz tök, o da olsun göz yaşı. 
Sonra Fatma ilə qarı getdilər inəyin sümüyü basdırılan yerə. Buranı qazıb 
gördülər ki, bir dəst zərif ipək parçadan libas və bir cüt qızıl başmaq çıxdı. 
Burada çoxlu qızıl da vardı. Qarı libası, başmağı geyindirdi Fatmaya və bir az 
qızıl, bir az da torpaq götürüb Fatma ilə getdilər toya. 
Burda qarı dedi: 
 40 
- Bu qız mənim nəvəmdir, qoyun bu da oynasın. 
O, Fatmanın bir ovcuna qızıl, bir ovcuna da torpaq qoyub tapşırdı ki, 
analığının tərəfə oynayanda onların üzünə torpaq səp, özgələrin tərəfinə 
oynayanda qızıl. 
Fatma da çox gözəl oynayırdı. Hamı onun oynamağına aşiq oldu. Amma 
analığı tərəfə oynayanda torpaq səpdi, özgələri tərəfə oynayanda qızıl. 
Oynayandan sonra Fatma tələsik qayıtdı evə. Çox tələsdiyinə görə körpüdən 
keçəndə başmağının bir tayını saldı suya.. 
Fatmanın analığı toydan qızı ilə qayıdıb gördü ki, Fatma evdə oturub, öz 
tapşırdığı işləri də yerinə yetirib. O çox qəzəbli idi. 
Fatma soruşdu: 
- Ay ana, toyda nə gördünüz? 
Analığı acıqlı dedi ki, heç zad görmədik, bir günü qara gəlmiş qız çıxdı, 
oynadı, özü də sənə oxşayırdı. Biz tərəfə oynayanda torpaq səpirdi, özgələri 
tərəfə oynayanda qızıl-gümüş səpirdi. 
Fatma dedi: 
- Mən evdən çölə çıxmamışam, sən buyurduğun işlərin dalınca olmuşam. 
 
4 
 
Bir gün padşahın oğlu ova çıxdı. Körpünün yanından keçəndə istədi ki, atına    
su versin. At suya yaxınlaşanda xorruyub su içmədi. Padşahın oğlu adam 
saldırıb çayı axtartdı. Onun içindən bir qızıl başmaq tapdılar. Başmaq çox zərif 
idi. Padşahın oğluna çox xoş gəldi. İstədi ki, nə tövr olsa, axtardıb onun yiyəsini 
tapsın və özünə alsın. 
Çox gəzdilər, tapmadılar. Carçılar car çəkəndə Fatmanın analığı eşitdi, onun 
əl-ayağını bağlayıb saldı təndirə və öz qızının ayaqlarını yuyub qazıdı. 
Padşahın oğlunun adamları axtara-axtara gəlib çıxdılar Fatmagilin evinə. 
Çirkin qızın ayağına başmağı geydirdilər, olmadı. Soruşdular ki, sizin evdə özgə 
qız yoxdurmu? Fatmanın analığı cavab verdi ki, yoxdur. Amma Fatmanın bir 
xoruzu var idi, bu xoruz başladı banlamağa: 
    Fatma bacım təndirdə, 
    Ayaqları kəndirdə! 
Arvad nə qədər istədi xoruzu qovsun, olmadı. Xoruz sıçradı damın üstə, uca   
    səs ilə banladı: 
    Fatma bacım təndirdə, 
    Ayaqları kəndirdə! 
Padşahın adamları bunu eşidib, təndirə baxdılar: gördülər ki, bunun içində    
bir gözəl qız əl-ayağı kəndir ilə bağlanmış yıxılıbdır. Qızı çıxardıb başmağı onun 
ayağına geydirdilər. Gördülər ki, başmaq elə bil onun ayağına biçilibdir. 
Apardılar padşahın oğluna. Padşahın oğlu bunu görən kimi cani-dildən aşiq oldu 
və yeddi gün-yeddi gecə toy eləyib Fatmanı özünə arvad aldı. Yedilər, içdilər, 
yerə keçdilər, siz də yeyin, için, muradınıza yetişin! 
 
 
 41 
M ə s ə l l ə r: 
 
Könül sevən göyçək olar dünyada. 
Yetim qızsan, qıvrıl yat! 
M e ş ə  a ğ a c l a r ı:  palıd, qarağac, fıstıq, vələs, dəmirqara, göyrüş, 
ağcaqayın, cökə, şamağacı, ardıc, tus, söyüd, bədmüşk, qızılağac, qovaq, çinar. 
K o l l a r:  qarağat, qaragilə, böyürtkən, moruq, əzgil, zirişik, zoğal, mərdəşə, 
qoyungözü, itburnu, yasəmən, nəstərən, qızılgül, tobuluğu, göyəm, qora, 
qızılçax. 
O t l a r:  əvəlik, qoyunqulağı, quzuqulağı, qantəpər, qırxbuğum, sığırquyruğu, 
xatınbarmağı, qara ot, ayıdöşəyi, dəvədabanı, qıjı, xımı, pişikcırnağı, balqırğan, 
unnuca, südlü pencər, kiğ, cacığ, gicitkən, naşır, qazayağı, cincilim, şomu, 
boyana, qanqal, yarpız. 
Ç i ç ə k l ə r:  gülxətmi, sarıçiçək, göyçiçək, arşınçiçək, qaymaqçiçəyi, lalə, 
zanbaq, nərgizgülü, nilufər, birəotu, kəklikotu, sumrux çiçəyi, huy çiçəyi, 
bənövşə, qərənfil. 
 
SOLTAN BAĞI 
 
Sənə derlər Soltan bağı, 
Nə dumandır başın sənin? 
Qocalardan sual etdim, 
Kimsə bilməz yaşın sənin. 
 
Əskik olmaz qarın yağar, 
Buludlar bir-birin qovar, 
Hər gün günəş sənə foğar, 
Cavahirdir daşın sənin. 
 
Alt yanın bağ ilə bostan, 
Dörd yanın gülügülüstan, 
Ayırdılar məni dostdan, 
Ötər qərib quşun sənin. 
 
DAĞLAR 
 
Mən aşiq yastı dağlar, 
Qar gəldi, basdı dağlar. 
Üç ay toylu-bayramlı, 
Doqquz ay yaslı dağlar. 
 
Bu dağlar qoşa dağlar, 
Verib baş-başa dağlar. 
Səndə dostum gəzibdir, 
Səni yüz yaşa dağlar. 
 42 
 
Dağlar marala qaldı, 
Otu sarala qaldı. 
Soyuq bulaq, göy yaylaq 
Yenə marala qaldı. 
 
Başı çalmalı dağlar, 
Dibi kğlgəli dağlar. 
Oturub yol gözlərəm, 
Haçan el gəli, dağlar?! 
 
M ə s ə l l ə r: 
 
Dağ dağ ilə qovuşmaz, adam adam ilə qovuşar. 
Güvəndiyim alçacıq dağlar, sizə də qar yağarmış? 
 
T a p m a c a l a r: 
 
37. Dağdan gəlir dağ kimi, 
      Qolları budaq kimi, 
      Əyilər su içməyə, 
      Bağırır ulaq kimi. 
38. Alçacıq dağdan qar yağar. 
 
KƏKLĠK 
 
Səhər-səhər sərt qayalar küncündə, 
Oxur, səsi gələr gözəl kəkliyin. 
Dağlar ətəyində çınqıl içində 
Bulunmaz yuvası gözəl kəkliyin. 
Səhər-səhər əllərində var malım, 
Tülək tərlan ilə könlün almalım, 
Yaşıl nimtənəlim, gülgəz çalmalım, 
Kətandır köynəyi gözəl kəkliyin. 
 
M ə s ə l: 
 
Hamı bilir ki, dağda kəklik gözəldir. 
 
T a p m a c a l a r: 
 
39. Dağdan gəlir banı xanım, 
      Əlləri hənalı xanım. 
      Dindirsən farsı danışar, 
      Tükləri tehranı xanım. 
 43 
40. Kəkliyin qan ayağı, 
      Qan əli, qan ayağı. 
      Aşıq bir şey görübdür,  
      Üç başı, on ayağı. 
 
M ə s ə l l ə r: 
 
Yeyərsən qaz ətini, görərsən ləzzətini. 
Qaz vur qazan doldur. 
 
Y a n ı l t m a c: 
 
Kəklik, kəpənək, gəlin gedək; kol dibinə gəlin gəlibdir. 
 
TƏRLAN 
 
Yaxşı olar tərlanların irisi, 
Qabaqca gedər kəklik sürüsü, 
Boynunda var külabatın çilqisi, 
Ağ olar qaşları şahi tərlanın. 
 
Xanlar, bəylər əl üstündə götürər, 
Götürəbən ovlağına yetirər, 
Şəhd çəkər binəsini itirər, 
Onda düşər tərsilaşi tərlanın. 
 
M ə s ə l l ə r: 
 
Tülək tərlan yerinə sar bağlamaq olmaz. Tərlan yerini sar tutmaz. 
Ə t i  y e y i y ə n  q u ş l a r:  kəklik, turac, qırqovul, çil, bildirçin, ördək, qaz. 
Ə t  y e y ə n  q u ş l a r:  tərlan, qızılquş, qaraquş, qırğı, sar, çalağan, quzğun. 
O x u y a n  q u ş l a r:  bülbül, bildirçin, sığırçın, qaratoyuq, torağay, alacəhrə, 
həzar
1
, qumru. 
G e c ə  u ç a n  q u ş l a r:  bayquş, yapalaq, gecəquşu (yarasa). 
 
T a p m a c a: 
 
41. Mən gedirəm beləsinə, 
      Qaragözün məhləsinə, 
      Quşlarda hansı quşdur, 
      Süd verir balasına. 
 
 
________________ 
1. H ə z a r – bülbül. 
 44 
DÜZGÜ 
 
Ay afərin gül oğlum, 
Gül oğlum, sünbül oğlum. 
Oğlum, oğlum, naz oğlum, 
Dərsindən qalmaz oğlum. 
Qələmini al ələ, 
Yaxşı-yaxşı yaz, oğlum. 
Oğlum gedər məktəbə, 
Oxur, çatar mətləbə. 
Dərsin oxur rəvanlar, 
Nə oxuyubdur, anlar. 
Daş üstə çiçək qazar, 
Məşqini göyçək yazar. 
Mənim oğlum candı, can, 
Dərslərini oxur rəvan. 
Gümüşdəndir dəvatı, 
Qələmi var beş-altı. 
Qələmdanı şəkilli, 
Qələmi xallı-mullu 
Dəftəri var tərtəmiz, 
Kitabı ondan əziz. 
Kağızları rəngbərəng, 
Oğlum, gətir, yaz görək. 
Oğlum səhərdən durar. 
Əl-üzün təmiz yuyar. 
Üzünə gülab vurar,  
Saçın, birçəyin darar. 
Paltarını təmizlər, 
Məktəbə göyçək gedər. 
Oğlumun adı Əziz, 
Üstü-başı tərtəmiz. 
Oğlum hər kəsi görər, 
Baş əyər, salam verər. 
Oğlum küçədə qaçmaz. 
Heç kəs ilə savaşmaz. 
Oğlum itə daş atmaz, 
Atıb günaha batmaz. 
Quşlara etməz azar, 
Quşların da canı var! 
Pişikləri heç vurmaz, 
Sərçələrə tor qurmaz. 
Ay afərin, gül oğlum, 
Gül oğlum, bülbül oğlum. 
Dərsin oxu rəvanla,  
 45 
Sonra danış, gül oğlum! 
 
M ə s ə l l ə r: 
 
Oğlum əziz, tərbiyəsi ondan da əziz. 
Oğul xırdası, noğul xırdası. 
Şüurlu oğul neylər ata malını, şüursuz oğul neylər ata malını. 
 
TÜLKÜ VƏ QURD 
 
Bir tülkü köhənsalə gedirdi, 
Qismət üçün seyri-aləm edirdi. 
Obadan kənarda gördü, ittifaq,  
Atıblar səhrayə bir quyruqi-caq. 
Diqqət ilə baxıb, tələni seçdi. 
Yavuqa düşməyib, uzaqdan keçdi. 
Gəzər ikən oldu bir qurda düçar, 
Dedi: “Filan yerdə əcəb təam var”. 
Biçarəni çəkə-çəkə gətirdi. 
Bir azca qalmışdı quyruğu gördü. 
Dedi: “Təəccübəm, sənə belə şeyə 
Düçar oldun, özün yemədin niyə?” 
Dedi: “Boynumda var qəza orucum, 
Tutmuşam ki, saqit ola borcum”. 
Soxuldu quyruğu yerdən götürə, 
Neçə gündür naharsızdır, ötürə. 
Sıçrayıb payına tələ oldu bənd, 
O yana, bu yana tullandı hərçənd; 
Nə qədər güc vurdu götürmədi əl, 
Kəsilib əlacı, qaldı məətəl. 
Tülkünün əlinə düşdü girəvə, 
Quyruğu yeyirdi çox sevə-sevə. 
Dedi: “Sən deyirdin orucam, bayaq, 
Nədəndir yeyirsən indi bu siyaq?!” 
Dedi: “Oruc idim, amma bu axşam 
Təzə ayı görüb, etmişəm bayram”. 
Hiyləsinə o pürfənnin inandı, 
– Bəs mənim bayramım, –dedi, –haçandır? 
– Sənin də bayramın sahibi-tələ, 
Gələndədir, – dedi, – tələsmə hələ. 
Hər kimsə ola əqlü fəhm-huş, 
Bu məsəli eyləməsin fəramuş: 
Əvvəl gərək suyu yoxlasın möhkəm, 
Boyluyandan sonra soyunsun adəm. 
Nəinki etməyib fikir, əndişə, 
 46 
Sala canavar tək özünü işə. 
Həm özünün payın, həm onun payın 
Tülkü yeyə bidərdi-sər, arxayın. 
 
M ə s ə l l ə r: 
 
On ölç, bir biç. 
Ağılsız baş sahibinə donuz güddürər. 
 
OĞRU VƏ EV YĠYƏSĠ 
 
Bir oğru girmişdi bir evə yara, 
Hər nə var şeyini yığıb apara. 
Axtardı orada bir zad olmadı, 
Kisəsi boş qalıb onun dolmadı. 
Ev yiyəsin gördü palanda yatıb, 
Anlayıb işini qüssəyə batıb. 
Evdən çıxıb istədi ki, o, gedə, 
Gördü dalda bir səs gəlir – a gedə, 
Gəl otur altına mən salım döşək, 
Bir zad da tapmısan əgər bölüşək. 
Oğru duydu ona tənə eyləyir. 
Sərasər bağrını onun tiliyir. 
Söylədi: nə sayaq olsa mən yenə, 
Dünyada dolannam, gir sən hinə. 
Çıx özünə bir gün ağla, mən yalan, 
Ar eylə, üstünə salma sən palan. 
Ey əzizim, bu məsəldən ibrət et, 
Elmdən varlı ol, yaşa sən də get. 
 
M ə s ə l l ə r: 
 
Oğru qalana yanar, sahib gedənə. 
Oğrudan qalanı falçı aparar. 
Oğru elə bağırır, doğru küncə qısılır. 
 
ARANLA YAYLAĞIN BƏHSĠ 
 
Aran deyər, yaylaq, çox da saxlama, 
Göndər gəlsin, ağır ellər mənimdir. 
Yerin göbəyiyəm, dizin dirəyi, 
Malü mülkü Süleymanlar mənimdir. 
 
Yaylaq deyər, çıxma dindən, imandan, 
Süsəndən, sünbüldən, hər gülüşəndən; 
 47 
Həkimlik, loğmanlıq qalıbdı məndən, 
Həzaran
1
 dərdlərə dərman mənimdir. 
 
Aran deyər, bağça mənim, bağ mənim, 
Gecə-gündüz qulluq eylər bağbanım. 
Geymək üçün yaşıl mənim, al mənim, 
Süsən, sünbül, gülşənliklər mənimdir. 
 
Yaylaq deyər, mənəm çeşmələr başı, 
Axar, heç qurumaz didəmin yaşı, 
Pələnglər yatağı, ovçu sirdaşı, 
Köksü ala, qarlı dağlar mənimdir. 
 
Aran deyər, qaldım dağ arasında, 
Piltətək qurudum yağ arasında, 
Qıvrım-qıvrım olmuş tağ arasında, 
Tutma ala qarpız, tağlar mənimdir. 
 
Yaylaq deyər, mənəm xalqın göyçəyi, 
Məndə yatar aranların qaçağı, 
Lalə-səmən, dürlü-dürlü çiçəyi, 
Pətəkdə kəsilən ballar mənimdir. 
 
Aran deyər, məndə bulunar maya, 
İnsini, cinsini götürrəm vaya, 
Payızın fəslində qurulan taya, 
Xirməndə çevrilən vəllər mənimdir. 
(AĢıq Ələsgər) 
 
M ə s ə l l ə r: 
 
Aranda tutdan olduq, dağda qurutdan. 
Şahbudağın bağı var, 
Heyvası yox, narı yox! 
İstəmirəm heyvasını, narını 
Qoy desinlər: Şahbudağın bağı var. 
 
ARILAR BARƏSĠNDƏ 
 
Altı min ləşkərim altı sarayda, 
Hər birisi gedər onun Sərkarə
2
. 
________________ 
1. H ə z a r – min. 
2. S ə r k a r – Şamaxıda yer adıdır. 
 
 48 
Sirrini bilmək olmaz elmi-qeybdir, 
Hər birisi gedər onun Sərkarə. 
“Gün zəban” gülləri tutubdur dəstə, 
Çəkibdir şanların bir-biri üstə. 
Allahın heyvanı sən şirə istə, 
Hər birisi gedər onun Sərkarə. 
İxlas ilə qulluq edərlər xanə, 
Yasavul düzülüb mərd-mərdanə, 
Çəkibdir şanların tamam çar xanə, 
Hər birisi gedər onun Sərkarə. 
 
*** 
 
Arı yenə qaşqabağın aldırıb, 
Mövlam şirə verib çox damağlandırıb. 
Səndən bilirəm yaxşı dolanıb, 
Əfəndi arını mən yaxşı gördüm. 
Ərzə gedən müdam tapar xanəni, 
Mömin tapır əlbəttə sübhani. 
Ağardıban yaxşı çəkir şanəni, 
Əfəndi arını mən yaxşı gördüm... 
Bir çən gəlib Əlpavutun dağına, 
Dolanırdı həm sağına-soluna, 
Arı gedər Yeddi künbəd dağına, 
Əfəndi arını mən yaxşı gördüm. 
Yaxşı olur Mədrəsənin bağları, 
Bar götürür çün onun budaqları, 
Ayılıbən qızğın çəkər şanları, 
Əfəndi arını mən yaxşı gördüm. 
Mən babayam çağıraram ya tanrı, 
Açılıbdır qızılgülün nübarı, 
Nəqşkar otağı mötəbər şanı, 
Hər birisi gedər onun Sərkarə. 
 
M ə s ə l l ə r: 
 
Bal tutan barmaq yalar, nə balın istəyirəm, nə bəlasın. 
Bal yedin, bəlayə düşdün. 
 
DƏVƏ VƏ EġġƏK 
(Nəsihət qəbul etməyən yoldaĢalrın barəsində) 
 
Görmüşəm nüsxədə bir şəhrü bəyan. 
Yük tutub sabiqən tüccari-İran. 
Ticarət əzmilə hində gedərdi, 
 49 
Gecə-gündüz dincəlməyib sürərdi. 
Karvanda bir dəvə, bir də bir eşşək, 
Arıq düşmüş idi mənim yabım tək 
Necə ki, qüdrəti var idi getdi, 
Aqibət işləri bir yerə yetdi. 
Sağrısına əgər vursan yüz şallaq. 
Götürməzdi ayağı üstündən ayaq. 
Sahibləri çulun, alığın soydu, 
Apara bilməyib, yol üstə qoydu. 
Ahəstə-ahəstə üftanü xizan, 
Çəkilib bir səmtə tutdular məkan. 
Basəfa yer idi, ələfzar idi, 
Türfə-türfə ot, ələfi var idi.  
Yedilər, içdilər bir neçə müddət, 
Apardılar ləzzət, sürdülər vəhdət. 
Xilas olub rənci-bənnadəmdən, 
Zülmi-peydər-peydən, cövrü sitəmdən. 
O qədər kökəldi hər iki heyvan, 
Guya ki, hər biri kuhi- Bağrıqan. 
Sağrısında, yəlpiyində ət qat-qat, 
Dönübən qaşına bilməzdi, heyhat! 
Bir gün eşşək dedi: “Ey dəvə qardaş, 
İstərsən savaşma, istərsən savaş. 
Xatirimə düşüb ahəngi-tazə, 
Meylim var ki, qalxam şuri-şahnazə. 
Həvayi-zövq ilə bir neçə əfrad, 
Oxuaym sövt ilə hırçi badə-bad”. 
Dəvə dedi: “Bu nə sözdür, ay əhməq, 
Müsəmma imişsən, isminə əlhəq! 
Güclən qurtarmışıq rəncü təəbdən, 
Növi-bəşər eylədiyi qəzəbdən. 
Ötüb keçən əgər eşidə səsin, 
Ol qədər yük çatar, çatlar nəfəsin. 
Əmanət, əmanət, keç bu sevdadan, 
Bihudə fikirdən, əbəs binadan”. 
Etməyib dəvənin öydün qəbul, 
Qulağın şəkləyib xəri-biüsul, 
Bir növ anqırmaq qoydu ki, bara, 
Səs düşdü səhralara, dağlara. 
İttifaq, yol ilə keçirdi karvan, 
Eşidib çarvadar dağıldı hər yan. 
O kolu, bu kolu basıb tapdılar,  
Sevinə-sevinə minib çapdılar. 
Hər birinə bir ağır yük çatdılar, 
Bizləyə-bizləyə köçə qatdılar. 
 50 
Yeddi-səkkiz ayda xamlamışdı xər, 
Qolları çəng olub qaldı, müxtəsər. 
Yükünü dəvənin üstə yıxdılar, 
Yavaş-yavaş yol yuxarı çıxdılar. 
Yoxuşun başına qalmışdı əndək, 
Yeriyə bilməyib lap durdu eşşək. 
Dedilər: qoymarıq burda qalsın xər, 
Aparsaq bir böyük məbləğə dəyər. 
Onu da qoydular dəvə üstünə, 
Uçurumaşağı sürdülər yenə. 
Qatlayıb boynunu dedi: “Ey həmdəm! 
Mənə səndən yetdi bu zülmi sitəm. 
Nəsihət eylədim, annadın qərəz, 
Dedi: tərkü-adət mucibi-mərəz
1
 
Dedim ki, anqırma, qalxdın həvayə,  
Nahaq yerə saldın bizi bəlayə, 
Əlavə, yükünü aparmadın sən, 
Barkeş deyildim sənə, qoduq, mən! 
O da hələ qalsın, quru boş özün 
Yol ilə getməyə nə idi sözün? 
İndi ki, quyruğun basdın ilanın, 
Canı çıxsın gərək altda qalanın. 
Mənim də könlümə düşübdü tazə 
Tərənnümə gəlib duram canbazə, 
Bir zaman təvəkkül təala deyim, 
Qulağımı qırpıb bir az lökləyim”. 
Dedi: “Ey sərxeyli-külli-heyvanat! 
Eyləmə bu işi heyhat, heyhat! 
Məsəli-məşhurdur – kiçikdən xəta 
Baş verib həmişə, böyükdən əta”. 
Dolmuşdu dəvənin qəlbi kin ilə. 
Var idi kədəri ol bidin ilə 
Lökləməyin binasını qoyan tək, 
İp, imlıq, qırılıb, uçqundu eşşək, 
Dəyib dağa, daşa dağıldı dər-dəm, 
Gərək ibrət edə bu işdən adəm. 
Böyüklər pəndinə baxmaya hər kəs, 
O kəsdən bilmərrə əlaqəni kəs. 
Guş etməsən, nasehlərin sözünə, 
Toxunur aqibət bəla özünə. 
Bir dəxi danışsa hər kim bihəngam 
Başı qilü-qaldan qurtarmaz müdam. 
________________ 
1. Adəti tərgitmək mərəz törədər. 
 
 51 
 
Var isə kəmalın, söyləmə əfzun, 
Bu səbəblə yarar tökülsə dəva”. 
Kəklik səsin çıxarmasa, mən zamın, 
Onu tuta bilməz dağlarda laçın”. 
 
M ə s ə l: 
 
Bablı babın tapmasa, işi ah-vay ilə keçər. 
  
 
TÜLKÜ VƏ ġĠR 
 
Əyyami-sabiqdən edim hekayət, 
Müstəme olanlar aparsın ləzzət. 
 
Çin bəhrində bir cəzirə var idi, 
Ziyadə basəfə ələfzar idi. 
 
Tən edərdi ol behişti-bərinə. 
Aləmdə yox idi ona qərinə. 
 
Tutmuşdu həşərat ol mülkü vətən, 
Türfə canəvərlər salmışdı məskən. 
 
Təqdiri-qəzadan bir şir, ittifaq. 
Gözəl sərzəmini eylədi yataq. 
 
Sair heyvanata tən oldu məaş, 
İçlərinə düşdü aşübü şərxaş. 
 
Gündə üçün, dördün qovub tutardı, 
Yeyib, gəlib öz yerində yatardı. 
 
Yığılıb bir yerə oldu fərahəm, 
Cəzirədə nə var isə bişü kəm. 
 
Binayi-məşvərət etdilər ağaz, 
Axırda tutdular bu sözü mümtaz: 
 
“Bizdə yox onunla qüdrəti-cədəl, 
Ya gərəkdir çəkək bu vətəndən əl. 
 
Ya qoyaq onunla binayi-saziş, 
Dolanıb arxayın, edək güzariş. 
 52 
Pərişan olmasın, bari, sağımız, 
Yüyürməkdən saf əridi yağımız”. 
 
Çox keçdi arada dəlil, dəlail, 
Küllühüm bu əmrə oldular qail. 
 
Tülküyə dedilər: “Ey yari-pürfən! 
Bu təklifi bizdən qəbul eylə sən. 
 
Çünki onlar ilə başdan, binadan, 
Birevli kimisiz ata-babadan. 
 
Düşəndə eylərlər sizə məsləhət, 
Xahi aşikar xahidə xəlvət. 
 
Dur, bu gün varid ol hüzuri-şirə, 
Rəhmin gəlsin binəvayə, fəqirə. 
 
De ki, ey sərhəngi-külli-dirrəndə! 
İnsafü mürüvvət yoxdurmu səndə? 
 
Güzarın düşübdür bizim vətənə, 
Canisarıq hamı, haq bilir, sənə. 
 
Var xəlfəyə təəllüqü Bağdadın, 
Neçin yamanlıqla çəkilsin adın? 
 
Sülhü səlah ilə düzələ bir kar, 
Bu qəhrü qəzəbin nə surəti var? 
 
Kimdir səndən müzayiqə edə can, 
Keç bu mərhələdən aman, ələman! 
 
Nə layiqdir sənin kimi sərvərə, 
Bais ola belə nahaq işlərə; 
 
Yol kəsə dəmbədəm həramilər ək, 
Vura, tuta, yıxa müxlisin görcək. 
 
Şah istəsə olsun rəiyyət abad, 
Gərək ola aralıqda qərardad. 
 
Sən ağa, biz sənə bəndeyi-fərman, 
Zilli-himayətdə qoy gəzək hər yan. 
 
 53 
Dəhyeki-divanə nədir sözümüz, 
Bu yolları yaxşı billik özümüz. 
 
İtaət etməsə malikə məmluk, 
Olmaz aralıqda təriqi-süluk. 
 
Gündə bir çarpa eylərik irsal, 
Yeyərsən, yatarsan, bicürmü vəbal”. 
 
Küftü şeno ta ki, yetdi payanə! 
Görün tülkü nə gətirdi bəhanə! 
 
Dedi: “Əsirgəməm bir qaşıq qanı, 
Bəli laf vuranlar gen gündə, hanı? 
 
Xirsi-qəviheykəl, xuki-pirğürur, 
Gürgi-şikarəfkən. Çəqqali-məğrur. 
 
Yaxşı gündə mənəm-mənəm deyənlər, 
Ovu göydə alıb, göydə yeyənlər. 
 
Seyid edən zamanda salmazlar yada, 
Deməzlər bir parça verək ona da. 
 
Yaman gündə tamam durub kənara, 
İstər bir fənn ilə özün qurtara. 
 
Məni qətlgahə eylərlər rəvan, 
Mən rubahi-aciz, o şiri-jəyan. 
 
Əgər bir pəncəsin vursa sərimə, 
Xurd-xurd olub tamam dollam dərimə. 
 
Dinəndə deyərsiz əhli-tədbirik, 
Məsəldir: güclüyə nə duz, nə çörək?! 
 
Göndərin laəqəl mərdi-hünərvər, 
Yetirsin ərziniz, gətirsin xəbər”. 
 
Yerbəyer dedilər: “Ey tülkü qardaş, 
Bu sözü söyləməz əcamir, ovbaş. 
 
Küllühüm aləmi tuta qiylü qal, 
Heç adətdə yoxdur elçiyə zaval. 
 
 54 
El namusu elə düşər, əzizim, 
Yaman yerə yetib işimiz bizim. 
 
Doğrudur, gen gündə biz laf vurarıq, 
Gərdən çəkib yal qabardıb durarıq. 
 
Hanı bizdə o növ adabü ədəb, 
Təqrirati-məlih, ləfzi-müntəxəb. 
 
Böyük hüzurunda deyək, danışaq, 
Kürəyə düşməyən olmaz yumuşaq. 
 
Bir ağaca çəkilməyə ta körpü, 
Nə dər olur, nə dərvazə, nə körpü. 
 
O ki, sənsən – hər elmdə mahirsən, 
Fəhmü fərasətdə xalqa zahirsən. 
 
Yüz kari-müşkülə gör qoyasan əl, 
Göz yumub açınca səyin eylər həll. 
 
Xidmətində eyləmişik təğafül, 
Əfv eylə cürmümüzü, ey piri-aqil! 
 
Hörmətin lazımdır bizlərə, amma 
Axtarma keçəni, “məza ma məza”.
 1
 
 
Əgər ki, olmasa səndən bir çarə, 
Gərəkdir vətəndən olaq avarə”. 
 
Söylədilər əfzun, dedilər bihədd, 
Tülkü eyləməyib iltiması rədd. 
 
Yola düşdü getdi badi-sərsər tək, 
Təbəssüm eylədi şir onu görcək. 
 
Çün özü bu əmrə minnətkar idi, 
Baş tutdu dərzaman, meyli var idi. 
 
Qayıdıb yetirdi xəlqə bəşarət: 
İndən belə gəzin dəxi fərağət. 
________________ 
1. Keçən keçdi (ərəbcə). 
 
 
 55 
Bəs ki, hasil oldu bu müddəalar, 
Eylədilər şahə xeyrü düalar. 
 
Hər firqədən gündə bir fərbeh davar. 
Göndərdilər, həm şam ola, həm nahar. 
 
Bu hal ilə dolandılar, bir müddət, 
Ta inki tülküyə yetişdi növbət, 
 
İlk axşamdan çovuş eylədi izhar, 
Kim: “Rəsəd sizindir, olun xəbərdar. 
 
Göndərin gecədən bir rübahi-çağ, 
Məbada ki, əmir ola, bidamağ”. 
 
Var idi bir pürfən kətxudaləri, 
Çox yola salmışdı belə işləri. 
 
Əshabü əqranın yığıb səmtinə, 
Dedi: “Bu keyfiyyət ar gəlir mənə; 
 
Bizim hiyləmizdən çərxi-kəcrəftar 
Gecə-gündüz daim ölüm arzular. 
 
Vəhmü hərasından afitabü mah 
Çəkir üzlərinə pərdeyi-siyah. 
 
Əksimizi görsə suda divü dəd, 
İlim-ilim itər ta ruzi-əbəd. 
 
Yarım saat əgər bizi görsə ac, 
Özün kola soxar qırqovul, turac. 
 
Hər məkrdə ola ictihadımız, 
İndi ara yerdə itə adımız. 
 
Haq bilir, deyiləm mən ziyanlıqdan,  
Ölüm yeydir belə zindəganlıqdan. 
 
Əbəs-bəs gələ bir şiri həpənd, 
Dövləti-qədimə yetirə gəzənd. 
 
Bu əmrin olmasa bizdə çarəsi, 
Sağalmaz ölüncə, bilin, yarəsi.” 
 
 56 
Dedilər ki: – “Ey sərxeyli-əqrəba, 
Xaliq edib səni bizə kətxuda. 
 
Olmasaydı səndə fəhmü fərasət, 
Bir məlcəü məva tapardıq, əlbət, 
 
İxtiyar sənindi, səlah sənindi, 
Nə isə, tədbirin işə sal indi”. 
 
Kətxuda üstünə karı yıxdılar, 
Sözlərin danışıb, tez dızıxdılar. 
 
Sübhədək yatmayıb qoca kətxuda, 
Bəstəri-fikirdə çevrindi ol, ta. 
 
Səhər oldu, ay gizləndi, gün doğdu, 
Ol qədər atının cilovun boğdu. 
 
Keçdi şirin naharının zamanı, 
Kəsildi acından tabü təvanı. 
 
Ahəstə-ahəstə iftanü xizan 
Yetişib hüzura çəkdi ələman. 
 
Dedi: “Ey sərvəri-külli-cəzirə! 
Rəhmin gəlsin binəvayə, fəqirə. 
 
Bir ölkənin olmaz iki sərdarı, 
Lazımdır ki, sən çəkəsən bu arı. 
 
Gətirirdim sizə bir çağ, kök şikar, 
ərzi-rəhdə oldum bir şirə düçar. 
 
Bunca dedim, təməsidir əmirin, 
Həddi nədir olsun hər yetən şirin? 
 
Pəndü nəsihətə olmayıb qail, 
Göndərdi bir neçə föhşü latail. 
 
Zor ilə şikarı əlimdən aldı. 
Özümə də bir bol bənbəcə
1
 çaldı. 
______________ 
1. Sillə, qapaz deməkdir 
2. T ə z ə r r ə -  ah-zar, yalvarmaq. 
 
 57 
Koldan-kola qaçıb gəlmişəm naçar, 
Bundan sonra dəxi ixtiyarın var”. 
 
Bir tərəfdən aclıq, bir yandan söyüş, 
Şir özün itirib getdi əqlü huş. 
 
Halü təbiətdən çıxdı bir babət, 
Sözün axırına verməyib fürsət. 
 
Yola düşüb dedi: “Dayanma, zinhar, 
O yer ki, görübsən, məni tez apar!” 
 
Sabiqən görmüşdü bir çahi-pürab, 
Fil düşsə olurdu mədumu nayab. 
 
Çəkə-çəkə getdi səmtinə, 
Dübarə başladı təzərrə
1
 yenə. 
 
Dedi: “Yaxınlaşıb şirin məkanı, 
Məndə yoxdur dəxi getmək imkanı. 
 
Məgər ki, alasan püşti-sərinə, 
Görən dəmdə tullayasan girinə. 
 
Eləsən onunla cəngi-sultanı, 
Mən olam nüsrətin mədihəxanı”. 
 
Axmaq ol pürfəni alıb dalına, 
Hər kimin əqli var xoşa halına! 
 
Quyu kənarına gəlib yetişdi, 
Nəzəri özünün əksinə düşdü. 
 
Eylə sandı şiri-peykardır bu, 
Sıçradı üstünə bivəhmü qayğu. 
 
Tülkü özün atmış idi kənarə, 
Qərq oldu bu suya dər-dəm biçarə. 
 
Hiylə ilə xeylədi azad, 
Qayıtdı mənzilə xürrəmü dilşad, 
 
Çoxdu yolu bu məsəlin dünyadə, 
Mən özüm görmüşəm həddən ziyadə. 
 
 58 
Biri o kim, hər kəs xalqa zülm edər, 
Aqibət ədl ilə fənayə gedər. 
 
Biri o ki, hakimani-bitədbir, 
Çahi-intiqama qərq olur çün şir. 
 
Biri o ki, biməsləhət, biəndiş. 
Bu dari-dünyada düzəlməz heç iş. 
 
Biri o ki, sanma düşməni həqir, 
Eylər səni axır bəlayə əsir. 
 
Xətadır dolanmaq, xülasə-kəlam, 
Xətm oldu hekayət, baqi vəssalam. 
 
M ə s ə l l ə r: 
 
Zülm ilə abad olan, ədl ilə bərbad olar. 
Acın amanı olmaz, toxun imanı. 
 
VƏTƏN 
 
Ah, ey safü paki- xaki-vətən, 
Nə gözəlsən, nə yaxşısan, nəsən! 
Nə gözəldir sənin çölün-çəmənin, 
Dağü bağın, gül ilə yasəmənin. 
Məni çün bəslədin qucağında, 
Yenə yer ver mənə bucağında 
Axır ömründə et məni rahət, 
Mənə bəsdir bu çəkdiyim qürbət. 
Məni bətnindən eylədin peyda, 
Yenə bətnində et məni ixfa. 
Ey vətən, ey canım sənə qurban! 
Neçin əhlin olub sənin nadan? 
Əlmədəd, ey mühəndisani-vətən, 
Vətənin xanəsi olubdu köhən. 
Hüsn təmirinə qılın himmət, 
Onun abadına edin qeyrət. 
Dərdinə vəqt ikən edin çarə 
Ta həlak etməyə onu yarə. 
 
Abbas ağa Nazir 
 
 
 
 59 
DƏVƏ, ĠLAN VƏ TISBAĞA 
 
Bir dəvə, bir ilan, bir də tısbağa 
Yoldaş olmuşdular mundan sabiqa. 
 
Xanəyek müttəfiq, yekdil, yekcəhət, 
Yox idi arada bir sirri-xəlvət. 
 
İkisinin əkli 
1
rig
2
 idə torpaq, 
Dəvənin töməsi giyahü yarpaq 
 
Gəzərkən tapdılar bir girdə çörək, 
Dedilər: aparıb mənzildə yeyək. 
 
Nəhayət, bunların kini var idi, 
Muzi
3
 idi çünki hiyləgər idi. 
 
Bir-birinə dedi: “bizə nə lazım 
Kim, belə axmağa olaq mülazim 
 
Həmi yerdən yeyir, həmi həvadən, 
Yalvarıb bir çörək alaq xudadən. 
 
Aparıb onunla üç yerə bölək, 
Aldadarıq, qalar özümüzə əppək”. 
 
Muzilər qoydular binayi-möhkəm, 
Dəvəyə dedilər: “Ey yarü həmdəm. 
 
Həqqi bu kim, üç gündü binaharıq, 
Görürsən nə kunə olmuşuq arıq. 
 
Tapdığımız həmin bir girdə nandı, 
Gər üç yerə bölək, haman hamandı. 
 
Məsəldir: bir paydan bir kişi doyar, 
Gər bölünə – ikisin də ac qoyar. 
 
Yaxşı odur – bunu yesin birimiz, 
Dost-düşmənə faş olmasın sirrimiz. 
________________ 
1. Ə k l i- yeməyi. 
2. R i g -  toz, qum. 
3.  M u z i -  qorxaq fikirli. 
 
 60 
Olsun şol yeyənin tabü təvanı, 
Ara yerdə nahəq çıxmasın canı. 
 
Əlbəttə yetirir qasimül-ərzaq, 
Qoymaz bizi acu susuz qırılaq”. 
 
Dedi: “Nə desəniz mənim sözüm yox, 
Həqq bilir ki, özgə payda gözüm yox. 
  
Püşk atsanız əgər, raziyək püşgə, 
Qoy düşsün düşəcək hər kimə kişgə”. 
 
Dedilər: “Nə lazım püşk alaq ələ, 
Şükr olsun xudayə, münsifik hələ. 
 
Hər kəs öz yaşını eyləsin izhar, 
Gördük birimizin artıq sinni var – 
 
Cahıllar əl çəksin binəvadən, 
Nəsibin istəsin bari-xudadən. 
 
Şol qocaya olsun ta inki qüvvət, 
Bəlkə yol bacara bir neçə müddət”. 
 
Dəvə qaldı labüd laəlac, naçar, 
Dedi: “Özüz bilin, ixtiyarız var”. 
 
İlan tısbağaya dedi: “Ey rəfiq, 
Əvvəl de, sənindir həm yol, həm təriq”. 
 
Dedi: “Daş başıma, küllər gözümə, 
Bavər edən olsa mənim sözümə. 
 
Ol xaliqi-yekta həyyü-ləmyəzəl
1
 
İcadi-adəmə qoyan vəqt əl, 
 
On-on beş yaşında hazır idim mən, 
Bir əcəb məkanda tutmuşdum vətən. 
 
Gördüm ki, Adəmə can verdi allah, 
Mən dedim qurtardım, indi bismillah!” 
________________ 
1. H ə y y ü-l ə m y ə z ə l -  həmişə canlı, diri, yəni allah. 
 
 
 61 
Həqdi, dil-dodağın çeynədi üştür, 
Saribani-qəza dedi ki, diş
1
 dur! 
 
Ondan sonra növbət yetdi ilanə, 
Gətirdi sinnini şərhü bəyanə. 
 
Dedi: “Ey biçarə, uşaq imişsən, 
Bəs neçün olubsan ha böylə gühən? 
 
Ol zaman ki, həyyü qadiri-muxtar 
İstədiki yer-göy ola bərqərar. 
 
Adəm harda idi, Həvva kim idi? 
Məlaiki-ərşi-əla kim idi? 
 
Bir xaliqin özü, bir mən var idim, 
İndi belə görmə, bir minar idim. 
 
Müruri-zəmanın evi yıxılsın. 
Mənim kimi xanimanı dağılsın. 
 
İndi mari-çubə həmtasiyəm mən. 
Həq bilir ki, mütləq tanımaz görən”. 
 
Dəvə zahir edib bir nimxəndə, 
Dedi: “Öz yaşımı deyərəm mən də”. 
 
Götürüb ağzına yerdən çörəyi, 
Başladı ahəstə tər göyşəməyi. 
 
Dedi: “Ey mədəni-hədyanü kəzaf! 
Bu söz ilə dəvə uşaq imiş saf”. 
 
Lazımdır şol yerdə bu növ misal, 
Nəsihət eyləsin xəlqə əhli-hal. 
 
Özündən böyüyə etsə xəyanət, 
Ac qalır, etməsin əlbət, səd əlbət. 
 
Bir adam ki, qoya hiylə binası, 
Aqibət özünə dəyər xətası. 
 
Yoldaş  yoldaş ilə xədəng nisbət, 
Düz gərək ta ruzi-həşrü qiyamət. 
 
 62 
Əgər əyri ola dəruni, çün yay, 
Kirişi qırılıb axır olur zay. 
 
Müşküldü nəzm etmək hər belə nəsri, 
Əfv eyləsin arif gər olsa kəsri. 
 
DURNALARA XĠTAB 
 
Bir saat havada qanad saxalayın, 
Nizam ilə gedən qoşa durnalar! 
Qatarlanıb nə diyardan gəlirsiz 
Qaqqıldaşa-qaqqıldaşa, durnalar! 
 
Mən sevmişəm onun ala gözünü, 
Nəsib ola bir dəm görəm üzünü; 
Yoxsa danışırsız dilbər sözünü; 
Veribsiniz nə baş-başa, durnalar?! 
 
Diyari-ğürbətdə müddətdi varam, 
Gecə-gündü canan deyib ağlaram; 
Mən də sizin kimi qərubü zaram, 
Eyləməyin məndən haşa, durnalar! 
 
Laçın yatağıdır bizim məkanlar, 
Yavaş-yavaş gedin, səsiniz anlar, 
Qorxuram toxuna ötən zamanlar 
Sürbəniz
1
 dağılıb çaşa, durnalar! 
 
Zakirəm, od tutub, alışıb cigər, 
Var isə canandan sizdə bir xəbər, 
Təğafül
2 
etməyin allahı sevər 
Dönməsin bağrınız daşa, durnalar! 
 
 
TISBAĞA, QARĞA. KƏSƏYƏN, AHU 
 
Bir tısbağa, bir kəsəyən, bir qarğa 
Yoldaş olmuş idi bundan sabiqa. 
 
Pakizə zamanda tutuban vətən, 
Asibi-dəhrdən asudə, eymən. 
________________ 
1. S ü r b ə n i z -  dəstəniz, sürünüz. 
2. T ə ğ a f ü l -  qəflət göstərmə, özünü bilməməzliyə vurma. 
 
 63 
Övqat keçirdi yazü, yayü, qış, 
Eyşü nuşə məşğul idi bitəşviş. 
 
Bir ahu şol yerə eyləyib güzar, 
Üç ikən həmdəmü həmrah oldu çar. 
 
Səhərdən dağılıb hərə bir yana, 
Günorta zamanı gəlib məkana. 
 
Başından keçəni eylərdi söhbət, 
Bu hal ilə dolandılar bir müddət. 
 
İttifaqən, bir gün gəlməyib ahu, 
Aldı yoldaşların canını qayğu. 
 
Qarğaya dedilər: “dur, aç pərü bal, 
Gətirib biçarədən bizə bir əhval. 
 
Şayəd ki, fəqiri, xudanəkərdə, 
Damə salmış ola səyyad bir yerdə”. 
 
Biməksü təvəqqef ovcə qalxıb zağ, 
Dolanıb hər tərəf edərkən soraq. 
 
Gördü ki, heyvanı səyyadi-birəhm, 
Üqubəti-həqdən eyləməyib vəhm, 
 
Tutub, əl-ayağın bağlayıb möhkəm 
Atıb günə qarşı, özü gedib həm. 
 
Dami-təzvirini qurubdu genə, 
Şayəd özgə şikar sala cənginə. 
 
Ahuyi-pabəndə verib təsəlli, 
Qanadı on isə, eyləyib əlli. 
 
Gəlib həmrəhlərə gətirdi xəbər, 
Bir parə naləvü şiyvən etdilər. 
 
Təkəllümə gəlib dedi kəsəyən: 
“Onun əncamını yaxşı billəm mən. 
 
Məni qanadının üstünə götür, 
O yer ki, ahunu görübsən, yetir. 
 
 64 
Be-hövli-qüvveyi-xaliqi-zülmən 
Bir ləhzədə bəndin parə, qıllam mən”. 
 
Bu tədbiri həmə eyləyib pəsənd, 
Oldular, filcümlə, dilşadü xürsənd. 
 
Kəsəyəni qarğa alıb dalına, 
Olan gücün verib pərü balına. 
 
Bir zaman yetirdi ahuya muşi, 
Qalmamışdı səbrü qərarü huşi. 
 
Zərbi-dandan ilə kəsib kəməndin, 
Bir əndək qalmışdı dəf edə bəndin. 
 
Gördülər tısbağa üftanü xiyzan, 
Özünü yetirdi şol yerə nalan. 
 
Zəbani-təərrüz etdilər diraz, 
Söylədilər: “Bu nə işdi, anlamaz?! 
 
Nə fikr ilə gəldin burayə, görək, 
Səndən bizə olacaqdı nə kömək? 
 
Məgər ki, gələndə səyyadi-pürfən 
Biz qaçaq, qalasan aralıqda sən! 
 
O da bizə ola əlahiddə dağ, 
Gərəkdi dübarə çalaq əl-ayaq!” 
 
Dedi: “Ey yarani-ba-istiqamət, 
Ayini-dostluqda deyil mürüvvət –  
 
Aşinanın biri gəzə asudə, 
Şol birisi qala dami-qayğudə. 
 
Girəm ki, məsrəfim yoxdur bir karə, 
Necə dura billəm sizdən kənarə? 
 
Tanrı o yoldaşa eyləsin qəzəb, 
Kim, dari-dünyada ola xüdtələb! 
 
Üç həmrəhi-sadiq tək olsun azad, 
Mənimki səhldir, hərçi bada-bad!” 
 
 65 
Göftügunu bunlar etməmiş təmam 
Gördülər ki, gəlir mərdi-bədəncam. 
 
Həmrəhi-çarümdəm əl çəkib naçar, 
Ahu, siçan, qarğa etdilər fərar. 
 
Səyyad gəlib ol məqamə yetişdi 
Kim, ahunu pabənd edib getmişdi. 
 
Baxıb hər tərəfə etdi nəzarə, 
Görmədi be-qeyr əz rismani-parə. 
 
Bir də bir tısbağa zarü sərəgərdan, 
Yaşınmaq qəsdilə dolanır hər yan. 
 
Bəs ki, çox yüyürüb eniş-yoxuşa, 
Ov tapmayıb əli çıxmışdı boşa. 
 
Tısbağanı labüd torbaya saldı, 
Ağzını bağlayıb dalına aldı. 
 
Yornuq köpək kimi ovçu ahəstə 
Yola başladı, ixtiyarı güsəstə. 
 
Qarğa dövr eyləyib ovci-həvadə, 
Baxardı əməli-ibni-Ziyadə. 
 
Gətirdi həmrəhi-fərarə xəbər, 
Hali-binəvadən olub müstəhzər. 
 
Muşi-sahibi-huş tapıb bir tədbir, 
Dedi: “Durmaq vəqti deyil, ey nəxcir! 
 
Sən eylə məkr ilə payını axsaq, 
Səyyadın önündə dolan bir sayaq. 
 
Fikr eyləsin asan tutacaq səni, 
Xəyali-xam ilə atıb kisəni, 
 
O olsun şikarın tutmağa məşğul, 
Mən ollam torbanı yırtmağa məşğul. 
 
Ol zaman ki, qarğa eylədi səda, 
Bil ki, tısbağanı etmişəm rəha. 
 
 66 
Səbr eylə bir qədər ta ki, biz qaçaq, 
Sən də sıçrayıb gəl yenə qarışaq”. 
 
Bu məkr ilə oldu dü məhbus azad, 
Qayıdıb gəldilər məsrurü dilşad. 
 
Bu məsəlin vardır ona nisbəti: 
Bir kəsin bir kəsə ola ülfəti, 
 
Gərək zar olanda, o da zar ola, 
Həmişə dostundan xəbərdar ola. 
 
Nəinki dost qala dami-bəladə, 
O gəzə arxayın dəştü səhradə. 
 
Həm dəxi həqarət gözilə, zinhar, 
Baxıb bir adəmə eyləmə inkar. 
 
Hər meşəyə güman aparma boşdur, 
Xudbinlik kişiyə nə kari-xoşdur. 
 
Yazıbdır Sədiyi-şirin kəlam, 
Əmləhüş şüəra, arifi-əyyam: 
 
“Hər bizə güman məbər ki, xalist, 
Şayəd ki, pələng, xüfte başəd”.
1 
 
M ə s ə l l ə r: 
 
O baş sınsın ki, dost yolunda gərək olmaz. 
Dostun sirrin dost bilər. 
El yığılsa kərən sındırar. 
 
T a p m a c a: 
 
41. Altı taxta, üstü taxta, 
     Oturub bir ağ otaqda 
     Qoyun deyil, otlayır, 
     Toyuq deyil, yumurtlayır. 
________________ 
1. Tərcüməsi: 
Hər meşəyə güman aparma boşdur, 
Bəlkə də orada pələng yatmışdır. 
 
 
 67 
SAYAÇI SÖZLƏR 
 
Səlam əleyk səy bəylər, 
Bir-birindən yey bəylər! 
Saya gəldi gördünüz, 
Salam verdi aldınız 
Alnı təpəl qoç quzu 
Sayaçıya verdiniz. 
 
 
Siz qayadan qorxmusuz, 
Səfa yurda qonmusuz, 
Səfa olsun yurdunuz, 
Ulamasın qurdunuz. 
Ac getsin avanınınz
1 
Tox gəlsin çobanınınz. 
 
Bu saya yaxşı saya, 
Həm çeşməyə, həm çaya, 
Həm ülkərə, həm aya, 
Həm yoxsula, həm baya 
Bu saya kimdən qaldı? 
Adəm atadan qaldı. 
 
Adəm ata gələndə, 
Qızıl öküz duranda, 
Qızıl buğda bitəndə, 
Dünya binnət olanda, 
Musa çoban olanda 
Şişliyimiz erkəcdi.
2 
 
Onun dərdi uludur, 
Aşıqlığı qurudur. 
Ucası qiymətlidir, 
Qabırğası dadlıdır. 
 
Qabırğa içrə pərdə, 
Salmaz adamı dərdə. 
Pərdəsi iki rəngdir. 
Böyrək ona dirəkdir, 
Altmış arşın bağırsaq, 
Bir-birinə ulğaşıq. 
________________ 
1. A v a n -  düşmən, burada qurd mənasındadır. 
2. E r k ə c-  qoyununn qabağında gedən buynuzlu keçi. 
 68 
Zinhar qoyunu vurma, 
Qoyunsuz evdə durma! 
 
Qoyunlu evlər gördüm, 
Qurulu yaya bənzər. 
Qoyunsuz evlər gördüm, 
Qurumuş çaya bənzər! 
Qoyun var, kərə gəzər. 
Qoyun var, kürə gəzər. 
Gedər dağları gəzər. 
Gələr evləri bəzər. 
 
Kərəsidi oyunun, 
Kürəsidi qoyunun 
Aclıqmızdan gəzərik. 
Çövrəsində qoyunun. 
 
Nənəm qoyunun qarası, 
Qırxlığı polad parası, 
Yaz günü dəmləməsi, 
Yay günü kürəməsi, 
Qış günü qovurması! 
 
Nənəm o şişək qoyun, 
Yunu bir döşək qoyun, 
Bulamanı bol elə, 
Qırıldı uşaq, qoyun! 
 
Nənəm qumral tat qoyun, 
İldən-ilə art qoyun. 
Balalar ölməkdədir, 
Ölmə gəl, namərd, qoyun! 
 
Nənəm o saçaq qoyun, 
Birədən qaçaq qoyun, 
Sənə yaman baxanın 
Gözünə bıçaq qoyun! 
 
Nənəm o kürdü qoyun, 
Otladı durdu qoyun. 
Ay qaranlıq gecədə 
Görübdü qurdu qoyun. 
 
Nənəm o narış qoyun, 
Yunu bir qarış qoyun. 
 69 
Çoban səndən küsübdür, 
Südü ver, barış, qoyun. 
 
Nənəm o göycə qoyun 
Gedərsən öycə qoyun, 
Yeyən sənin ucundan 
Dolanır bəycə qoyun. 
 
Yastı-yastı təpələr 
Yastığıdır çobanın. 
Yumru-yumru qayalar 
Yumruğudur çobanın. 
Əlindəki dəyənək 
Qılıncıdır çobanın. 
Yanındakı boz köpək  
Yoldaşıdır çobanın 
Ağzı qara canavar 
Düşmənidir çobanın. 
 
Nənəm qoyunun ağı, 
Gedər dolanar dağı. 
Biçər qara qayağı. 
İçər sərin bulağı. 
Qarılar tutar yağı. 
Gəlinlər yeyər quymağı. 
Illa ki qayğanağı, 
Çobana vurar dağı. 
Qızlara cehiz ağı, 
Çobana çarıq bağı. 
 
Nənəm boz, ala qoyun, 
Yolda suzala qoyun.
1 
Yeyən sənin ucundan 
Gözəl qız ala, qoyun. 
 
Nənəm o gəlin qoyun, 
Quzuna təlin
2
 qoyun, 
Yeyən sənin ucundan 
Gətirib gəlin, qoyun. 
 
Nənəm o qəmər qoyun, 
Quzusu əmər qoyun, 
________________ 
1. S u z a l a m a q -  yorulmaq, əldən düşmək. 
2. T ə l i n -  mehriban, səmimi olmaq, mehr salmaq. 
 70 
Yeyən sənin ucundan 
Bağlayıb kəmər, qoyun. 
 
Nənəm a qaşqa qoyun, 
Minmisən eşqə qoyun, 
Yeyən sənin ucundan 
Çıxıbdır köşkə qoyun. 
 
Nənəm o qızıl qoyun, 
Yollara düzül qoyun. 
Ölməmisən, qalmısan, 
Qalasan yüz il qoyun. 
 
Nənəm o səkil qoyun, 
Belində kəkil qoyun, 
Ay qaranlıq gecədə 
Arxaca çəkil, qoyun. 
 
Nənəm qaraqaş qoyun, 
Qarlı dağlar aş, qoyun, 
Ay qaranlıq gecədə 
Çobana yoldaş, qoyun! 
 
Nənəm qoyunun gəlini, 
Avşara gəlməz yelini, 
Onu sağan gəlinin 
Xınalıyım əlini. 
 
Nənəm qoyunun uzunu, 
Döşdə bəslər quzunu, 
Sağına yatar gözlər, 
Soluna yatar bozlar. 
Əli çanaqlı qızlar, 
Qoyunun yolunu gözlər. 
 
Çoban qoyunu götürəsi, 
Onu dərəyə yetirəsi, 
Ağbiləkli gəlinlər 
Sağım-sagım deyəsi. 
Ağbirçəkli qarılar 
Buluyum-buluyum deyəsi. 
 
Bu oğlumun düyəsi, 
Bu qızımın düyəsi 
Sarı suyu qalanda 
 71 
Boz köpəyə tökəsi. 
 
Xırdaca-xırdaca qızlar, 
Əli xınalı qızlar, 
Əllərində çanaqlar 
Bərənin yolun gözlər. 
 
Qoyunun özü gəldi, 
Dolandı düzü, gəldi,  
Çobanın qucağında  
Bircə cüt quzu mələdi. 
 
Can quzu, canım quzu, 
Tükü çalır qırmızı,  
Əbrişim telli quzu, 
Qonurdu onun gözü, 
Biri gəlinin olsun, 
Biri çobanın payı, 
Üzün ağ olsun, çoban. 
 
De, bayrama nə qaldı? 
Nə qaldı, nə qalmadı? 
Bir əllicə gün qaldı! 
Əlli günü say ötür, 
Qarmala quzu götür! 
 
Əlli günü, gecəsi, 
Sağmal subay seçəsi. 
Sayan yağış
1
 yağası. 
Sarmaşıqot bitəsi. 
 
Quzu quyruq tutası, 
Ovlaq irtmək atası. 
Kərəsindən, ağından, 
Öldürümsüz sağından. 
 
Qoyun nədən hasil oldu, 
Kimya yarpağından, 
Biizmcün də gətirin,  
Qormasından, yağından. 
 
Yağ verənin oğlu olsun! 
Doğduğu oğlan olsun! 
________________ 
1. S a y a n  y a ğ ı ş -  yaz yağışı, leysan. 
 72 
 
Yarma verənin qızı olsun, 
Qızı da qotur olsun! 
Qoturuna qurd düşsün, 
Qurdundan quş tapılmasın! 
 
Qısa-qısa gələnin 
Qısnacağı dar olsun. 
Basa-basa gələnin 
Basmacığı bərk olsun, 
Sizin də damağınız çağ olsun, 
Oğul-qızınız sağ olsun! 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 73 
TAPMACALARIN CAVABI 
 
1. Yəhər. 
2. Pişik. 
3. Sac. 
4. Buxarı. 
5. Toyuq. 
6. Xalça. 
7. Yumurta. 
8. Yumurta. 
9. Xoruz. 
10. Siçan. 
11. Qoyun. 
12. Nehrə. 
13. Yəhər-əsbab: cilov, sinəbənd, üzəngilər, quşqun. 
14. İtin, donuzun, qoyunun və inəyin əmcəkləri. 
15. Balıq, ayı, dəyirman, halva. 
16. Oxlov. 
17. İlin fəsilləri. 
18. Qamış. 
19. Dörd (iki bala, ata, ana) 
20. Əncir. 
21. Heyva. 
22. Taxıl. 
23. Qarğıdalı. 
24. Qoza. 
25. Pambıqtəmizləyən maşın. 
26. Məfrəş. 
27. Cəhrə. 
28. Yağış. 
29. Uşaq. 
30. Pul. 
31. Göy, ulduzlar, ay. 
32. Yeni doğuımuş uşaq. 
33. Nar. 
34. 2401 tülkü balası. 
35. Nar, iydə. 
36. Qarpız, göbələk, yeralması. 
37. Mancanaq. 
38. Ələk. 
39. Kəklik. 
40. İnək, onu sağan və buzov. 
41. Yarasa. 
42. Çanaqlı bağa. 
 
 74 
KĠTABIN ĠÇĠNDƏKĠLƏR 
 
Mühərririn ifadeyi-məramı..............................................................................................................3 
It və pişik.........................................................................................................................................4 
Üzlü qonaq və ev yiyəsi...................................................................................................................4 
Ərincək it.........................................................................................................................................5 
Toyuq..............................................................................................................................................5 
Xoruz və padşah..............................................................................................................................6 
Qanacaqlı qaraçı..............................................................................................................................7 
Qarı və pişik....................................................................................................................................7 
Qoyun.............................................................................................................................................8 
Üşüdüm ha, üşüdüm.......................................................................................................................9 
Keçi..............................................................................................................................................10 
İnək, öküz və camış.....................................................................................................................11 
Eşşək və dəvə..............................................................................................................................11 
Çoban...........................................................................................................................................12 
Qurd.............................................................................................................................................13 
Bişmişlər, çörəklər və içkilər.......................................................................................................14 
Səməni.........................................................................................................................................14 
Ağ qoyun.....................................................................................................................................15 
Narış (narınc) qoyun...................................................................................................................15 
Düzgü..........................................................................................................................................15 
Dəvə və tikan...............................................................................................................................16 
Nazikbənazik-Tazikbətazik.........................................................................................................16 
Layla............................................................................................................................................18 
Bala barəsində..............................................................................................................................20 
Qardaş barəsində..........................................................................................................................20 
Gəlinin sözləri..............................................................................................................................20 
Qayınananın sözləri......................................................................................................................20 
Yaz................................................................................................................................................20 
Günəşi çağıraq..............................................................................................................................21 
Qızlar nəğməsi..............................................................................................................................21 
Tülkü və üzüm..............................................................................................................................22 
Buğda, arpa və darı.......................................................................................................................24 
Darı və buğda................................................................................................................................24 
Tülkünün hekayəti........................................................................................................................25 
Düzgü............................................................................................................................................26 
Şəmgülüm, Şüngülüm, Məngülüm...............................................................................................27 
Güdü-güdü....................................................................................................................................29 
Vur nağara, çıx qırağa..................................................................................................................30 
Tülkü və kəklik.............................................................................................................................31 
Pıspısa xanım və Siçan bəy..........................................................................................................33 
Durnalara xitab.............................................................................................................................36 
Bostan və dirrik məhsulatı...........................................................................................................36 
Qızlar su doldurmaqda.................................................................................................................37 
Göyçək Fatmanın nağılı...............................................................................................................37 
Soltan dağı....................................................................................................................................41 
Dağlar............................................................................................................................................41 
Kəklik............................................................................................................................................42 
Tərlan ...........................................................................................................................................43 
Düzgü............................................................................................................................................44 
Tülkü və qurd................................................................................................................................45 
 75 
Oğru və ev yiyəsi..........................................................................................................................46 
Aranla yaylağın bəhsi...................................................................................................................46 
Arılar barəsində............................................................................................................................47 
Dəvə və eşşək...............................................................................................................................48 
Tülkü və şir...................................................................................................................................51 
Vətən.............................................................................................................................................58 
Dəvə, ilan və tısbağa.....................................................................................................................59 
Durnalara xitab.............................................................................................................................62 
Tısbağa, qarğa, kəsəyən, ahu........................................................................................................62 
Sayaçı sözlər.................................................................................................................................67 
Tapmacaların cavabı.....................................................................................................................73 
 
 
 
 
 
 
 
 
 
