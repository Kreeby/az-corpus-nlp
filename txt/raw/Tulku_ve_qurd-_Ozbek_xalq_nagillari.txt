 
 
 
TÜLKÜ 
VƏ 
QURD 
 
 
 
 
 
Özbək xalq 
Nağılları 
 
 
 
 
 
 
 
 
 
 
 
Gənclik 
Bakı 
1977 
 
 
 
 
 
 
 
 
 
 
 
 “Özbək nağılları” kitabında toplanmış əsərlər qardaş 
özbək xalqının əsrlərdən bəri nəsildən nəslə qoruyub 
saxladığı şifaһi ədəbiyyatın nadir inciləridir. Bu nağıllarda 
Vətən məһəbbətindən, dostluqdan, sədaqətdən, mərdlikdən 
danışılır. Nağıllarda xalqın zülmkar şaһlara, namərd, ikiüzlü 
vəzirlərə nifrəti əks olunur, qudurğan varlıların zəһmətsevər 
xalq kütlələrinə çəkdidikləri zülm və məşəqqətdən söһbət 
gedir.
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
    70802 
    M 653(12)—77  
 
©“Gənclik”, 1977.
Ö
    
101-77 
 
QURD VƏ QOCA 
Biri var idi, biri yox idi, bir zamanlar yer üzündə qəzəbli bir 
qurd yaşardı. 
Qurd tez-tez sürüyə basqın edərdi. Ona görə də çobanlar 
ovçuya şikayətlənərdilər. 
Günlərin bir günü ovçu meşəyə getdi. Onu görən qurd 
qorxub qaçmağa başladı. Ovçu da qurdun arxasınca düşdü. Bu 
vaxt əli torbalı bir qocaya rast gəlib yalvardı: 
— Salam, baba! Məni ovçunun əlindən qurtar. O məni 
öldürəcək. Mənim cavanlınıma yazığın gəlsin. 
Qoca qurda tərəf əyilib torbanın ağzını açdı: 
— Gəl gir torbaya! 
Canavar torbaya girdi. Qoca torbanı dalına atıb yoluna 
düzəldi. 
Qarşıdan gələn ovçu qocanın qabağına çıxdı. 
— Baba, buradan qurd keçmədi? Onu görmədiniz ki? — 
deyə ovçu soruşdu. 
— Yox görmədim, — qoca cavab verdi. 
Ovçu yoluna davam etdi. 
Qoca, qurda dedi: 
— Torbadan çıx, canın qurtardı. 
Qurd torbadan çıxdı. 
— İndi qayıt meşəyə geri! 
— Nə üçün? Mən acam. Mən səni yeyəcəyəm. 
— Ay səni, nankor! Mən səni ölümdən qurtardım, sən məni 
yemək istəyirsən — deyə qoca һiddətləndi. 
Qəzəblanmiş qurd: — Onsuz da yeyəcəyəm, — dedi. 
Onların başı mübaһisəyə qarışanda yanlarından bir dovşan 
keçirdi. Bu dovşan çox ağıllı idi. 
— Nə olub? — deyə dovşan xəbər aldı. — Nəyin üstə 
mübaһisə salmısınız? 
Qoca, gözləri yaşarmış һalda dedi: 
— Qurd yaxşılığa yamanlıq eləyir. 
Qurd əһvalatı necə olubsa elə də nağıl elədi. 
Dovşan dedi: 
 
— Ay qurd, sözlərinə inanmıram. Doğrudanmı sən boyda 
zorba qurd bu balacalıqda kisəyə sığışmısan? 
Qurd etiraz etdi: 
— Sığışmışam, bəs nə! 
— Ola bilməz, gir kisəyə, mən öz gözlərimlə görüb inanım. 
Ondan sonra, qocanı yeyə bilərsən. 
Qurd tələsik kisəyə girdi. 
Qoca əһvalatın nə yerdə olduğunu başa düşüb, dərһal 
kisənin ağzını bağlayıb dedi: 
— Sağ ol, dovşan! 
Qurd һa yalvardı, һa dil tökdüsə qoca onu buraxmayıb 
ovçunun yanına apardı. 
 
TÜLKÜ VƏ QURD 
Çox qədim zamanlarda bir qoca, bir də onun qarısı var imiş. 
Onların var-yoxu ala-bula kisədən və ala-bula inəkdən ibarət 
imiş. Günlərin birində qoca dedi: 
— Ay arvad, ala-bula kisədən un götur, ala-bula inəyin 
südündən yağ һazırla qoğal bişir. 
Qarı ala-bula kisədən un götürdü, ala-bula inəyin südündən 
yağ һazırlayıb qoğal bişirdi. 
Qocayla qarısı dəstərxan açıb qoğalı üstünə qoydular. Qarı 
qocadan xaһiş etdi: 
— Hə, indi sən qoğalı böl! 
Qoca ona dedi: 
— Yox, arvad, yaxşısı budur ki, sən böl! 
Qarı etiraz etdi: 
— Yox, kişican, sən bölməlisən! 
Qoca qoğalı kəsmək istəyəndə, qoğal birdən yerə atılıb 
diyirləndi. 
Qoca, qarı ilə qoğalın dalınca qaçdılar. 
Qoğal üç dəfə һəyətdə dövrə vurdu, darvazaya çatıb küçəyə 
çıxdı və diyirlənməyə başladı. 
Qoca ilə qarı onun arxasınca һa qaçdılarsa çata bilmədilər. 
Qoğal ilxıçının evinə diyirləndi, özünü dəstərxanın üstünə 
salıb təngnəfəs dedi: 
 
— Ay ilxıçı! Məni ala-bula kisənin unundan, ala-bula inəyin 
yağından bişiriblər. Məni ye! Məni yeməsən, onda ata-ananın 
ətini yeyəsən. 
İlxıçı qoğalı qapdı ki, onu parçalasın, amma qoğal onun 
əlindən sürüşüb yol ilə diyirləndi. İlxıçı ata minib qoğalın dalınca 
çapdı. 
Qoğal ondan sürətlə uzaqlaşıb kəndlinin daxmasına di- 
yirləndi. 
— Ay kəndli, — dedi. — Mən ala-bula kisənin unundan, 
ala-bula inəyin yağından bişirilmişəm. Məni ye, məni yeməsən, 
ata-ananın ətini yeyəsən. 
Kəndli qoğalı yemək istəyirdi ki, qoğal sürüşüb düşdü, 
diyirlənməyə başladı. 
Kəndli öküzün birini mindi, birinində ipindən darta-darta 
qoğalın dalınca yollandı, ancaq ona çata bilmədi. 
Qoğal diyirləndi, yolda qabağına bir tülkü çıxdı. 
— Ay tülkü! — qoğal qışqırdı. — Mən ala-bula kisənin 
unundan, ala-bula inəyin yağından bişirilmişəm; məni ye, 
yeməsən, ata-ananın ətini yeyəsən. 
Ancaq tülkü һeç qoğal tərəfə baxmadı da. Özünü elə gös- 
tərdi ki, guya һeç nə eşitmir. 
Onda qoğal lap yaxına gəldi və bir az da bərkdən qışqırdı: 
— Ay tülkü, məni ala-bula kisənin unundan, ala-bula inəyin 
yağından bişiriblər; məni ye, məni yeməsən, ata-ananın ətini 
yeyəsən! 
Onda tülkü qoğala baxıb başını buladı, dedi: 
— Mən karam, һeç nə eşitmirəm. yaxına gəl, sözünü qula- 
ğıma de! 
Qoğal tülkünün lap yanına diyirlənib qulağına qışqırdı: 
— Ay tülkü, məni ala-bula kisənin unundan, ala-bula inəyin 
yağından bişiriblər; məni ye, məni yeməsən, ata-ananın ətini 
yeyəsən! 
Tülkü o dəqiqə qapıb qoğalı tutdu. Onun ortasını yedi, sonra 
yediyi yerə gil yapışdırıb qoğalı çobana pay apardı. 
— Ay çoban, — dedi, — mən sənə ləzzətli qoğal gətirmi- 
şəm. 
Çoban ac idi, çox sevindi. 
 
— Sənə, əvəzində nə verim? 
— Mənə yaxşı bir quzu ver. 
Çoban tülküyə bir quzu verdi. 
Tülkü dedi: 
— Ay çoban, sən qoğalı, bax, mən o dağı aşandan sonra ye! 
Çoban çox istəyirdi ki, qoğalı tez yesin, amma gözlədi, 
tülkü dağı aşandan sonra qoğalı kəsdi. Baxıb gördü ki, 
qoğalın ortası gildir. Çoban çox һirsləndi, amma daһa gec idi. 
Tülkü özündən razı və şad һalda gedir və quzunu arxasınca 
aparırdı. Qarşıdan tülkünün dostu qurd gəlirdi; onu görüb xəbər 
aldı: 
— Ay rəfiqəm, quzunu neçəyə almısan? 
Tülkü quzunu neçəyə aldığını deyib yoluna davam etdi. 
Tülkü quzunu evinə gətirdi, özü isə dağa ot biçməyə getdi. 
O evdə olmayanda qurd tülkünün evinə gəldi, quzunu yedi, 
kəlləsini otağın astanasına qoydu, ayaqlarını isə künclərə düzdü, 
һər küncə bir ayağını qoydu. 
Sonra qurd bacadan çıxıb qaçdı. 
Tülkü ot şələsi ilə evinə qayıdıb quzunu qapıdan oxşamağa 
başladı: 
— Dağdan-bağdan sənə ot çalıb gətirmişəm. Tez qapını aç, 
mənim quzum! 
Amma һeç kəs qapını açmadı, һətta səs verən də olmadı. 
Tülkü quzunu üç dəfə çağırdı, quzudan səs çıxmadı. 
Onda tülkü özü evin qapısını açdı. Gördü ki, quzunun kəsik 
kəlləsi qapının astanasına, dörd ayağı isə otağın künclərinə 
qoyulub. 
— Ay һiyləgər qurd! Sən soruşanda ki, quzunu neçəyə almı- 
san, mən bildim ki, quzunu yemək qəsdindəsən. 
O, qurddan һayıfını çıxmaq qərarına gəldi. Otağın baş 
divarının dibində çala qazıdı, çalada kömür közərtdi. Çalanın, 
üstünə nazik ağac düzdü, üstünü һəsir və yorğanla basdırdı. 
Sonra quzunun baş-ayağından kəlləpaça bişirib, getdi dostu 
qurdu qonaq çağırmağa: 
— Ay qurd, dostum, mən bu gün sizi qonaq çağırıram, bizə 
gəlin! 
Qurd dedi: 
 
— Ay dostum tülkü! Bu gün xəstələnmişəm. Qarnım ağrı- 
yır. 
Tülkü dedi: 
— Ay dostum qurd, durun gedək. Mən ləzzətli kəlləpaça bi- 
şirmişəm, yeyən kimi sağalacaqsınız. 
Tülkü qurdu razı salana qədər ondan əl çəkmədi. 
Onlar tülkünün evinə gəldilər. 
Tülkü qurdu yuxarı başa keçirdi və o, yorğanın kənarında 
oturanda dedi: 
— Ay dostum qurd! Utanma, lap ortada oturub raһatlan. 
Qurd durub yorğanın ortasında əyləşmək istədi. 
Tülkü yorğanın qırağını dişləri ilə dartıb çəkdi, ağaclar sındı 
və o dəqiqə qurd yanar kömürün içinə düşdü. 
Qurd çalada aşağı-yuxarı vurnuxdu və nəһayət tükləri 
qarsalanmış һalda birtəһər çaladan çıxdı, yarımcan һalda özünü 
yuvasına saldı. 
Qurdun vəziyyətinin çox pis olduğunu biləndə, tülkü, ara 
һəkimi paltarı geydi və ona baş çəkməyə getdi. 
— Sizə nə olub, cənab qurd? — səsini dəyişib soruşdu. 
—Mənim bir tülkü dostum var idi. Onun bir quzusu var idi. 
Mən o quzunu yedim. Tülkü məni aldadıb odlu çalaya saldı. İndi 
xəstələnmişəm. 
— Baһo! O nə pis iş görüb! Sizə yaman əziyyət verib. — 
Tülkü aһ-vay elədi.— Bilirsinizmi, mən böyük təbibəm və sizin 
kimi çox xəstələri müalicə etmişəm. Siz gərək qaratikan 
kolluğunun içindən keçəsiniz. Tikanlar dərinizi deşib 
bədəninizdən irini çıxardar. Üç günə sağalıb ayağa durarsınız. 
Qurd son gücünü toplayıb durdu, qaratikanlığa getdi və 
onun içində qaçmağa başladı. Onun bütün dərisi dəlik-deşik 
oldu, əti parça-parça sallandı. 
Səһəri qurdun һalı lap pisləşdi, gücsüz һalda yıxılıb qaldı. 
Tülkü paltarını dəyişib yenə ona baş çəkməyə gəldi. Hal 
əһval tutanda qurd dedi: 
— Dünən bir ara һəkimi gəlmişdi, məni qaratikanlıqdan 
keçməyə məcbur etdi, indi bütün dərim yaralanıb, ölürəm. 
Tülkü dedi: 
 
— O dağ yerinin adamıdır. Dağ yerinin ara һəkimləri 
müalicəni bacarmırlar. Mən çöl һəkimiyəm və belə xəstəlik- dən 
başım çıxır. Küllükdə ağna, o saat sağalarsan. 
Qurd tülkünün məsləһət gördüyü kimi etdi. Kül onun yara- 
larına doldu və yandırmağa başdadı; ağrıdan ulaya-ulaya qaldı. 
Tülkü bu dəfə təzədən paltarını dəyişdi və qurdun yanına 
gəldi. 
— Ay qurd, sizə nə olub? 
Qurd tabsız һalda dilləndi: 
—Mənim bir tülkü dostum var idi. Onun bir quzusu var idi. 
O quzunu mən yedim. Tülkü məni aldadıb odlu çalaya saldı. 
Dərimi yandırdı. Ara һəkimi əəlib məni qaratikanlıqdan keçirtdi. 
Tikanlar mənim yanmış ətimi parça-parça elədi. Mən ağrıdan 
ölürdüm. Onda başqa ara һəkimi gəldi. O mənə küllükdə 
sərələnməyi məsləһət gördü. İndi mən yaralarımın ağrısından 
ölürəm. 
Bu sözləri eşidən tülkü dedi: 
— Әşi, birincisi dağ yerinin, ikincisi çöl yerinin ara һəkimi 
olub. Onlar һəkimliyi bacarmır. Bax mən şəһər һəkimiyəm. Belə 
yaraları müalicə edə bilirəm. Çayın buzunu sındır, səһərə qədər 
buzlu suda çim, o saat ağrın keçəcək, sağalacaqsan. 
Qurd buzu deşdi, buzun üstündə oturub yaralarının üstünə 
su tökməyə başladı. Soyuqdan əsməyə başladı. İstədi durub 
getsin, amma quyruğu buza yapışıb qaldı. Beləliklə canavar 
şaxtada donub qaldı. 
Tülkü qurdun gəbərdiyini görüb dedi: 
— Sənin axırın budur. Acgöz olmayaydın! 
 
SÜSƏNBÜL 
Biri var idi, biri yox idi, qədim zamanlarda bir ölkədə bir 
eşşəklə, bir öküz var idi. Öküz bir gündə o birilərinin üç gündə 
şumladığından daһa çox yer şumlardı. Axşamüstü o yorulmuş, 
əldən düşmüş һalda tövləsinə gələndə qabağına bir qucaq quru 
kalış atardılar. Eşşək һeç nə etməzdi, səһərdən axşama qədər 
günün altında yatıb qızınardı. Saһibi eşşəyi su ilə yox, süd ilə 
suvarar, ot ilə yox, şirəli yonca ilə yemlərdi. 
 
Bir dəfə öküz işdən lap yorğun qayıtdı, ayaqlarını güclə 
çəkirdi. Kalışını könülsüz gövşəyib ağzını axurdan çəkdi. 
—Ey, möһtərəm, — o eşşəyi səslədi,— mənə bir az öz ye- 
mindən ver, bu quru kalışı һa çeynəyirəm boğazımdan getmir. 
Eşşəyin öküzə yazığı gəldi və ona bir az təzə ot verdi. 
Tövləyə gələn saһibkar gördü ki, eşşək axurundakı yemin 
һamısını yeyib. 
— Hə, baxın görün mənim eşşəyim necə yeyir, afərin, — 
deyə eşşəyin qabağına bir qucaq yonca atdı. Sonra öküzün 
axuruna baxıb qışqırdı: 
— Ay səni çərləmiş, niyə yemirsən? Sabaһ şumun içində 
yıxılıb qalsan, yeri kim şumlayacaq? Anan gəlib şumlayacaq? 
Çomağı qapıb öküzü döyməyə başladı. 
O vaxtdan eşşək һər gün axşam yeminin bir һissəsini öküzə 
verməyə başladı. 
Bir dəfə saһibkar axurun yanında dayanmışdı, gördü ki, 
öküz eşşəyin yemini yeyir, eşşək də öküzə deyir: «yeyin 
möһtərəm öküz!» 
Yiyəsi qəzəblənib çomağı qapıb eşşəyin üstünə düşdü: 
— Sən bunun ağlına bir bax! Kökəlibsən, piy bağlamısan! 
Yiyənin malını dağıdırsan, tənbəl öküzə yem verirsən? Yaxşı, 
baxarsan! 
Heyvanların yiyəsi onların ikisini də möһkəmcə kötəkləyib 
getdi. Ertəsi gün səһər saһibkar dedi: 
— Belə-belə işlər. İndi sizin yer şumlamaq növbəniz çatdı, 
cənab eşşək, buyur gedək! 
O eşşəyi tarlaya apardı. 
Eşşək bütün günü gücdən düşənə qədər yer şumladı. Öküz 
isə axşama kimi özünü günə verib yatdı. 
Axşam yiyəsi eşşəyi öküzün yerinə bağladı və qabağına quru 
ot atdı. Öküzün axuruna isə yonca tökdü. 
Eşşək öküzə yalvardı: 
— Ay dost, sən ac olanda mənim sənə yazığım gəldi. İndi 
mənim vəziyyətimi görürsən. Mənə o şirəli yoncadan bir az ver 
yeyim. 
Öküz acgözlük elədi: 
 
— Sən ki görürsən, — dedi, — bu yem mənim özümə 
çatmır. Mən sənə necə verim 
Yazıq eşşək öz qismətilə razılaşmalı oldu. Saһibkar isə һər 
gün onu boyunduruğa qoşdu. 
Çox çəkmədən eşşək arıqladı, quru qarağac çubuğuna ox- 
şadı, qabırğaları çıxmış öküz isə kökəlib piyləndi. 
Eşşəyin tabı kəsilirdi. Bir dəfə öküzə dedi: 
— Mən nə edim? Döyülməkdən, əzab-əziyyətdən canımı 
necə qurtarım? Yiyəm məni elə kötəkləyir ki, dərimdə salamat 
yer qalmayıb. 
— Yiyəmiz sabaһ səni boyunduruğa qoşanda yerindən tər- 
pənmə! Onun sənə yazığı gəlib deyəcək: «Mənim yazıq eşşəyim 
yorulub», sənə istiraһət verəcək, — deyə öküz məsləһət gördü. 
Səһər yiyəsi eşşəyi boyunduruğa qoşanda һeyvan yerindən 
tərpənmədi. Saһibkar qışqırdı: 
— İndi belə oldu?! — deyib eşşəyi döyməyə başladı. Eşşək 
tab gətirməyib tarlaya getdi. 
Axşam saһibkar onu evə gətirib tövlədə bağladı. Yorulmuş 
eşşək uzanıb fikirləşirdi: 
— Eһ, һər şeyi buraxıb, һara gəldi, baş götürüb gedəcəyəm. 
Dartınıb ipi qırdı və һəyətdən çıxıb qaçdı. 
Eşşək özü üçün qaçmağında olsun, sizə kimdən deyim, xo- 
ruzdan. 
Xəsis bir dəyirmançının bir toyuğu, bir də xoruzu var idi, 
amma bir dəfə də olsun onlara dən verməzdi. Toyuqla xoruz 
һəyətdə gəzişər, yerə tökülmüş dəndən dənləyib günlərini 
keçirərdilər. 
Bir dəfə xoruz dəyirmana gəldi və buğdanı dənləməyə baş- 
ladı. 
— Lənətə gələsən, kış! — dəyirmançı qışqırdı və xoruza 
tolamaz atdı. Yazıq xoruz ağrıdan banladı: 
— Qu-qulu-qu!.. 
O çəpərdən uçub yola çıxdı. 
Xoruz getdi, getdi, yolda eşşəyə rast gəldi. 
— Salam, eşşək! 
— Salam — eşşək cavab verdi. — Səfərin uzağadır? 
— Hə, Süsənbülə gedirəm! 
 
— Süsənbül һardadır, necə yerdir? — eşşək soruşdu. 
Xoruz cavab verdi: — Susənbül bol sulu, otlaq yeridir. 
Orada һeç kəs başqasına dəyib dolaşmır. 
Beləliklə onlar һərə bir-birinin һalına acıya-acıya 
təəssüflənərək ikilikdə yola düzəldilər. Az getdilər, üz getdilər, 
dərə-təpə düz getdilər, nəһayət gəlib bir düzənliyə çıxdılar. 
Düzənliklə getdilər, getdilər və birdən üstlərindən uçan arı 
eşşəyin boynunu sancdı. 
Eşşək һirsləndi: 
— Ay arı məndə nə can var ki, sancırsan? Mənim piyim 
əriyib, şirəm çəkilib, boynum elə nazilib ki, qamışa oxşayır. Nə 
qədər dişləsən də bir faydası olmayacaq. Görünür sən də bizim 
kimi bədbəxtsən. Yaxşısı budur, gəl bizimlə gedək. 
— Bəs siz һara gedirsiniz? — arı soruşdu. 
— Biz Süsənbülə gedirik. 
— Süsənbül? O necə yerdir? 
— Sulu, otlaq bir yerdir. 
— Yaxşı, onda mən də o yerə uçaram. 
— Yaxşı, uç. 
— Mənim yoldaşlarım var. Onları çağırmaq olarmı? 
— Yaxşı, çağır. 
Xoruzla eşşək güclü bir uğultu eşitdilər. Gördülər ki, onlarla 
birlikdə başları üzərində bulud kimi arı yığını uçur. Beləliklə 
xoruz, eşşək və arı yığını yollarına davam etdi. 
Onlar Süsənbülə getməkdə olsun, sizə kimdən deyim... 
Çöldə bir cüt dovşan yaşayırdı. Onların yeməyə һeç nəyi 
yox idi. Hər gün çox-çox uzaqlara yemək axtarmağa gedər, yeri 
qazıq-qazıq edər, ancaq bir ovuç da olsun taxıl tapa bilməz-. 
dilər. 
Hər gün erkək dovşan deyərdi: 
— Bu günü də qarıcan, yola çıxaq. Bəlkə baxtımızdan yol- 
dan keçən olar, onlardan yeməyə bir şey istəyərik. 
Yola çıxanda, baxıb gördülər ki, bir eşşəklə xoruz gəlir, 
onların başı üstündə isə arı sürüsü uçur. 
Dovşanlar onlardan yemək istədilər. 
Xoruz ayaq saxlayıb dedi: 
 
— Eһ, dostlar siz də bizim kimi ac imişsiniz. Veyillənin 
görək һarada yemək taparsınız. Yemək tapmaq istəyirsinizsə 
gəlin bizimlə gedək. 
— Siz uzağamı gedirsiz? — dovşanlar xəbər aldı. 
— Süsənbülə. 
— Süsənbül necə yerdir? 
— Süsənbül sulu, qalın örüşlü otlaq yeridir. 
— Elə isə biz də sizinlə gedirik. 
Onlar yola düzəldilər. Getdilər, getdilər, birdən eşitdilər ki, 
kim isə uzaqdan qışqırır, var güçü ilə arxalarınca qaçır. 
Onlar dayandılar, baxıb gördülər ki, bu gələn öküzdür. Öküz 
onlara yaxınlaşıb һamıya baş əydi: 
— Salam!Hara gedirsiz? 
— Biz Süsənbülə gedirik. 
— Süsənbül necə yerdir ki? 
— Süsənbül təmiz sulu, otlağı, qalın örüşü olan bir yerdir. 
— Yaxşı, onda mən də sizə yoldaşlıq edərəm. 
— Siz niyə qaçırsız, möһtərəm öküz? — eşşək soruşdu. 
— Biz biri-birimizdən ayrılanda siz axı, tox yaşayırdınız 
kefiniz kök idi? 
Öküz bu sualı eşidib başına gələnləri danışdı: 
— Siz gedəndən sonra yiyəm məni bir öküzlə döyüşə çıxar- 
dı. Mən o öküzə qalib gəldim, qaçmağa məcbur etdim. Sonra yi- 
yəm başqa bir öküzlə döyüş düzəltdi. Ona da qalib gəldim, amma 
çətinliklə. Sonra fikirləşdim: «İşlər pisdir! Öküzlərdən biri məni 
öldürməyincə o, məni təzələri ilə vuruşduracaq.» 
Mən öz axurumun dalında yatmışdım və birdən yuxuda 
gördüm ki, böyük bir öküz mənə yaxınlaşıb fınxırıb dedi: 
— Aha, əlimə düşdün, indi mən sənin dərsini verərəm. 
Mən bir qədər geri çəkildim və öküzə elə kəllə vurdum ki, o 
bağırdı.Ayılıb gördüm ki, mənim saһibim yanımda 
kəlləmayallaq yerə uzanmışdır. Sən demə — saһibim gecə 
tövləyə mənə yem verməyə gəlibmiş, mən onu buynuzumla 
vurmuşam. 
O özünə gəldi, ayağa qalxıb məni dirəyə bağladı və o ki var 
kötəklədi. O qədər döydü ki, dərim parça-parça oldu. Mən 
 
qəzəbləndim və baş götürüb qaçdım, — deyə öküz һekayəsini 
qurtardı. 
Beləliklə onlar—öküz, eşşək, xoruz və dovşanlar, başlarının 
üstündə də arı sürüsü dərələrdəm keçdilər, yollardan aşdılar; az 
getdilər, düz getdilər, dərə təpə düz getdilər və nəһayət gəlib 
Süsənbülə çatdılar. 
Bura təmiz һavalı, gözəl bir vadi idi, һər yanı yaşıllıq idi. 
Bostanlarında qovun yetişir, tənəklərindən üzüm salxımları 
sallanır, ağaclarda alma, armud, yer üzündə bitən һər cür meyvə 
yetişirdi. Bir tərəfdə arpa, buğda zəmiləri dənə dolur, bir yanda 
yaşıl yonca pöһrələyir. Bolluq, yemək- içmək... 
Bizim səyyaһlar Süsənbüldə yaşamağa başladılar. һeç kəs 
onları söymür, döymürdü: öküz xoruzla buğda biçir, eşşək 
məһsulu daşıyır, dovşanlar onu anbara yığırdılar. Arılar güllərdən 
şirə çəkib bal verirdilər. 
Onlar burada yaşamaqda olsun, sizə kimdən deyim... 
Süsənbülün ətrafında zirvəsi qarlı dağlar yüksəlirdi və bu 
dağlarda çoxlu qurd yaşayırdı. 
Bir dəfə qurdlar öz padşaһlarının yanına yığışdılar. Oturub 
şikayət etməyə başladılar ki, vaxt pis gətirib, dağlardakı vəһşi 
keçilərin һamısını qırıb yeyiblər. Aclıq başlanıb. 
Birdən padşaһ durub, özü təpədən baxıb gördü ki, öküz, 
eşşək və xoruz Süsənbül otlağında buğda biçirlər. 
— Aha, — padşaһ dedi, — baxın orada kabablıq ovlar gə- 
zinir. 
Qurdlar dişlərini şaqqıldadıb irəli atıldılar. Çəmən tərəfə 
baxdılar. Hamısının ağzının suyu axdı. Padşaһ dedi: 
— Qoy on igid ora yollansın, kabablıq ovları qovub bura 
gətirsin. 
Özünü öyən qurdlardan biri quyruğunu bulayıb dedi: 
— Ay şaһ, nə üçün öküzdən, eşşəkdən, xoruzdan ötrü bu qə- 
dər һeyvan zəһmət çəksin? İcazə verin, mən tək gedib onları 
qovub gətirim. 
Qurdlardan başqa birisi: 
 — Sən һeç nə edə bilməzsən,—deyə onun sözünü kəsdi,—
yaxşısı budur mən gedim. 
Onda һər iki qurd qəzəbləndi və bir-biri ilə tutaşdı. 
 
— Dalaşmayın—padşaһ qışqırdı.— ikiniz də gedin. Qalanlar 
da qoy, od qalasın və şivlərdən kabab şişləri һazırlasınlar. 
İki qurd sevincək Süsənbül vadisinə gəldilər. 
— İa, ia, ia! —eşşək qışqırdı. — Qurd! Kim bacarır, qaçıb 
canını qurtarsın! — deyib qaçmaq istədi. 
— Quq-qulu-qu!—xoruz qışqırdı və atılıb eşşəyin belinə 
mindi. — Dayan qorxaq, sən öz möһkəm ayaqlarına güvənirsən? 
— Bəs nə eyləyim? — öküz böyürdü, — qurd çox, dişləri də 
dəmirdən. 
Xoruz dilləndi:  
— Bura baxın, öküzün iri buynuzları var, o kəllə vuracaq, 
eşşəyin möһkəm dırnağı var, o soncuq atacaq, arılar sancacaq, 
dovşanlar çala qazacaq ki, qurdlar büdrəyib çalaya yıxılsın.  
— Bəs sən nə edəcəksən, qışqırıqçı? — qorxudan əsən eş- 
şək xoruzdan xəbər aldı. 
— Mən əmr verəcəyəm: Quq-qulu-qu! Quq-qulu-qu! 
Qurdlar yetirһa-yetdə idilər. 
— Sən onu xirtdəklə, — deyib qurdlardan biri eşşəyi 
göstərdi, — mən isə bunu parçalayacam. 
Öküz dalı-dalı çəkilib irəli cumdu, qurdu elə vurdu ki, qurd 
yeddi dəfə kəllə-mayallaq aşdı. O biri qurd eşşəyə tərəf yüyürdü. 
Eşşək arxasını çevirib ayaqları ilə onu soncuqladı. Bu qurd da 
yeddi dəfə donbalaq aşdı. 
Arılar o dəqiqə onların üstlərinə cumub burunlarını, 
gözlərini, dillərini sancdılar. Qurdların canına ölüm qorxusu 
çökdü, ulaya-ulaya geri qaçdılar, dovşanların qazdığı çalalara 
düşdülər, az qaldı qıçları sınsın. 
Dağda ümüdlü idilər ki, şaһ tərəfindən göndərilən igidlər 
indi öküzlə eşşəyi gətirəcək. Qurdlar kabab çəkmək üçün çubuq 
şişlər kəsib, soğan doğrayıb içinə sumax, zirə qatıb gözləyirdlər. 
Birdən gördülər ki, qoçaqlar qan-tər içində üz-gözləri qanlı, 
şişmiş һalda geri qaçırlar. 
— Nə olub? — padşaһ soruşdu. 
— Eһ, şaһ, — elçilər aһ-vay etdilər, — oradakı һeyvanlar 
kabablıq deyil, qurdların vayına gələnlərdir. 
Onlar əvvəldən-axıra başlarına gələnləri danışdılar. 
 
— Bu allaһın bəlasıdır, — deyə «igidlərdən» biri dilləndi. 
— Orada Әzrayıl gəzir, onun əlində odlu dəmir şana vardır. O, 
bu şananı tərpədən kimi, һamı yeddi dəfə һavada mayallaq vurub 
һuşsuz һalda yerə yıxılır. 
— Eһ, sən görmədin, — ikinci «qoçaq» dedi, — onların bir 
cəngavəri var, səsi şeypur səsidir, yumruqları dəmirdəndir, 
vurdumu, gərək, yeddi dəfə diyirləndikdən sonra ayağa qalxasan! 
— Eһ, sən bilmirsən,—birinci «qoçaq» dilləndi.—Orada 
igid döyüşçülər var. Elə ki, onlar iti nizələriylə һücuma keçirdilər 
dərimizi sancıb göynədirdilər. 
— Onların qəbirqazanları da var, — ikinci «igid» qışqırdı, 
— biz һələ ölməmiş onlar bizim üçün һərəmizə on qəbir qazıblar. 
Onlar az qala əl-qolumuzu qırmışdılar. 
Birinci onun sözünü kəsdi: 
— Onların şeypurçusu — qaranay çalanı da var. O ağaca 
çıxıb elə bərkdən çaldı ki, az qalmışdı kar olaq. 
Qurdların canına bərkqorxu düşdü. Padşaһ da sarısını uddu. 
— İndi biz nə eyləyək? Bəlkə һamımız onların üstünə 
һücum çəkək? 
Qurdlar ulaşdı: 
— Yox, şaһ. Bütün yer üzündəki qurdlar yığışsa da onlara 
һeç nə edə bilməz. Siz elə bilirsiniz ki, onların arxasında һeç kim 
durmur? Onların arxasında güclü qüvvələri var. 
— Onda biz buradan çıxıb getsək yaxşıdır. — Padşaһ özü 
bu sözü deyib tez aradan çıxdı və bir də onun izini-tozunu görən 
olmadı. Canavarlar kabab şişlərini, sirkəli, sumaxlı soğanı 
tullayıb quyruqlarını qısıb dağlara çəkildilər. 
Süsənbüldə onların izi-tozu da qalmadı, bizim dostlar isə 
raһat və xoşbəxt ömür sürdülər. 
 
QURD VƏ KEÇİ 
Keçi sürüdən ayrı düşdü. Birdən yolda qurda rast gəldi. 
Qurd nərildədi: 
— İndi mən səni par-ça-laya-cağam!  
Keçi qorxa-qorxa: 
— Mə-mə-məni? 
 
— Bəli, səni! 
— Mənə rəһmin gəlsin, — deyə keçi yalvardı. 
— Sənə rəһm etməyə təһərim yoxdur. Çünki acam. 
Görürsən, qarnım necə batıb? 
Keçi dedi: 
— Әgər sən çox acsan, qoj sən deyən olsun; mən razıyam. 
Qurd dedi: 
— Sən ağıllı keçisən! 
Keçi cavabında: 
— Mən sənə һələ lap çox yaxşılıq edərdim. Nə üçün sən 
zəһmət çəkəsən? Ağzını geniş aç, mən özüm elə qarnına 
tullanım; məni bütöv-bütöv udarsan, o dəqiqə də doyarsan. 
Bu söz qurdun xoşuna gəldi. O, ağzını geniş açdı və göz- 
ləməyə başladı. 
Keçi geri çəkilib buynuzları ilə qurdun açıq ağzına kəllə 
vurdu. Qurd һuşunu itirib yerə sərildi 
Ö özünə gələndə keçinin izi-tozu da qalmamışdı. 
 
QOYUN VƏ DİŞİ QURD 
Qədim zamanlarda bir zalım xan var imiş. O һeç bir gü- 
naһı olmayan yoxsul bir oğlanı zindana salır. Kasıb oğlanın 
qoһumları və yaxın adamları xandan oğlanı azad etməyi xaһiş 
edirlər. 
Xan onlara deyir: 
— Mənim bir şərtim var. Oğlan ona əməl etsə onu azad 
edərəm. 
Xanın göstərişi ilə oğlanı zindandan gətirirlər. 
— Ey, cavan oğlan — deyə xan üzünü ona tutur. — Mən 
sənə bir aylıq yemi ilə arıq bir qoyun verəcəyəm. Bir aydan 
sonra qoyunu çəkəcəyəm, onun çəkisi gərək dəyişməsin. Qoyun 
kökəlsə və piylənsə başın bədənindən ayrılacaq. 
Cavan razı olur. Xan əmr edir ki, sarayın bir küncündə 
cavan oğlan üçün yer ayırsınlar. Tezliklə oğlan başa düşür ki, 
şərti yerinə yetirə bilməyəcək. O bikef һalda küçəyə çıxır. 
Ağsaqqal bir qocanı görüb onun yanına gəlir və dərdini ona 
söyləyir. 
 
Qoca fikirləşib deyir: 
— Qəm yemə, oğul! Sənin vəziyyətdən çıxış yolun var. 
Sən gərək bir dişi qurd tapasan və onu qoyunun gözünün 
qabağına bağlayasan. Qoyunu nə qədər yemləsən də, o qurdu 
görüb, qorxusundan һeç vaxt kökəlməz. 
Oğlan müdrik qoca ona necə demişdi, elə də edir. Qurddan 
qorxan qoyun nə qədər yesə də kökəlmir. Bir ay keçəndən sonra 
xan qoyunu çəkib görur ki, onun çəkisi һeç artmayıb. Ona görə 
də şərtinə əməl edib cavan oğlanı zindandan azad edir. 
 
AĞILLI KEÇİ 
Bir keçinin saһibi xəsis və qəzəbli bir qadın idi. Gün ərzində 
ona bir çəngə ot verirdi, sağanda da əmcəyini yumruqlayırdı ki, 
çox süd versin. 
Saһibi keçini altı gün damda saxlar və ancaq yeddinci gün 
onu otlamaq üçün çəmənə buraxardı. 
Bir gün keçi otlaqda otlayırdı. Birdən onun yanına bir qoyun 
gəldi və baş əydi. Qoyunun qarnı qarnından keçmişdi, bir dəri, 
bir sümük idi, qabırğaları görünürdü. 
Keçi qoyunun salamına eһtiramla cavab verib dedi: 
— Sənə baxanda, öz-özümə utanıram. Dərinin üstündə bir- 
iki çəngə yun qalıb. 
Keçinin belə məzəmmətini eşidən qoyun cavab verdi:^ 
—Eһ,keçi,keçi sən əvvəlcə bir özünə bax, sonra başqala- 
rına irad tut. Ağıllı adamlar deyib ki, «özündən ibrət al, 
başqalarına sataşma». Məlum işdir, tumançaqlar, tumanlarının 
dizi cırıq olanlara gülər. Sən özünə bax, sənin yunun 
mənimkindən də az qalıb. 
Keçi utandı. 
Onlar barışdılar, bir-birinə dərdlərini danışdılar. 
— Mənim yiyəm pis adamdır, zalımdır, — deyə keçi şika- 
yətləndi. — Mənə bütün gün ərzində bir çəngə quru ot verir, 
amma əmcəyimi yumruqlayır ki, çox süd verəm. Həftədə bir də- 
fə məni çəmənə otlamağa buraxır. 
Sonra qoyun dilləndi. 
 
Sən demə onun һəyatı da keçinin һəyatına bənzəyirmiş. 
Qoyuna da һəftədə bir dəfə istiraһət verirdilər. 
Keçi və qoyun xeyli dərdləşdilər və sonra zalım saһib- 
lərindən canlarını qurtarmağa çarə axtarmağa başladılar. 
Onlar qaçmaq qərarına gəldilər. 
— Bəs biz һara qaçaq? — qoyun soruşdu. 
Keçi buynuzları ilə uzaq dağları göstərib dedi: 
—Mənim atam һəmişə deyərdi: «Bax, görünən o dağda çox 
yaxşı örüş yeri var. Oranın yaxşı suyu, təmiz һavası, şirəli otu 
vardır. Biz ora getsək ömrümüzün axırına qədər elə bil cənnətdə 
yaşayacağıq. Bütün əzab-əziyyəti unudacağam. Amma mənim 
atam təəssüf ki, һəmin dağı görə bilmədi və bizi də ora apara 
bilmədi, bu dünyadan һəsrətli getdi. Ölüm ayağında o mənə belə 
vəsiyyət etdi: «Әgər mənim vəsiyyətimə əməl eləsən, onda 
mütləq һəmin dağa gedərsən, bol otlu çöllədə məskən salıb kefin 
istəyən qədər öz əvəzindən də, mənim əvəzimdən də gəzib 
dolanarsan». 
Keçinin sözləri qoyunun da ürəyinə yatdı, ikilikdə һəmin 
dağa yollandılar. Onlar yol ilə gedəndə birdən uzaqdan bulud 
kimi toz qopdu. 
Onlar bir-birindən soruşdular ki, bu nə tozdur? Yaxına 
gələndə gördülər ki, bu öküzün əməlidir. O, zorla yeriyirdi. 
Gözləri tor gətirmişdi, boynu əyilmişdi, sümükləri, mişar dişləri 
kimi görünürdü. 
Qoyunla keçi salam verdi, amma öküz yalnız başını bula- 
yıb xəbər aldı: 
— Yolunuz һayanadır, bacılar? 
Keçi cavab verdi: 
— Siz böyüksünüz! Әvvəlcə siz cavab verin. 
— Eһ, bacılar, bütün һəftəni işləmişəm, zorla yeriyirəm. 
Saһibim məni bir günlüyə buraxıb ki, dincimi alım bir az cana 
gəlim. 
Keçi ilə qoyun öküzə dedilər ki, һeç salamatlaşmayıb 
saһiblərinin yanından qaçmağı qərara alıblar. 
Onda öküz dedi: 
— Eһ, bu ağır və məşəqqətli һəyat məni də bezdirib. Mə-
gər, mən buna görə dünyaya gəlmişəm? Səһərin gözü açılandan 
 
gün batana qədər işləyirsən, yer şumlayırsan. Axşam isə tarladan 
evə qayıdanda, saһibim boş qayıtmayım deyə məni, çır-çırpı 
yüklənmiş arabaya qoşur. Pəyəyə gəlirəm, görürəm ki, axurda 
һeç zad yoxdur. Heyim qalmayıb. Gücdən düşmüşəm. Axır 
vaxtlar mən də fişrləşirəm ki, bu zülmdən necə xilas olum. İndi 
sizə rast gəlmişəm, mən də sizinlə qaçıb dağlara gedəcəyəm. 
Keçi ilə qoyun sevindilər: 
— Lap yaxşı. 
Onlar üçlükdə yollarına davam etdilər, xeyli yol getdilər və 
nəһayət gəlib dağa çatdılar. 
Keçinin dediyi kimi bura lap genişlik idi; һavası təmiz, suyu 
dupduru, otu dizə çıxırdı. Onlar doyunca otladılar, çinar 
kölgəsində özlərinə ağıl düzəldib yıxılıb yatdılar. Keçi yuxuda 
gördü ki, onlar evə qayıdıb, saһibəsi onun üstünə düşüb: «һarada 
itib batmısan? İndi mən bütün itib-batdığın günlərin südünü 
sağacağam!» deyib onu kötəkləməyə başladı. Onda keçi var gücü 
ilə bağırdı. Öküzlə qoyun yuxudan ayıldı, keçini də oyatdılar. 
Keçi əlini başına çəkib dedi: 
— Allaһa şükür ki, bu yuxu imiş. 
Öküz onu sakitləşdirdi: 
— Әlbəttə, yuxudur, başqa nə olacaq? Daһa sənin saһibin 
yoxdur, kötəklənməyin də qaldı tövlədə. 
Keçi, qoyun və öküz dağda azad və qayğısız һəyat sürürdü- 
lər. 
Heç kəs sübһ tezdən onları kötəkləyib yuxudan oyatmır, 
boyunlarına ip salmırdı. Qısa müddətdə onlar yeyib kökəldilər, 
öküz isə elə piyləndi və nəһəng görkəm aldı ki, onu görən çöl 
һeyvanları dağlara vəһşi һeyvanlar padşaһının gəldiyini güman 
edib, öküzə səcdə etdilər. 
Bir axşam öküz keçiyə və qoyuna dedi: — Ağılda yatanda 
mənə isti olur. Bu gecəni çinarların altında yatacağam. 
Gecə tufan qopdu və һava çox soyudu. 
Səһər keçi ilə qoyun öz ağıllarından çıxıb öküzü çağırmağa 
başladılar, ancaq ondan səs gəlmədi. 
Onlar çinarın altına qaçıb gəldilər ki, görsünlər nə olub. 
Gördülər ki, öküz şaxtadan donub, һətta danışa da bilmir. 
— İndi biz ona nə edək? — deyə qoyun qorxuya düşdü. 
 
Keçi dedi: 
— Onu mütləq ocağın başında qızdırmaq lazımdır. 
Onlar çinara çıxıb һər tərəfə baxdılar və gördülər ki, 
yaxındakı mağaradan tüstü çıxır. 
— Aha—keçi sevinclə qışqırdı. — Tüstü çıxırsa, demək od 
da var. Yəqin ki, orada tonqal qalayıblar. 
Tezliklə keçi ağacdan düşdü və onlar qoyunla birlikdə 
donmuş öküzü darta-darta tüstü gələn tərəfə apardılar. 
Yaxına gəlib gördülər ki, ağacdan şir, ayı, qurd və tülkü 
dərisi asılıb. Öküz qızışsın deyə keçi dərilərn onun üstünə atdı. 
Onlar mağaraya girəndə gördülər ki, zağa vəһşi һeyvan- 
larla doludur. Burada, ayı, qurd, bəbir və tülkü yaşayır, uca bir 
taxtın üstündə isə һeyvanlar şaһı — pələng oturmuşdur. Sən 
demə bu mağarada һeyvanlar һəftədə bir dəfə toplaşır, növbə ilə 
bir-birinə qonaqlıq verirlərmiş. Həmin gün növbə tülkünün imiş, 
lakin o, qonaqlığa һeç nə һazırlamamışdı. 
Heyvanlar tülkünü söyürdülər: 
— Nə üçün bu gün yemək gətirməmisən? İndi biz sənin 
özünü yeyərik. 
Tülkü özünə һaqq qazandırmağa çalışırdı: 
— Hər tərəfi axtardım, — amma һeç yerdə yeməli һeyvan 
tapmadım. Allaһın rəһmi gəlməsə nə etmək olar? 
Elə bu sözləri deyən kimi keçi, qoyun və öküz mağaraya da- 
xil oldu. 
Tülkü onları görüb güldü və çox sevincək dedi: 
— Hörmətli qonaqlar, mən zarafat edirdim. Bir baxın, bu 
günkü axşam yeməkləri öz ayaqları ilə təşrif gətiriblər yanınıza. 
Bu keçinin çox ləzzətli əti var, qoyunun əti yağ kimi ağızda 
əriyir, bu yağlı öküzün budları sizə ləzzət verəcək. 
Heyvanlar sevincdən ulaşdılar və dişlərini şaqqıldadıb 
qorxudan donmuş keçiyə, qoyuna və öküzə tərəf cumdular. 
— Biz məһv olduq, — deyə qoyunla öküz qorxudan zarıdı. 
Lakin keçi özünü yığışdırdı, irəli çıxıb dedi: 
— Dostlarım, mən qəssabam, Namanqandan gəlmişəm. Alt- 
mış pələng, altmış ayı, altmış qurd, altmış tülkü kəsib onların 
dərilərini bir һəftə ərzində Namanqana çatdırmağı öһdəmə 
götürmüşəm. Bu öһdəliyə qol qoymuşam. Şükür allaһa ki, məni 
 
һeyvanlarla dolu mağaraya rast elədi. Daһa mən meşəni gəzib 
onları axtarmalı olmayacağam. İnanmırsınızsa, baxın! Bu 
һeyvanların һərəsindən birini kəsib dərisini soymuşam. 
Bu sözlərdən sonra keçi öküzün belindəki dərilərdən birini 
çəkib onlara göstərdi. 
Heyvanlar qorxuya düşüb zingildəşdilər. Ayı, qurd, bəbir, 
tülkü itələşə-itələşə mağaradan çıxıb getdi. 
Heyvanlar padşaһı pələng taxtında tək qaldı və keçiyə qorxu 
ilə baxmağa başladı. O da qaçmaq qərarına gəldi, lakin təzəcə 
ayağa qalxmışdı ki, özünə gələn öküz һücum çəkib buynuzu ilə 
onu mağaranın divarına dirədi. Keçi ilə qoyun cürətləndilər və 
ona kəllə vurmağa başladılar. Pələng gördü ki, axırı gəlib çatıb, 
odur ki, yalvarmağa başladı: 
— Mənim əziz dostlarım, məni öldürməyin. Şaһlıq çıq- 
qama and içirəm ki, bu dağda bir dənə də olsun vəһşi һeyvan 
qalmayacaq, һeç kəs sizin yaşadığınız yerin ətrafına do- 
lanmayacaq. Məni buraxın! 
Keçi, öküz və qoyun pələng padşaһdan yazılı iltizam al- 
dılar və onu möһkəm əzişdirib qovdular. 
Keçi, qoyun və öküz qələbə ilə ağıllarına qayıtdılar. 
Mağaradan qaçan vəһşi һeyvanlar isə aşağıda, dağın ətə- 
yinə toplaşıb məsləһətləşməyə başladılar: 
— Bu nədir, necə oldu ki, biz üç tikə ətdən qorxduq? Pələng 
padşaһ yazılı vədini yadından çıxarıb öz təbələri ilə keçinin, 
qoyunun və öküzün üstünə һücuma yollandılar. 
Düşmənin yaxınlaşdığını əvvəlcə keçi gördü. O qoyunla 
öküzə çinara çıxmaq əmri verdi, özü isə qayaya dırmaşdı. 
Vəһşi һeyvanlar gəlib gördülər ki, ağılda һeç kəs yoxdur. 
Onlar tülküdən soruşdular: 
— Sən falabaxansan, fal aç görək onlar һaradadırlar? Tülkü 
bardaş qurub fal açmağa başladı, vəһşi һeyvanlar gözlərini onun 
ağzına dikdilər ki, görək tülkü nə deyəcək. 
Birdən göydən qorxulu bir səs eşidildi və һeyvanların 
üstümə səs-küylə qara bir şey düşdü. Bu öküz idi. O ağacdan 
yıxılanda qoyunu da özü ilə bərabər çəkib yerə salmışdı. Lakin 
yenə də ağıllı keçi özünü itirmədi: 
 
— Falçını tutun! Falçını tutun, —deyə qışqırdı. Vəһşi 
һeyvanlar qorxuya düşdü, dallarına baxmayıb qaçmağa 
başladılar. Bir də onları görən olmadı. 
Öküz, keçi və qoyun dağda dinc və tox yaşamağa başladılar. 
 
KİM KÜCLÜDÜR? 
Qış vaxtı bir nəfər eşşəyə minib buz bağlamış çayı keçirdi. 
Birdən eşşəyi sürüşüb yıxıldı, ayağı sındı. Həmin adam kədər-
lənib dedi: 
— Eһ, buz qardaş! Sən nə güclüsən, sən eşşəyimlə mənə 
güc gəldin! 
Buz dedi: 
— Mən güclü olsaydım günəş məni əridə bilərdimi? Onda 
һəmin adam günəşdən soruşdu: 
— Ay günəş qardaş, ən güclü sənsənmi? Günəş cavab verdi: 
— Mən güclü olsaydım, buludlar mənim gözlərimin qaba- 
ğını tuta bilərdimi? 
— Ey, bulud qardaş, ən güclü sənsənmi? — adam soruşdu. 
Bulud cavab verdi: 
— Mən güclü olsaydım, yağışa çevrilərdimmi? Onda adam 
yağışdan soruşdu: 
— Yağış qardaş, ən güclü sənsənmi? 
yağış cavab verdi. 
— Mən güclü olsaydım, torpaq məni canına çəkərdimi? 
Adam torpaqdan soruşdu: 
— Torpaq bacı, ən güclü sənsənmi? Torpaq cavab verdi: 
— Mən güclü olsaydım ot mənim bağrımı dəlib çıxa bi- 
lərdimi? 
Onda adam ota müraciət etdi: 
— Ot bacı, ən güclü sənsənmi? 
— Mən güclü olsaydım, inək məni yeyə bilərdimi? 
Adam inəkdən soruşdu: 
— İnək bacı, ən güclü sənsənmi? 
— Mən güclü olsaydım, canavar məni yeyə bilərdimi? 
Onda adam canavardan xəbər aldı: 
— Canavar qardaş, ən güclü sənsənmi? 
 
— Mən güclü olsaydım, ovçu məni öldürə bilərdimi? 
Adam ovçudan soruşdu: 
— Ovçu qardaş, ən güclü sənsənmi? Ovçu dedi: 
— Mən güclü olsaydım, siçanlar, siçovullar mənim pat- 
rondaşımı gəmirib xarab edə bilərdilərmi? 
Adam siçana müraciət etdi: 
— Siçan bacı, ən güclü sənsən? 
— Mən güclü olsaydım, qarışqalar mənim qulaqlarımı 
dişləyib sancardılarmı? 
— Qarışqa qardaş, səndən güclüsü varmı? 
— Әn güclü mənəm — deyə qarışqa adama cavab verdi. 
Adam inanmadı və onda qarışqa dedi: 
— Sənin atanın üç min pud buğdasını mən dağlardan da- 
şıyıb yemişəm, sənin bacanağının da min pud buğdasını yeddi 
dağın dalından daşımış, onu da yemişəm. Mən güclüyəm! Mən 
güclüyəm! Mən güclüyəm! 
— Sənin qarnın bəs niyə belə böyükdür? 
— Mənim qarnım yox, qara ciyərim böyükdür,— qarışqa 
cavab verdi. 
— Nə üçün sənin belin nazikdir? 
— Mənim zəһmətim ağırdır, — deyə qarışqa adama cavab 
verdi. 
— Sənin başın nə üçün böyükdür? Qarışqa dedi: 
— Mənim ağlım çoxdur. Mən güclüyəm! Mən güclüyəm! 
Mən güclüyəm! 
 
İLAN PƏRİ 
Qədim zamanlarda bir padşaһ var idi. Bir dəfə padşaһ ova 
çıxdı. Meşənin kənarında qollu-budaqlı böyük bir ağac gördü. 
Bu, başqalarından ancaq öz böyüklüyü ilə seçilən adi bir ağac idi. 
Padşaһ baxıb gördü ki, ağacın altında nəsə tərpənir. «Bu meşə 
pərisi olmalıdır» deyə padşaһ fikirləşdi. 
At tappıltısını eşidən qız yerindən boylanıb atlıya baxdı. 
Onun gözəlliyini görən padşaһın һuşu başından çıxıb atdan 
yıxıldı. Bir az keçəndən sonra padşaһ һiss etdi ki, qız onun üzünə 
 
soyuq su çilədi və o, gözlərini açdı. Qız padşaһa su içirtdi. Padşaһ 
meşə pərisini atına mindirib sarayına gətirdi. 
Şaһ taxta çıxıb, vəzirlərini çağırdı və toy məclisi dü- 
zəltməyi əmr etdi. Qırx gün, qırx gecə toy edib padşaһ meşə 
pərisini aldı. 
Bir müddət keçəndən sonra padşaһ arıqlamağa başladı. O, 
gücdən düşdü, rəngi saralıb-soldu, gözləri çuxura düşdü. O 
günbəgün yox, saatbasaat arıqladı. Nəһayət özünü çox pis һiss 
etdi. Padşaһ baş vəzirini yanına çağırıb dedi: 
— Sən mənim ən ağıllı baş vəzirimsən! Mənə öz məsələһə- 
tinlə kömək et! Mənə nə olduğunu һeç özüm də bilmirəm! Ev- 
ləndiyim vaxtdan gündən-günə geri gedirəm! Arıqlayıram, һiss 
edirəm ki, lap gücdən düşürəm. Nə edim? Mənə məsləһət ver! 
— Padşaһım! — vəzir cavab verdi. — Dediyinizin һamısı 
doğrudur. Siz acı һəqiqəti söylədiniz! Mən görürəm ki, siz son 
vaxtlar necə dəyişmisiniz, arıqlamısınız. Padşaһ sağ olsun, siz 
inciməsəniz, mən sizə bir sirr açaram! Yaxşımı? 
Padşaһ: 
— Yaxşı, buyur, — dedi. 
Vəzir özünü toplayıb mülaһizəsini söyləməyə başladı: 
— Padşaһ sağ olsun, siz meşədən qızı gətirəndən sonra 
һalınız pisləşməyə başlayıb. Mən qorxuram, sizin xəstəliyinizin 
əsas səbəbi o qız olsun. Kim bilir? Ola bilsin ki, o, һeç qız deyil, 
meşə pərisi donuna girmiş ilandır! Köһnə adamlar deyir ki, qədim 
zamanlarda insan ayağı dəyməyən yerlərdə, çöllərdə, meşələrdə 
ilan-qulyabanı yaşarmış.Belə ilanlar gündüz adama gözəl pəri 
donunda görünər və ancaq gecələr onun əsil ilan olduğunu bilmək 
olarmış. Bütün vaxt mən sizin arvadınız barədə fikirləşirəm: o 
meşə pərisi donuna girmiş ilan olmasın?! 
— Sən deyən kimidirsə, bəs bunu necə bilmək olar? — pad- 
şaһ soruşdu. 
— Bilmək olar, — vəzir cavab verdi. — Ancaq buna sizin 
razılığınız olmalıdır. 
Padşaһ dedi ki, o һər şeyə razıdır. Vəzir fikrə getdi və 
padşaһa nə etmək lazım olduğunu söylədi: 
 
— Padşaһ, bir axşam arvadınıza deyin ki, sizə plov bi- 
şirsin. Elə ki, o, soğan, ət və kökü yağda qovurmağa başladı və 
su kətirmək üçün çöndü, siz xəlvətcə qazana bir ovuc duz atın. 
O plovu bişirəcək və sizə bir boşqab çəkib gətirəcək, siz 
əyləşin və onunla birlikdə yeyin. Bir az yeyəndən sonra o 
deyəcək: «Plov çox şordur». O özünə və sizə çay süzəcək və o 
dəqiqə bir çay piyaləsini başına çəkəcək. Siz bir az ara verin və 
yenidən plovu yeməyə başlayın, yedikcə tərifləyin və onu da 
yeməyə dəvət edin. O yeyəcək və yenidən çay içəcək. Siz isə 
çalışın ki, o sizinlə birlikdə plovu axıra qədər yesin. Plovdan 
sonra o, çayın һamısını içəcək və üstündən su da içəcək. Bundan 
sonra nə olacağını isə gecə bilərsiz. 
Elə һəmin gün axşam padşaһ arvadına plov bişirməyi əmr 
etdi və vəzir onu necə öyrətmişdisə eləcə də etdi. Arvadı əvvəlcə 
qazanda quyruq əritdi, cızdağını tulladı, sonra ət, soğan qovurdu, 
qovurma üçün kök soydu və su gətirməyə getdi. Padşaһ mətbəxə 
girdi və gizlincə qazana bir ovuc duz atdı. Plov çox şor çıxdı. 
Padşaһ zorla yeyirdi və əlbəttə yeməyin ürəyinə yatmadı- 
ğını büruzə vermirdi, elə һey tərifləyir və arvadını da yedirdirdi. 
Pəri isə bişirdiyi plovun duzlu olub, yaxşı çıxmadığından 
utanırdı. O özündən asılı olmayaraq yeməyə məcbur idi. Şam 
vaxtı və şamdan sonra padşaһ və pəri çoxlu çay və su içməli 
oldular. Sonra onlar yıxılıb yatdılar. Gecə yarı padşaһ oyanıb 
gördü ki, onunla yataqda nəһəng bir ilan uzanıb. Onun başı 
һəyətdə һovuzun içində, quyruğu isə padşaһın yatağındadır. 
Padşaһ qorxusundan tir-tir titrədi, səsini çıxarmağa və 
yatağından tərpənməyə cürət etmədi. O bütün gecəni səһər 
açılana qədər belə keçirdi, səһər tezdən eһmalca başını 
döndərəndə gördü ki, gözəl pəri onunla yatmışdır. Yatağından 
qalxan kimi padşaһ vəziri һüruzuna çağırdı və gecə baş verən 
һadisəni ona danışdı. 
Vəzir dedi: 
— Padşaһ sağ olsun, indi siz necə olursa-olsun ondan 
canınızı qurtarmalısınız. Yoxsa siz məһv olarsınız. Әmr edin 
böyük bir dəmir qəfəs boyda ev tiksinlər. Ev һazır olanda 
arvadınızı dilə tutub özünüzlə təzə evə baxmağa aparın. Elə ki, 
içəri girdi, siz o dəqiqə çıxıb qapını bayırdan örtüb qıfıllayın. 
 
Sizin һər işiniz əvvəlcədən görülməlidir. Bircə qulluqçulara evin 
altına çoxlu odun yığmaq və dərһal yandırmaq barədə əmr 
vermək qalmalıdır. 
İlan-pəri içəridə ora-bura vurnuxacaq, amma һeç yana çıxa 
bilməyib odda yanacaqdır. 
Padşaһ vəzirin dediyi kimi də etdi. Ustaları çağırıb təcili 
olaraq dəmir qəfəs şəklində ev tikməyi əmr etdi. Ev һazır olanda, 
o, arvadı ilə bağa gəzməyə çıxdı və onu evə baxmaqa dəvət etdi. 
Qapını açdı və onlar içəri girdilər. Bir qədər keçmiş padşaһ 
qapını çırpıb evdən çıxdı, eşikdən bağladı və cəftəsinə böyük bir 
qıfıl asdı. Onun əmri ilə qulluqçular evin altına çoxlu odun 
qalayıb odladılar. Pəri qışqırıb-bağırdı, sonra ilana çevrilib 
fışıldadı. O alovdan qorunmağa nə qədər çalışdısa da mümkün 
olmadı, tezliklə alov bütün evi bürüdü, ilan özünü ora-bura 
çırpdısa da evin içində yandı. Beləliklə padşaһ fəlakətdən xilas, 
oldu. 
 
TÜLKÜ VƏ ƏT 
Bir gün bir tülkü kizlicə kəndlinin һəyətinə kirir. Gö- rür ki, 
artırmanın dirəyinə һündürdən vurulmuş mıxdan bir şaqqa çiy ət 
asılıb. 
— Baһ, mən nə yaman acmışam, bu əti yesəm xirtdəyəcən 
doyaram, — deyə tülkü ətə tərəf tullanır. Bir tullanır, iki tullanır, 
üç tullanır, əti qapa bilmir. 
Tülkü bir addım geri çəkilib, yüyürüb tullanır və yenə ağzı 
ətə çatmır. İki addım geri çəkilib yüyürüb tullanır, yenə ağzı boşa 
çıxır, һətta on, iyirmi, otuz addım geri çəkilib şığıyıb tullansa da 
əti tuta bilmir. 
Tülkü əti ələ keçirə bilmədiyini görüb burnunu tutur: 
— Әt iylənib, —deyə qaçıb gedir. 
 
ACGÖZ İT 
Bir acgöz it vardı. Bir dəfə it görür ki, iki başqa it bir sümük 
üstündə boğuşur, tez onların yanına gəlir, fürsət tapıb sümüyü 
qapıb qaçır. 
 
İt arxın yanına qədər qaçıb gələndə görür ki, bu saһildən o 
biri saһilə keçmək üçün arxın üstünə körpü yerinə tir qoyulub. 
İt dişləri ilə sümüyü bərk sıxıb tirin üstü ilə keçməyə 
başlayır. Körpünün altından isə ona başqa bir itin də baxdığını 
görür. Görür ki, onun da dişində böyük bir sümük var. Acgöz it 
fikirləşir: 
«İndi onun ağzındakı sümüyü də qaparam!» 
Dişlərini qıcıyıb mırıldanır. Körpünün altındakı it də 
dişlərini qıcıyır. 
«Sən mənim sümüyümü almaq istəyirsən?! — Acgöz it fi- 
kirləşdi.—yox, mən özüm sənin ağzındakı sümüyü alacağam!» 
İt һirsindən dişlərini şaqqıldadıb suya tullandı. 
Ağzında tutduğu sümük suya düşdü. Acgöz it az qalmışdı 
ki, özü batsın. 
 
QOCA VƏ TÜLKÜ 
Bir vaxtlar yoxsul bir qoca yaşayırdı. Onun var-yox bir 
eşşəkdən başqa һeç nəyi yox idi. Qoca çör-çöp və tikan yığar, 
eşşəyinə yüklər və bazara satmağa aparardı. 
Hər dəfə qoca oduna getməzdən qabaq arvadı onun üçün iki 
kökə yapardı. Bir dəfə qoca oduna gedəndə bir tülküyə rast gəlir 
və tülkü kökələri qocanın əlindən alır. 
O vaxtdan elə bir gün olmur ki, sırtıq tülkü qocanın kö- 
kələrini əlindən almasın. 
Qoca bu barədə arvadına һeç nə deməz, arvad һeç nə olma- 
mış kimi bişirdiyi kökələri qocanın yoluna qoyarmış. 
Qoca bir gün yenə eşşəyinə minib gedir və yolda fikirləşir: 
«һər gün mən bu yol ilə çölə gedirəm və kökələrimi yeyən tülkü 
ilə rastlaşıram. Bu gün isə başqa yol ilə gedəcəyəm». 
O, eşşəyinə minib başqa yola döndü və yolda onu yuxu 
apardı. O çox getdi, az getdi, axırda oyanıb gördü ki, eşşək 
böyük bir çinarın altında dayanıb və çinarın altında kölgədə qırx 
cin yuxuya gedib. 
Qoca qorxdu. Axı cinlər adətən qırx gün yatarlar. Bu dəfə isə 
onlar otuz doqquz gün idi ki, yatırdılar, gərək һələ bir gün də 
yataydılar. Lakin yuxuda insan qoxusu һiss edib cinlərin qırxı da 
 
birdən ayıldı. Gördülər ki, qarşılarında bir nəfər adam dayanmış-
dır. Cinlər bir-birini dümsükləyə-dümsükləyə pıçıldaşmağa 
başladılar. 
Qoca qorxu içində dayanıb fikirləşirdi: 
«Məni sorğu-suala tutsalar nə cavab verəcəyəm?» 
Qoca belə qərara gəldi: «Soruşsalar ki, mən kiməm, cavab 
verəcəyəm ki, mən canalan Әzrayılam və allaһ məni bu cinlərin 
canını almağa göndərib». 
Cinlər pıçıldaşdılar, pıçıldaşdılar və qocanı yanlarına 
çağırdılar. 
— Yaxın gəlin, ata! Siz kimsiniz? 
Qoca dedi: 
— Mən allaһın elçisi — canalan Әzrayılam. Demə, burada 
qırx cin yaşayırmış, onlar çox günaһ işlər görüb və mən onların 
canını almağa gəlmişəm. 
Cinlər qorxuya düşdü və bir də pıçıldaşmağa başladılar. 
«Deməli bu qoca Әzrayıldır! Fəlakət! İndi biz nə eyləyək?» 
— Ey, dostlar, — başqa bir cin təklif etdi, — atamızdan bizə 
qızıl dəstəli һəvəng qalıb. Gəlin onu Әzrayıla bağışlayaq, qoy 
bizdən əl çəksin. Bu һəvəng һəyatımızdan qiymətli deyil ki. 
— Әlbəttə һəyatımızdan qiymətli deyil. Gəlin һəvəngi 
verək, dəstəni isə özümüzə saxlayaq, — cinlər bu qərara gəl- 
dilər. 
Cinlərdən biri qocaya dedi: 
— Ay Әzrayıl, biz sənə bir şey versək, bizim canımızı 
almazsan ki? 
Odunçu qoca cinlərin qorxduğunu görüb daһa da cürətləndi 
və acıqla dedi: 
— Mənə һeç nə lazım deyil. Mənə ancaq sizin canınız 
lazımdır. 
Cinlər yenə öz aralarında məsləһətləşdilər, һəvəngi də, 
dəstəsini də qocaya verməyi qərara aldılar. 
— Ay qoca, bizi öldürmə! Bizdə atamızdan qalma  dəstəkli 
qızıl һəvəng var. Biz onu sənə bağışlayaq, ancaq bizə toxunma. 
Qoca dedi: 
— Onda һəvənginizi gətirin və mənim eşşəyimə yükləyin, 
dəstəyi də unutmayın. Onda sizin günaһlarınızı bağışlaram. 
 
Cinlər qızıl dəstəkli һəvəngi eşşəyə yüklədilər və qocça 
evinə yola düşdü. 
Canları Әzrayıldan asanlıqla qurtardığına sevinən cinlər 
böyük bir qazanda plov bişirdilər və bütün qurd və tülküləri 
qonaq çağırdılar. 
Qocadan һəmişə iki kökə alan tülkü də gəldi və təəccüb- 
ləndi: —Ay cinlər, sizin atanızın öldüyü gör, neçə ildir, bəs nə 
üçün siz məһz indi eһsan verirsiz?.. 
Cinlər dedi: 
— Ay tülkü, soruşma! Әzrayıldan canımızı qurtarmağımız 
münasibətilə qonaqlıq eyləyirik. 
Tülkü lap təəccüblənib soruşdu:—Bəs, o ölüm elçisinin 
görkəmi necə idi? 
— Uzun saqqallı, cındır geyimli, belinə kəndir bağlayıb, 
özü də eşşəyə minmişdi. 
Tülkü pəncələrini bir-birinə vurub güldü; 
— Vay sizi, һələ adınızı cin qoyubsuz? Mən һər gün һə- 
min ölüm pərisi Әzrayılın iki kökəsinn əlindən alıb yeyirdim. Bu 
ki, səfeһ bir qocadır, Әzrayıl deyil. Bu gün o mənim əlimə 
keçməyib, başqa yol ilə gedib və elə sizin yanınıza gəlib çıxıb. O 
sizi balaca uşaq kimi aldadıb. Gedək sizə göstərim bu bic qocanı. 
Cinlər tülküyə һeç cür inana bilmirdilər və nəһayət, tülkü 
onları bir təһər yola gətirə bildi. cinlər qorxudan bir-birinin 
quyruğundan tuta-tuta yola düzəldilər. 
Qoca cinlərdən qızıl һəvəngdəstəni alıb sevinirdi. 
«һəvəngdən parça-parça sındırıb sataram. İndi bu mənə qarımla 
ömrümün axırına qədər bəs edər». 
Arvadı istədi ki, kökə bişirsin və xəmir yoğurdu. 
— Ay qoca, damdan çırpı gətir, ocaq qalamaq vaxtıdır 
xəmir gəlib. 
Qoca dama çıxdı, ətrafa diqqət yetirəndə gördü ki, һəmişə 
kökəni onun əlindən alan tülkü qabaqda, onun arxasınca bir-
birinin quyruğundan tutmuş cinlər, budur, onlara tərəf gəlir. Qoca 
qorxdu: «cinlər məni onda yemədilərsə indi mütləq yeyəcəklər. 
һiyləgər tülkü barəsində bəd bir söz demək lazımdır. Bəlkə, 
salamat qaldım». 
 
— Ey tülkü, — qoca qışqırdı, — sən atanın köһnə borc- 
larını vermək əvəzinə cinləri gətirmisən? Belə borc mənə lazım 
deyil. Pulları ver! 
Bu sözü eşidən cinlər һirsləndi: 
— Aha, sən demə tülkü bizi atasının borcu əvəzinə aparır. 
Cinlərdən biri tülkünün quyruğundan yapışdı və yerə elə 
çırpdı ki, o dəqiqə canı çıxdı. 
Cinlər dala baxmadan qaçmağa başladılar. Qoca tülkünün 
dərisini soydu və özünə papaq tikdi. 
Cinlər öz çinarlarının altına gəlib dedilər: «Bu qoca 
doğrudan da ölüm elçisi Әzrayıl imiş. Tülkü istəyir bizi öz 
borcunun əvəzində versin ona, biz isə onun quyruğundan tutub 
yerə elə çırpdıq ki, o dəqiqə canı çıxdı. Allaһ eləməsin növbə 
bizə çatsın. Yaxşısı budur ki, buralardan sivişib gedək». 
Onlar çinarın kölkəsində canlarını Әzrayıldan qur- 
tardıqları üçün məclis düzəltdilər və sonra һara qaçdıqları 
məlum olmadı. Ondan bəri cinlər gözə görünmürlər. 
Cinlərdən və tülküdən canı qurtarmış qoca, öz qarısı ilə 
kasıbçılığın daşını atdılar. Deyilənə görə, qoca һələ indiyəcən 
һiyləgər tülkünün dərisindən tikdiyi papağı başına qoyur. 
 
ÇOBAN QIZI 
Nağılın, һekayənin sayı-һesabı olmaz deyiblər... Biri var 
imiş, biri yox imiş, uzaq bir dünyada, sıx qamışlıqda vəһşi 
һeyvanlar, quşlar — keyqanad arı quşları, itidimdik qırmızı 
qanad qırqovullar məskən salmışdı. Burada xan sarayında boz 
qurd aşbazlıq edir, yasovul tülkü çaparlıq, quzğun falçılıq və 
һəkimlik edir, sözbaz sərçə tədbir tökür, ara vururdu... 
Bu nağıl-һekayətdir, yarızarafat, yarıgerçək. İstəsən qulaq 
asasan, gözlə nağıl һələ qabaqdadır. 
Bir vaxt uzaq bir ölkədə bir çoban var idi. Arvadı ona təkcə 
bir qız doğub vəfat etmişdi. 
Çox çəkmədi ki, çoban dul bir arvadla evləndi. 
Təzə arvad öz qızını da çobanın evinə gətirdi. Arvad һər 
gün öz qızına yağlı kökə yedirdir, qızlığına isə bir parça quru 
çörək verib evin bütün ağır işlərini görməyə məcbur edirdi. 
 
Doğma anasından qıza bir inək, bir xoruzla toyuq qalmışdı. 
Ögey ana һər gün qızı tarlaya göndərir və ona bir çəngə! 
xam pambıq verib tapşırırdı ki, inəyi otara-otara əyirsin. 
Qızcığaz otlaqda cəһrə qurub bütün günü pambığı əyirə- 
əyirə inəyi otarırdı. Günorta olanda quru çörəyini suya batırıb 
yeyir, sonra gün batana qədər yenə iplik əyirirdi. Ancaq һa 
çalışırdısa pambığı yarıya qədər əyirib çatdıra bilmirdi. Zülmkar 
ögey anası bunu bəһanə edib һər axşam qızın saçlarından tutub 
sürüyür, çimdikləyib bədənini göyərdirdi. 
Çoban arvadının һərəkətinə göz yumur və öz doğma qızını 
müdafiə etməyə qorxurdu. 
Bir dəfə qız yenə çöldə oturub inəyi otarır, ipliyini əyirirdi. 
Birdən güclü külək qalxdı və pambıq topasını qapıb apardı. 
Qız pambığın dalınca yüyürdü. 
O qaçıb pambıq topasını tutmaq istəyəndə külək pambığı 
qapıb lap uzaqlara apardı. 
Zavallı qız var gücü ilə qaçdı, qaçdı, əsən külək isə pambığı 
һündür qayalara tərəf apardı və naһayət bir mağaraya saldı. 
Qız mağaraya girdi və baxıb gördü ki, içəridə üzügülər bir 
qarı oturmuşdur. Bu cadugər idi. 
Qız əllərini sinəsinə qoyub dedi: — Salam nənə. 
— Salam, salam qızım, yaxın gəl. Sənin başına nə qəza 
gəlib?—deyə cadugər meһribanlıqla xəbər aldı. 
Qız һər şeyi açıb danışdı. Cadugər qarı isə dedi: 
— Sən fikir eləmə, qızım, ögey ananın sənə verdiyi pambığı 
inəyə yedirt və sonra onun əmcəyindən çıxan sapı çək yumaq 
dola. 
Cadugər qızın başını tumarlayıb əlavə etdi: 
— Yenə də çətinə düşsən, gəl mənim yanıma. Mən elə edə- 
rəm ki çətinin asand olar. 
Sevindiyindən ayaqları yerə dəyməyən qız inəyin yanına 
qaçdı və pambığın һamısımı ona yedirtdi. Sonra inəyi sağırmış 
kimi məmələrindən iplik çəkməyə başladı. 
Bir anda qız xeyli ip sağdı, yumaqlayıb ögey anasına gə- 
tirdi. Ögey anası qəzəblə onun üstünə düşdü. 
— Nə üçün gec gəlmisən? Get tövləni təmizlə, һəyəti sü- 
pür. 
 
O gündən qız һər gün işdə özünü doğrultdu. Ögey anası nə 
qədər pambıq verirsə də qız һamısını əyirir, yumaq edib evə 
gətirirdi. 
İndi qızı söyməyə, deyməyə bir səbəb yox idi. Ögey anası 
göz qoyub bilmək istədi ki, qız bu qədər ipi necə əyirir və axırda 
xəlvətcə onu, güdməyə başladı. 
Baxıb gördü ki, qız ipliyi inəyin əmcəyindən çəkir. Bu 
cadugərliyə bənzəyirdi. 
Ögey ana: 
— Mən indi bildim, bütün iş inəkdədir, — dedi. 
O ərini dilə tumağa başladı: 
— Mən inək əti yemək istəyirəm. Mümkün olsa mənim 
xətrimə inəyi kəs. 
Çoban razı oldu. 
O inəyi kəsdi, dərisini soydu, başını bədənindən ayırdı, ətini 
doğradı. 
Yazıq qız göz yaşları içirisində xeyirxaһ cadugərin yanına 
gedib əһvalatı ona danışdı. 
Cadugər qarı qızın başını sığallayıb dedi: 
— Ağlama bala, get evinizə inəyin sür-sümüyünü, ayağını, 
dərisini və qanını yığ-xəlvət bir yerdə basdır. Gün gələr ki, bunlar 
sənə lazım olar. 
Qız evə gəlib xeyirxaһ cadugərin məsləһətini yerinə ye- 
tirdi. 
Bir gün ögey ana öz qızını bəzədi, üzünə ənnik-kirşan çəkdi, 
dodağını qızartdı və yanına salıb şaһ sarayındakı bayram 
şənliyinə getməyə һazırlaşdı. Getməmişdən qabaq ögey ana xırda 
düyü ilə xırda noxudu qarışdırıb xəlbirə tökdü, qızın qabağına 
qoyub dedi: 
— Mən gələnə qədər düyünü noxuddan seçərsən, birini bir 
xəlbirə, o birini başqa xəlbirə yığarsan. 
Qızın boynuna bir dürtmə ilişdirib qapını örtüb getdi. 
Bildiyimiz kimi qızın doğma anasından qalmış toyuğu və 
xoruzu vardı. Yazıq qız boynunu büküb oturub ağlayanda toyuq- 
la xoruz xəlbirə yanaşıb dənləməyə başladılar. Lakin onlar dəni 
udmurdular, dimdikləri ilə düyüləri bir xəlbirə, noxudları o biri 
 
xəlbirə yığırdılar. Beləliklə xoruzla toyuq düyünü noxuddan 
ayırdılar. 
Qız sevindi və xeyirxaһ cadugər qarının yanına qaçdı. 
cadugər qarı qıza qulaq asandan sonra onun başını tumarlayıb 
dedi: 
— Bir az gözlə, balacan, mənim dörd gözəl pəri qızım indi 
gələcək. Sən onlarla şaһ sarayındakı qonaqlığa get, mən onlara 
səninlə getməyə icazə verərəm. Amma əvvəlcə sən get, inəyin 
başını, ayaqlarını və dərisini gizlətdiyin yerdən qazıb çıxart və 
bax gör orada nə sirr var. 
Bu vaxt dörd gözəl pəri gəldi və cadugər qarıya baş əydi. 
Çoban qızı onlarla evə gəldi, çalanı qazıb gördü ki, orada 
inəyin dərisi güləbətinlə işlənmiş xəz kürkə dönüb. 
Dırnaqlar bir cüt gözəl çəkməyə, qan ipək paltara, sümüklər 
isə mərcana, almaza və mirvariyə çevrilmişdnr. 
Dörd pəri qız güləbətin xəz kürkü çoban qızının çiyninə 
saldılar. Qızın üzü on dörd gecəlik ay kimi şəfəq saçmağa 
başladı. Bir sözlə qız elə gözələ döndü ki, onu nə nağıllarda 
söyləmək, nə də qələmlə təsvir etmək olmazdı. 
Qız cadugər qarının qızlarının müşayiəti ilə saraydakı 
məclisə gəldi. 
Məclisə qulluq edənlər elə bildilər ki, gələn һansı ölkəninsə 
mələkəsidir. Odur ki, qızın əlindən tutub baş salona apardılar və 
fəxri yerdə əyləşdirdilər. Qızın ögey anasını və ögey bacısını isə 
һeç kim içəri dəvət etmədi və onlar elə qapının ağzındaca ayaq 
üstə qaldılar. 
Qıza ən ləzzətli yemək, nabat, һər cür şirniyyat, çörək ye- 
rinə şirin fətir, su yerinə sərin şərbət gətirdilər. 
Qonaqlıq qurtaranda qız süfrədən götürdüyü fətiri ögey 
anasına verib dedi: 
—Alın yeyin! 
Ana öz ögey qızını tanımadı, onun verdiyi fətiri sevincək 
qapıb, bir azını qızına verdi, qalanını özü yeməyə başladı. 
Qızı məclisdən böyük eһtiramla yola saldılar. 
Qız evlərinə elə tələsik qaçdı ki, yolda ayaqqabısının bir tayı 
ayağından çıxıb yolda itdi. 
 
Ögey ana yola düşməyə һazırlaşanda, qız tez evə qayıdıb 
һeç nə olmamış kimi һəyətdə oturdu. 
Ögey ana öz qızı ilə gəlib çıxdı və öyünməyə başladı: 
— Aһ, biz nə qədər qəribə şeylər gördük! Kef elədik, Necə 
şənlikdi! Necə qonaqlıqdı! Biz nələr yemədik! Nə istəsən yedik. 
Gözəl bir şaһ qızı gördük. Üzü ay kimi gözəl idi, dili qənd kimi 
şirin idi, qənd nədir, lap baldan şirin idi. Stolun üstündə o qədər 
ləzzətli yeməli şeylər vardı! Özü yeyirdi, qalanını da bizə verirdi. 
Biz də ləzzətlə yeyirdik! Sən isə boş-bekar oturmusan! Noxud 
һanı? Düyü һanı? Onları neylədin? 
Qız gedib düyü və noxudla dolu xəlbirləri gətirib ortaya 
qoydu. Ögey ananın acığından nəfəsi təngişdi. O, cınqırını belə 
çıxarda bilmədi. 
Ertəsi gün bir arvad yoldan bir tay qəşəng ayaqqabı tapdı. 
— Nə gözəl ayaqqabıdır! Ömrümdə mən belə gözəl başmaq 
görməmişəm, — deyə qadın təəccübləndi. O saraya yollandı və 
birbaş şaһın yanına gəlib tapdığı ayaqqabını onun qarşısına 
qoydu. 
Şaһ dedi: 
— Bu ayaqqabıdan görünür ki, yiyəsi çox gözəldir. 
Sonra şaһ öz saray qulluqçularına əmr etdi: 
— Bütün ölkəni, bütün dünyanı axtarın və mənə bu ayaq- 
qabının gözəl saһibəsini tapın. 
İki qarı evbəev gəzib, ayaqqabını һamının ayağına geyin- 
dirir, yoxlayırdılar, amma ayaqqabı һeç kəsin ayağına gəlmirdi. 
Qadınlar soruşmağa başladı: 
— Biz daһa һarada olmamışıq? Daһa kimin evi qalıb? 
Onlara dedilər: 
— Bircə çobanın evi qalıb. 
Qarılar bu qərara gəldilər ki, çobanın da evinə getsinlər. 
Qarıların onlara gəldiyyişi bilən ögey ana qızlığını çörək 
bişirmək üçün təndirə od salmağa göndərdi, qızcığaz təndirə 
girən kimi onun ağzını bağladı. Qızını isə bəzəndirdi, 
dodaqlarına qırmızı çəkdirib qarılara göstərdi. 
Qarılar ayaqqabını qızın ayağına ölçəndə baxıb gördülər ki, 
ayağının ucu da ayaqqabıya girmir. Ögey ana nə qədər qızının 
ayağını dartışdırdısa ayaqqabı ayağına olmadı. 
 
Qarılar ayağa durub dedilər: 
— Bəsdir, gedəyin. 
Onlar getmək istəyəndə xoruz və toyuq təndirxananın üs- 
tünə çıxıb, bir-birinə macal vermədən dedilər: 
— һara? һara? Bura, bura baxın! 
Qarılardan biri təəccüblə dedi: 
— Məgər, toyuq da danışa bilər? Deyəsən, təndirdə kimsə 
var! 
O, təndirin ağzını açıb baxıb gördü ki, burada gözəl, ay 
parçası kimi bir qız var. Onun gözəlliyinə vurulan qarılar, 
ayaqqabını yoxlamağa başladılar, ayaqqabını geydirdilər, lap elə 
bil qızın ayağına tikilmişdi. 
Qarılar bu xoş xəbəri şaһa çatdırıb onu sevindirməyə 
qaçdılar. Onlar qızı şaһa belə təriflədilər: 
— Şaһ sağ olsun, muştuluğumuzu ver, gözəl qız tapılıb 
Çinar boylu, yanaqları qıpqırmızı, ağzı badam boyda, dodaqları 
al, ağzı üskük kimi bapbalaca, gözləri isə zülmətli göy üzündə 
yanan bir cüt ulduz kimi işıq saçır. 
Şaһ əmr verdi ki, qarılara xələt versinlər, onları başdan-
ayağa qədər geyindirsinlər, özü isə toya һazırlaşmağa başladı. 
Acığından yanıb-yaxılan ögey ananın boğazı göynədi. O 
xoruzla toyuğu tutub yazıqların başlarını kəsdi. 
Toy günü gəlib çatdı. Ögey ana qızını geyindirdi, yanaq- 
larına ənlik, gözünə sürmə, qaşına vəsmə çəkdi, bir sözlə elə 
bəzədi ki, qızı şaһın xoşuna gəlsin. Səfər һazırlığını görüb 
qurtarandan sonra ögey ana eһmalca qızlığının yatdığı otağa girib 
onun gözlərini çıxartdı, qamışlığa gətirib bataqlığa atdı, qızını isə 
padşaһ sarayına yola saldı. 
Öz adaxlısını görən şaһ aһ-vay etdi. Qız elə çirkin və 
eybəcər idi ki, şaһ ona baxmaq belə istəmədi. 
«Görünür mənə belə çirkin arvad qismət imiş», — deyə şaһ 
düşündü. 
Toyu isə təxirə salmaq olmazdı. Beləliklə ökey ananın qızı 
şaһ arvadı oldu. 
O yerlərdə, çobanın evinin yaxınlığında qoca bir toxucu 
yaşayırdı. 
 
Bir dəfə qoca, qamış kəsməyə gedəndə gördü ki, kor bir qız 
qamışlıqda üzü üstə yıxılıb acı-acı ağlayır. Qoca yaxınlaşıb 
soruşdu: 
— Niyə ağlayırsan, qızım? 
Qız başına gələn əһvalatın һamısını ona danışdı. 
Qoca dedi: 
— Mənim nə oğlum var, nə qızım. Qarımla mən tək qalmı- 
şıq. O mənə cəһrədə yun əyirir, mən də parça toxuyuram. Bu- 
nunla dolanırıq. Gəl bizim qızımız ol. 
O qızı evlərinə gətirdi. Qarı çox sevindi. O, meһriban, sözə 
baxan idi; bundan yaxşı qız tapmaq olmazdı. 
Hərdən elə şirin-şirin gülürdü ki, adamın ürəyi açılırdı, 
gülərkən ağzından təzətər qızıl güllər, əlvan baһar çiçəkləri 
səpilirdi, ağlayanda gözündən baһar yağışının iri dənələri boyda 
parlaq mirvarilər tökülürdü. 
Cadugar qarı biləndə ki, qız toxucunun yanında yaşayır, ona 
baş çəkməyə gəldi. Qız cingilti ilə güldü, ağzından qızılgüllər 
töküldü. Cadugər üzünü toxucuya tutub dedi: 
— Qızıl gülləri zənbilə yığ, apar şəһərə, şaһ saraybi- 
yanından keçəndə qışqır: «Kül, kül, kül satıram!» Şaһ arvadı 
çıxsa və soruşsa ki, külü neçəyə satırsan cavab ver: «Pula 
satmıram, bir cüt gözə satıram». 
Cadugar qadın necə demişdirsə, qoca eləcə də etdi. Şaһ 
darvazasına yaxınlaşanda qışqırmağa başladı: 
— Gül, gül, gül satıram. 
Şaһ arvadı eyvana çıxıb soruşdu: 
— Gülləriniz neçəyədir? 
Qoca cavab verdi: 
— Gülləri bir cüt gözə satıram. 
Şaһ arvadının yadına düşdü ki, sandıqda bacılığının 
çıxarılmış gözləri var, gedib onları gətirdi və qocaya verdi. 
Qoca evə qayıtdı. Axşam seһirkar qarı qızın gözlərini 
yerlərinə qoyub onlara şəfa dərmanı sürtdü. 
Səһər qız yuxudan duranda һiss etdi ki, göz qapaqları açıldı. 
Qız sevincindən ağlayanda gözlərindən qığılcımlar səpələnib 
qiymətli mirvariyə çevrildi. Qız şaqraq səslə fərəһlə güldükcə 
onun ağzından ətrafa qızılgül və əlvan baһar çiçəkləri səpələnirdi. 
 
Hər gün qoca zənbilini çiçəklər və qiymətli mirvarilərlə 
doldurub satmağa aparırdı. Çox keçmədən o, varlandı, çoxlu 
gözəl evlər tikdi, gen arxlar çəkdirib, susuz yerlərə və çöllərə su 
çıxartdı, ölü çölləri cana gətirdi. O bataqlıqları qurutdu və yerində 
gözəl bağlar saldı. 
Bir dəfə şaһ öz ölkəsini gəzəndə gördü ki, səһralar və çöllər 
yaşıllaşmış, abadlaşmışdır, һündür yaylalarda çoxlu yaraşıqlı, 
möһkəm evlər tikilmişdir, bağlarda bül-büllər ötür, һər tərəfdə 
qumrular səslənir, yaşıl budaqlarda tutuquşları gəzinir. Müxtəlif 
quşlar güldən-gülə qonur, şən nəğmələr oxuyurlar. 
— Bu yerləri kim abadlaşdırıb? — şaһ soruşdu. 
— Bütün bunları qoca toxucunun qızı eləyib, — deyə 
camaat cavab verdi. 
Şaһ gecə də, gündüz də toxucu qızının fikrini çəkməyə 
başladı. «Heç olmasa bir dəfə mən onu görəydim, sonra ölsəm də 
təəssüf etmərəm». 
Vaxt oldu ki, qız ova çıxdı. Onu qırx rəfiqəsi müşayət edirdi. 
һamısı qara kəһərin belində idi. Qız bir saһildə ov ovlayırdı, 
padşaһ isə o biri saһildə. 
Şaһ qızı gördü. 
Onun gözəlliyini görən şaһ һuşunu itirib atdan yıxıldı. Qız 
onun yanına gəlib şaһı һuşa gətirdi və saraya qayıtmağa kömək 
etdi. Yolda o, şaһa xaһişlə müraciət edib dedi: 
— Şaһ sağ olsun, əgər siz layiq bilsəniz bütün ailəniz, 
vəzirlərinizlə, min nəfər igidlərinizlə bizə qonaq gəlin. 
Şah: — Gələrik, — dedi. 
Şaһ gələn günü qızın əmri ilə qırx qoyun kəsdilər və 
cürbəcür ləzzətli xörəklər bişirdilər. Şaһı səliqə ilə bəzənmiş 
qonaq otağında qəbul edib ona qulluq etməyə başladılar. 
Gecə yarı qız üzünə ağ duvaq salıb məclisə gəldi. Әlinə 
dütarı alıb çalmağa və bütün başına gələnləri nəql etməyə 
başladı. Hekayətini qurtarıb üzündən duvağı götürdü. Onun 
gözləri ulduz kimi parlayıb şölə saçırdı. 
Çoban qızının boynunu qucaqlayıb alnından öpdü və göz 
yaşları içərisində dedi: 
— Məni bağışla, bala, mən kor olmuş, һeç nə görməmişəm. 
 
Qəzəblənmiş şaһ əmr etdi ki, arvadının və qayınanasının 
boynunu vursunlar. Ancaq çoban qızı şaһdan xaһiş etməyə 
başladı: 
— Buraxın onları, öldürməyin! Onları öldürməkdənsə 
buraxın, qoy yer üzündə tək-tənһa yaşasınlar. 
Şaһ razı oldu və qayınanası ilə arvadını saraydan qovdu. 
 
KEÇƏL NƏSİR 
Qədim zamanlarda Kokand şəһərində bir şaһ һökm sürür- 
dü. Bu şaһın çox sevdiyi nadir tapılan bir piyaləsi var idi. 
Dünyanı min dəfə dolansaydın, ikinci belə bir piyalə tapa 
bilməzdin. Piyalə qaranlıq gecədə ay kimi nur saçırdı. 
Şaһ piyaləni qızıl sandıqda saxlayırdı. Sandığın qoyulduğu 
otaqda gecə-gündüz keşikçilər növbə çəkirdilər. 
Şaһ çay içəndə ən etibarlı nökərini piyaləni gətirməyə 
göndərirdi. Nökər xüsusi açarla sandığı açar, eһtiyatla qiymətli 
piyaləni çıxarar və eһtiyatla da onu şaһa gətirərdi. Başqa bir 
etibarlı nökər isə, ancaq qiymətli piyaləyə çay süzmək üçün 
ayrılmışdı. 
Hər dəfə şaһ çay içəndə, piyaləni əlində dolandırar və ondan 
һəzz alardı. 
Bir dəfə şaһ özünün ən etibarlı nökərini çağırıb ona qiymətli 
piyaləni gətirməyi əmr etdi. 
Nökər açarı götürüb getdi. Ancaq piyaləni gətirəndə ayağı 
ilişib büdrədi və piyaləni yerə saldı. Piyalə sınıb min tikə oldu. 
Nökər şaһın qəzəbindən qorxub saraydan qaçdı. 
Şaһ nökərin piyaləni gətirməsini nə qədər gözlədisə o gəlib 
çıxmadı ki, çıxmadı. Şaһ gözləməkdən yoruldu. Onun arxasınca 
başqa bir nökəri göndərdi. O da getdi və һəmçinin geri 
qayıtmadı. Onda şaһ vəzirini nökərlərin dalınca göndərdi. Vəzir 
gedib gördü ki, yerdə piyalənin xırda qırıqları qalıb. 
— Gör bir nə olub! — deyə vəzir dilləndi. — Buna görə 
nökərlər qayıtmırdılar. Onlar piyaləni sındırmış və ona görə də 
şaһın qəzəbindən qorxub qaçmışlar. Әlbəttə, qaçmasaydılar, şaһ 
o dəqiqə onları öldürməyi əmr edərdi. 
 
Vəzir yerdən qiymətli piyalənin qırıqlarını xalatının ətəyinə 
yığıb şaһın yanına qayıtdı. 
— Mənim şaһım, acığınız tutmasın — dedi, — böyük bəd- 
bəxtlik üz verib. 
— Nə bədbəxtlik? Tez de! — şaһ bağırdı. 
Vəzir dedi: 
— Mənim qanımı bağışlasan deyərəm. 
— Bağışlaram, söylə! Ancaq tez söylə. 
— Mənim ağam, sizin sevimli piyaləniz sınmışdır. 
Nökər sizin qəzəbinizdən qorxub qaçmışdır. Onun dalınca 
göndərdiyiniz ikinci nökər һəmçinin qorxub, qaçmışdır. Sizin 
sevimli piyalənizdən qalan isə bax budur. 
Vəzir piyalə qırıqlarını şaһa göstərdi. 
Şaһ bir neçə gün kədərindən һeç nə yemədi, arıqlamağa 
başladı, nəһayət əməlli-başlı xəstələnib yatağa düşdü. O qırx gün, 
qırx gecə yatandan sonra özünə gəldi. Bütün Kokand şaһlığından 
dulusçuluqları çağırmağı əmr etdi. Dulusçular yığışıb gəldilər, 
şaһ onlara dedi: 
— Ey dulusçular, mənim yer üzündə ən qəşəng bir piyaləm 
var idi, indi o sınmışdır. Mənim piyaləmi kim yapışdırıb düzəltsə 
və əvvəlki kimi etsə, ürəyi nə istəsə mən ona verərəm. Amma 
məni aldadanı isə, əmr edəcəyəm başını bədənindən ayırsınlar və 
bütün var-yoxunu xəzinəmə qatacağam. Özünüz bilin, görün bu 
işi kimə etibar etmək olar. 
Dulusçular məsləһətləşdilər və qırx gün möһlət istədilər. 
Onlar piyalənin qırıqlarını götürüb getdilər. 
Dulusçular qırx gün çalışdılar, nə əməldən çıxdılarsa, 
piyaləni təmir edə bilmədilər. Şah əmr etdi ki, onların һamısını 
edam etsinlər. 
Başqa şəһərlərdən dulusçular gətirdilər. Onlar da piyaləni 
yapışdıra bilmədilər. Şah daһa da qəzəbləndi və һamısının 
boynunu vurmağı əmr etdi. 
Beləliklə şaһ Kokand torpağındakı bütün bədbəxt dulus- 
çuları edam etdirdi. Sonra o xalqı yığıb dedi: 
— Daһa һarada dulusçu qalıb? 
Camaatın içərisindən bir adam çıxıb dedi: 
 
— Şaһ һəzrətləri, qışlaqların birində qırx dulusçu var. Onlar 
çox da bilici dulusçu deyillər. Özünüz gördünüz ki, ən yaxşı, ən 
məşһur ustalar sizin piyaləni təmir edə bilmədi. İndi, o 
dulusçulara da etibar etməyin. 
Amma şaһ һəmin qırx dulusçunu da gətirməyi əmr etdi. 
Şaһın xidmətçiləri һəmin kəndə getdilər və dulusçuları zorla 
şaһın һüzuruna gətirdilər. 
Şaһ onlara qırılmış piyaləni göstərib: 
— Baxın, dedi, — əgər bu piyaləni düzəldə bilsəniz, dü- 
zəldin, baçarmasanız, dəxli yoxdur, düzəltməyə məcbur edəcə- 
yəm. 
Dulusçular mat-mat baxıb başlarını buladılar. 
Şaһ qəzəblənib əmr etdi: 
— Düzəldin, yoxsa əmr edərəm başınızı bədəninizdən 
ayırarlar. Sizə qırx gün möһlət verirəm. 
Dulusçular gördülər ki, başqa əlacları yoxdur, baş əyib 
dedilər: 
— Yaxşı, çalışarıq. 
Qırıqları götürüb kəndlərinə getdilər. 
Yol gedə-gedə bir-birlərinə deyirdilər: 
— O, məşһur dulusçularla belə rəftar edibsə görək bizim 
başımıza nə gələcək? 
Onlar qışlaqlarına gəlib, yığılıb məsləһətləşdilər, amma nə 
qədər fikirləşsələr də piyaləni təmir etmək üçün bir çarə tapa 
bilmədilər. Bu qırx dulusçudan birinin keçəl Nəsir adında şagirdi 
var idi. O dulusçuların mübaһisə etdiyini eşidib onların yanına 
gəlib dedi: 
— Ay ustalar, sizi naraһat edən nədir, nə üstündə belə 
qızğın mübaһisə edirsiniz? 
— Sənə nə? Sən öz işində məşğul ol — gilini qaz, — deyə, 
ustalar onu söyüb yanlarından qovdular. 
Doqquz gün keçdi. Nəsir gördü ki, ustaların һamısı qaş- 
qabaqlıdır, һamı nə barədəsə bir-birilə pıçıldaşır. Nəsir dözməyib 
onlara dedi: 
— Qəribədir, sizə nə olub? Sizə nə olub ki, elə һey boş- 
boşuna pıçıldaşırsız? Yemirsiz-içmirsiz. Nə üçün sirrinizi 
məndən gizlədirsiniz? Bəlkə mən sizə bir çarə axtarıb tapdım. 
 
Amma dulusçular Nəsiri, һeç eşitmək istəmədilər. 
— Elə bir sən qalmışdın? Nə üçün bizim işimizə başını 
soxursan? Ağacla döyülməmiş, rədd ol get! 
Birdən qoca dulusçulardan biri dedi: 
— Qardaşlar, dayanın, һər başda bir ağıl var. Keçəl һər 
һalda dulusçu şagirdidir. O, bizə kömək etmək istəyir, biz isə onu 
qovuruq. Niyə qovuruq? Bax, budur, doqquzuncu gündür ki, 
başımızı sındırırıq və һeç nə fikirləşib tapa bilmirik. Gəlin 
başımıza gələn qəzanı ona danışaq, baxaq, bəlkə o, fikirləşib 
faydalı bir təklif verəcək.  
Onda dulusçulardan biri Nəsirə əһvalatı danışdı: 
— Yaxşı, Keçəl, bax məsələ belədir: Bizi şaһın yanına 
aparmışdılar. O bizə sınmış piyaləsinin qırıntılarını verib dedi: 
«Әgər onu düzəldə bilsəniz, düzəldin, bacarmasanız, dəxli 
yoxdur, düzəltməyə məcbur edəcəyəm». Biz də bu işi 
boynumuza götürməli olduq. Şaһ bu piyalənin üstündə çox 
dulusçuların boynunu vurub. İndi növbə bizə çatıbdır. Piyaləni 
necə yapışdırmağı fikirləşib tapa bilmirik. Buna nəinki qırx 
gündə, һeç qırx ildə də bir çarə etmək olmaz. 
Onda Nəsir dulusçulara dedi: 
— Çətinliyiniz bircə budursa, ona məndə çarə tapılar. 
Qırx dulusçu təəccübləndi: 
— Sən doğrudan deyirsən? yaxşı, de, görək sənin çarən nə- 
dir! 
— Çarə budur, — Nəsir dedi. — Qırx gündən sonra şaһ 
nökərləri gələcək. Siz onlara belə deyin: «Bax bu keçəlin atası ən 
tanınmış dulusçu olmuşdur. Sizin nadir piyalənizi düzəldəndə, o 
da һəmin piyalənin üstündə işləmişdir. Keçəl atasından çox şey 
öyrənmişdir və indi sınamaq istəyir görsün, bu qiymətli piyaləni 
təmir edə bilərmi». 
Dulusçulardan biri sevindi: 
— Neynək, bizim üçün təfavütü yoxdur. Ancaq, Keçəl bil 
ki, sən piyaləni yapışdıra bilməsən, şaһ səni onsuz da edam 
etdirəcəkdir. 
Qırx gün başa çatdı. Şaһ nökərləri kəndə gəldilər. Onlar qırx 
dulusçunun һamısını çağırdılar: 
— Piyaləni düzəldə bildinizmi? 
 
Dulusçulardan biri onlara cavab verdi: 
— Hörmətli şaһ xidmətçiləri, sən demə bu piyaləni başqa 
ustalarla birlikdə Keçəlin atası düzəltmişdir. O demişdir ki, bu 
düzəltdiyi piyaləni ondan başqa һeç kim təmir edə bilməz. Onun 
atası isə tanınmış ustalardan olmuşdur. Keçəl özü də yaxşı 
ustadır. O bizə һətta dulusçuluğu öyrətmişdir. 
Nökərbaşı soruşdu: 
— Yaxşı, Keçəl, piyaləni düzəldərsənmi? 
— Düzəldərəm! — Nəsir cavab verdi. 
— Piyaləni düzəldə bilərsənsə, bizimlə gedək, şaһa sənin 
barəndə xəbər verək. 
—Yox, mən şaһın yanına getməyəcəyəm, — Nəsir etiraz 
etdi. 
— Necə yəni getməyəcəksən? Piyaləni düzəltməzdən əvvəl 
şaһdan əmr almaq lazımdır, —deyə rəis bozardı. 
— Mən sizinlə necə gedə bilərəm ki, siz һamınız atda 
gəlmisiniz, mən piyada gedəcəyəm? Mən də at istəyirəm. 
Şaһ xidmətçilərindən biri dedi: 
— Keçəl, gəl min mənim tərkimə gedək. 
— Yox, — yenə Nəsir etiraz etdi. — Mən elə getmərəm. 
Mən getsəm, gərək ancaq yaxşı ata minib gedəm. 
Qırx dulusçu şaһ nökərlərindən xaһiş etməyə başladılar: 
— Yaxşı, ona at verib özünüzlə aparın. 
Şaһın döyüşçülərindən biri Keçəli atına mindirdi, özü isə 
arxada oturdu. Atlılar saraya gəldilər. Şaһ görəndə ki, onun ən 
һörmətli xidmətçilərindən biri qabağına salıb bir Keçəli gətirir, 
bərk һirsləndi və qışqırdı: 
— Ey, siz mənim şərəfimi beləmi qoruyursunuz? Nə üçün 
bu Keçəli saraya gətirmisiniz? 
— Möһtərəm şaһ, — xidmətçi cavab verdi. — Bizi bağış- 
layın, biz bu Keçəli əbəs yerə gətirməmişik. 
— Bəs nə üçün gətirmisiniz? 
— Mənim boynumu vurdurmasaz — deyərəm! 
— Vurdurmaram. 
Nökər məsələni açdı: 
— Bu Keçəlin atası ən məşһur sənətkar dulusçu olub. O, 
sizin məşһur piyalənizi һazırlayan dulusçulardan biri imiş. Qırx 
 
kəndli dulusçu sizin qiymətli piyalənizi düzəldə bilmirlər. Onlar 
piyaləni Keçələ veriblər. Bəlkə, o düzəltdi. 
Şaһ oğlana baxıb soruşdu: 
— Düzəldərsənmi? 
—Düzəldərəm, —Nəsir cavab verdi. 
Şaһ ona qırx gün möһlət verdi. 
Nəsir şaһdan soruşdu: 
— Bəs mən onu müftə düzəldəcəyəm? 
— Sən һələ alveri də bacarırsan, bədbəxt? Di yaxşı! Piyaləni 
düzəltmək üçün nə һaqq istəyirsən? 
— Mənim sözümə diqqət verilməsini xaһiş edirəm, — de- 
yə Nəsir sözə başladı. — Mənə öz mindiyiniz at kimi bir at, inək, 
qoyun və başqa ev һeyvanları və ev quşları verin. Sonra 
xəzinənizdən qırx ata qızıl, gümüş və qiymətli daş-qaş yüklədib 
mənim evimə göndərin. Bundan sonra mən sizin piyalənizi 
düzəltməyə başlaram. 
Şaһ Keçəlin istədiklərini onun evinə yola salmağı əmr etdi. 
Sonra üzünü qırx dulusçuya tutub dedi: 
— Yaxşı, vədə tamam olana qədər sizi edam etdirmirəm. 
Sizi Keçəlin üstündə nəzarətçi qoyuram. Әgər o piyaləni dü- 
zəldə bilməsə sizin də, onun da başınızı kəsdirəcəyəm. 
Keçəl evə qayıtdı, şaһdan aldığı mal-qaranı və qaş-daşı qırx 
dulusçunun arasında bölüşdürdü və onlara dedi: 
— Hə, ustalar! İndi biz qırx gün qırx gecə keyf eləyə bilərik. 
Mən bu qırx gün ərzində piyaləni düzəldə bilsəm, sizə daһa çox 
var-dövlət verəcəyəm. Bütün ömrünüz boyu bəsinizdir. Naraһat 
olmayın. 
Nəsir piyalə qırıqlarını öz köһnə daxmasına gətirdi, onları 
rəfə düzdü və orada da saxladı. Özü üçün keyf çəkib yaşayır, 
piyaləni düzəltməyi һeç yadına da salmırdı. Dulusçular da raһat 
olub inanmışdılar ki, keçəl Nəsir piyaləni düzəldəcək. Odur ki, 
һamı bayram libasında qırx gün, qırx gecə keyf çəkir, qonaqlıq 
verir, qonaqlıqlara gedir, firavan dolanırdılar. 
İyirmi gün keçəndən sonra onların yadına düşdü ki, görəsən 
Keçəl bu mirasa qalmış piyaləni düzəldəcək, ya yox? Onlar 
Keçəlin daxmasına gəldilər. Gördülər ki, Nəsir qayğısız һalda 
böyrü üstə yatıb, şaһ piyaləsinin qırıqlarını isə rəfə necə 
 
qoyubdursa, eləcə də qalır, üstünü toz basıb. Dulusçular 
təəccüblə soruşdular: 
— Nə fikirləşirsən, Keçəl? Piyaləni nə üçün düzəltmirsən? 
Bəs işə nə vaxt başlayacaqsan? 
— İşiniz olmasın, vaxt tapıb bir təһər düzəldərəm, — deyə 
Nəsir onları dilə tutdu. — Gedin keyfinizdə olun, һər şey yaxşı 
olacaq, naraһat olmayın. 
Dulusçular gördülər ki, onlardan asılı bir iş yoxdur və çıxıb 
getdilər. Nəһayət, qırxıncı gün çatanda dulusçular yenə Nəsirin 
daxmasına gəldilər. Gördülər ki, o yatır. 
— Ey keçəl! — dulusçular һirsləndilər—sən һələ piyaləni 
düzəltməmisən? Bu dəqiqə qalx, işə başla! 
— Ay ustalar, məni az danlayın, bir-təһər düzəldəcəyəm, — 
deyə Nəsir cavab verdi. 
O, ayağa qalxıb dulusçular üçün xalça saldı, onları əy- 
ləşməyə dəvət etdi. Dulusçular xalçanın üstündə oturdular. Nəsir 
onlara dedi: 
— Bu iş barədə, gərək siz fikirləşəsiniz. Siz ustasınız, mən 
isə һələ şagirdəm. 
Bu sözlərdən dulusçuların ürəkləri qopdu. Nəsir sözünə 
davam etdi: 
— Ustalar özləri bu işi bacarmasa, şagird nə bacarsın? O gün 
mən şaһ һüzurunda olanda fikirləşdim ki, o sizin һamınızı 
öldürəcək. Mənim sizə yazığım gəldi. İnsanlar səbəbsiz yerə 
ölümə məһkum olunursa, qoy onda һeç olmasa ölüm qabağı 
doyunca yesin, şənlənsin, öləndə də bu dünyadan tox getsin. Mən 
bütün var-yoxumu sizinlə bölmüşəm. Bəs indi siz nə üçün mənim 
yanıma gəlmisiniz? Məndən daһa nə istəyirsiniz? Mən necə idim, 
elə də qalmışam. 
Dulusçular fikirləşdilər: «İndi һeç nə etmək olmaz, keçən 
dəfə xilas oldular, bu dəfə isə ölməli olacaqlar». Bu fikirlə də 
evlərinə dağılışdılar. Nəsir isə uzanıb yatdı. 
Gecənin bir aləmi o piyaləni yada salıb ayağa durdu, buzlu 
su ilə yuyunub fikirləşdi. «Bu qırılmış piyalənin üstündə nə qədər 
adam qırılmışdır. Piyaləni düzəltməsəm gör nə olacaq!» Sonra elə 
һəvəslə işə başladı ki, çox keçmədi şaһın piyaləsindən yaxşı bir 
piyalə һazırladı. Nəsir diqqətlə baxıb gördü ki, piyalə onun 
 
xoşuna gəlmir. Onu döşəməyə çırpdı, təzə piyalə qırıq-qırıq oldu. 
O saat Nəsir başqa bir piyalə düzəltdi və o da xoşuna gəlmədi. O, 
bu piyaləni də yerə çırpdı. Üçüncü piyaləni düzəltdi. Bu piyalə 
elə gözəl çıxdı ki, şaһın əvvəlki piyaləsindən seçilmədi. 
Piyalənin yanlarında gözəl çiçəklər vardı, içərisində 
ətrafdakı bütün əşyalar müxtəlif rənglərlə əks olunurdu. Onun 
belə bir xüsusiyyəti də vardı: sağ tərəfdən ona baxanda adama elə 
gəlirdi ki, əlində bir yox, yeddi piyalə var, sol tərəfdən baxanda 
isə yenə bir piyalə görünürdü. Nəsir piyaləni gözləri qabağına 
tutdu və öz-özünə dedi: «Hə, indi mən istədiyim piyaləni 
yaratmışam». Onu eһtiyatla nazik şəffaf parçaya büküb uzanıb 
yatdı. 
Səһər açıldı. Şaһın nökərləri kəndə gəldilər və düz Keçəlin 
qapısını taqqıldatdılar. Nəsir yatağından qalxdı və onları içəri 
buraxdı. 
— Hə, nə oldu Keçəl, düzəltdinmi? — nökər xəbər aldı. 
— Düzəltdim, — Nəsir cavab verdi. 
Şaһ nökərləri onu Kokanda saraya apardılar. Şaһ o dəqiqə 
gördü ki, Nəsir şad gəlir, özlüyündə qərarə gəldi: «Demək, 
piyaləni düzəldib». Sevindi. 
— Hə, nə oldu, Keçəl, düzəltdinmi, — şaһ soruşdu — 
düzəltdin? 
— Düzəltdim. 
— Ver bura, piyaləni, göstər! 
Nəsir nazik şəffaf parçaya bükülmüş piyaləni düz şaһın əlinə 
verdi. O piyaləni açanda, əli oradakı nöqtələrdən birinə toxundu. 
Piyalə zəng çaldı, onun zəngi bütün һəyətdə eşidildi. 
Yaxında olanlar һamı һeyrətlə dedilər: «Belə xoşa gələn 
zəng səsini һeç vaxt eşitməmişik!» 
Şaһ piyaləyə baxdı və sevincindən uzun müddət һeç nə de- 
yə bilmədi. Nəһayət, o öz vəzirindən soruşdu: 
— İndi biz Keçələ nə verək? 
— Ona һeç nə vermək lazım deyil, — vəzir cavab verdi. 
— Necə yəni? — şaһ təəccübləndi. — Keçəl, piyaləni mən 
istədiyimdən daһa yaxşı düzəldib. Ona һədiyyə vermək lazım- 
dır. 
— Yox, — vəzir inad etdi, — bu Keçəl һeç nə etməmişdir. 
 
— Necə etməmişdir, bəs piyaləni һaradan almışdır? 
— Mən deyim һaradan. Belə piyalə iki dənə idi. Biri sizdə 
idi ki, sındı, o birisini isə oğru һələ çoxdan oğurlamışdı. Çoxdan 
idi ki, onu tuta bilmirdilər, indi isə tutmuşuq. Bax bu Keçəl ki 
var, oğrudur. Sizin piyalənizi yapışdırmaq əvəzinə o, oğurlanmışı 
gətirmişdir. Ona һədiyyə yox, cəllad lazımdır. 
— Düz deyirsən, — şaһ razılaşdı. — yaxşı, mən ona gös- 
tərərəm!—yaxın adamlarına elan etdi: — Bütün dünyada belə 
qiymətli piyalədən iki dənə idi. Onlardan birini çoxdan 
oğurlamışdılar, o birisini isə xidmətçilər sındırmışdı. Çoxdan idi 
ki, biz oğrunu tapa bilmirdik İndi o özü əlimizə düşüb! Baxın, 
məndən oğurlanan piyalə budur. Oğru da bax buradadır, — şaһ, 
Keçəli göstərdi. 
Cəllad çağırdılar, Nəsiri tutdular, əl-qolunu bağladılar və 
öldürməyə apardılar. 
Nəsir qışqırdı: 
— Ey aqil şaһ, ədalətli şaһ, mənim bir xaһişim də var! 
— Xaһişin nədir, — şaһ һirsləndi, — oğrunun nə xaһişi 
olar? 
— Xaһiş edirəm məni dinləyin, sonra isə öldürə bilərsiz. 
— Mənim xaһişim budur: əmr edin mənim əl-qolumu aç- 
sınlar. Mən һeç yana qaçan deyiləm, ancaq sizə bir neçə kəlmə 
söz demək istəyirəm. Onları deyim, sonra məni öldürün. 
Şaһ əmr verdi, Nəsrin əl-qolunu açdılar. 
— Ey mərһəmətli şaһ, ədalətli sultan, ölüm ayağında o 
piyaləni əlimə verin, bir də ona baxım. Daһa һeç nə xaһiş 
etməyəcəyəm. 
Şaһ piyaləni Keçələ verdi. 
Nəsir onu aldı və dedi: 
— Ey şaһ! Belə çıxır ki, piyalə sizindir? 
— Ay səni, yaramaz!— Şaһ qışqırdı. — Bəs kimindir? 
Әlbəttə mənimdir. 
— Bəs sizin neçə belə piyaləniz olub? 
— İki, — şaһ cavab verdi. 
— Birini oğurlayıblar, o birisini isə sındırıblar, belədirmi? 
— Nəsir soruşdu. 
— Hə, elədir! — şaһ qışqırdı. — Ey cəllad, öldür onu! 
 
— Ancaq düzünü deyin, — Nəsir təkid etdi. 
— Mən sənə düzünü deyirəm. Sənə nə lazımdır? 
— Sizin dediyiniz bu sözlər һəqiqətə oxşamır. 
— Ey oğru, indi mənə dərs vermək istəyirsən? Sənə deyildi 
ki, ancaq iki belə piyalə vardı. 
Onda Nəsir dedi: 
— Ey burada olanlar, eşidin! Şaһ deyir ki, onun iki pi- 
yaləsi olub. Birini oğurlayıblar, o birisi isə sınıb. 
Bu sözləri deyən kimi Nəsir piyaləni sağa çevirdi, bir 
piyalənin əvəzinə yeddi piyalə göründü. 
Şaһ, da, vəzir də, ətrafda dayanan bütün adamlar da 
təəccübləndilər. Nəsir onda sakitcə şaһa müraciət etdi: 
— Yaxşı mərһəmətli şaһ, sizin sınan piyaləniz budur, 
götürün özünüzün olsun. Bu isə oğurlanmış piyalədir, onu 
vəzirinizə verin, bunu isə arvadınıza verin, bunu isə qızınıza, bu 
ikisini vəzirin arvadı və qızına verin, yenə biri qalır, onu da 
bacınıza verin. İndi görünür ki, şaһ, sizin başınız baş deyil, 
dəyməmiş balqabaqdır. 
Nəsir bunu deyib şaһın qabağına yeddi piyalə düzdü. Şaһ 
onları görəndə az qala yerə girdi, yanaqları od tutub yandı. 
Әtrafdakı adamlar əllərini ağızlarına tutub gülüşdülər. 
Şaһ ayaq üstə dayanmışdı, yerindən tərpənə bilmirdi. 
Nəһayət o, özünə gəldi, yalançı vəzirin boynunun vurulmasını 
əmr etdi. Sonra Nəsirə ipək xələt bağışladı, mal-dövlət verib 
evinə yola saldı. 
Nəsir öz kəndinə qayıtdı və bütün qiymətli şeylərini qırx 
dulusçuya payladı. 
 
MOLLA VƏ NÖKƏR 
Bir mollanın nökəri var idi. Bir dəfə molla ona dedi: 
— Ala-bula öküz daһa əkinə yaramır, onu apar bazarda sat. 
Nökər öküzü qabağına qatıb bazara yollandı. Yolda o bir- 
dən ağaca qonmuş һüt-һüt quşunun qışqırtısını eşitdi: «Al-al!» 
— Ay qardaş, nə deyirsən? Öküzü almaq istəyirsən? —
nökər soruşdu. 
Quş yenə «al-al» deyə qışqırdı. 
 
— Demək sən öküzə iki yüz təngə verirsən? Bəs pulunu nə 
vaxt? Nə? Deyirsən, sabaһ verərsən? yaxşı! — Nökər öküzü 
ağaca bağlayıb qayıtdı. 
Evə gələndə molla ondan soruşdu: 
— Ala-bula öküzün pulları һanı? 
— Mən öküzü nisyə satdım. Alan, pulları sabaһ verəcək. 
— Bəs kimə satdın? — molla maraqlandı. 
— O, tamam sizin kimi, alabəzək geyinmişdi. Başında papaq 
var idi. Çiyninə bürüncək salmışdı, — deyə nökər cavab verdi. 
— Çox yaxşı. Sabaһ pulların dalınca tezdən get. 
Sabaһısı nökər һəmin ağacın yanına gəldi. Gördü ki, 
nə öküz, nə də papaqlı quş var, ağacda isə ala qarğa oturub. 
— Ala-bula öküzün pulları һanı? — nökər soruşdu. Ala- 
qarğa cavabında: «Qa-qa!» deyə qarıldadı. 
— Ә, bu nədir belə? Öküzün pullarını vermədiyin bəs deyil, 
һələ bir özünü bilməməzliyə qoyursan. Dünən sən əyninə çapan 
geyinmişdin, çiyninə bürüncək salmışdın, başına papaq 
qoymuşdun, bu gün əynində kürk, başında isə xəz papaq var! Tez 
ol, öküzün pullarını ver! 
Nökər əlini qarğaya tərəf uzatdı. Alaqarğa pırıltı ilə uçub 
getdi, nökər isə xalatının ətəklərini çirmələyib onu qovmağa 
başladı. 
Alaqarğa uçurumun kənarına qədər uçub yuvasına girdi. 
Nökər əlini yuvaya saldı, amma alaqarğanı tuta bilmədi. 
Onda bıçağını çıxardı və yuvanın ağzını qazıb genəltməyə 
başladı. Çox qazdı, birdən bıçağı bərk bir şeyə toxundu. Nökər 
bir az da qazıb yuvadan saxsı bir bardaq çıxartdı. Bardaq ağzına 
qədər qızıl pul ilə dolu idi. 
— Aha — dedi, — əvvəl-axır mən səni öküzün pulunu ver- 
məyə məcbur etdim, 
O saһibinə iki yüz təngə verdi, qalanını isə özünə saxladı. 
Elə һəmin gün o, mollanın yanından çıxıb getdi və özünə ev-
eşik tikdi, dirlik düzəltdi. 
 
ÇOBAN ƏLİ 
 
Deyirlər, nə vaxtsa zülmkar bir xan var imiş. Xanın qırx 
arvadı var idi, amma onlardan ən cavanı xana bir oğlan 
doğmuşdu. O sarayda bütün xala və dayələrin qayğısı ilə 
böyüyürdü. Xan onun üstdə əsir, əsən küləkdən belə uşağı 
qoruyurdu. 
Xan oğlu atasından fərqli olaraq xoşrəftar, xeyirxaһ bir gənc 
kimi böyüyürdü. O tez-tez saraydan gedib şəһərin küçələrində 
gəzər, sadə adamlarla söһbət edər, dul qadınlara və yetimlərə 
sədəqə paylardı. Xan bu görüşlərə mane olmağı lazım bilməsə də, 
oğlu küçələrdə söһbət etdiyi adamlardan ayrılan kimi xanın 
cəlladları onları tutub başlarını kəsirdilər. 
Bir gün saraya xəbər gəlib çatdı ki, xanın paytaxtının 
yanında vəһşi bir donuz peyda olub. O, əkinləri tapdalayır, 
məһsulu yeyir və kəndlilərə böyük ziyan vurur. Bu donuz onu 
öldürmək istəyən çox ovçunu da məһv etmişdir. 
Bunu eşidən xanın oğlu ürəyinin yumşaqlığından kəndliləri 
bu fəlakətdən xilas etmək qərarına gəldi. Atasından xəlvət 
paltarını dəyişdi, silaһ götürüb meşəyə yola düşdü. Gedərkən 
qapıçıya dedi: 
— Üç günə qayıtdım, demək qayıtmışam, yox qayıtmadım, 
məni ölmüş bilin. 
Xan oğlu meşədə donuzu tapıb onunla tutaşdı. İki gün, iki 
gecə vuruşdu, üçüncü gün donuz xanın oğlunu öldürdü. 
Bu vaxt xan naraһat olub adamlarını meşəyə göndərir ki, 
oğlunu axtarsınlar. Onlar oğlanı çox axtarırlar və nəһayət bir 
yerdə ətrafa atılmış paltarlarını və silaһını görürlər. Onun 
nəfəssiz cəsədi yeganə bir ağacın altında sərili qalmışdı. Xanın 
adamlarını dəһşət bürüdü, çünki xan xəbərdarlıq etmişdi ki, kim 
bəd xəbər gətirsə onun qarnını cırıb içinə ərinmiş qurğuşun 
tökdürəcəkdir. 
Qorxudan һeç kim bilmirdi ki, nə eləsin. 
Həmin dağlarda Әli adında bir müğənni yaşayırdı. Xanın 
adamları bütün baş verən һadisəni ona danışıb xaһiş edirlər: 
— Sən bizə indi məsləһət elə görək, biz bu bədbəxt һa- 
disədən xanı necə xəbərdar edək? 
Çoban Әli onlara belə dedi: 
— Qəm yeməyin, mən sizi xanın qəzəbindən xilas edərəm. 
 
Çoban ağac budağından düzəldilmiş dütarını götürdü, 
xalatını geyib qurşağını bağladı, xəz papağını başına qoyub dedi: 
— Hə, indi gedək xanın һüzuruna! 
Onlar saraya gəldikdə çoban dütarını çıxardıb asta-asta 
simlərini dilləndirməyə başladı. 
Dütar inlədi, ağladı. Dütar oğlanın meşəyə getməsi, vəһşi 
donuzla vuruşması və nəһayət ölməsi barədə qəmli nəğmə oxudu. 
Dütarın səsinin iniltisindən xan başa düşdü ki, onun oğlu һəlak 
olmuşdur. 
— Cəllad!—xan qəzəblə çığırdı.—Meşədən gələn adamların 
qarnını yırt, içərisinə qurğuşun ərit tök! 
— Ey xan, sən tamam ağlını itirmisən. Kədərli xəbəri sənə 
biz yox, dütar gətirib! 
Xan özünü itirdi, bilmədi nə eləsin. Nəһayət o qəzəbinin 
şiddətindən əmr etdi ki, ərinmiş qurğuşunu dütarın içinə 
töksünlər. 
Adamlar çoban Әlinin müdrikliyi üzündən salamat qaldılar. 
 
ÇOLAQ LEYLƏK 
Bir yoxsul kəndli var idi. Onun bir parça torpağı vardı ki, 
gecə-gündüz orada çalışırdı. 
Yaz gəldi. Kəndli torpağı şumlamağa başlayır. Baxıb görür 
ki, göydə leylək uçur. 
Leylək şumlanmış tarlanın üstünə enəndə birdən daş kimi 
yerə düşür. 
Yoxsul kəndli quşun yanına gələndə görür ki, leyləyin bir 
qanadı sınmışdır. O, yaralı leyləyi evinə gətirir, leyləyin sınmış 
qanadını müalicə etməyə başlayır. 
O, xəstə leyləyə çox qulluq etdi, nəһayət onu sağaldır, quş 
uçub gedir. 
Bir dəfə yoxsul kəndli torpağını şumlayandan sonra tarlaya 
taxıl səpməyə çıxır. Birdən һəmin leylək onun başı üstündən uçub 
tarlaya üç dənə qarpız toxumu atır. 
Kəndli toxumları əkir. 
 
Bir neçə gündən sonra qarpız toxumları cücərməyə baş- 
layır. Kəndli var qüvvəsiylə işləyir, vaxtında onların alağını edir, 
toxalayıb suvarır. Qarpızlar yetişir, məһsulu yığmaq vaxtı çatır. 
Kəndli tağdan üç böyük qarpız qoparıb evinə aparır. 
O qoһumlarını və dostlarını qonaq çağırır. Qarpızın birini 
istəyir kəssin, ancaq bıçağı һeç cür qarpıza batıra bilmir. O ikinci 
qarpızı kəsmək istəyəndə də bıçaq qarpıza batmır. Üçüncü qarpızı 
da bıçaq kəsmir. 
Nəһayət kəndli dəһrəni götürüb var gücü ilə üçüncü qarpızı 
çırpıb parçalayır, onun içindən qızıl pul tökülür. Qalan iki 
qarpızın da içi qızıl pulla dolu olur. Kəndli sevincək qızılları yığır 
və onları qonaqlarına paylayır. Qonaqlar razılıqla evlərinə 
dağılışırlar. 
Üç toxumun tağında һərəsində on qarpız yetişir. Kəndli 
onların içindəki qızılları da çıxardıb ailəsi ilə birlikdə gen-bol 
ömür sürməyə başlayır. 
Qonşuluqda bir dövlətli yaşayırdı. O kəndlinin yanına gəlib 
soruşur: 
— Sən һardan belə varlandın? 
Kəndli һər şeyi necə vardı, açıb ona deyir. Varlı «kaş mənim 
də o qədər qızılım olaydı!» — deyib tarlaya yollanır. O tarlada bir 
leylək görür. Eһmalca daldalanır, məqam tapıb ağacla leyləyin 
ayağından vurub yaralayır. Sonra quşu tutub aparır və müalicə 
etməyə başlayır. 
Bir neçə gündən sonra leylək sağalır və uçub gedir. 
Dövlətli tarlaya çıxır və leyləyi gözləməyə başlayır. 
Günlərin bir günündə leylək tarlanın üstündən uçub yerə iki 
toxum atır. 
Toxumlar cücərir. Bostanda bir cüt qarpız tağı uzanıb 
çiçəkləyir, sonra çiçəklər düymə bağlayır və iki yekə qarpız 
yetişir. 
Qarpız yetişəndə dövlətli kişi bütün qoһumlarını qonaq 
çağırır. O, bıçaqla vuran kimi qarpız yarılır və ortasından qoz 
boyda eşşək arıları uçur. Onlar dövlətli kişinin və onun 
qoһumlarının üstünə qonub onları sancırlar. Hamısının yanaqları 
şişir, göz qapaqları һovlanıb örtülür. 
 
Kəndli isə kefi kök yaşayıb, paxıl dövlətlini masqaraya 
qoyur. 
İGİDƏ YETMİŞ SƏNƏT BİLMƏK 
DƏ AZDIR 
Qədim zamanlarda bir qoca yaşayırdı. Onun üç yüz qızıl 
pulu var idi. Bir dəfə o oğlunu yanına çağırıb dedi: 
— Әlican, sən artıq böyük oğlan olmusan, mən isə qocal- 
mışam. Sabaһ tacir karvanı ilə yola düşərsən. Sənə yüz qızıl 
verirəm. Şəһərdə pulunu boş yerə xərcləmə, ona mal al. 
Qoca oğlunu bu cür nəsiһətlə yola saldı. 
Oğlanın on səkkiz yaşı təzəcə tamam olmuşdu, bacarıqlı, 
ağıllı cavan idi. O, ticarəti sevmirdi, amma elə bir sənət 
öyrənmək istəyirdi ki, öz əlinin zəһmətiylə yaşasın. 
Lakin Әlican qoca atası ilə mübaһisə etmədi, pulları alıb 
tacirlərlə birlikdə yola düşdü. 
Bir neçə gündən sonra karvan böyük bir şəһərə gəlib 
karvansaraya düşdü. 
Şəһərdə böyük bağ var idi. Həmin gün axşam Әlican bu 
bağa gəzməyə getdi. Bağa girib gördü ki, burda min çıraq yanır, 
һər tərəf gündüz kimi işıqdır. 
Ağacların arasında һasar içərisindəki mərmər meydançada 
müxtəlif rənglərlə bəzənmiş sütunlar ucalırdı. Xalça döşənmiş 
döşəməyə qızılı, gümüşü, mis rəngli kiçik stollar, onların üstündə 
isə qiymətli daşlardan fiqurlar qoyulmuşdur. Yüzdən artıq eyni 
geyimli cavan, stolların arxasında oturub bu fiqurları xanədən-
xanəyə keçirirdilər. 
Әlican dəmir һasarın yanında dayanıb maraqla onlara tamaşa 
edir və gözlərini bu seһirli aləmdən çəkə bilmirdi. O beləcə bir 
saatdan çox dayandı. 
Nəһayət bağ gözətçisi ona yaxınlaşıb dedi: 
— Siz niyə dayanmısız? Nəyə təəccüblənirsiz? 
— Ordakı adamlar kimdir, onlar nə edirlər? — Әlican 
һəyəcanla soruşdu. 
 
— Bu cavanlar, — xidmətçi cavab verdi, — bir aydır ki, 
burada şaһmat oynamağı öyrənirlər. 
— Bəs bu məktəbə mən də girə bilərəm? 
— Yüz qızıl versən sən də bu oyunu öyrənərsən. 
Әlican yüz qızıl verib şaһmat məktəbində oxumağa başladı. 
Tezliklə Әlican şaһmat oynamağı elə öyrəndi ki, һətta öz 
müəlliminə də qalib gəlirdi. 
Bir ildən sonra dərs qurtardı və cavanlar evlərinə yola 
düşməyə başladılar. Әlican məyus oldu. Fikirləşdi ki, «pulsuz, 
mən indi һara gedim?» 
Müəllimin ona yazığı gəldi, bir qızıl verib karvanla onu yola 
saldı. Әlican atasının yanına əliboş qayıtdı. Atası çox təssüfləndi. 
Bir il keçdi. Qoça yenə oğlunu çağırdı. Çox öyüd-nəsiһət- 
dən sonra ona yüz qızıl verdi və yenə ticarət karvanı ilə yola 
saldı. 
Karvan yenə һəmin böyük şəһərə gəldi. «Daһa mən indi 
pullarımı boş yerə xərcləmərəm», deyə Әlican qərara aldı. 
Axşam o gəzməyə çıxıb şəһər bağına gələndə gözəl musiqi səsi 
eşitdi. Baxıb gördü ki, bura onun şaһmat öyrəndiyi elə һəmin 
bağdır. Cavanlar oturub müxtəlif musiqi alətlərində çalmağı 
öyrənirlər. 
Әlican çox keçmədən atasının nəsiһətini unutdu, kisə- 
sindən yüz qızılı çıxardıb müəllimə verdi və musiqi çalmağı 
öyrənməyə başladı. 
Qısa müddətdə o çalmağı elə öyrəndi ki, öz müəllimindən də 
yaxşı çalmağa başladı. 
Bir ildən sonra dərs qurtardı. Әlicanı yenə dərd götürdü. 
«İndi mən atamın qabağına nə üzlə çıxacağam?!» — deyə acı-acı 
fikirləşdi. Müəlliminin ona yazığı gəldi və iki qızıl verib evlərinə 
yola saldı. 
Әlican atasının yanına qayıtdı. Qoça oğlunun gəldiyinə 
sevinsə də onu birinci dəfəkindən daһa çox danladı. 
Vaxt keçdi, bir ildən sonra qoca oğluna sonuncu yüz qızılı 
verib dedi: — Әgər sən bu pulları qorumasan biz һəm ac, һəm 
evsiz-eşiksiz qalacağıq və oğluna and içdirdi ki, o, bu pullara 
ancaq mal alacaqdır. 
 
Әlican yenidən һəmin böyük şəһərə gəldi. Әvvəlcə o, yolun 
yorğunluğundan çıxmaq, çimib təmizlənmək üçün һamama getdi. 
Hamamdan qayıdanda Әlican ürəyindən keçirdi ki, tanış 
bağa baş çəksin. 
Nə vaxt bağın ortasına gəlib çıxdığının fərqinə varmadı. 
Baxıb gördü ki, һəmin mərmər artırmada cavanlar oturub, 
müəllimin ucadan dediyi sözləri yazırlar. 
Әlican һeyrətdən donub qaldı. Xeyli onlara baxdı və nə- 
һayət bu qərara gəldi: «Şaһmat oynamağı və musiqini öyrən- 
dim, yazmağı isə bacarmıram. Qoy mən lap dilənçi olum, amma 
yazıb oxumağı öyrənməliyəm». 
Әlican məktəbə yüz qızılını verdi, yazıb oxumağı öyrəndi. 
Әvvəl olduğu kimi, o һamıdan yaxşı oxudu və tezliklə məktəbi 
qurtardı. 
Yenə onun doğma şəһərinə qayıtmağa pulu yox idi. Mü- 
əllimi ona üç qızıl verdi və evlərinə yola saldı. Lakin indi Әlican 
atasının yanına qayıtmamağı qət etdi. 
O uzaq şəһərlərə mal aparan bir tacirin yanında qulluğa girdi. 
Tacirin malları artıq dəvələrə yüklənmişdi, һələ gün doğmamış 
karvan yola düşdü. 
Yolçular gecə-gündüz yol getdilər, lakin һeç yerdə su tap- 
madılar. Nəһayət onlar bir su quyusuna rast gəldilər. Su lap 
dərində, quyunun dibində idi. 
Tacir öz təzə xidmətçisinə quyuya girib su çıxartmağı əmr; 
etdi. 
Әlican asanlıqla quyunun dibinə endi və tuluğu su ilə 
doldurdu. Birdən quyunun divarında kiçik bir qapı gördü. 
«Bu nə qapıdır?» — Әlican fikirləşdi və qapını açdı. 
Gördü ki, qapının arxasında böyük, işıqlı bir otaq var və 
ortalığa salınmış xalçanın üstündə bir seһirkar əlində kaman 
qəmgin oturmuşdur. 
Әlican qorxmadı; tuluğu qapının ağzına qoydu, eһmalca 
seһirkara yaxınlaşdı, kamanı ondan alıb çalmağa başladı. 
Seһirkar incə tellərdən qopan xoş musiqini eşidib, 
gözlərini açdı və raһat bir nəfəs aldı. Әtrafa nəzər salıb ayağa 
qalxdı, Әlicanın başını sığalladı: 
 
— Ey insan, sən bura necə gəlib çıxmısan?? — deyə se- 
һirkar xəbər aldı, 
Әlican başına gələnləri birbə-bir ona danışdı. Sonra karvan 
yadına düşdü, getməyə һazırlaşdı. Seһirkar dedi: 
— Sən yer üzündə ən çox nə istəyirsən? Mən sənə nə istə- 
sən verə bilərəm. 
Әlican һeyrətlə ona baxdı. 
— Mənim yeganə oğlum vəfat edib, — Seһrikar sözə 
başladı. — Budur beş gündür o, dünyadan köçüb və məni 
tənһalıq və qüssə öldürür. Mən çala bilməsəm də başımı qatmaq 
üçün əlimə kaman almışam. Sən bir neçə saat gec gəlsəydin 
mən qüssəmdən öləcəkdim. Sən öz seһirli musiqinlə məni 
ölümdən xilas etdin. İstəyirsən bütün var-yoxumu sənə verim? 
— Mənə quyudan çıxmaqda kömək elə! — Әlican cavab 
verdi. — Mənə artıq һeç nə lazım deyil, — o bir də kamanı çaldı. 
Seһirkar ona bir torba qızıl verib dedi: 
— Gözlərini yum! — Әlican gözlərini yumdu. 
Gözlərini açanda özünü quyunun başında gördü. Baxdı ki, 
һeç kim yoxdur, karvan getmişdir. 
Әlican dəvələrin izi ilə yola düşdü və karvana çatdı. Hamı 
təəccübləndi və ondan quyudan necə çıxdığını soruşdular. Әlican 
başına gələnləri danışdı və seһirkarın ona bağışladığı qızıl 
torbasını göstərdi. 
Karvan dincini almağa dayananda, karvan saһibi bir vərəq 
kağız da məktub yazıb öz möһürü ilə möһürlədi. Məktubu 
Әlicana verib dedi: 
—Mənim gözəl-göyçək bir qızım var, mən onu sənə ərə 
verirəm. Məndən qabaq evə get, toy tədarükü gör, ancaq bax һa, 
qızılları itirmə. Üç gündən sonra mən də gəlib evə çıxacam. 
O Әlicanı iti yerişli kəһər atına mindirib yola saldı. 
Әlican az getdi, çox getdi, yorğunluğunu almaq üçün atdan 
düşüb fikirləşdi və belə qərara gəldi: 
«Mən yüz qızıl verib yazıb-oxumağı öyrənmişəm. Qoy ba- 
xım görüm, məktubda nə yazılıb». Məktuba yazılmışdı: 
«Mənim əziz arvadım, mən sənə öz xidmətçimlə qızıl 
göndərirəm. Mən onu aldatmışam ki, qızımı ona verəcəyəm. 
Gələn kimi onun boynunu vurdur. Eһtiramla, sənin ərin». 
 
Onda Әlican kağız-qələm götürdü belə bir məktub yazdı: 
«Mənim sevimli arvadım, əziz qonağı һörmət və eһtiramla 
qəbul elə və bizim qızımızı ona ərə ver. Məni gözləməyib 
toylarını elə». 
Әlican məktubu möһürlədi və yoluna davam etdi. 
O şəһərə gələn kimi tacirin evini tapdı, məktubu onun 
arvadına verdi. Arvad məktubu oxuyub qonağı eһtiramla qəbul 
etdi. 
Ertəsi gün tacirin qızı ilə Әlicanın toyunu elədilər. Toy 
şənliyi iki gün, iki gecə davam etdi. 
Üçüncü gün Әlican atlanıb xidmətçilərə əmr etdi: 
— Mən ticarətə gedirəm. Gecə darvazanı һeç kimə aç- 
mayın, kim һasarın üstündən aşıb içəri girmək istəsə tutub 
öldürün. Sizə ağanız belə əmr edir! 
Gecə tacir karvanla gəldi. Darvazanı döyməyə başladı. Düz 
iki saat döydü, amma qapını һeç kim açmadı. Onda o һasarın 
üstündən һəyətə aşdı. Nökərlər onun üstünə atıldı və yarımcan 
olana qədər kötəklədilər. 
Saһibkar xeyli һuşsuz qaldı, sonra özünə gəlib bir təһər 
özünü evinə saldı. Arvadı ilə görüşüb xəbər aldı: 
— Yaxşı, de görüm mənim məktubumu gətirən adam gələn- 
də nə elədin?, 
— Sizin əmrinizi yerinə yetirdim,— deyə arvadı cavab 
verdi. 
— Bəs qızıllar һanı? — ev saһibi acgözlüklə arvadının 
üstünə dirəndi. 
— Hansı qızıllar? —arvad təəccübləndi. 
— Mən axı sənə yazmışdım ki, məktubu gətirən adamı 
öldürt və qızıllarını da götür gizlə. 
— Oy, sizə nə olub? Ağlın başındadır? Adam da öz kü- 
rəkənini öldürər? 
— Necə kürəkən? 
— Bizim qızımızın ərini. 
— Qızı ona nə vaxt ərə verdin? 
— İki gündür toylarını eləmişəm. 
Әri başını tutdu, arvadını və xidmətçilərini söyməyə başladı. 
— Bəs o özu һaradadır? 
 
— Səһər tezdən ata minib getdi və gecə darvazanı һeç kimə 
açmamağı tapşırdı. «Dedi, kim һasardan keçsə, tutub möһkəmcə 
əzişdirin». 
Saһibkar başa düşdü ki, öz əməlinə görə cəzalandırılıb və 
kürəkəni ilə barışmaq qərarına gəldi. 
Saһibkar və arvadı burada qalsın, sizə kimdən deyim, 
Әlicandan. 
Әlican atla xeyli yol getdi və nəһayət gəlib bir şəһərə çatdı. 
Bazar günü idi, meydanda carçı qışqırırdı: 
— Deməyin ki, eşitmədik! Kim yaxşı şaһmat oynayırsa 
saraya, şaһın yanına getsin. Hər kəs üç dəfə şaһı udsa, şaһ öz 
taxtını ona verəcəkdir. Kim üç dəfə dalbadal uduzsa şaһ onun 
boynunu vurduracaqdır. 
Әlican saraya, şaһın yanına getdi və onunla şaһmat oy- 
namaq istədiyini bildirdi. 
Oynamağa başladılar. Әlican bir dəfə uduzdu, iki dəfə uddu. 
yenə oynamağa başladılar. Şaһ iki dəfə uddu və bir dəfə uduzdu. 
yenidən oynamağa başladılar. Әlican dalbadal üç dəfə şaһa qalib 
gəldi. 
Başqa çarə yox idi, şaһ öz taxtını Әlicana verməli oldu. Şaһ 
yerindən qalxdı, cavan oğlana baş endirib dedi: 
— İndi şaһ sənsən, keç əyləş taxtda! 
— Mən şaһ olmaq istəmirəm. Mən öz şəһərimizə qayıt- 
maq, xalqa savad və musiqi öyrətmək istəyirəm. 
Әlican əvvəlcə arvadının dalınca getdi, və onu doğma 
şəһərlərinə, atasının yanına apardı. 
O, bütün başına gələnləri atasına danışdı, qoca sevinc və 
fərəһlə dedi: 
— һəqiqətən də sən ağıllısan! Nə qədər sənət öyrənmisən o 
qədər də ölümün pəncəsindən qurtarmısan! 
— İgid yetmiş sənət bilsə də azdır, — deyə oğlu cavab 
verdi. 
QABİL ƏLLƏR 
Bir gün yoxsul bir kəndli öz oğlu Rafiqi dülgərin yanına 
gətirib dedi: 
— Bu uşağı sənə tapşırıram: əti sənin, sümüyü mənim. 
 
Bir neçə il dülgər şəyirdi olandan sonra oğlan dülgərlik 
sənətini əməlli-başlı öyrəndi. 
Günlərin birində Rafiq yatmışdı. O yuxuda gördü ki, bir 
neçə gözəl qız yaxınlaşıb onun qılığına girib dedilər: 
— Qalx, nə vaxta qədər yatacaqsan? 
Qızlardan biri lap gözəl idi. O biri qızlar isə onu һər 
tərəfdən dövrəyə almış və istəmirdilər ki, Rafiq һamısından 
gözəl rəfiqələrini görsün. Lakin o gözəl qızı һamısından əvvəlcə 
görə bildi. 
O gündən Rafiq ancaq һəmin gözəl һaqqında fikirləşməyə 
başladı. Tezliklə oğlan qüssədən tanınmaz dərəcədə arıqladı. 
Dülgərlə atası bu işdən çox məyus oldu və məşһur təbibləri 
çağırdılar ki, onu müalicə etsinlər, lakin һeç bir dərman və һəkim 
məsləһəti ona kömək etmədi. Cavan göz qabağında əriyirdi. 
Atasının təkidindən sonra oğlan üzə düşüb yuxusunu danışdı. 
Onda atası dülgərlə birlikdə taxta bir at düzəltdilər və Rafiqə 
üstündə oturmağı təklif etdilər. 
— Atın sağ qulağını bursan göyə qalxar, sol qulağını bursan 
yerə enərsən! 
Rafiq yola düşdü. Susuz səһralar üstündən uçub atının sol 
qulağını burdu və uzaq bir qışlaqda yerə endi. Böyük bir  
һovuzun kənarında gözətçi bir qarı oturmuşdu. Rafiq onunla 
salamlaşanda, qarı onun salamını meһribanlıqla alıb soruşdu: 
— Ay oğul, bu tərəflərə quşlar da uçmur, adam ayağı da 
dəymir. Bəs sən burada neyləyirsən? 
Rafiq qarıya yuxuda gördüyü gözəl qızı axtardığını söylədi. 
Qarı ona kömək etmək qərarına gəlib belə məsləһət gördü: 
— Oğul, bu gün bu һovuza qızlar çimməyə gələcək. Sənin 
sevdiyin qız da onların içərisində olacaqdır. O çiməndə xəlvətcə 
onun paltarını gizlət. Paltarını tapa bilməyəndə qız burada 
qalmağa məcbur olacaqdır. 
Oğlan qarının məsləһətinə qulaq asıb gizləndi və sev- 
gilisini gözləməyə başladı. Sübһ tezdən bir neçə göyərçin uçub 
gəldi. Onlar һavada qanad çalıb qızlara çevrildilər və һovuzda 
çimməyə getdilər. Rafiq baxıb gördü ki, bunlar yuxuda gördüyü 
qızlardır. Bir qəlbdən min qəlbə vurulduğu qız da onların 
arasındadır. O, yavaşca qızın paltarını götürməyə gəldi, lakin qız 
 
onu gördü. Sudan çıxıb ona bir şillə vurdu, göyərçinə döndü və 
uçub getdi. Qalan qızlar da onun dalınca uçub getdilər. 
Karıxmış Rafiq seһrikar qarının yanına qayıtdı və başına 
gələni ona danışıb, qızların һarada yaşadığını soruşdu. 
— Onlar dağın o tərəfində, gün çıxanda yaşayırlar, — 
seһirkar cavab verdi. 
Rafiq yenidən özünün taxta atına mindi və yola düşdü. 
Dağların üstündən uçub keçdi. Havadan baxıb gördü ki, qızlar 
bağda gəzişir. Onların һər biri sanki qaranlıq gecədə ulduz kimi 
işıq saçırdı. Rafiqin vurulduğu qız isə һamısından gözəl idi. 
O dəqiqə Rafiq atın sol qulağını burdu. Yerə enən Rafiq 
atını gizlətdi, özünə də xəlvət bir yer seçdi. Bağda gəzən qızlar 
yoruldu, yaşıl otların üstünə uzanıb yuxuya getdilər. 
Rafiq xəlvətcə sevdiyi qıza yaxınlaşdı, onun üzüyünü 
çıxartdı, yerinə öz nişan üzüyünü taxdı və əvvəlki yerinə qayıtdı. 
Gözəl qız yuxudan ayıldı, barmağında özgə üzüyünü gördü. 
Təəccüblənsə də һeç kəsə bir söz demədən üzüyün saһibini 
tapmaq arzusu ilə rəfiqələrindən uzaqlaşdı. Rafiqi görüb dedi: 
— Ay cavan oğlan, sən bu yerlərdə nə gəzirsən? Atam bilsə 
səni tikə-tikə doğradar. 
Rafiq səmimiyyətlə onu yuxuda gördüyünü və dəlicəsinə 
ona vurulduğunu söylədi. 
Qız da bir baxışda Rafiqə vuruldu. Onlar taxta ata minib 
һəmin qışlağa — kəndə uçdular. Gəlib qoca qarının yanında 
yaşamağa başladılar, 
Rafiqin oğlu olanda atası ilə görüşüb onu sevindirmək 
istədi. Onlar taxta ata mindilər və gecəynən yola düşdülər. 
Yolda gecələmək üçün dayandılar. Onların düşdüyü yerdə 
nə su, nə də od vardı. Rafiq atına minib od və su axtarmağa 
getdi. Xeyli uçduqdan sonra o, bir evdən tüstü qalxdığını gördü. 
yerə enib evə girdi, od istədi. Bilmədi ki, odu necə aparsın, odu 
belbağına qoyub ata mindi və geri uçdu. 
Lakin yolda qığılcım düşüb taxta atı yandırdı. Rafiq çölün 
düzündə tək-tənһa qaldı. 
Gözəl qız ərinin intizarında zar-zar ağlamağa başladı. 
yaxından karvan keçirdi. Karvanbaşı onu özü ilə götürüb şəһərə 
apardı. O, şəһərdə körpəsi ilə rəһimdil adamların yanında yaşadı. 
 
Oğlu Rəsulcan böyüyəndə atasını soruşdu. Cavan gəlin Rafiqin 
şəklini küçədən asıb oğluna dedi: 
— Qapıda otur. Әgər bir kəs şəkilə baxıb əliylə başını tutsa 
mənə de! 
Rəsulcan küçədə oturub gəlib-gedənə baxırdı. 
Elə oldu ki, bir neçə il ölkələri gəzib arvadını və uşağını 
axtaran Rafiq һəmin şəһərə gəlib çıxdı. 
O küçə ilə gedərkən birdən öz şəklini gördü. Təəccüblə 
başını tutdu. Bunu görən Rəsulcan tez anasının yanına yüyürdü.   
Cavan qadın Rafiqi görən kimi, saqqallı və köһnə pal- tarda 
olsa da o dəqiqə onu tanıdı. 
Sevincindən özünü itirən Rafiq arvadını və oğlunu öpdü. 
Bir müddət keçəndən sonra Rafiq taxtadan at düzəltdi, 
arvadını və oğlunu ata mindirib vətənə yola düşdü. 
Atası Rafiqin sağ-salamat, sevgilisi ilə birlikdə qa- 
yıtmasına çox sevindi və şadlıq məclisi düzəltdi. Rafiq ustasına, 
gözəl sənət olan dülgərliyi öyrətdiyinə görə öz dərin 
minnətdarlığını bildirdi. 
 
ŞAH VƏ XİDMƏTÇİ QIZ 
Yer üzündə qoca bir şah var idi. Bu zalım şah «mənə yaxşı 
baş əymədin, mənim üzümə xoş baxmadın» — deyə ulduz sanı 
qədər adamların başını kəsdirmişdi. Ölənlərin qohumları 
dəryaların suyu qədər göz yaşı axıtmışdılar. Bu şah belə zalım 
şah idi. 
Qoca şahın qırx arvadı var idi. Şah hamıdan çox Sərvgül 
adlı arvadını sevirdi. Sərvgül həm gözəl, həm ağıllı idi. Ancaq 
pis bir xasiyyəti var idi: inadcıl və deyingən idi. 
O şaha demişdi: 
— Mənim adım nə rütbəmə, nə mənim gözəlliyimə, nə də 
ağlıma uyğun deyildir. Məni bu adla çağırmağı adamlara tadağan 
elə. 
Şah əmr verdi: «Şah arvadını hər kəs Sərvgül çağırsa onun 
dili kəsiləcək, boğazına ərinmiş qalay töküləcək». 
Şahın əmrini carçılar ölkənin hər yerində car çəkib xalqa 
xəbər verdilər. 
 
Bir gün Sərvgül özünü pis hiss etməyə başladı, O, bütün 
kənizləri yanından uzaqlaşdırdı, güllü çardaqda uzanıb yatdı. Bir 
saat keçdi, iki saat keçdi, lakin şah arvadı kənizlərini çağırmadı. 
Onlardan biri boylanıb çardağa baxdı. Sən demə Sərvgül 
ölübmüş. 
Çox keçmədi ki, bütün saray əhli onun öldüyündən xəbər 
tutdu. Lakin bu kədərli hadisəni şaha xəbər verə bilən qoçaq 
tapılmadı. Çünki şah arvadına hələ təzə ad qoyulmamışdı, köhnə 
adı isə heç kim çəkmək istəmirdi. Әgər şah bilsəydi ki, arvadının 
ölümü barədə ona vaxtında xəbər verməmişlər, onda qəzəbi daha 
şiddətlənəcəkdi. 
Bütün vəzirlər, vəkillər, saray adamları, sarayda vurnuxur, 
bilmirlər ki bu kədərli xəbəri şaha necə yetirsinlər. 
Birdən cavan kənizlərdən biri dedi: 
—Mən gedib şaha xəbər verərəm 
— Sən a? — vəzirlər, vəkillər və saray adamları 
təəccübləndilər. — Nə qədər ağıllı kişilər, hörmətli qocalar bu 
mürəkkəb məsələni həll edə bilmədilər Sən, səfeh kəniz olasan, 
ezünə dəxli olmayan işə baş qoşasan!? Rədd ol! 
Lakin kəniz heç kimə qulaq asmadı, şahın yanına yüyürdü, 
sadəlövh əyanlar və vəkillər barmaqlarının ucunda onun 
arxasınca getdilər. 
Şah qızıl taxtda əyləşmişdi, iki qul yelpiklə onu yelləyirdi. 
Salonun yarısı bəzəkli xalı ilə döşənmişdi, üstü güləbətinlə 
işlənmiş nazbalışlar qoyulmuşdu. Gözəl səsli xanəndələr öz 
nəğmələri ilə şaha kef verirdi. Rəqqasələr öz oyunları ilə onu 
əyləndirirdilər.  
Lakin şah qüssəli idi: o, hey əsnəyirdi. 
Kəniz qapının ağzına gəldi və asta səslə dedi: 
— Çiçəklərin kölgəsində Sərvgül soldu. Bəs indi, necə 
olsun? 
Bu sözləri eşidən kimi şah o dəqiqə deyilən sözlərin 
mənasını başa düşdü. 
O, Sərvgülü dəfn etməyi əmr etdi. 
Hamı bu mürəkkəb işin belə asanlıqla həll edilməsindən 
sevindi. 
Həmin kənizi şah yanına çağırıb dedi: 
 
— Mələkənin ölümü barədə xəbəri mənə sənmi gətirdin? 
Sən ağıllı qızsan, sən saraydakı bütün müdrük adamlardan 
ağıllısan. Öz ağlını və dərrakəni mənə ver, mən də var- 
dövlətimin yarısını sənə verərəm. Sən mənim baş hərəmim 
olacaqsan. 
Kəniz şaha belə cavab verdi: 
— Bu böyük ənamına görə çox sağ ol şah, amma o mənə 
lazım deyildir. Mən səndən varlıyam. 
Şahın ağarmış qaşları çatıldı, gözləri qəzəb saçdı. 
— Ey, kimlə danışdığını yadından çıxarma. Mən şaham. 
Mənim istəyim qanundur. İstərəm dövlət bağışlaram, istərəm 
edam edərəm. Sən ki, hüquqsuz kənizsən. 
— Şah, əgər mən sizlə kobud danışdımsa bağışlayın. Mən 
öz ağıl və dərrakəmin yarısını, sizin, hətta bütün var-yoxunuza, 
dövlətinizə dəyişmərəm. İndi mən kənizəm, əgər siz qocanın 
arvadı olsam, yenə kəniz olacam. Var-dövlətin mənim nəyimə 
lazımdır? Onlarsız da mən həyatda yaxşı yaşayıram. Var-
dövlətdən həsəd və dərd yaranır. 
Şah kənizə cavab verə bilmədi. Başını aşağı salıb susdu. 
 
KEÇƏL 
Biri var idi, biri yox idi, bic bir keçəl var idi, onun da əldən 
düşmüş qoca bir anası. Onlar çox kasıb yaşayır, yeməyə güclə bir 
tikə çörək tapırdılar. Günlərin bir günü onların evində bir çanax 
un da qalmadı. Keçəl kisəni yarısına qədər buğda ilə doldurdu, 
çiyninə atıb üyütmək üçün dəyirmana getdi. Yolda o, quru otların 
arasından iki yumurta tapdı. «Bu da allahın mərhəmətindəndir» 
dedi — yumurtaları cibinə qoydu və yoluna düzəldi. Bir az da 
gedəndən sonra gördü ki, yolda bir sərnic qatıq var. Keçəl 
sevindi, sərnici əlinə alıb istədi ki, getsin, amma fikirləşdi: 
«Qatığı da dəyirmana aparmaq olar?! Dəyirmançının nökərləri 
qatığı yeyərlər. Әgər burada da qoysam yoldan keçənlərdən biri 
yeyəcək.» Keçəl çox fikirləşdi, nəhayət qatıqla dolu sərnici 
torpağa basdırdı və yoluna davam etdi. Bir az gedən dən sonra 
gördü ki, yolda saxsı bir küp düşüb qalıb. «Qayıdan baş onu evə 
 
apararam»—deyib onu da torpağa basdırdı. Nişan üçün həmin 
yerə bir çubuq sancdı. 
Nəhayət gəlib dəyirmana çatdı. Qapını açdı, astanadan içəri 
girdi, çiynindən kisəni yerə saldı və baxıb gördü ki, içəridə heç 
kəs yoxdur. Unla dolu kisələr yan-yana düzülmüşdür. Bu qədər 
unu görən keçəlin gözü dörd olur. Buğdanı dəyirmanın təknəsinə 
töküb kisəsini unla doldurur və geri qayıtmaq istəyir. Lakin 
axşam düşür, gün batırdı, odur ki, keçəl dəyirmanda gecələməyi 
qərara alır. 
Dəyirman isə divlərin idi. Elə ki, axşam düşdü, zənglər, 
qumrovlar səsləndi, dombralar, rübablar çalındı, divlər qollarını 
oynada-oynada, ayaqlarını yerə döyə-döyə gəldilər. Onlar 
dəyirmana girib oynamağa başladılar. Görünür, burada gecəni 
səhərə kimi kef eyləyəcəkdilər. 
Keçəl əvvəlcə qorxdu. Sonra bir qədər toxdadı, özünü ələ 
aldı, «Әşi, nə olacaq olsun, mən nə üçün onlardan qorxmalıyam? 
Qoy mən özüm onları qorxudum», — deyə fikirləşdi. 
— Siz, burada nə hay-küy salmısınız? — o qışqırdı. — Bu 
dəyirman mənim atamındır, siz isə, onu qəsb eləmisiniz və indi 
burada ağalıq edirsiz? Mən gəlmişəm sizinlə gücümü sınayım və 
dəyirmanımı sizdən alım. 
Divlərin padşahı irəli çıxıb dedi: 
— Yaxşı, çıx vuruşaq! 
Keçəl, divin onu bir zərbədə cücü kimi əzəcəyini başa düşüb 
qorxdu, lakin geri çəkilmədi, onu hədələməkdə davam etdi: 
— Özünüzü gözləyin! Mənim üç şərtim var. Әgər siz onları 
yerinə yetirə bilsəniz vuruşacağıq, yerinə yetirə bilməsəniz, 
dəyirman mənim olacaqdır. 
— Deyin, şərtləriniz nədir? 
— Birinci şərtim: o ağacı görürsünüzmü? Onu elə sıxın ki, 
şirəsi çıxsın. 
Bütün divlər növbə ilə bir-birinin ardınca əlləri ilə ağacı 
sıxmağa başladılar, lakin əlbəttə onlardan heç biri ağacı sıxıb 
suyunu çıxara bilmədi. Onda keçəl ayağa qalxıb dedi: 
— Baxın, görün! 
O, divlərdən gizlin cibindən yumurtaları çıxartdı, hərəsini bir 
əlinə aldı və iki əllə ağacı sıxmağa başladı. 
 
yumurtalar sındı, sarısı ilə ağı ağacın gövdəsi aşağı axmağa 
başladı. 
— Siz, — Keçəl dedi, — siz ağacdan şirə çıxara bilmədiniz, 
amma mən şirə ilə yapışqan da çıxartdım. 
Divlərin təəccübdən ağzı açıla qaldı. 
— Yaxşı, ikinci şərtini de. 
— Eşidin ikinci şərtimi. Təpiyi yerə elə vurmaq lazımdır ki, 
maya vurulmamış qatıq çalınsın və yerdən qatıq çıxsın. 
— Bu şərti mən yerinə yetirərəm, — deyə hamıdan qabaq 
divlərin padşahı irəli atıldı. O acıqla ayağını yerə vurdu, lakin heç 
nə çıxmadı. Onda o yola çıxdı və təpiyini yerə elə vurdu ki, yer 
tərpəndi, amma boş yerə. Divlərin nadşahı yorulmaq bilmirdi. O 
yolla hoppana-hoppana gedir və hər yeri təpikləyir, keçəl və 
bütün divlər də onun dalınca gedirdilər. Nəhayət div yorulub 
dayandı. Müvəffəqiyyətsizlikdən utanan div keçələ baxıb dedi: 
— Yaxşı, sən özün bir təpiklə görək! 
— Gəlin bura — dedi. Keçəl divləri bir sərnic qatığı 
basdırdığı yerə gətirdi və yerə güclü bir təpik vurdu. 
Qatıq ətrafa dağıldı. Divlər fikirləşdilr ki, Keçəl çox 
güclüdür və ona ehtiyatla baxmağa başladılar. 
— Üçüncü şərtim budur: yerə elə təpik vurun ki, bir zər- 
bədə quyu əmələ gəlsin. 
— Mən bu şərti yerinə yetirərəm, — divlərdən biri irəli 
çıxdı və yeri döyəcləməyə başladı. Gah bu ayağı, gah o ayağı ilə 
yeri döyəclədi, lakin nəinki quyu, heç kiçik bir çuxur da əmələ 
gəlmədi. 
— Baxın, mən necə vururam — deyə Keçəl, saxsı küpü bas- 
dırdığı yerə gəldi, təpiklə elə vurdu ki, torpaq ətrafa səpələndi və 
onun ayağı küpə girdi. 
Keçəl ayağını çəkib küpdən çıxartdı və divlərə dedi: 
— Әgər mən istəsəm, təpiklə yeri bu tərəfindən o biri 
tərəfinə qədər deşərəm. 
Divlər qorxdular, dəyirmanı unu ilə birlikdə keçələ verib 
qaçdılar. 
Gecə Keçəl xalatını çıxardı, onu ağac kötüyünə bükdü və 
qapının ağzına qoydu. Kənardan onu adamdan seçmək olmazdı. 
O, boş təknəyə girib rahatca yatdı. Gecə yarı divlər ehtiyatla 
 
dəyirmana sarı gəldilər. Astanada uzanan adamı görüb hərəsi 
əlinə bir ağac alıb gücləri gəldikcə Keçəl bildikləri adam-
müqəvvanı döyməyə başladılar. Nəhayət onu ölmüş hesab edib 
meşəyə qaçdılar. Keçəl isə təknədə uzanıb hər şeyi görürdü. 
Divlər gedəndən sonra Keçəl ağac kötüyünə bürüdüyü xalatı 
çıxartdı. Gördü ki, divlər xalatı cırıq-cırıq ediblər. O, xalatı 
çiyninə salıb dəyirmandan çıxdı və divləri axtarmağa getdi. Bu 
zaman divlər məclis düzəldib kef edirdilər. 
Keçəl məclisin qızğın vaxtında onların yanına gəlib çıxdı: 
—Dəyirmanda çoxlu siçan varmış, mənim xalatımı tamam 
çeynəyiblər. İndi mənim xalatımın pulunu gərək verəsiniz, yoxsa 
hamınızı qıracağam. 
Keçəlin qışqırtısından divlər qorxub dedilər: 
— Nə əmr etsəniz yerinə yetirərik. 
Keçəl divlərə qırx dəvə gətirməyi əmr etdi. Dəvələr hazır 
olandan sonra Keçəl dedi: 
— Unu dəvələrə yükləyin 
Bir anda divlər unu dəvələrə yüklədilər. Keçəl qabaqdakı 
dəvəni minib evlərinə yola düşdü. 
Evə gəlib gördü ki, qoca anası acından zəifləyib yatağa 
düşmüşdür. Oğlunu görüb dirçəldi, ayağa qalxdı, gətirdiyi undan 
kökə bişirdi. Ana-bala oturub doyunca kökə yedilər. 
 
TƏRS KEÇİLƏR 
Yer üzərində iki tərs keçi var idi. Bir dəfə onlar dərin bir 
arxın üstündən salınmış dar bir taxta üstündə üz-üzə gəlirlər. 
İkisi taxtanın üstündən yan-yana keçə bilməzdi. Hansısa o 
birinə yol verməli idi. 
— Bura bax, yoldan kənara çəkil, — deyə keçilərdən biri 
qışqırdı. 
— Sən bir buna bax! Səndən qorxub çəkiləcəyəm? — deyə 
cavabında o birisi qışqırdı. 
— Niyə gərək sən çəkilməyəsən? — birinci tərslik elədi. 
Tərs keçilər çox mübahisə etdilər. Sonra hər biri üç addım 
geri çəkilib kəllə-kəlləyə gəldilər... 
İkisinin də alnı əzildi, ikisi də suya yıxıldı. 
 
 
XƏSİS BƏYLƏ OĞRU 
ƏBDÜRRƏHMAN 
Biri var idi, biri yox idi, bir xəsis bəy var idi. O qara günü 
üçün min qızıl gizlətmişdi. Bəy evdə heç kəsə etibar etmirdi. O, 
qızıllarını bez torbaya qoyub bağlamış və çiynindən asmışdı. 
Beləliklə o var-yoxunu, ona ağırlıq etsə də bütün günü yanında-
gəzdirər, yatanda da torbanı qucaqlayıb yatardı., 
Hər səhər yuxudan oyananda qızıllarını sayar və yenidən 
torbanın ağzını bağlardı. 
Uzaq bir yerə getməli olsaydı o, arvadının yanında qızılları 
sayıb sandığa qoyar, açarını isə arvadına verərdi. 
Bəy elə qorxardı ki, bazarlığa gedəndə belə özü ilə bir qəpik 
pul götürməzdi. O yalnız arvadını xəbərdar etmişdi: «Bax ha, nə 
vaxt mənə pul lazım oldu, belimdəki qurşağı bizim xidmətçi 
Matmusa verib göndərəcəyəm, onda sən mənə qızıl 
göndərərsən». 
Bir dəfə bəy bazara gedir. Həmişə olduğu kimi, Matmusda 
yanında olur. Bəy bütün bazarı dolanır, gah bununla, gah onunla 
sövdələşir. Nəhayət o at, inək, qoyun, düyü, un, kök və soğan 
alır. Satıcılara bir qəpik də vermir və onlar hamısı bəyin dalınca 
düşüb pullarını tələb edirlər. 
— İndi mənim yanımda pulum yoxdur, — xəsis bəy deyi- 
nir, — nökərim gedib evdən qızıl pul gətirər, xırdalayıb haqqınızı 
verərəm. 
Bəy nökərini çağırır: 
—Ey Matmus! 
— Nə buyurursunuz, ağa? 
Bəy qurşağını nökərinə verib dedi: 
— Get evə, arvadımın yanına! O sənə bez torbada olan 
qızıllardan verəcək. Götür, gəl. 
— Yaxşı, bu saat gətirərəm — Matmus cavab verir. 
Sizə deyim ki, bazara getməmişdən xəsis bəy Matmusu 
yedirtməmişdi və yazıq acından lap əldən düşmüşdü. 
 
Matmus qurşağı çiyninə atıb, başını aşağı salıb yol gedirdi. 
Bazarda bir nəfər fırıldaqçı vardı, xalq içərisində ona oğru 
Әbdürrəhman deyirdilər. O xəsis bəylə Matmus arasında olan 
söhbəti eşidib fikirləşdi: «Deyəsən bu bəyin çoxlu pulu var». 
Oğru Әbdürrəhman xəlvətcə Matmusun izinə düşdü.  
Onların qabağına zınqırovlu dəvə karvanı çıxdı. Matmus 
donub qaldı, oğru Әbdürrəhman isə onun çiynindən sallanan 
qurşağı götürüb qaçdı. O elə bərk qaçırdı ki, elə bil iki ayağı yox, 
dörd ayağı vardı və çox keçmədən bəyin darvazasına çatıb qapını 
döydü. 
— Ay ev sahibi — deyib çağırdı. 
Xəsis bəyin arvadı o dəqiqə hay verdi: 
— Kimdir orada? 
— Sizin əriniz hörmətli bəy, bazarda bazarlıq edib. 
O, istəyirdi Matmusu göndərsin, amma o haradasa itib ba- 
tıb. Onun əvəzinə əriniz məni göndərib dedi: «Qoy arvadım bez 
torbadakı qızılları versin, sən də mənə gətir». 
Oğru Әbdürrəhman xəsis bəyin arvadına bel qurşağını verdi. 
Arvad qızılları qurşağa bağlayıb Әbdürrəhmana verdi. 
Oğru Әbdürrəhman qızılları alıb cibinə tökdü, evinə 
yollandı. Yolun yarısında o, Matmusla rastlaşdı. Onun yanından 
keçəndə qurşağı yerə atıb qışqırdı: 
— Ey dost! 
Matmus geri döndü. Oğru Әbdürrəhman dedi: 
— Siz bel qurşağını itirmisiniz! Onu yerdən götürün! 
— Demə qurşağı yerə salmışammış, mən də elə bilirdim ki, 
onu oğurlayıblar. 
Matmus qurşağı yerdən qaldırıb yoluna davam etdi. 
Ağasının evinə gəlib xanımı çağırdı. 
— Ay xanım! 
Arvad cavab verdi: 
— Nə deyirsən, Matmus? 
— Hörmətli bəy dedi ki, siz bez torbadakı qızılları ve- 
rəsiniz, mən də aparım bəyə. 
Bəyin arvadı qışqırdı. 
— Әrim neçə dəfə qızıl üçün adam göndərəcək? Bir az 
qabaq bir adam gəlib dedi: «Hörmətli bəy bez torbadakı qızılları 
 
verməyi xahiş etdi» — mən də verdim apardı. Matmus tələsik 
bazara qayıdıb xəsis bəyə dedi: 
— Ağa! Siz məndən qabaq evinizə adam göndərmisiz. O da 
qızılları alıb aparıb. Mən əliboş qayıtdım. 
Bu sözləri eşidən xəsis bəy yerində donub qaldı. Gözləri 
kəlləsinə çıxdı. 
Heyvan və mal satan tacirlərin hamısı xəsis bəyə dedi: 
— Hörmətli bəy! Bizim pulumuzu verin! Axşam düşür. Biz 
bazarlıq edib evimizə qayıtmalıyıq. Sən bizi yubadırsan. 
— Allah mənə cəza verdi. Mən sizin heyvanları və malları 
almayacağam. Qoy hərə öz malını götürüb çıxıb getsin. 
Tacirlər incidilər: 
— Ay səni xəsis bəy! Sən bizi ələ salırdın; amma özün 
rüsvay oldun. 
Onlar bəylə çox dilləşdilər və nəhayət çıxıb getdilər. 
Bəy fikirləşdi ki, oğru Әbdürrəhmandan başqa heç kəs 
onunla belə pis zarafat eləməz, ata minib onun yanına getdi. 
Oğru Әbdürrəhman qapıya çıxdı və gördü ki, bəy gəlib. 
— Buyurun, buyurun! Atdan düşün, buyurun içəri! Sizə 
xidmət etməyə hazıram. 
Oğru Әbdürrəhman öz-özünə fikirləşdi: 
«Vay səni batasan bəy, görsənir qızılları aldadıb aldığımı 
hiss edib». O, plov bişirtdirib bəyin qabağına süfrə açdı. 
Bəy başına gələn müsibəti oğru Әbdürrəhmana danışa 
bilmədi və gecəni onun evində qaldı. Sabahı gün də getmədi. Üç 
gün keçdi və o hələ də qonaq qalırdı. «Xəsis bəy görəsən nə vaxt 
gedəcək» deyə oğru Әbdürrəhman fikirləşdi. 
Xəsis bəy qırx gün getmədi. Oğru Әbdürrəhman heç nə 
olmamış kimi ən əziz qonağa olduğu kimi hörmətlə ona qulluq 
edir, atını və özünü yedirdirdi. 
Nəhayət oğru Әbdürrəhman bezdi və özü, sözü birinci açdı: 
— Hörmətli bəy! Deyirlər qonaq üç gün olar. Yaxşı, qoy on 
gün olsun. Siz isə qırx gündür qonaq qalırsınız və hələ də evə 
getmək istəmirsiniz. Bəlkə sizin mənimlə bir işiniz var? 
Bəy cavab verdi: 
 
— Sən mənim arvadımdan min qızıl almısan ya yox? Әgər 
almısansa de. Yox, almamısansa and iç: «Әgər mən almışamsa, 
arvadımın talağı halal olsun». 
Bu sözləri eşidən oğru Әbdürrəhman bərkdən şaqqa çəkib 
güldü: 
— Bəy siz haradan bunu bildiniz? 
— Səndən başqa məgər belə mahir usta oğru varmı? — xəsis 
bəy dil açdı. — Səndən başqa onları məndən heç kəs oğurlaya 
bilməzdi. 
— Düzdür, bəy! Sizin pullar məndədir. Onların birini 
xərcləmişəm. Mindən bir əskik qızılı isə gizlətmişəm. 
O, min qızıldan birini götürüb qalanını xəsis bəyə verdi. 
Bəy pulları sayıb bez torbaya tökdü və cibinə qoydu, lakin 
getmədi, yenə oğru Әbdürrəhmanın evində qonaq qaldı. Yenə on 
gün keçdi. 
Səbri tükənən oğru xəsis bəydən soruşdu: 
— Bəs indi nə üçün getmirsiniz? 
Bəy cavab verdi: 
— Sən özün dedin ki, qızılların biri çatmır. Verməsən 
getməyəcəyəm. 
— Mən səni də, atını da əlli gün yedirdib-içirtmişəm, sizə 
bir qızıldan çox xərcləmişəm. 
Xəsis bəy etiraz etdi: 
— Sən məni nə hesab edirsən? Mən qızıllarımın əlli gün 
səndə qalmasına görə haqq istəmirəm, sən isə evində əlli gün 
qaldığıma görə məndən haqq istəyirsən. Axırıncı qızılı 
almayınca heç yana gedən deyiləm. 
Onda oğru Әbdürrəhman arvadına dedi: 
— Xəsis bəy qızılını almamış getmək istəmir! Gecə mən 
özümü ölülüyə vuracağam. Gecə yarı sən qalxarsan və uşaqları 
da oyadarsan! Sən «Vay ərim» deyib haray təpərsən. Uşaqlar da 
«Vay dədə» deyib ağlayarlar. Onda bəy qorxacaq və rədd olub 
gedəcəkdir. 
Gecə oğru Әbdürəhman başını sarıdı və xəsis bəyin yanına 
gəlib dedi. 
 
— Bəy! Mən özümü yaman pis hiss edirəm. Deyəsən ölüb 
eyləyəcəyəm. Әgər mənim başıma bir iş gəlsə, kəfən almağa bir-
iki qızıl kömək elə. 
Səhər oğru Әbdürrəhmanın arvadı «Vay ərim!», uşaqları isə 
«Vay dədə» deyib ağlayır və başlarına döyürdülər. 
Qonşular, qohumlar yığışıb gəldi. Onlar da ağlamağa 
başladılar. 
Oğru Әbdürrəhman isə hərəkətsiz uzanıb tərpənmirdi, 
özünü ölülüyə vurmuşdu. 
Lakin xəsis bəy getmədi. O, əlinə süpürgə və vedrə alıb 
həyəti və küçəni yuyub süpürdü. Bütün məhəllə adamları dəfnə 
yığışdı. Xəsis bəy adamlara dedi: 
— Biz bu rəhmətliklə möhkəm dost idik! Tikəmizi də yarı 
bölərdik. Әlli gün mən onun evində qonaq qaldım. Biz onunla 
danışmışdıq ki, hansımız qabaq ölsək, o birimiz öz əli ilə onu 
yuyacaq, öz əlilə qəbrə qoyacaq. Mən özüm su qızdıracağam, 
onu özüm yuyacam və kəfənləyəcəyəm. 
— Onda ölüyuyan çağırmarıq, deyə qohumları razı qaldılar. 
Bəy bir neçə tikanlı kol kəsib gətirdi. Qazanı ocağa qoydu 
və suyu elə qızdırdı ki, adamın əlini pöşələsin, hamını otaqdan 
çıxarıb dağ suyu tökə-tökə Әbdürrəhmanın bədənini tikanlı kolla 
qançır olana qədər döyəclədi. 
— Ölsən də, ölməsən də qızılı verməsən səndən əl çəkən 
deyiləm, — deyə xəsis bəy dilləndi. 
Lakin oğru Әbdürrəhman dinməyib dözürdü. Heç nəyə nail 
olmayan xəsis bəy oğru Әbdürrəhmanı kəfənlədi. Camaat gəlib 
onu mafəyə qoydu və qəbiristanlığa apardılar. 
Künc tərəfdə yazığa qəbir qazıdılar, oğrunu qəbrə qoyub 
üstünü torpaqladılar. 
— Ay camaat! — xəsis bəy dilləndi. — Məhrumla bizim 
şərtimiz vardı: hansımız qabaq ölsəydik o birimiz üç gün üç gecə 
onun qəbrinin yanında qalmalıydıq. 
Camaat dağılışdı, xəsis bəy isə qəbiristanlıqda qəbrin 
keşiyini çəkməyə başladı. 
Elə ki gecə düşdü, bəy qəbri açdı, oğru Әbdürrəhmanı 
çıxarıb dedi: 
 
— Elə fikirləşmə ki sən ölsən mənim bir qızılıma sahib 
olacaqsan. 
O, bu sözləri deyib oğru Әbdürrəhmanı ayağı ilə vurdu. 
Әbdürrəhman daha dözə bilmədi, xəsis bəyi döyməyə başladı. 
Qəbirqazan hay-küy eşidib onların yanına gəldi. O, elə bildi ki, 
iki ölü xortdayıb dalaşır, odur ki, qorxub qaçdı. 
Xəsis bəylə oğru Әbdürrəhman çox dalaşdılar, axırda hər 
ikisi haldan düşüb qəbirlərin arasında uzanıb yatdılar. 
Həmin gecə şah xəzinəsini yaran və çoxlu qızıl oğurlayan 
qırx quldur pulları bölmək üçün qəbiristanlığa gəlmişdilər. 
Onlar xalatlarını yerə sərib qızılları üstünə tökdülər və 
bölüşdürməyə başladılar: «Bu sənin, bu sənin, bu isə mənim!» 
Oğru Әbdürrəhman quldurların səsini eşidib səssizcə 
uzandı. Bəy isə fikirləşdi: «hə, deyəsən qızıl mədəninə 
düşmüşəm». 
Quldurlardan biri dedi: 
— Qurtarın, hava işıqlaşır. Tezliklə buradan getmək 
lazımdır. 
Qızılların əlindən çıxacağından qorxan xəsis bəy narahat 
oldu və başını qaldırdı, gözlərini bərəltdi. Quldurlardan biri bəyi 
görcək qorxdu, o biri oğru yoldaşını ürəkləndirdi. 
— Bunlar meyitdirlər. Nədər qorxursan? 
Quldurlar öz qızıl paylarını bölməyə başladılar. 
Xəsis bəy birdən yerindən sıçradı, onun dalınca oğru 
Әbdürrəhman da yerindən durdu. 
Quldurlar ölülərin xortdadığını zənn edib qaçdılar. Qızılları 
xəsis bəylə oğru Әbdürrəhman öz aralarında bölüşdürdülər. 
Xəsis bəy dedi: 
— İndi mənim bir qızılımı ver. 
Oğru Әbdürrəhman təəccübləndi: 
— Bu qədər qızıl sahibi oldun, gözün doymadı? 
Xəsis dedi: 
— Qızılımı verməsən gözüm doymayacaq. Ver! 
Oğru Әbdürrəhman hirsləidi: 
— Verməyəcəyəm! 
Onlar yenə dalaşdılar. 
Qəbiristanlıqdan qaçan quldurlar bir-birinə dedilər: 
 
— Ә, insafdır ki, bu qədər qızılı ölülərə verib çıxıb gedək? 
Onlar geri qayıtdılar və ölülərin bircə qızıl pul üstündə hay-
küyünü eşitdilər. Quldurlar elə bildi ki, qəbiristanlıqdakı bütün 
ölülər dirilib və qızılları aralarında bölüşdürürlər, amma kiməsə 
bir qızıl çatmayıb deyə vur-çatdasın salıblar. 
Quldurlar lap çox qorxub qaçıb getdilər. 
— Yox, deyəsən mən bu xəsis bəydən canımı qurtara bil- 
məyəcəyəm. — Oğru bir qızıl verəndən sonra bəy, ondan əl çəkib 
evinə getdi. 
 
İKİ AXMAQ 
İki dost küçədə, məscidin qabağında oturmuşdu. Yanla- 
rından bir atlı keçirdi, onlara çatanda salam verdi. İkisi də onun 
salamını aldılar. 
Atlı bir qədər ötüb gedəndən sonra onlar mübahisəyə 
başladılar. 
— Onun salamını sən niyə aldın? O salamı mənə vermişdi. 
— Yox əşi, o mənimlə salamlaşdı, — deyə o birisi etiraz 
etdi. 
Onlar çox mübahisə etdilər və axırda bunu atlının özündən 
xəbər almağı qərara aldılar. Amma atlı çoxdan uzaqlaşmışdı. 
Axırda onlar atlının dalınca yüyürməyə başladılar. Təngənəfəs 
ona çatıb yolun ortasında saxladılar və güclə nəfəslərini dərib, bir 
səslə soruşdular: 
— Deyin görək, siz hansımıza salam verdiz? 
Yolçu «lap axmaqdırlar ki»  — deyə düşünüb dedi: 
— Sizlərdən hansınız axmaqsınızsa mən onunla salamlaş-
mışam. 
Onda dostlardan biri tələsik dedi: 
— Axmaq mənəm! 
— Mən də axmağam, amma mən lap ayrı cür axmağam, — 
deyə o biri öyündü. 
Atlı gülməyini zorla saxladı: 
— Onda siz növbə ilə əvvəl biriniz, sonra o biriniz necə 
axmaq olduğunuzu nəql edin. 
Birinci dost danışmağa başladı: 
 
— Bir vaxtlar mən məktəbdə müəllim idim. Bir dəfə 
şagirdlər su ilə dolu küpə baxıb, orada öz əkslərini görüblər. 
Onlar mənim yanıma qaçıb dedilər: «Baxın, cənab müəllim, 
tanımadığımız uşaqlar küpə girib suyu korlayıb». 
Mən hirslənib dedim: «İndi mən onların dərsini verərəm. 
Mən gedib onları qovum, siz də burada keşik çəkin. Әgər 
görsəniz ki, küpdən kiminsə başı çıxdı, düşün üstünə o ki var 
vurun. Mən küpün yanına gəldim, baxıb üstdən heç nə 
görmədim. Su az idi, küpün içinə girib baxdım, baxdım, gördüm 
heç kim yoxdur. Başımı qaldırmaq istəyəndə şagirdlər üstümə 
düşdülər, əllərinə nə gəldi başıma çırpdılar. İndi mən hey 
fikirləşirəm: mən axmağam, nə üçün o vaxt uşaqlara demədim: 
«Axı mən sizin öz müəlliminizəm». 
O öz hekayəsini qurtaranda atlı ikinci dosta müraciət etdi. 
O başına gələni danışdı: 
— Bir dəfə mən xəstələnmişdim. Həkim gəldi, mənə baxıb 
dedi: «Sizə ət, yumurta yemək olmaz, pəhriz saxlayın! Qırx gün 
ancaq tez həzm olunan yeməklər yeyin». Otuz doqquz gün mən 
həkimin göstərişinə əməl etdim, dözdüm. Qırxıncı gün evdə səhər 
yeməyinə yumurta bişirmişdilər və məni də dilə tutdular ki, sən 
də ye. «Bir yumurta ilə heç nə olmaz». Mən yumurtanı soydum, 
elə təzəcə ağzıma qoymuşdum ki, həkim gəldi bizə. Mən qorxub 
yumurtanı ovurdumda saxladım və sakitcə oturdum. Həkim 
soruşdu: «Nə üçün sizin yanağınız şişib?»—mən əvvəlcə 
dillənmədim. Fikirləşdim ki, həkim onun göstərişini pozduğumu 
bilib məni töhmətləndirəcək. Nəhayət, dişim ağrıyır və yanağım 
da ona görə şişib» deyə həkimə cavab verdim. «Ay-ay-ay! İşlər 
pisdir!» — deyib həkim, iti bıçağını çıxardıb yanağımı yardı, 
ətrafa qan sıçradı. İndi hər dəfə yadıma düşəndə özümü 
danlayıram: «Mən nə axmaq adamam! O vaxt nə üçün həkimə 
ağzımda yumurta olduğunu deməmişəm». Atlı dostları dinləyib 
dedi: — Siz hər ikiniz də əməlli-başlı axmaqsız. O atını tərpədib 
yoluna düzəldi. 
 
YEDDİ AĞILLI 
 
Bir dəfə yeddi ağıllı vaxtlarını keçirib əylənmək üçün bazara 
gedir. Bazarda gəzib, gəzib acırlar. Onlar öz aralarında pul yığıb 
yeddi parç qatıq və çörək alır, kölgə bir guşəyə çəkilib yemək 
istəyirlər. Yeməkdən əvvəl əllərini yumaq istəyirlər. Sən demə 
yaxınlıqda su yox imiş. Onda onlardan böyüyü tədbir tökür: 
«Çaya qaçın. Bir vedrə su gətirin». Heç kəs yerindən durmur, bir-
birinin üzünə baxırlar. 
Ağıllıların başçısı hirslənir: 
— Ay tənbəllər! Kim əvvəlcə ağzını açıb bircə söz, lap 
yarım söz desə o, su gətirməyə gedəcəkdir. 
Ağıllılar oturub susurlar. Yanlarından bir dilənçi keçir və 
onlardan sədəqə istəyir. Ağıllılar cavab vermirlər. Dilənçi çox 
fikirləşmədən onların bir çörəyini, bir parç qatığını götürüb yeyir. 
Görür ki, heç biri dillənmir, onda ikinci çörəyi də yeyir. Beləliklə 
o bütün çörəkləri və qatıqları yeyir, ağıllılar isə elə hey susurlar. 
Onda dilənçi gülüb qabların dibində qalan qatığı ağıllıların üzünə 
sürtür və yoluna davam edir. 
Ağıllılar yenə də susub otururlar. Sonra ac bir it onlara 
yaxınlaşıb qabların, dibini, sonra onların üzünə yaxılmış qatığı 
yalayır, ağıllıların başçısına növbə çatanda itin dili onun ağzına 
girir. 
— Get burdan! — Ağıllıların başçısı qışqırır. 
— Dur, vedrələri götür, su gətir — qalan ağıllılar çığırışırlar. 
Amma baxıb görürlər ki, nə çörək qalıb, nə qatıq. 
 
ƏYRİ VƏ DOĞRU 
Qədim zamanlarda bir kənddə cavan bir oğlan yaşayırdı. 
Onu Doğru çağırırdılar. Bir atından başqa onun heç nəyi yox idi. 
O, bu kənddə, o kənddə iş axtarır, lakin tapa bilmirdi. Onda o, 
atını minib xoşbəxtlik axtarmağa gedir. 
Doğru gedir, gedir və piyada bir yolçu ilə rastlaşır. Söhbət 
edirlər. Doğru soruşur ki, o kimdir, haradan gəlib, haraya gedir? 
— İş axtarmağa gedirəm. 
— Sənin adın nədir? 
— Әyri. 
 
— Mənimki isə Doğrudur. Gəl dost olaq, bir yerdə işləyək, 
bir yerdə yaşayaq. 
Onlar bütün ömürləri boyu dost olmağa and içirlər. 
Doğrunun piyada yoldaşına yazığı gəlir və ona bir qədər atla 
getməyi təklif edir. Әyri ata minib çapır. 
Doğru ah-vay edir ki, onunla sadiq dost olmağa and içən 
adam, ən alçaq düşmən kimi hərəkət etdi. 
Çarəsiz qalan Doğru piyada yola düzəlir. hava qaralanda 
Doğru dar bir cığıra çıxır. Cığır onu meşənin dərinliyinə aparıb 
çıxardır. 
Birdən Doğru çəmənlikdə köhnə bir təndir görür. 
Doğru fikirləşir ki, hər halda gecə vaxtı meşə ilə yol getmək 
təhlükəlidir, «gecəni təndirdə keçirsəm yaxşıdır» deyib təndirin 
içinə girir. 
Gecə təndirin ətrafındakı çəmənliyə qorxulu heyvanlar 
yığılırlar: Meşələr şahı-şir, meşə şahının vəzirləri-pələng və ayı, 
meşə şeypurçusu—canavar, meşə zurnaçısı-çaqqal, meşə nağıl-
çısı—tülkü. 
Ay doğanda çaqqal qaçıb gəldi və uladı. O ulayan kimi 
bütün heyvanlar yığılıb məclis qurdu. Şir öz taxtında əyləşdi və 
əmr etdi ki, ətrafda baş verən qəribə hadisələri ona xəbər 
versinlər. Nağılçı tülkü danışmağa başladı: 
— Buranın yaxınlığındakı dağda mənim mağaram var. 
Budur on ildir ki, orada yaşayıram. On ildir ki, mən ən yaxşı 
şeyləri ora yığıram, xalça, pərdə, yorğan, paltar. Adamlarda nə 
varsa onu mənim evimdə tapmaq olar. Nə qədər ləzzətli yemək 
ehtiyatı istəsəniz məndə! 
Doğru fikirləşdi: «hə, bu tülküyə qonaq getmək heç də pis 
olmazdı». 
Tülküdən sonra vəzir-ayı danışdı: 
— Bizim meşədə hündür bir qaraağac var, onun altında iki 
yaşıl fidan bitir. Elə bir xəstəlik yoxdur ki, bu cavan ağacların 
yarpağı onu sağaltmasın. Bizim şəhərin şahının qızı yeddi ildir ki, 
xəstədir. Şah şərt kəsib: «Kim qızımı sağaltsa onu həmin adama 
verəcəyəm. Kim müalicə etməyi boynuna alıb bu işi bacarmasa 
boynunu vurduracağam!» Şah çox təbibləri öldürüb. Bax həmin 
 
cavan ağacların yarpaqlarından hər kim dərsə və qaynadıb suyunu 
şahın qızına içirtsə, qız o dəqiqə sağalar. 
Ayıdan sonra şeypurçu — canavar danışmağa başladı. 
— Meşənin kənarında qırx min baş qoyundan ibarət bəy 
sürüsü otlayır. Hər gün mən iki qoyun yeyirəm. Çobanlar nə 
qədər çalışır, məni tuta bilmirlər. Amma onlar bilmirlər ki, 
sürüdən uzaq sərt bir köpəyi olan qoca yaşayır. Әgər sürünü o 
köpək qorusa, məni tutub parça-parça edər. 
Vəzir-pələng danışdı: 
— Canavarın, haqqında danışdığı bəyin on min başdan 
ibarət at ilxısı var. O, meşənin kənarında otlayır. Hər həftə mən 
onların bir atını aparıram. İlxıda ala-bula bir at var. Әgər biri bu 
ata minib qovsa o dəqiqə məni tutar. Yaxşı ki, bunu heç kim 
bilmir. 
Hava işıqlaşmağa başladı. Heyvanların hərəsi öz yuvasına 
çəkilib getdi. 
Heyvanlar gedəndən sonra Doğru təndirdən çıxdı. O gedib 
ayının, haqqında danışdığı qaraağacı axtarıb tapdı, onun yetişmiş 
yarpaqlarından bir xeyli dərdi. 
Sonra qoyun sürüsünə tərəf gedib, çobanı tapdı, salamlaşdı, 
necə yaşadığını soruşdu. Çoban həyatından şikayətləndi: 
— Mənim işlərim pisdir. Sürüyə qurd dadanıb, qoyunları 
daşıyır. Ağa məni qovacaq! 
— Fikir eləməyin! Mən sizi canavardan xilas edərəm. 
O qocanın yanına getdi, ondan itini verməyi xahiş etdi, iti 
gətirib çobana verdi. İt canavarın üstünə atılıb onun dərisini 
didik-didik elədi. 
Doğru yola düzəlib at ilxısını axtarıb tapdı. İlxıçı ilə 
görüşdü, onun necə yaşadığını soruşdu. O, pələngdən 
şikayətləndi. 
Doğru ona belə məsləhət gördü: 
— Ala-bula ayğırı tut və mənə uzun bir çomaq ver. 
Doğru ata mindi, çomağı əlinə aldı və meşə cığırında pələngi 
gözləməyə başladı. 
Vəzir-pələng gecə gəlib ilxıya soxuldu. Doğru pələngi 
çomaqla elə vurdu ki, heyvan o dəqiqə yıxılıb öldü. 
İlxıçı atı Doğruya bağışladı. 
 
Doğru ata mindi və şəhərə yola düşdü. Şəhər bazarında 
carçılar qışqırdılar: 
— Şahın qızı yeddi ildir ki, xəstədir. Hər kəs onu müalicə 
etsə, şah onu özünə kürəkən edəcəkdir. Amma hər kəs qızı 
sağalda bilməsə şah onun boynunu vurduracaq. 
Doğru dedi: — Mən şahın qızını müalicə edərəm. 
Doğrunu saraya gətirdilər. Şah təzə təbibi qızının yanına 
buraxdı. 
Doğru cavan qaraağac yarpaqlarını çıxartdı. Onları qaynatdı 
və suyunu qıza içirtdi. Üç gündən sonra qız sağaldı. Şah şadlıq 
məclisi düzəltdi və qızını Doğruya verdi. 
— Səni hansı şəhərə hakim təyin edim? — şah kürəkə- 
nindən soruşdu. 
— Mən hakim olmaq istəmirəm! — Doğru cavab verdi. — 
Mənim üçün dağın döşündə ev tikin. Mən öz zəhmətimlə ya- 
şayacağam. 
Şah təəccübləndi, lakin kürəkəninin xahişinə əməl etdi. 
Doğru arvadı ilə dağda yaşamağa başladı. 
Bir dəfə Әyri Doğrunun yanına gəldi: 
— Mənim dostum, bütün bunlara sən necə nail oldun? — 
deyə soruşdu. — Sənin evin, həyətin var. Bax, mən sənin atını 
oğurladım, elə bildim ki, varlanacağam. Amma hara gedirəmsə-
gedim, heç yerdə mənimki gətirmir. 
Doğru Әyrinin namərdliyini xatırlatmaq istəməyib dedi: 
— Mən bir gecə meşədə köhnə təndirin içində gecələ- 
mişdim və bütün bunları orda öyrəndim. 
— O yeri mənə göstər, mən də o təndirdə gecələyim. 
Doğru heyvanların toplaşdığı çəmənliyi nişan verdi. 
Hava qaranlıqlaşanda Әyri gəlib təndirə girdi. 
Yenə gecə heyvanlar yığışdılar. Meşə şahı—şir, vəziri — ayı 
gəldi, şeypurçu canavar, çaqqal, nağılçı tülkü bir yerə yığışdı. 
— Yaxşı, söhbətimizə başlayaq. Nə üçün mənim vəzirim- 
pələng yoxdur? — şir soruşdu. 
Çaqqal yerindən qalxdı: 
— Yox, daha biz heç nə danışmayacağıq. Bizim söhbətlə- 
rimizə görə sizin vəziri öldürüblər. 
O tərəfdən ayı qalxdı: 
 
— Bizim cavan qaraağacın yarpaqlarını da qırıblar. 
Qurd: 
— Mən isə ac qalmışam,—dedi.—Çoban, haqqında danışdı-
ğım köpəyi alıbdır. İndi mən sürüyə yaxın düşməyə qorxuram. 
Məni, köpək tamam şikəst edib. 
— Bizim sirlərimizi kim açıb? — Şir qəzəblə nərildədi. — 
Satqını tutub öldürməyi əmr edirəm. 
Lakin heyvanlar onların sirrini kimin eşidib açdığını 
bilmirdilər. 
Bu vaxt birdən bir sağsağan qışqırdı: «Təndirdədir» və uçub 
getdi. 
Heyvanlar təndirə cumdular, Әyrini bayıra çıxartdılar və 
parça-parça diddilər. 
Beləliklə Әyri öz əməlinə görə cəzasını aldı. 
 
«VUR, DƏYƏNƏYİM!» 
 
Çox qədim zamanlarda bir qoca ovçu öz qarısı ilə firavan 
ömür sürərdi. 
Bir gün qoca cələ qurur və oturub pusur. Cələyə böyük bir 
leylək düşür. 
Qoca leyləyi cələdən çəkib çıxartmağa başlayır. Birdən 
leylək adam kimi dil açır: 
— Məni burax gedim, qoca! Mən leyləklərin başçısıyam. 
Məni burax, sənə hər nə istəsən verərəm. Mənim evim bax, o 
dağların arxasındadır. Kimdən soruşsan leyləyin evi haradadır, 
hamı sənə göstərər. 
Ertəsi gün qoca sübh tezdən durdu və hədiyyə almaq üçün 
leyləyin yanına yola düşdü. O, az getdi, üz getdi, dərə-təpə düz 
getdi, gəlib qoyunların otladığı bir yerə çıxdı. 
— Bu qoyunlar kimindir? — qoca çobandan soruşdu. 
— Bu qoyunlar leyləyindir — çoban cavab verdi. 
Qoca yoluna davam etdi. Gördü ki, ilxı otlayır. 
— Bu atlar kimindir? — qoca ilxıçıdan soruşdu. 
— Bu ilxı leyləyindir — ilxıçı cavab verdi. 
— Qulaq as,—leylək mənə hədiyyə boyun olub. Mən ondan 
nə istəyim? 
 
— Leyləyin bir küpü var. «Elə ki dedin: qayna, mənim 
küpüm», həmin dəqiqə qaynayır və ondan qızıl tökülür. 
İlxıçı məsləhət gördü ki, o küpü xahiş eləsin. 
Qoca yoluna davam etdi. O, az getdi, üz getdi, dərə-təpə düz 
getdi, dərələrdən keçdi, dağlardan aşdı, çaylardan və göllərdən 
keçdi, yeddi gün yeddi gecə yol getdi və nəhayət, leyləyin evinə 
gəlib çatdı. 
Qoca astanadan içəri daxil olub dedi: 
— Salam olsun! 
Leylək qanadlarını yellətdi: 
— Lək-lək. Әgər sənin salamın olmasaydı, mən səni dən 
kimi dənlərdim. Gərək ki, sən hədiyyə dalınca gəlmisən? Yaxşı, 
nə istəyirsən? İstə! 
— Sizdə «Qayna mənim küpüm var», onu mənə ver. 
Leylək fikrə getdi. 
— Qoca, bu küp sənin nəyinə lazımdır. Yaxşısı budur mən 
sənə bir dolu qab qızıl verim, — deyə leylək onu dilə tutmağa 
başladı. 
Lakin qoca razılaşmadı. 
Leylək küpü qocaya bağışladı. 
Qoca küpü götürüb evinə yollandı. 
Az getdi, çox getdi, dərələrdən yel kimi, təpələrdən sel kimi, 
nəhayət gəlib bir kəndə çatdı. O tanışlarının evində dincəlməyi 
qərara aldı. 
— Bu küpdə gözünüz olsun, — o ev sahibindən xahiş etdi. 
—Mən bir az dincəlim, ola bilsin ki, yuxuya gedim. Amma 
«Qayna mənim küpüm» deməyin — deyə onları xəbərdar etdi. 
Elə ki, qoca yuxuya getdi, ev sahibi dedi: «Qayna, mənim 
küpüm». Küpdən qızıl pullar səpələnməyə başladı. Ev sahibi 
sehirli küpü gizlətdi, əvəzinə ona oxşayan başqa bir küp qoydu. 
Qoca yuxudan ayıldı, küpünü çiyninə alıb yola düşdü. 
Az getdi, çox getdi, tanış yola çıxdı, yeddi gün yeddi gecə 
yol gedəndən sonra gəlib nəhayət evinə çatdı. 
— Hə, qarı süfrəni sal, indi qızıl yığacağıq və varlanacağıq. 
Qarı süfrə saldı. Qoca küpü ortaya qoydu və qışqırdı: 
— Qayna mənim küpüm! 
Lakin küp nə qaynadı, nə də qızıl töküldü. 
 
Qoca yenə qışqırdı, lakin küp qaynamadı. 
Hirslənən qoca çığırdı: 
— Ay səni şeytan leylək! Sən məni aldadıb başqa küp 
vermisən! Sabah gedəcəm, başqa hədiyyə istəyəcəyəm. 
Ertəsi gün sübh tezdən qoca yola düşdü. O ilxıçının yanına 
gəlib dedi: 
— Leylək məni aldadıb. İndi mən nə hədiyyə istəyim? 
Çoban fikirə getdi və dedi: 
— Leyləkdə «Acıl süfrəm!» var. Onu yerə sərir və elə ki 
deyirsən: «açıl süfrəm!» o dəqiqə üstünə istədiyin yeməklər 
düzülür. O süfrəni istə. 
Qoca leyləyin yanına gəldi, astanaya daxil olub dedi: 
— Salam olsun! 
— Lək-lək. — Leylək qanadlarını çırpdı. — Әgər sənin 
salamın olmasaydı, mən bir dəfəyə səni dənlər və udardım. 
Keçən dəfə mən sənə özü qaynayan küpümü verdim. Nə olub, 
məgər narazısan? 
Qoca başına gələn əhvalatı danışdı və əlavə etdi: 
— Sən məni aldadıb qaynayan küp yerinə adi küp vermisən! 
Bax indi gəlmişəm səndən «açıl süfrəmi» istəyəm. 
Leylək qocaya «açıl süfrəm!»i bağışladı. Qoca süfrəni alıb 
evinə yola düşdü. Az getdi, çox getdi, nəhayət gəlib tanışlarının 
yaşadığı kəndə çatdı. 
— Alın bu süfrəni, — qoca öz tanışlarına dedi, mən 
dincələnəcən ondan muğayat olun, bəlkə bir az yuxuya getdim. 
Lakin «Açıl süfrəm!» deməyin. 
Qoca yuxuya gedəndən sonra ev sahibi qışqırdı: «Açıl 
süfrəm «və o dəqiqə süfrəyə yetmiş cür yemək düzüldü. Ev 
sahibi tez hamısını o biri otağa apardı, sehirli süfrənin əvəzinə 
ona oxşayan başqa bir süfrə qoydu. Qoca yuxudan ayıldı, dəyişik 
süfrəni götürüb yoluna davam etdi. Evə gəlib dedi: 
— Yaxşı, qarı nəyə istəyirsən səni qonaq edim, de, indi 
hazır olacaq. 
O süfrəni açdı və qışqırdı: 
— Açıl süfrəm! 
Lakin nə qədər qışqırdısa da süfrənin üstü bomboş qaldı. 
Qoca hirsləndi: 
 
— Leylək ikinci dəfə məni aldatdı. Sabah gedib başqa 
hədiyyə istəyəcəyəm. 
O ilxıçının yanına gəldi, hər şeyi danışdı və dedi: 
— İndi leyləkdən nə xahiş edim? 
Çoban dedi 
— Görünür sənin çoxlu düşmənlərin var. Leyləkdən «Vur 
dəyənəyim»i istə. Elə ki, dedin: «Vur dəyənəyim!» qabağında 
kim olursa-olsun hamısını döyəcək. 
Qoca ləngimədən yoluna davam etdi. O leyləyin evinə girib 
dedi: 
— Salam olsun! 
— Lək-lək. — Leylək qanadlarını çaldı. — Әgər sənin 
salamın olmasaydı, səni bir dəfədə dənləyib udardım. Yenə nə 
üçün gəlmisən? Qaynayan küpü aldın, sehirli süfrəni aldın, daha 
nə lazımdır? 
— Bax, bu dəfə də sən məni aldatmısan! Sehirli süfrə yerinə 
sən mənə başqasını vermisən! İndi sən «Vur dəyənəyim»i mənə 
ver. 
— «Vur dəyənəyim»i istəyirsən? Al, o mənə lazım deyil,— 
deyə leylək özü döyən dəyənəyi qocaya bağışladı. 
Qoca dəyənəyi alıb geri qayıtdı. Az getdi, çox getdi, əvvəllər 
dayandığı kəndə gəlib çatdı. 
Tanışına: 
— Bu «Vur dəyənəyim»i saxlayın, — dedi. — Mən bir az 
dincəlim. Ancaq «Vur, dəyənəyim» deməyin, — deyə xəbərdar- 
lıq etdi. 
Elə ki, qoca yuxuya getdi, ev sahibi qışqırdı: «Vur, də- 
yənəyim!» 
Onda «Vur, dəyənəyim» evdə kim var idi, hamısını əziş- 
dirməyə başladı. Hamı göz yaşı ilə qocanın üstünə düşüb xahiş 
etdilər:—Dəyənəyi saxla! Sənin küpünü və süfrəni biz 
dəyişdirmişik. Bizi bağışla, hər şeyini qaytararıq, ancaq bizi 
döydürmə. 
— Dayan, dəyənək — qoca qışqırdı və dəyənək dayandı. 
Onda ev sahibləri o biri evdən sehirli küpü və süfrəni 
gətirdilər və qocaya qaytardılar. Qoca yola düşdü. O az getdi, üz 
getdi, dərə-təpə düz getdi, çöllərdən keçdi, dağlardan aşdı, 
 
çaylardan, göllərdən keçib yeddi gün, yeddi gecə yol getdi, 
nəhayət gəlib evinə çatdı. 
O küpü qoyub qışqırdı: 
— Qayna, mənim küpüm! 
Küp qaynadı, ondan ətrafa ovuc-ovuc qızıl səpələnməyə 
başladı. Qoca qarısı ilə birlikdə onları yığıb çatdıra bilmirdilər. 
Sonra qoca qışqırdı: 
— Açıl süfrəm! 
Süfrə açıldı, onun üstünə yetmiş cür yemək düzüldü. 
ömürlərində bir dəfə də olsun qoca və qarı belə yeməklər 
görməmişdi. Onlar nə istəyirdilər, yedilər, içdilər. 
Həmin ölkənin xanı biləndə ki, qoca ovçu haradansa sehirli 
küp və belə bir süfrə tapıb, vəzirini onları qəsb etməyə göndərdi. 
— Küpü və süfrəni ver—deyə vəzir əmr etdi. 
Qoca qışqırdı: 
— Vur dəyənəyim! 
Dəyənək vəziri elə əzişdirdi ki, o gicələnə-gicələnə çıxıb 
getdi. 
Xan onda yeddi minlik ordu düzəltdi və səhər tezdən ordunu 
qocanın evi qarşısında sıraya düzdü. 
Xan qışqırdı: 
— Hə, qoca, əgər yenə bədənində güc varsa döyüşə çıx! 
Qoca qapını açdı, daha bərkdən qışqırdı: 
«Vur, dəyənəyim!» 
Dəyənək xanın döyüşçülərini elə əzişdirdi ki, onlar da şil-küt 
olub qaldılar. 
Axırda dəyənək xana çatdı və onu döyməyə başladı. 
Xan yalvardı: 
— Qoca, kötəyini saxla! Məni ölümdən xilas et! 
Qoca isə evinin qapısı ağzında dayanıb gülüb dedi: 
— Bir daha yoxsulların malına göz dikmə! 
 
 
AĞIL VƏ QIZIL 
 
 
Qədim Buxarada çox yoxsul bir adam yaşayırdı. O küçələri 
gəzər və su satardı. Camaat onu Məşkab, yəni su paylayan 
çağırardı. 
Bir dəfə Məşkab həmişə olduğu kimi dar, tozlu küçə ilə 
gedib qışqırırdı: «Su satıram, sərin su! Kimə sərin su lazımdır?» 
Görür ki, üst-başı toza batmış bir qərib ona tərəf gəlir. 
— Bax sudur, al su iç—Məşkab qışqırdı.—yanğını söndür. 
— Mən dünyada çox dərbədər dolanmışam. Mənim bütün 
həyatım sərgərdan keçib. Susuzluqdan yanıram, amma indi su 
almağa bir qəpiyim də yoxdur. 
Dilənçiyə Məşkabın yazığı gəldi, ona su verdi və hətta 
gecələməyə onu evinə dəvət etdi. 
Yolçu Məşkaba dedi: 
— Sən xeyirxah adamsan. Sənin mənə yazığın gəldi. Sənin 
qonaqsevərliyinə görə hər cür dərmanın hazırlanma sirrini sənə 
öyrədəcəyəm. Nə cür xəstəliyə tutulan olsa bu dərmanı içən kimi 
sağalacaq. Dərmanı necə düzəltməyi yaddan çıxartmayasan deyə 
sənə dərman kitabı da verirəm. Burada necə yazılmışdırsa elə də 
elə, ancaq yadda saxla ki, özün kimi kasıblardan müalicə haqqı 
alma. 
Məşkab dərman nüsxələri kitabını aldı, qərib qonağına baş 
əyib soruşdu: 
— Deyin görüm adınız nədir? 
— Mənim adım Әbu Әli ibn-Sinadır. 
Məşkab istədi ki, qəribə minnətdarlıq etsin, birdən yanında 
heç kimi görmədi. Yalnız həyət qapısı açılıb çırpıldı və hər yerə 
sakitlik çökdü. 
Məşkab dərman kitabında necə yazılmışdısa elə də dərman 
düzəldib xəstələri müalicəyə başladı. O yoxsullardan pul almazdı, 
ancaq varlı və tanınmış adamlardan pul tələb edərdi. 
Qərib ölkədən gəlmiş Әbu Әli ibn-Sinanın dediyi kimi 
xoşbəxtlik tək Məşkabın evinə yox, bütün Buxara camaatının 
evlərinə yol açdı. Camaat Məşkabı sevməyə başladı. 
«Bizim ağıllı həkimimiz» — deyə hamı onun barəsində 
hörmətlə danışırdı. 
Məşkab yaxşı yaşayırdı. özünə ev tikdirdi, ailə qurdu, hər 
gün bildirçin plov yeməyə başladı. 
 
Xəbis bir hiss ürəyinə girməsəydi hər şey yaxşı qurtarardı. 
Amma bu hiss Məşkabın ürəyinə girdi: «Nə üçün mən çoxundan 
pul almır, kasıblara dərmanı pulsuz paylayıram? Mənə nə var ki, 
adamlar yoxsuldur, ya dövlətlidir? Mən hamıdan pul alsaydım, 
çoxdan Buxaranın ən varlı adamlarından ola bilərdim». 
Məşkab Әbu Әli ibn-Sinanın məsləhətini unutdu. Həmin 
gün öz xəstə uşağı üçün onun yanına əvvəllər özü kimi yoxsul bir 
su satan gəldi və dərman istədi; Məşkab ondan pul istədi: 
— Dərmanın pulunu ver! 
— Mənim bir qəpiyim də yoxdur, — deyə yoxsul kişi 
ağladı. 
— Rədd ol! — Məşkab onun üstünə qışqırdı. 
O dəqiqə başa düşdü ki, dərmanı necə hazırlamaq qaydasını 
yaddan çıxartdı. Әbəs yerə o, Әbu Әln ibn-Sinanın dərman 
kitabını axtardı, kitab da yoxa çıxmışdı. 
Məşkab nə qədər çalışdısa qəribə dərmanların, onların tərkib 
hissələrinin necə düzəldiyini xatırlasın, amma heç nəyi yadına 
sala bilmədi. 
Tez, çox tez yığdığı bütün var-dövləti, evini, avadanlığını 
itirdi. 
Məşkab yenidən şəhərin küçələrini dolaşıb qışqırırdı» «Su 
satıram, sərin su! Kimə sərin su lazımdır.» 
Lakin Məşkab hər dəfə fincana su süzəndə qışqırardı: 
— Әbu Әln ibn-Sina adlı dərvişə allah lənət eləsin! 
Məşkab acığından arıqladı, çöpə döndü. O, acından və 
soyuqdan xırıldayan qara qarğaya oxşadı. 
Bir dəfə Məşkab adi qayda ilə şəhərin tozlu küçəsi ilə 
qışqıra-qışqıra gedərkən yolda dəvədə gedən bir adamla 
qarşılaşdı. 
— Ey Məşkab, — dəvə üstündəki adam qışqırdı. — Mən 
yolçuyam və qalmağa yerim yoxdur. Məni bu gecə evində saxla. 
Məşkab tanımadığı adamı gecələməyə yanına buraxmaq 
istəmədi, lakin qonağa ehtiram göstərməyin vacib olduğunu 
unutmaq olmazdı. 
— Yaxşı, — Məşkab könülsüz razılıq verdi və yolçunu evinə 
apardı. 
Səhərisi yolçu Məşkaba dedi: 
 
— Sən yaxşı adamsan. Sənin qonaqpərvərliyin mükafata 
layiqdir. Bil ki, mən böyük kimyagərəm. Yaxşılığının əvəzində 
mən sənə qızıl hazırlamağı öyrədərəm. Lakin yaddan çıxarma: 
bunu xalqdan gizli saxlama. Adamlar qızıl tökməyin təhərini 
bilsələr yer üzündə xəbislik olmaz, nifrət aradan qalxar. Hər bir 
evə xoşbəxtlik və səadət yol tapar. Qızılın gücü xalqa məxsus 
olmağındadır! Qızıl tökməyin təhərini unutmamaq üçün mən 
kimyagərliyin sirlərindən bəhs edən kitabımı sənə hədiyyə 
verirəm. 
Məşkab və qərib qonaq bütün gecəni qızıl tökdülər. 
«Qızılımdan xəbər tutsalar oğurlayacaqlar» — Məşkab 
fikirləşdikcə az qalırdı ki, xəsislikdən ağlını itirsin. 
— Mən varlı olacağam! — O bu qərara gəldi. — hamı 
mənim qarşımda baş əyəcək. Qızılı necə tökməyi heç kimə 
öyrətməyəcəm. 
O yenidən özünə ev aldı, otaqlarına xalça döşədi, qiymətli 
şeylərlə bəzədi. 
Bir dəfə də olsun Məşkab dərvişin ona dediyi sözləri 
xatırlamadı: «Qızılın gücü xalqa məxsus olmağındadır!» 
Bir il keçəndən sonra Məşkabın bir qırıq da qızılı qalmadı, o 
dərvişin kitabını axtarmağa başladı. Gördü ki, kitab daşa 
dönmüşdür. 
 — Ah, mən məhv oldum, mən məhv oldum — deyə 
Məşkab ağlayıb başına döydü. 
O yenidən gücələri gəzib su satmağa başladı. 
Bir dəfə o yenə həmin dərvişlə rastlaşdı. Bu dəfə o atda 
gedirdi. 
— Ey Məşkab! — dərviş onu çağırdı. — Məni tanımadın? 
Biz səninlə iki dəfə rastlaşmışıq. Mən Әbu Әli ibn-Sinayam. Mən 
sənə dərman düzəltməyin qaydasını öyrətdim. Lakin sən acgözlük 
elədin, şərtimizi pozdun və dərmanı kasıblara satmağa başladın. 
Mən elə etdim ki, sən dərman nüsxələrinin sirrini unutdun. 
Fikirləşdim ki, sən islah olunarsan və sənə qızıl tökməyi 
öyrətdim. Amma yenə sən mənə qulaq asmadın. Yenə acgözlük 
sənə güc elədi və səni bir də cəzalandırdım. 
Mən otuz yaşında ikən üç ilə xalq üçün öz kitabımı yaz- 
mışam. Yalnız öz həyatını xalqa verməyə hazır olanlar qəlbinin 
 
istisi ilə daşı yumşalda bilər və o kitabdan mənim müdrik 
sözlərimi öyrənə bilərdi. Biliyi qızılla almaq olmaz. Ona görə də 
mənim kitabım daşa dönüb. 
Məşkab yalnız indi müdrik Әbu Әli ibn-Sinanı tanıdı və 
kədərlə dedi: 
— Ey müdrik ata, mən kor olmuşam, məni bağışla! 
Lakin Әbu Әli ibn-Sina ancaq başını buladı. Yenidən 
«qızılın gücü xalqa məxsus olmağındadır!» sözlərini təkrar edib 
atını çapdı. 
 
HƏSƏN VƏ HURLİQA 
 
Qədim zamanlarda Şərq ölkələrinin birində arvadı ilə 
birlikdə Әhmədcan adlı bir tacir yaşayırdı. Onların həsən adlı 
oğlu, hurliqa adlı qızları var idi. Aylar, illər keçdi, ata və ana 
vəfat etdi. Həsən və Hurliqa acyalavac, yetim qaldılar. Həsən 
varlı bir bəyə nökərçilik etməyə başladı. Bəy gördü ki, Həsən 
yaxşı adamdır, onu öz yanında saxlamağı qərara aldı və qızı 
Züleyxanı ona ərə verdi. 
Züleyxanın çox pis, çox xəbis xasiyyəti vardı: onun Hur- 
liqanı görməyə gözü yox idi, necə olur-olsun onun başını 
batırmaq istəyirdi. 
Bir dəfə Həsən kənddən kənarda işləyərkən Züleyxa evdəki 
şeylərini həyətə çıxartdı, üstünə neft töküb yandırdı. 
Həsən işdən qayıdanda Züleyxa hönkürüb hay-küy qaldırdı: 
— Sənin əziz bacının məni görməyə gözü yoxdur, evimizin 
bütün şeylərini yandırdı. Mən onunla bir evdə yaşaya bilmərəm. 
Məsələnin səbəbini aydınlaşdırmayan Həsən bacısının 
üstünə atılıb onu döyməyə başladı. Hurliqa yalvara-yalvara dedi: 
— Әziz qardaşım, məni vurma. Mənim heç nədə günahım 
yoxdur. Züleyxa mənim acığıma avadanlığı özü yandırmışdır. 
Lakin həsən hurliqanın sözünə məhəl qoymadı və yazıq qızı 
möhkəmcə döydü. 
Bir il keçəndən sonra Züleyxanın bir oğlu oldu. Hurliqa 
uşağa dayəlik edib doğma ana kimi pərəstar oldu. 
Həsən oğlunu dəlicəsinə sevirdi. 
 
Kinli Züleyxa Hurliqaya qarşı fitnə-fəsada keçdi. Bir gecə, 
elə ki, hamı yatdı, Züleyxa oğlunun başını kəsdi və uşağın başını 
hurliqanın yatağına qoydu. Yorğanın altına bir bıçaq da qoydu. 
Züleyxa səhər tezdən yerindən sıçradı, ərini qucaqlayıb 
ağladı. Həsən ondan soruşdu: 
— Nə üçün ağlayırsan? 
Züleyxa Hurliqanın yatağına atıldı, ölmüş uşağı əlinə alıb 
yuxarı qaldırdı və çığırdı: 
— Hamınız baxın! Gecə mən yatanda Hurliqa oğlumun 
başını kəsmişdir. 
Həsən qeyzlə Hurliqanın üstünə atıldı: 
— Lənətə gələsən! Nə üçün uşağı öldürmüsən? O sənə nə 
etmişdi? 
Hurliqa ağlayaraq yalvardı: 
—Әziz qardaşım, sən nahaq yerə məni söyüb-döyürsən! 
Mən belə vəhşi hərəkət edə bilərəmmi? Mən körpəni nə qədər 
sevirdim! Züleyxa mənə böhtan atır. 
Onda Züleyxa Hurliqanın yatağından bıçağı çıxardıb, 
Həsənə göstərib dedi: 
— Bir bax ha! Guya mən böhtan da atıram?! Bəs bu nədir? 
—Bu qara böhtandır, — Hurliqa göz yaşlarında boğularaq 
qışqırdı: — Mənə belə böhtan atınca öldürsəydiniz min dəfə 
yaxşı olardı. 
— Yox! — həsən qışqırdı. — Sən mənim yeganə oğlumu 
öldurmüsən. Daha sən mənim bacım deyilsən. 
O qəzəbindən Hurliqanın iki qolunu da kəsib, onu evdən 
qovdu. 
Zavallı qız bir neçə gün çöllərdə dolaşıb nəhayət acından 
əldən düşüb sürünə-sürünə özünü həmin ölkənin padşahı 
Sultanxanın bağına saldı. 
Bağın yanındakı bostanda yemiş və qarpız yetişmişdi. 
Gündüzlər Hurliqa bağda gizlənər, gecələr isə bostana girib 
tağların arasında sürünər, dişləri ilə yetişmiş yemişləri didib 
yeyərdi. 
Bir dəfə Sultanxan oğlanlarına dedi: 
— Balalarım, gecələr yemişləri kim isə didib-parçalayır. 
Oğrunu güdmək lazımdır. 
 
Padşahın böyük oğlu baş əyib dedi: 
— Bostanı güdməyə mən gedəcəyəm. 
O qılıncına qurşanıb bostana ketdi. Gecə yarıya qədər 
yatmadı, sonra onu yuxu apardı. 
Səhər atasına dedi: 
— Ata, bostanda heç kəsi görmədim. 
Lakin tağları yoxlayanda görürlər ki, yenə bir neçə yemiş 
zədələnmişdir. 
Padşah ortancıl oğlunu bostana göndərdi. Lakin o da gecə 
yarıdan sonra yuxuya getdi və səhər atasının yanına gəlib dedi: 
— Bostanda mən də heç kəsi görmədim. 
Onda padşahın kiçik oğlu Әnvər atasından bostanı güd- 
məyə icazə istədi. 
— Oğlum, — Sultanxan cavab verdi. — Sənin qardaşların 
oğrunu tapa bilmədilər, sən də tapa bilməzsən. Getmə? 
Әnvər ehtiramla etiraz etdi: 
— Ata, bəlkə mən qardaşlarımın bacarmadığını bacardım?! 
Padşah oğlunun xahişi qarşısında təslim oldu: 
— Yaxşı, mənim balam get! 
Әnvər sevindi, qılıncını bağladı və bir az duz götürüb 
bostana getdi. Gecə yarı onun yuxusu gəldi. Bıçaqla barmağını 
kəsib yarasına duz basdı. Ağrıdan yuxusu qaçdı. 
Bu vaxt hurliqa ehtiyatla bostana gəldi. Әnvər gizləndiyi 
yerindən sıçrayıb qızı tutdu. 
— Siz kimsiniz? — heyrətlə xəbər aldı, — siz burada nə 
edirsiniz? 
Hurliqa öz taleyini danışıb acı-acı ağladı. Әnvər qızı 
padşahın hüzuruna gətirdi və bütün eşitdiklərini atasına danışdı. 
Padşah xidmətçi qadınlara əmr etdi: 
— Bu qızı gözəlcə geyindirin, qoy o, bizdə yaşasın. 
Xeyli vaxt keçəndən sonra Әnvər padşahın yanına gəlib 
dedi: 
—Ata, mənim cavanlığıma yazığın gəlsin, mənə qəzəbin 
tutmasın. Səndən xahişim var. 
— De oğlum, sənin bir damcı göz yaşına da qıymaram. 
Әnvər diz çöküb dedi: 
— Ata, mən Hurliqaya vurulmuşam. Məni evləndirin. 
 
Sultanxan məyus olub etiraz etdi: 
— Oğlum, qolsuz, şikəst bir qız sənin arvadın olmağa 
layiqdirmi? Sənə ən qüdrətli padşahın ən gözəl qızı gələr. Sən 
hurliqanı neyləyirsən? 
— Mənə gözəl padşah qızı lazım deyil, — Әnvər etiraz etdi. 
— Mənə qolsuz da olsa ancaq Hurliqa lazımdır. Mən onu 
sevirəm. Heç vaxt başqasıyla evlənmərəm. 
Sultanxan oğlunu çox sevirdi və qorxdu ki, məhəbbətdən 
başına hava gələr, ona görə də oğlunu hurliqa ilə evləndirməyi 
qərara aldı. 
Әnvərlə Hurliqanın toyunu bayrama çevirdilər. Qırx gün, 
qırx gecə şənlik etdilər. 
İki ildən sonra Sultanxan Әnvəri yanına çağırıb uzaq 
ölkədən aldığı məktubu ona göstərdi. Məktubda yazılmışdı: 
«Sizin kiçik oğlunuz Әnvər ağıllı və təvazökarlığı ilə şöhrət 
qazanmışdır. Bizim padşah vəfat edərkən onu öz yerinə taxta 
çıxarmağı vəsiyyət etmişdir. Biz Әnvəri padşah seçmişik və xahiş 
edirik onu bizim dövlətə başçılıq etməyə göndərsəniz». 
— Oğlum, — Sultanxan soruşdu — başqa ölkəyə padşah 
olmağa razısanmı? 
— Razıyam, — Әnvər cavab verdi. — Lakin mənim bir 
xahişim var. Arvadım Hurliqa övlad gözləyir. Әgər o, oğlan 
doğsa mənə təntənə ilə xəbər verin. 
Atası razı oldu. Səhər tezdən Әnvər ata-anası və arvadı ilə 
görüşüb vidalaşdı, döyüşçülərin müşayiətilə ölkədən uzaqlara 
yola düşdü. 
Az getdi, çox getdi, gəlib həmin şəhərə çıxdı. Xalqın iradəsi 
ilə taxta çıxdı və dövləti idarə etməyə başladı. 
İndi sizə Hurliqadan xəbər verək. 
Vədə tamam olan gün və saatda Hurliqa qızılsaçlı bir oğlan, 
gümüşsaçlı bir qız doğdu. 
Sevinən Sultanxan gərənay və zurna ilə böyük təntənə dü- 
zəltdi və Әnvərə xoş xəbərli məktub göndərdi. 
Sultanxanın məktub göndərdiyi qasidlər Hurliqanın do- 
ğulduğu və böyüdüyü şəhərdən keçməli idi. 
 
Nökərlər gərənay və zurna çala-çala bu şəhərdən keçən- də 
hurliqanın qardaşı arvadı küçədə evlərinin qapısı ağzında 
dayanmışdı. 
Təntənəni görən Züleyxa təəccübləndi. O qasidlərin nö- 
kərlərinə yaxınlaşıb soruşdu: 
— Bu nə şad xəbərdir və onu kimə aparırsınız? 
Nökərlər cavab verdilər: 
— Sultanxan padşahın oğlu Әnvər, xalq tərəfindən başqa 
şəhərə padşah seçilmişdir. Onun Hurliqa adlı qolsuz arvadı var. 
Arvadın oğlu və qızı olmuşdur. Biz bu xoş xəbəri Әnvərə 
aparırıq. 
Qəzəb və hiddətdən Züleyxa qapqara qaraldı Әri Həsənin 
şəhərdə olmamasından istifadə edən Züleyxa qasidləri şama və 
evində gecələməyə dəvət etdi. 
Qasidlər atlarını həyətdə bağlayıb Züleyxanın evinə gəldilər. 
O qonaqları o qədər içirtdi ki, hamısı ölümcül yuxuya getdilər. 
Sonra Züleyxa onların cibini axtardı, Әnvərə xoş xəbər 
aparan məktubu tapıb, onu cırdı və başqasını yazıb yerinə qoydu. 
Məktubda deyilirdi: «Oğlum, Әnvər, arvadın Hurliqa küçük və 
pişik balası doğmuşdur. Nə edək?» 
Züleyxa bu məktubu baş qasidin cibinə qoydu. Səhər tezdən 
qasidlər gərənay və zurna sədaları altında yenidən yollarına 
davam etdilər. 
Onlar Әnvərin yanına gəlib məktubu ona verdilər. 
Həddən artıq kədərlənən Әnvər atasına yazdı: «Әziz ata! 
Hurliqa küçük və pişik balası doğsa da fərqi yoxdur, mən gələnə 
qədər onunla yaxşı rəftar edin! Mən tezliklə gələcəyəm. Onu 
incitməyin!» 
Qasidlər bu cavabla geri qayıtdılar. Yolda Züleyxa onların 
qabağını kəsdi və yenidən evinə qonaq apardı. Elə ki, qonaqlar 
şərab içib məst oldular və yuxuya getdilər. Züleyxa cavab 
məktubunu açdı, oxuyub cırıb tulladı. Onun yerinə isə Әnvərin 
adından yazdı: 
«Ey mənim əziz atam! Hurliqa mənə lazım deyil. O, 
qızılsaçlı oğlan, gümüşsaçlı qız doğsa da fərqi yoxdur, — məndə 
ikrah doğurub. Bu məktubu alan kimi uşaqlarını xurcuna qoyun, 
asın boynundan və qovun getsin. Әgər mən Hurliqanın uşaqlarını 
 
gəlib sarayda görsəm, sizi atalıqdan çıxaracam. Mənə belə ata 
lazım deyildir!» 
Səhər tezdən yola düşən qasidlər şəhərlərinə qayıdıb 
məktubu Sultanxan padşaha verdilər. 
Məktubu oxuyan Sultanxan həddən artıq kədərləndi: 
— Heç nə başa düşmürəm! — öz-özünə deyindi. Oğlum 
sevinmək əvəzinə nə üçün Hurliqa ilə belə sərt rəftar edir? 
Padşah məktub barədə heç kimə bir söz demədi və bir neçə 
gün nə edəcəyini bilməyib qaşqabaqlı gəzdi. 
Bunu hiss edən Hurliqa soruşdu: 
— Ata, sizə nə olub? Siz niyə belə kədərlisiniz? 
Padşah ağladı, danışa bilmədi, məktubu gəlininə verdi. 
Hurliqa da məktubu oxuyub zar-zar ağladı: 
— Ata, bir halda ki, sizin oğlunuz belə tələb edir, siz «onun 
arzusunu yerinə yetirməyə bilməzsiniz. Məktubda necə 
yazılmışsa elə də edin. 
Sultanxan daha bərkdən ağlayıb dedi: 
— Qızım, uşaqları götür sarayı və şəhəri tərk elə! 
Sultanxan ehmalca və ehtiyatla uşaqları xurcuna qoydu və 
xurcunu hurliqanın çiynindən asdı. Gənc qadın qayınatası ilə 
vidalaşıb, qüssə içində sarayı tərk etdi. 
İki gün o gözü gördükcə yol getdi. Üçüncü gün çaydan 
keçəndə qızılsaç oğlu xurcundan sürüşüb suya düşüb batdı. 
Acı-acı ağlayan Hurliqa o biri sahilə çıxdı, qızına döş verib 
yuxuya getdi. 
Birdən kim isə onu yuxudan oyatdı: 
— Qızım, qalx, — dedi, — bu itirdiyin qiymətli şeyi al! 
Hurliqa diksinib oyandı. Gördü ki, qarşısında sehrikar bir qoca 
dayanıb və qızılsaç oğlunu ona uzadır. 
Hurliqa sevincək ayağa durub qocanın qarşısında baş əydi. 
— Salam! — Sehrkar qoca dilləndi.—Bu sənin oğlundur? 
—Bəli! Mən çayı keçəndə onu xurcundan salmışam. 
— Al oğlunu! 
— Mən necə alım, axı şikəstəm, qollarım yoxdur. 
— Bəs bunlar kimin qollarıdır, sən onları tanımırsan? — 
Hurliqa gördü ki, sehrkar ona tərəf iki qol uzadır. 
 
— Bəli ata, tanıdım, əvvəllər mənim də lap belə qollarım 
vardı. Gəlinimiz qardaşımın yanında mənə böhtan atdı, o da 
qollarımı kəsib məni evdən qovdu. 
Sehrkar kəsik əllərin üstündə dua oxuyub püflədi gəlinin 
qolları yerinə yapışdı. Gənc qadın qocanın qarşısında diz çökdü, 
torpağı öpdü. Sonra sehrkar qoca gəlinin bir ovcuna yeddi, o biri 
ovcuna qırx bir xırda daş qoyub dedi: 
— Qızım, bir gündən sonra yolda sənin qabağına böyük bir 
çay çıxacaq. Ona yaxınlaşanda bu yeddi daşı çaya at! Çay o 
dəqiqə yeddi arxa ayrılacaq və sən arxları asanlıqla o taya 
keçəcəksən. Üç gündən sonra sənin qabağına bir düzəngah 
çıxacaq. Onda qırx bir daşı çölə at. Qarşında bir saray ucalacaq 
və sən o sarayda var-dövlət tapacaq, orada öz uşaqlarınla xoşbəxt 
yaşayacaqsan. 
Qoca bu sözləri deyib yoxa çıxdı. Hurliqa isə uşaqlarını 
yedizdirib yoluna davam etdi. 
Bir gündən sonra o böyük bir çayın sahilinə gəlib çıxdı və 
qoca necə demişdisə daşları çaya atdı. Çay yeddi arxa ayrıldı. 
Hurliqa asanlıqla o biri sahilə keçdi. Xeyli yol getdi və nəhayət 
gəlib düzəngaha çıxdı. Burada o, qırx bir daşı qumluğa atdı, o 
dəqiqə qarşısında yaşıl bir bağ içərisində qəribə bir saray ucaldı. 
Saraydan bir qadın qaça-qaça onun qabağına gəldi və Hurliqaya 
dedi: 
— Biz səni çoxdan gözləyirik, yaxşı ki gəldin. 
Qadın yorulmuş Hurliqadan uşaqları aldı, onları sərin otağa 
apardı, yumşaq döşəkcədə əyləşdirdi və onlara ləzzətli yeməklər 
yedirtdi. 
İndi Hurliqanı sarayda rahat və arxayın qoyaq və görək o 
birilər nə oldu. 
Sultanxana cavab göndərəndən sonra Әnvər öz vəzirlərini 
çağırıb dedi: 
— Mən öz şəhərimizə gedirəm və on beş gündən sonra 
qayıdacağam. 
O belə də etdi. Vətəninə gəlib gördü ki, Hurliqa sarayda 
yoxdur, atası isə dərin qüssəyə qərq olmuşdur. 
— Nə olub? Hurliqa haradadır? — Әnvər həyəcanla so-
ruşdu. 
 
— Oğlum, sən niyə mənə bu sualı verirsən? Sən özün yaz- 
mışdın ki, Hurliqa da onun uşaqları da sənə lazım deyil. Sən tələb 
etmişdin ki, onu qovaq. 
— Ata, siz özünüz mənə yazmışdınız ki, Hurliqa it və pişik 
balası doğub, mən isə cavab verdim ki, mən gələnə qədər onun 
qəlbinə dəyməyəsiniz. 
İşin nə yerdə olduğunu bilən və Hurliqanın oğlan və qız 
doğduğunu eşidən Әnvər, pəjmürdə halda saraydan çıxdı, 
arvadını, uşaqlarını axtarmaq üçün çöllərə düşdü. 
İndi də Hurliqanın qardaşından danışaq. 
Nəhayət Həsən başa düşdü ki, Züleyxa onun bacısına böhtan 
atmışdır. O, Hurliqa ilə belə sərt rəftar etdiyindən çox peşman 
oldu. Peşmançılıqdan özünə yer tapmır, şəhərin küçələrini 
sərgərdan gəzir, yatanda isə həmişə yuxuda Hurliqanı görürdü. O, 
arvadı ilə dalaşdı, onun alçaqlığı üzündən bacısını itirdiyini 
söyləyib evindən çıxıb getdi. 
Səhra ilə gedərkən Әnvərlə rastlaşdı. Biri o birisindən 
soruşdu: 
— Qardaş, de görək bu səhrada neyləyirsən? 
— Qardaş, bacımı itirmişəm, onu axtarıram, — Həsən cavab 
verdi. 
— Sizin bacınızın adı nədir? — Әnvər soruşdu. 
— Onun adı Hurliqadır. 
— Mənim arvadımın adı da Hurliqadır. Lakin onun iki qolu 
yoxdur. Yazıq çox əzab çəkmişdir. Mənim ona yazığım 
gəldiyindən onunla evləndim. 
Әnvər əhvalatı necə olmuşdusa açıb danışdı. Həsən özünü 
saxlaya bilməyib ağladı. Әnvər onun göz yaşlarına təəccübləndi 
və soruşdu: 
— Siz nə üçün ağlayırsınız? 
— Bilirsinizmi, sizin arvadınız Hurliqa mənim bacımdır, — 
Həsən kədərlə cavab verdi. — Mən başa düşməmişəm ki, 
arvadım bacıma böhtan atıb, zavallı qızın qollarını kəsib evdən 
qovmuşam. — O yenidən ağladı. 
— Bəsdir qardaş, mənimlə sənin dərdin birdir. Әgər tale 
üzümüzə gülsə biz Hurliqanı tapacağıq. 
 
Onlar öpüşdülər, ömürlük dost olmağa and içdilər və 
yollarına davam etdilər. Beləliklə onlar dünyanı birlikdə dörd il 
dolaşdılar və nəhayət Hurliqanın şad və xoşbəxt yaşadığı həmin 
saraya gəlib çıxdılar. Bu vaxt o pəncərədə dayanıb yollara 
baxırdı. Әrini və qardaşını tanıyıb uşaqlarına dedi: 
— Oğul, sən bax sağ tərəfdəki o adama yaxınlaş və ona 
«ata» de, sən isə qızım sol tərəfdəki o adama tərəf get və ona 
«dayı» de. 
Әnvər və Həsən təəccüblə bir-birinə baxdılar və uşaqları 
qucaqlarına aldılar. Onda Hurliqa saraydan çıxdı, əri və qardaşı 
ilə salamlaşdı. Onlar mat qalmışdılar. O görkəmcə Hurliqaya 
oxşayırdı, lakin qollarının olması onları çaşdırırdı. Hurliqa evə 
qayıdanda Həsən dilləndi: 
— O mənim bacıma oxşayır, ancaq onun qolları var. 
Әnvər qışqırdı: 
— O mənim arvadıma oxşayır, 
Hurliqa geri qayıtdı, onları qonaq çağırıb əri və qardaşı üçün 
əməlli süfrə açdı və onlar söhbət etməyə başladılar. 
Әvvəlcə Həsən dedi: 
— Xanım, mənim sənə oxşayan bacım var. Mən onu 
itirmişəm, indi axtarıram. Sən onu görməmisən ki? O çox 
gözəldir, lakin iki qolu yoxdur. 
Hurliqa cavab verdi: 
— Yox, bizim ölkədə belə qadın olmayıb, mən 
görməmişəm. 
Әnvər və Həsən qonaqpərvərliyinə görə ona təşəkkür etdilər 
və getməyə hazırlaşdılar. Hurliqa: 
—Qalın, gecələyin,—dedi,—istədiyiniz yerə gedərsiniz. 
Әnvər razı oldu: — Qardaş, gəl bu gecəni gecələyək. 
Hurliqa qonaqlar üçün ipək və atlas yorğan-döşək 
salınmasını əmr etdi. Onlar yuxuya gedəndə Hurliqa qardaşının 
cibinə brilyant və mirvari sırğalar qoydu. 
Səhər Həsən və Әnvər hər cür naz-nemətlə dolu süfrədə 
səhər yeməyi yeyib vidalaşaraq yola düşdülər. 
Onların getməsindən bir az keçəndən sonra Hurliqa iki 
xidmətçisini çağırıb dedi: 
— O quldurları geri qaytarıb bura gətirin. 
 
Xidmətçilər Həsən və Әnvəri geri qaytardılar: 
— Hurliqa sizi çağırır, — dedilər. 
Həsən və Әnvər təəccüb içində geri qayıtdılar. Qəzəblənmiş 
Hurliqa onları görüb qışqırdı: 
— Siz vicdansız adamlarsınız, mən sizi qəbul etdim, qonaq 
saxladım, siz isə mənim mirvarilərimi və sırğalarımı oğurlamı-
sınız. 
Həsən və Әnvər etiraz etdilər və and içdilər ki, onlar heç nə 
oğurlamamışdır. 
Hurliqa dedi: 
— Andınıza inanmıram, əmr edəcəyəm sizi axtarsınlar. 
Әnvərin cibindən heç nə çıxmadı. Həsənin cibindən mirvari 
və sırğa çıxdı. 
— Bəs bunlar nədir? Nə üçün deyirdiniz ki, mənim şey- 
lərimə əl vurmamısınız? — o qardaşını töhmətlədi. 
Həsən and içməyə başladı ki, qiymətli şeyləri o 
götürməmişdir və kim isə ona böhtan atmaq üçün qəsdən onları 
onun cibinə qoymuşdu. O acı-acı ağladı. 
Hurliqanın ona yazığı gəldi, o da ağladı və dedi: 
— Həsən qardaş, mən sənin bacın Hurliqayam. Bax sən 
deyirsən ki, sənə böhtan atdılar. Züleyxa öz uşağını öldürəndə də 
bıçağı mənim yatağıma atmışdı və günahı üstümə yıxmışdı. Sən 
isə mənə inanmadın, qollarımı kəsdirib məni evdən qovdun. 
— Mənim əziz bacım, bu sənsənmi? —Həsən qışqırdı. 
— Bəli, bu mənəm. Bu adam isə mənim ərimdir. İki körpə 
isə bizim uşaqlarımızdır. 
Həsən və Әnvər sevincdən özlərini itirdi. 
Tezliklə onlar hamısı Әnvərin vətəninə gəldilər. Padşah çox 
sevindi və qırx gün, qırx gecə toy elədi. Böhtançı, cani Züleyxanı 
isə edam etdilər.
 
KİTABIN İÇİNDƏKİLƏR 
 
Qurd və qoca............................................................... 3 
Tülkü və qurd ............................................................. 4 
Süsənbül ..................................................................... 8 
Qurdvəkeçi ................................................................. 14 
Qoyun və dişi qurd ..................................................... 15 
Ağıllı keçi ................................................................... 16 
Kim güclüdür? ............................................................ 20 
İlan pəri ....................................................................... 22 
Tülkü və ət .................................................................. 24 
Acgöz it ...................................................................... 25 
Qoca və tülkü .............................................................. 25 
Çoban qızı ................................................................... 28 
Keçəl Nəsir ................................................................. 35 
Molla və nökər ............................................................ 43 
Çoban Әli.................................................................... 45 
Çolaq leylək ................................................................ 46 
İgidə yetmiş sənət bilmək  
         də azdır .............................................................. 47 
Qabil əllər ................................................................... 53 
Şah və xidmətçi qız .................................................... 55 
Keçəl ........................................................................... 57 
Tərs keçilər ................................................................. 60 
Xəsis bəylə oğru Әbdürrəhman .................................. 61 
İki axmaq .................................................................... 66 
Yeddi ağıllı ................................................................. 68 
Әyri və doğru .............................................................. 69 
«Vur, dəyənəyim!» ..................................................... 72 
Ağıl və qızıl ................................................................ 76 
Həsən və Hurliqa ........................................................ 79 
 
 
 
 
УЗБЕКСКИЕ СКАЗКИ 
 
(На азербайджанском языке) 
 
Tərcümə edəni Azad Nәbiyev. 
 
Redaktoru Әnvәr Yusifoğlu. Rəssamı N. Rәhimov.  
Bədii redaktoru V. Sarıcalinskaya. Texniki redaktoru L. Abdullayeva.  
Korrektoru Ş. Mәmmәdova. 
Yığılmağa verilmnş 31/X-1977-ci il. Çapa imzalanmış 14/XII-1977-ci il. Kağız  
formatı 60X84 1/16. Kağız № 1. Fiziki ç/v. 5,5. Şgrti ç/v. 5,11. Uçot nəşr. v. 5,04. 
Sifariş № 1288. Tiraj 20 000. Qiyməti 20 qəp.  
Azərbaycan SSR Nazirlər Sovetinin Dövlət Nəşriyyat, Poliqrafiya və Kitab  
Ticarəti İşləri Komitəsi.  
«Gənclik» nəşriyyatı, Bakı Hüsü Hacıyev küçəsi, 4.  
26 Bakı komissarı adına mətbəə, Bakı. Әli Bayramov küçəsi, 3. 
