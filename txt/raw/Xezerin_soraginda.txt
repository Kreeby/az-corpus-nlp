 1
 "XƏZƏR" İN SORAĞINDA 
Hamlet İsaxanlı 
Xəzər Universitəsinin yaradılması və inkişafı ilə bağlı gerçəklər xatirimdə silinməz 
izlər buraxmışdır. Hadisələri düşüncəmin süzgəcindən keçirərək olduğu kimi tam 
səmimiyyətlə oxuculara çatdırmaq iddiasındayam. Ümid edirəm ki, "Xəzər"in sorağında 
keçirdiyim günləri yenidən və sizinlə bərabər yaşayacağıq. 
 
 
1. YERLƏ GÖY ARASINDA 
 
Uzun illər dünyanın müxtəlif universitələri ilə yaxından tanışlıq və eləcə də öz 
ölkəm - Azərbaycanda elm və təhsilin vəziyyəti haqqında düşüncələr xəyalımda özəl bir 
surət - universitə surəti yaratmaqda idi. 
Adətən yeni fikirlər, ideyalar uzun və gərgin qeyri-iradi bilincaltı çalışmanın 
nəticəsi kimi, amma gözlənilməyən bir anda meydana çıxır. Qəbul etdiyimiz və 
yaddaşımızda özünə yer alan məlumat gözəgörünməz və hissedilməz qanunlarla - bəzi 
fərziyyələrə görə harmoniya deyilən düzgün və gözəl sıralanma, tərtiblənmə vasitəsilə 
işlənilir, araşdırılır. Bu gedişat qəflətən bir ideya, bir parıltı şəklində gerçək şüurumuzda 
görünür, iradəmizə tabe olaraq üzə çıxır.  
İlk dəfə Azərbaycan kənarında təhsil aldığım və riyaziyyat sahəsində illərlə elmi 
araşdırmalar apardığım M.V.Lomonosov adına Moskva Dövlət Universitəsi çox yüksək 
elmi potensialına və xoşagələn iş atmosferinə görə mənə yeni bir dünya kimi görünürdü. 
Sonralar Kanada və Avropa universitələrində daha fərqli bir sistem ilə qarşılaşdım. 
Məruzələr oxumaq, konfranslarda və elmi seminarlarda çıxış etmək, yeni tədqiqatlar 
aparmaqla yanaşı bu universitələrin özlərini də yavaş-yavaş diqqət və öyrənmə 
obyektinə çevirirdim. Bir az sonra universitələri "uzaqdan öyrənmə"nin də ləzzətini 
duymağa başladım. Böyük həvəslə o vaxtlar gedə bilmədiyim Harvard Universitəsi və 
Massaçusets Texnoloci İnstitutunun müqayisəli tarixlərini öyrənməyə və özəlliklərini 
anlamağa çalışırdım. 
Azərbaycanda ali məktəblərdə başlanmış böhran 80-cı illərin ikinci yarısında daha 
da dərinləşməkdə idi. Musiqi mədəniyyəti və digər sənət yollarında böyük uğurlar 
qazanmış Azərbaycanda elmin bir sıra sahələri də yaxşı inkişaf etmiş, müəyyən elmi 
məktəblərin əsası qoyulmuşdu. Lakin cəmiyyətin söykəndiyi mənəvi dəyərlər çürüməyə 
başlamış, iqtisadi təməl dağılmaqda idi. Bu isə həyatın bütün sahələrində olduğu kimi 
elm və təhsildə də öz əksini tapırdı. Tələbələri "tapşırmaq" və rüşvət alaraq imtahanda 
qiymət yazmaq get-gedə yeni-yeni ali məktəblərdə yuva salır, yeni müəllimlər arasında 
yayılırdı. Çox yerlərdə kadr yeniləşməsi demək olar ki, aparılmırdı. Ali məktəblərdə və 
elmi institutlarda başını girləyənlərə "gözün üstə qaşın var" deyən yoxdu. Belə olan 
halda elmi araşdırmalar aparan və saflığını qoruyan ziyalıların sözünün kəsəri heçə 
enirdi. Elmi araşdırmaların intensivliyi və səviyyəsi də əməlli-başlı aşağı düşmüşdü. 
Sovet İttifaqını bürüyən siyasi və iqtisadi böhran ali məktəb və digər elmi idarələri də 
sarsıdırdı. Müəllim maaşlarının azalması səbəbilə rüşvətin təbii olduğunu 
əsaslandıranlar get-gedə çoxalırdı. Yalan və ikiüzlülük, diletantlıq və himayəçilik baş 
alıb gedirdi. 
 2
1990-cı ilin iyul ayında mən Adi və xüsusi törəməli diferensial tənliklər üzrə on 
birinci beynəlxalq Dandi konfransında plenar məruzəçi kimi növbəti xarici ölkəyə - 
Böyük Britaniyaya dəvət olunmuşdum. Orada köhnə tanışlarımla görüşdüm, yeni 
riyaziyyatçılarla tanış oldum, Şotlandiya və İngiltərə tarixinin mühüm və maraqlı 
səhifələrini xəyalımda canlandırdım. 
London - Moskva reysi ilə uçan təyyarədə adətim üzrə yol qeydləri etməyə və bəzi 
fikirlərimi yazıya almağa çalışırdım. Düşüncəm Şərqlə Qərb arasında rəqs etmədəydi. 
Nədənsə özümü təyyarədə deyil, yerlə göy arasında asılı qalmış bir vəziyyətdə, bir 
çəkisizlik vəziyyətində hiss edirdim. Bir an düşüncələrimin bir duman şəklində məndən 
aralandığını və anlaşılmaz bir həyəcan içində qaldığımı sandım. "Görəsən kiçik bir 
universitə yarada bilərəmmi". Bu qəribə sual məni maqnit kimi cəlb edib arxasınca sü-
rüyürdü. Zorla gülümsəyərək bu usandırıcı sualı cavabsız qoyub məhv etmək istəsəm də 
bacarmadığımı görürdüm. Bir tərəfdən plan cızır, digər tərəfdən isə - "yenə məni səyyar 
xəyal öz dünyamdan qoparmışdır" - deyə zəif müqavimət göstərirdim. 
 
2. Dərin quyu içində. 
 
Bakıya qayıtdıqdan sonra bir az dincəlib işə çıxdım. O zaman mən 
N.A.Voznesenski adına Leninqrad Maliyyə-İqtisad İnstitutunun Bakı filialında iş-
ləyirdim. Ciddi nöqsanlara görə Azərbaycan Xalq Təsərrüfatı İnstitutu müstəqil ali 
məktəb statusunu itirmiş və onun bazasında Leninqrad Maliyyə-İqtisad İnstitutunun 
filialı yaradılmışdı. Mən Leninqradda Elmi Şuranın qərarı ilə riyaziyyat kafedrasının 
müdiri vəzifəsinə seçilmişdim və artıq ikinci il idi ki, burada çalışırdım. Filiala direktor 
təyin edilmiş Rahib Quliyev kadr dəyişiklikləri etmək yolu ilə bu ali məktəbdə həqiqi 
islahatlar aparmaq istəyirdi. Lakin vəziyyət o qədər də sadə deyildi, yalnız addım-
addım, təmkinlə və real vəziyyəti ölçüb-biçərək yavaş-yavaş irəliləmək mümkün idi. 
İslahatların keçirilməsi də təbii ki, kadr seçkisinə bağlı olduğu üçün həvəslə qarşılanmır 
və bir çox hallarda qruplaşmalara səbəb olur, kəskin müqavimətə rast gəlirdi. 
R.Quliyevin məsələni birdən-birə həll etmək istəməsi, dözümsüzlüyü və eləcə də 
Azərbaycanda gedən hakimiyyət çarpışmalarının təsiri tezliklə onun direktorluqdan 
uzaqlaşmasına gətirib çıxartdı.  
Yeni direktor Fuad Ələsgərov islahat yolunu seçmədi və ya bu yolun səmərəsiz 
olduğunu hesab edib köhnə kadrları işə cəlb etmək, ali məktəbin Leninqraddan 
ayrılmasına çalışmaq, hamını yerində sakit "oturtmaq" siyasətini önə çəkdi. 
Mən öz müstəqilliyim, "qaynar" məsələlərdən kənarda durmağım ilə F.Ələsgkə-
rovda deyəsən müəyyən narahatlıq hissi doğururdum. Şəxsi söhbətlərimizdə mənə tam 
hörmət nümayiş etdirməsinə baxmayaraq ara söhbətləri özünə yol açmağa başlayırdı. 
Mən Şotlandiyadan geri döndükdən bir-iki gün sonra baş verən bir hadisədən sonra isə 
o, əsəbiləşdiyini gizlədə bilmədi.  
Azərbaycan Milli Məclisinin deputatlığına namizədlər irəli sürülürdü.1 
F.Ələsgərovun namizədliyini irəli sürmüş fakültə dekanları və kafedra müdirləri 
tribunada dalbadal çıxış edən zaman gözlənilmədən müəllim və tələbələrdən bir qismi 
də mənim namizədliyimi təklif ediblər. Həmin müəllim və tələbələrə hücum edildiyi, 
onların pis vəziyyətdə qaldığını, hətta birinin döyüldüyünü mənə xəbər verdilər. Mən 
tələsik iclas salonuna gedib söz istədim, tribunaya qalxaraq mənə etimad göstərdikləri 
 3
üçün salondakılara öz təşəkkürümü bildirdim. Eyni zamanda siyasətlə məşğul olmaq 
istəmədiyimi, bunun üçün vaxtım da olmadığını yada salaraq öz namizədliyimi geri gö-
türdüm. Bu hadisədən sonra ətrafımda gərginliyin artdığını hamı aydın görürdü. Mən 
yay məzuniyyətinə çıxdım. 
 
3. Bir yazının arxasınca. 
 
1990-cı ilin yayında fasiləsiz surətdə təhsil problemləri və yeni universitə 
modelləri ətrafında düşünməkdə davam edirdim və bu barədə bir məqalə hazırladım. 
Məqalənin adını "Elm və təhsil sistemi haqqında mülahizələr" qoydum və hamının 
oxuması üçün həm azərbaycan, həm də rus dillərində qəzetə göndərməyi qərara aldım. 
Çap olunacağına şübhə etdiyim üçün məqalənin yazı makinasından çıxmış surətini ilk 
növbədə mənim bu mövzu üzərində işlədiyimi bilən və fikirlərimlə maraqlanan bəzi 
tanış-bilişlərin sərəncamına verdim. Bunların arasında Saleh Məmmədov da var idi 
(iqtisad elmləri doktoru, o zaman gələcək, indi keçmiş maliyyə naziri).  
O zamandan altı ilə yaxın bir vaxt keçir və bu günün gözü ilə baxanda məqalədəki 
bəzi faktlar və mülahizələr sadə görünür, bir sıra vacib məsələlərə isə heç toxunulmur. 
Lakin unutmayaq ki, məqalənin əsas məqsədi oxucuların və ümid edirdim ki, dövlət 
adamlarının diqqətini təhsil və elmimizdə islahatlar aparmaq yoluna yönəltmək idi. 
"İynə işığı" boyda kiçik bir ümid də yeni universitetlər açılması məsələsinin zəruriliyi 
və təbiiliyinə, bu işin gerçək yollarının mövcudluğuna inandırmaq idi.  
Məqalə 3-4 aydan sonra qısaldılèèmış, ifadə və cümlələri şablonlaşdırılmış şəkildə 
"Bakinskiy raboçiy"2 qəzetində "Toçka zreniə uçenoqo"3 rubrikasında "Preobrazovatğ 
obrazovanie"4 adı altında çap olundu (25 yanvar 1991-ci il). Məqalənin Azərbaycan 
variantı isə yalnız 1991-ci ilin 17 mayında "Kommunist"5 qəzetində "Mülahizələr, 
təkliflər" rubrikasında "Təhsil dünyəvi xarakter daşımalıdır" adı altında çap olundu. Bu 
gecikmiş variant da qısaldılmışdı, lakin ifadə və cümlələrimə çox da toxunulmamışdı. 
Məxsərə və məmnunluqla qarışıq bir qeyd də edim ki, "Kommunist"də məqalə çıxdığı 
zaman düşüncələrimdə bəslədiyim və açılmasını möcüzə hesab etdiyim universitənin 
yaradılması haqqında Nazirlər Kabineti qərar vermiş və mən bu istiqamətdə fəaliyyətə 
başlamışdım. 
1990-cı ilin payızındakı digər əhvalatlara qayıtmazdan əvvəl bu hadisələrdə 
müəyyən rolu olmuş və haqqında söhbət açdığımız yazını olduğu kimi oxuculara 
çatdırmaq istərdim. "Kommunist" və "Bakinskiy raboçiy" qəzetlərindəki yazılar üst-üstə 
düşməsələr də əsas müddəaları bir-birinə yaxın idi. "Kommunist"dəki yazı üslubu mənə 
daha uyğun olduğu üçün orada çap olunmuş məqaləyə daxil olmayan (yəni ixtisar ol-
unmuş) cümlələri kursivlə qeyd etməklə Sizə tam mətni təqdim edirəm. 
 
4. "Elm və təhsil sistemi haqqında mülahizələr" 
 
Çətin, məsuliyyətli və həyəcanlı bir dövrdə yaşayırıq. Siyasi və iqtisadi müstəqillik 
uğrunda mübarizənin kölgəsində gizlənən əyintilər, hakimiyyət uğrunda çarpışmanın 
görünməmiş vüsəti və gərginliyi, respublikanın canına, qanına və beyninə hopmuş kor-
rupsiya, bədənini örtmüş ekoloci yaralar, qonşu respublika və qonşu xalqla siyasi və 
hərbi qarşıdurma,6 elm, təhsil və mədəniyyətin süstlüyü... - bizi qucağına almış 
 4
böhranın cürbəcür görünmələridir. Hər yanda natamamlıq gözə çarpır, səthilik özünə 
yuva salır, biganəlik qəlblərə hakim kəsilir, təmiz ideallar ən yaxşı halda təbəssüm 
doğurur. 
Xalqımızın gələcəyini müəyyən edən əsas amillərdən biri cəmiyyətin mədəni 
səviyyəsi, təhsil və elmin dünyəvi xarakter daşımasıdır. Bunlarsız heç bir iqtisadi 
sıçrayış mümkün deyil. Məhz intellektual gücün zəifləməsi və bəşəri düşüncənin 
seyrəkliyi cəmiyyətdə bir-birinin rəyinə qarşı dözümsüzlük yaradır və davakar 
əyalətçiliyin səbəbinə çevrilir. Elm, təhsil və mədəniyyətimizin göz qabağında olan 
nailiyyətlərini kim dana bilər? Bununla belə bizi düşündürən və narahat edən suallarla 
da hesablaşmaq lazımdır. Nə üçün dünya şöhrətli alimlərimiz yox dərəcəsindədir? Hansı 
elmi məktəblərimiz öz dərin nəticələrinə və şanlı ənənələrinə görə dillərdə əzbərdir? 
Hansı təhsil ocaqlarımızın diplomları Avropa və Amerika universitetlərinin diplomları 
ilə bəhsə girə bilər? 
Əgər biz bu gün elm, təhsil və mədəniyyətimizin gələcəyi barədə fikirləşməsək, qəti 
tədbirlər görməsək aqibətimizin fərəhli olmayacağı yəqindir. Təbiətimizə xas olan 
şişirtmə və özündən razılıq hissi, "nailiyyətlərimiz aləmə sığmır" kimi təsəvvür 
yaranmasına təkan verir, həqiqi vəziyyətlə mütənasib olmayan ictimai rəy 
formalaşdırır. 
Beynəlxalq əlaqələrimizin misilsiz artdığı bir dövrdə ölkəmizdə yüksək səviyyəli 
kadrların çatışmamazlığı özünü daha qabarıq şəkildə göstərir. Beynəlxalq aləmə, elmin 
və iqtisadiyyatın müasir sahələrinə dərindən bələd olan, çevik və analitik düşüncəyə 
malik və ingilis (alman, fransız...) dilində qərb mütəxəssisləri ilə sərbəst dialoqa girə 
bilən həmvətənlərimizi barmaqla saymaq olar. 
İndiyə kimi və indinin özündə də təhsil, elm və mədəniyyətin strukturu və inkişaf 
istiqaməti vahid sxemə tabe edilmiş, mərkəzləşdirilmiş, şəxsi təşəbbüs və kiçik 
qrupların təşəbbüsü saya alınmamışdır. Hər şey "yuxarıdan" müəyyənləşdirilmiş, 
planlaşdırılmış və idarə edilmişdir. Bu isə ancaq lokal və ötəri müvəffəqiyyətə gətirə 
bilmiş, xoş və davamlı ənənələr yaratmamışdır. Ən qüssəli nəticələrdən biri isə elm və 
təhsilin bir-birindən aralanması olmuşdur. Elmlər Akademiyasına7 ancaq elmin 
inkişafını təmin etmək tapşırılmış, ali məktəblərə isə ali təhsilli mütəxəssislər 
hazırlamaq həvalə edilmiş, onların bir-birinə qarşılıqlı təsiri cüzi olmuşdur. 
Digər tərəfdən ali təhsilin təşkilikdə yeknəsəklik və ətalət hökm sürmüş və 
sürməkdədir. Eyni proqramlar, eyni metodika, eyni üsullar tələb və məsuliyyəti də 
eyniləşdirmiş, dünya standartlarından xeyli aşağıya endirmişdir. Kadr seçkisinin 
yarıtmazlığı isə təhsil, elm və mədəniyyətimizin belini sındırmışdır. Ləng təfəkkürlü və 
köhnəlmiş, saralmış biliklərə malik müəllimlər ali məktəblərdə az deyildir və onları heç 
kim narahat etmir. 
Təhsil sistemində yarış və rəqabət motivlərinə də fikir verilmir. Bütün bunların 
nəticəsində, elmə həvəs və maraq gözlərimiz önündə azalır, mədəniyyət bir nüfuz 
göstəricisi kimi rolunu itirir. 
Xalqımızın şərəfi və gələcəyi naminə elm, təhsil və mədəniyyətin təşkili və inkişafı 
məsələlərinə ən böyük diqqət yetirmək borcumuzdur. Bu sahələrdə əsaslı dönüşə ba-
şlamaq vaxtını ötürmək olmaz. 
Bütün nəhəng ali təhsil sistemini, elm və mədəniyyət ocaqlarını əsaslı surətdə 
yeniləşdirmək mümkündürmü? Ümumiyyətlə, bu mürəkkəb və çoxcəhətli sahələrdə 
 5
yeniləşdirmə nə deməkdir? Hətta geriliyimizin çoxcəhətliyini tam təsəvvür etmək də 
asan məsələ deyildir. Məsələnin siyasi, iqtisadi və tarixi aspektlərinin təhlil olunması 
uzun və gərgin əmək tələb edir. Elmi, texniki, mənəvi və maddi resurslar aşkara 
çıxarılmalı, nəhəng xərclər çəkilməlidir. Bəs bu istiqamətdə bu gün hansı işlər 
görülməlidir? 
Müvəffəqiyyətə aparan iki yol görünür. Birincisi, müəyyən elm və təhsil 
mərkəzlərini ayırıb onların hərtərəfli inkişafına xüsusi fikir vermək, onlarda islahatlar 
aparmağa çalışmaqdır. Yuxarıda qeyd etdiyimiz kimi bu sahədə hərtərəfli, uzun və 
gərgin iş görülməlidir. İkinci yol haqqında isə xüsusi söhbət açacağıq. Bu bizim üçün 
tamam yeni yoldur və ona keçilməsi vacib və təxirəsalınmazdır. Bu yol təhsil 
sistemində və elmdə Qərbi Avropa və Amerika modellərinin öyrənilməsi və bizim 
ənənələri, şəraiti nəzərə almaqla tətbiqinə əsaslanır. 
Əgər biz iqtisadiyyatda bazar münasibətlərinə keçməyə can atırıqsa, siyasi sis-
temimizi qərbsayağı şəklə salmağa çalışırıqsa, təhsil sistemində və elmdə qərb 
modellərini inkar edə bilərikmi? Elm, təhsil və mədəniyyətimizin sabahkı yüksək 
səviyyəsini ancaq dünənki üsullarla təmin etmək mümkündürmü? Aydın məsələdir ki, 
iqtisadiyyatda inqilabi dəyişikliklər elm və təhsildə də müvafiq dəyişikliklər tələb edir, 
çevik və güclü dünyəvi düşüncənin formalaşmasını, kadrların yetişməsini zəruri edir. 
Avropa, Amerika və Asiyanın qabaqcıl ölkələrində elmin müasir bölmələrinin dərin 
inkişafı və onunla üzvi vəhdətdə olan dəqiq sahmanlaşmış təhsil sistemi bu sahələrdə 
qərb modellərinin həyatiliyinin təkzibedilməz sübutudur. 
Qərb ölkələrindəki universitələr təhsilin təşkili prinsipləri cəhətdən bir-birinə oxşa-
salar da, təhsilin və ya elmi tədqiqatların ön plana çıxması, onlara sərf olunan xərclər, 
dövlət büdcəsindən maliyyələşdirmə, müxtəlif elmi dərəcələrə qoyulan tələblər və s. 
baxımından bir-birindən fərqlənir. Özəl universitələr ABŞ və bəzi başqa ölkələrdə ən 
nüfuzlu elm və təhsil müəssisələri hesab olunur. Ən yüksək səviyyəyə malik 
universitələrə klassik misal olan ABŞ-ın məşhur Harvard Universitəsi təxminən 360 
ildir ki, fəxr, heyranlıq və təqlid obyektidir. Onun məzunları arasında dünya şöhrətli 
mütəxəssislər və alimləri, dövlət aparatının nüfuzlu üzvlərini saymaqla qurtaran deyil. 
Yeni tipli ali təhsil və elm ocaqlarının əsas xüsusiyyətləri barədə bu gün 
fikirləşməli və müəyyən araşdırmalar aparmalıyıq. Bu müəssisələr dəqiq elmlər, icti-
mai-siyasi və humanitar elmlər sahəsində yüksək səviyyəli və xarici dillər (xüsusən in-
gilis dilini) bilən mütəxəssislər yetişdirməli, mədəniyyət və elmin inkişafına öz payını 
verməli, beynəlxalq aləmdə nüfuzu ilə tanınmalıdır. Bu zaman hansı prinsipləri əsas 
götürmək zəruridir və nə üçün məhz bu prinsiplər ön plana çəkilir? 
İlkin ali təhsil beynəlxalq standartlara uyğun olaraq iki hissədən ibarət olmalıdır. 
Birinci başlanğıc mərhələ təxminən 4 il müddətinə nəzərdə tutulur, müəyyən sahədə 
ümumi ali təhsil və bakalavr dərəcəsi verir. İkinci mərhələ isə təxminən 2 ildən ibarət 
olub müəyyən sahədə təhsil almanı və elmi ixtisaslaşmanı nəzərdə tutur və magistr 
dərəcəsi verilməsi və bəzən də dissertasiya müdafiəsi ilə başa çatır. Ali təhsili məhz bu 
qayda ilə qurmaq arzusu dəb xatirinə və süni qərbləşmə naminə deyil, keyfiyyətin 
yüksəlməsinə aparan zəruri forma tapmaq, elm və mədəniyyətimizə yeni təsirli təkan 
vermək üçündür. Dünyanın qabaqcıl universitetlərinin iş təcrübəsi və proqramlarından, 
xaricdən dəvət olunan alim və yüksək səviyyəli mütəxəssislərin bilik və təcrübəsindən 
səmərəli istifadə edə bilərik. Çox mühüm nəticələrdən biri olaraq Qərb ölkələri ilə ali 
 6
təhsil sənədlərinin qarşılıqlı etibarlı olması haqqında müqavilələr bağlamağa real imkan 
yaranır. Yadımıza salaq ki, inkişaf etmiş ölkələrdən yalnız Finlandiya ilə diplomların 
eynigüclülüyü haqqında dövlətlərarası müqavilə bağlamışıq və hal-hazırda Avstriya8 ilə 
bu barədə danışıqlar aparılır. Dünyanın inkişaf etmiş ölkələrində qəbul edilmiş bakalavr 
və magistr diplomları verən ali məktəbin xarici tələbələri oxutmaq imkanı da xeyli 
genişlənərdi. 
Müxtəlif ixtisaslar üzrə təhsil almaqla bərabər bütün təhsil müddətində ingilis 
dilinin və digər dillərin ciddi öyrənilməsi də vacibdir. Həm də dil yalnız ünsiyyət 
vasitəsi, dilşünaslıq obyekti kimi deyil, tələbənin yiyələndiyi ixtisasın elmi dili kimi də 
öyrənilməlidir. Bu cür ali məktəbi bitirənlərin bir qismi müəyyən ixtisas üzrə ali təhsil 
diplomu ilə bərabər ingilis dili tərcüməçisi diplomu da ala bilər. Bu halda bizim 
tələbələr təhsilinin müəyyən hissəsini müvəffəqiyyətlə xaricdə davam etdirə bilər (həm 
qəbul edilmiş təhsil sisteminə, həm də ingilis dilinə əsaslanaraq). Məzunlarımız isə 
dünyanın istənilən ölkəsində öz ixtisasları üzrə işə düzəlmək imkanı əldə edərlər. 
Xaricdə yaşayan azərbaycanlıların övladları da bizdə təhsil alıb burada aldıqları 
bakalavr və magistr diplomları ilə öz valideynlərinin yanına qayıda bilərlər. 
Yeni tipli ali təhsil müəssisələrində (və ya onların bir hissəsində) təhsilin pullu 
olması məqsədəuyğundur, hər dərs ilinin əvvəlində tələbə seçdiyi fakültədən asılı olaraq 
müəyyən edilmiş illik təhsil haqqını ödəməlidir. Pullu təhsil tələbədə tam məsuliyyət 
hissi yaratmaqla yanaşı təhsil müəssisələrində elmi tədqiqatların müvəffəqiyyətlə 
aparılmasına kömək edə bilər. Əlbəttə təhsil haqqının ödənilməsində xeyriyyə 
cəmiyyətləri və müvafiq mütəxəssisə ehtiyacı olan idarələr də iştirak edə bilər. 
Dərslərində müvəffəqiyyətlərinə və semestrin axırında imtahanlarda göstərdiyi 
nəticələrə görə hər tələbə üçün müvəffəqiyyət indeksi (orta qiymətlə bağlı) qeydə 
alınması məqsədəuyğundur. Hər semestr tələbənin müvəffəqiyyət indeksi uyğun 
dəyişmələrə məruz qalır və ali təhsilini başa vurduqda onun yekun müvəffəqiyyət 
indeksi hesablanılır. Məzunların hansı səviyyəli olması isə (yekun müvəffəqiyyət 
indeksinə nəzərdən düzülmə) onlara tək mənəvi məmnunluq deyil, əlverişli işə 
düzəlməkdə böyük üstünlük də verə bilir. 
Elm və təhsilin vəhdəti, onların bir-birinə təsiri əsas götürülməli və hər cür 
həvəsləndirilməlidir. Yüksək səviyyəli elmi-tədqiqatlar aparılmayan ali məktəbdə 
yüksək səviyyəli mütəxəssislərin hazırlanması qeyri-mümkündür. Əsl universitələr həm 
ali təhsil ocağı, həm də elmi tədqiqatlar mərkəzi kimi fəaliyyət göstərirlər (Qərbdə 
bizdəki şəkildə çoxşaxəli elmlər akademiyası yoxdur). Aktuallığı və elmi dairələrdə 
qəbul edilməsi əsas götürülərək elmi işin aparılması üçün müəyyən maliyyə fondu - illik 
qrant müəyyən edilir. Qrantların yarış xarakteri daşıması elmin çiçəklənməsinin vacib 
şərtlərindəndir. Ali təhsil ocağının nəzdində müəyyən sahələrdə elmi tədqiqatlar aparan 
xüsusi elmi mərkəzlər və institutlar da fəaliyyət göstərə bilər. 
Hamı üçün məcburi olan fənnlərdən əlavə tələbələrin seçməsi ilə fəaliyyət göstərən 
fənlər də nəzərdə tutulmalıdır. Bu prinsip tələbələrin arzu və həvəslərini nəzərə almaqla 
yanaşı xüsusi kursların müsabiqə əsasında qurulmasını və elmiliyini də ön plana çəkir. 
İctimai-siyasi elmlər ideologiyaya deyil, cəmiyyətin müasir vəziyyətini, keçmişimizi və 
ümumdünya görünüşü təhlil etməyə yönəlməlidir.     
İngilis dili və kompyuterləşməyə ali təhsilin həyati vacib hissəsi kimi xüsusi qayğı 
göstərilməlidir. 
 7
Mühüm xüsusiyyətlərdən biri də hər fənnin "xüsusi çəki vahidinə" - kreditə malik 
olmasıdır. Keçid balı qazanılmamış fənlər (və ya onları əvəz edə bilən fənlər) təkrar 
oxunur. Yalnız və yalnız seçdiyi ixtisası əhatə edən fənlərdən və eləcə də geniş bilik 
verən bir sıra elm sahələrindən müəyyən edilmiş sayda kredit toplayan tələbələr 
universitənin məzunu ola bilərlər. 
Dərs proqramlarının hazırlanmasında, müəyyən fənlərin tədrisində, elmi-tədqiqat 
işlərinin yüksək səviyyəyə qaldırılmasında, elmi dərəcələr haqqında dəqiq göstəricilər 
hazırlanmasında, konfrans və simpoziumların keçirilməsində və bunlara bənzər işlərdə 
qabaqcıl universitələrlə əməkdaşlıq və görkəmli xarici ölkə alimlərinin yaxından iştirakı 
nəzərdə tutulmalıdır. 
İlk növbədə daha çox ehtiyac hiss olunan sahələrdə mütəxəssislər yetişdirmək 
zəruridir. Bunlardan menecment, marketinq, hüquq və kommersiya, beynəlxalq maliyyə 
sistemi, kompyuter və riyaziyyat elmləri, beynəlxalq münasibətlər və siyasi elmlər, eko-
logiya və başqalarını göstərmək olar.  
Siyasi sistemdə plüralizm, iqtisadiyyatda mülkiyyət formaları müxtəlifliyi 
ölkəmizdə özünə yol açmaqda və düşüncələrə hakim kəsilməkdədir. Ali təhsil və elmin 
təşkilində də forma rəngarəngliyindən qaçmaq olmaz. Müxtəlif tipli ali təhsil 
ocaqlarının yanaşı fəaliyyət göstərməsi məqsədə uyğundur. İnsanlara hər sahədə seçmə 
hüququ verilməsi tərəqqinin zəruri əsasıdır. 
 
5. Sarayın astanasında. 
 
1990-cı ilin sentyabr ayı idi. Dərs ili başlamışdı. Hamı bir-biri ilə görüşüb yeni 
xəbər alış-verişi edirdi. Saray çəkişmələri, yaşamağın çətinliyi kimi həmişə cavan 
mövzular eninə və uzununa istismar olunurdu. İştirakçıların sayı ikiyə-üçə enəndə pul 
və sevgi məsələləri üstələyirdi. Bu "qızğın" söhbətlər ara verdikdə isə digər məsələlərin 
də mövcudluğu yada düşürdü. 
"Elm və təhsil sistemi haqqında mülahizələr"im bir dəstə ziyalılar arasında 
yayılmış və əməlli-başlı müzakirə obyektinə çevrilmişdi. Müxtəlif sualla müraciət 
edənlər, çap üçün müəyyən qəzetlər təklif edənlər, o cümlədən bir sıra ideya və planlar 
irəli sürənlər var idi. Mən suallara qısa cavablar verir, digər hallarda isə gülümsəmək və 
zarafat etməklə kifayətlənirdim. "Müzakirə edilməsini istədiyim və bu məqsədlə 
yazdığım məqalə artıq əlyazması şəklində müzakirə olunur. Deməli əsas iş görülüb, 
qaldı qeyri-əsas işlər. Bax budur əsas məsələ". 
Bir gün Saleh Məmmədov riyaziyyat kafedrasına gəldi, məqaləmin əlyazmasını 
diqqətlə oxuduğunu və ləzzət aldığını söylədi. 
- Ciddi məsələlərə toxunubsan. Fikrin nədir? - deyə özünəməxsus ötkəm səslə 
mənə müraciət etdi. 
- Nə olmalıdır ki? - deyə əks sualla cavab verdim. - Çalışacağam ki, azərbaycan və 
rus dillərində çap olunsun, mümkün qədər çox adam oxusun, bəlkə bir xeyri oldu.  
- Yaxşı edirsən. Amma başqa bir fikir də var. Mən Baş Nazir Həsən Həsənovun 
maliyyə məsələləri üzrə müşaviriyəm, hərdənbir onu görürəm. Bu yaxınlarda onun 
yanındakı bir yığıncaqda mən də olmalıyam. İcazə versən məqalənin əlyazmasını ona 
təqdim edərəm. Çox güman ki, bu yazı onun diqqətindən yayınmayacaq. Proqressiv 
 8
adamdır, təzə və gözlənilməz ideyalara fikir verəndi, xüsusilə bu ideya vacib bir 
məsələyə aiddirsə. 
Mən bu söhbətə qədər Həsən Həsənovla yalnız bir dəfə görüşmüşdüm. Bu görüşün 
də səbəbkarı Kanadalı dostum Yaqub Şəfai olmuşdu. Kanadaya səfərlərimin birində 
Həlifaks şəhərində yerləşən Dalhauzi universitəsində də mühazirələr oxumuşdum və 
orada iki azərbaycanlı alim-riyaziyyatçı Heydər Rəcəvi və menecment üzrə mütəxəssis 
Yaqub Şəfai ilə dostlaşmışdım. Sonralar bizim əlaqələrimiz daha da gücləndi. 
"Ədəbiyyat və incəsənət" qəzetində çap olunan "Kanadalı alim vətəndə" adlı bir yazım 
məhz Heydər Rəcəviyə və onunla görüşlərimə həsr olunmuşdu. 1990-cı ilin aprel-may 
aylarında isə Yaqub Şəfai mənim dəvətimlə Bakıya gəldi. Y.Şəfai, F.Ələsgərov və 
mənim televiziya ilə birlikdə çıxışımızdan sonra Yaqub bəy hamının sevimlisi olmuşdu, 
küçələrdə onu tanıyıb dayanır, salamlaşır, hal-əhval tuturdular. Həmin ərəfədə mənə 
Baş Nazirin də Y.Şəfai ilə görüşmək istədiyini xəbər verdilər və əvvəlcədən təyin ol-
unmuş vaxtda bizi Nazirlər Sovetinə dəvət etdilər.  
H.Həsənov bizi çox mehribanlıqla qarşıladı. Əvvəlcə Y.Şəfaini sorğu-sual atəşinə 
tutdu, sonra üzünü mənə tutub: 
- "Dalğa"9 verilişində Kanadaya səfəri haqqında danışan riyaziyyatçı Hamlet sən 
deyilsənmi? - dedi və bizi təəccübləndirdiyindən ləzzət aldığını də gizlətmədi. 
Yarım saatdan artıq çəkən bu görüş çox maraqlı keçdi. Kanada, Azərbaycan, İran, 
Zəncan,10 iqtisadiyyat, maliyyə, menecment və s. mövzulara toxunuldu və zənn edirəm 
ki, hamı məmnun oldu. 
Bu görüşə qədər mən nəinki Baş nazirlə, ümumiyyətlə hər-hansı bir nazirlə və ya 
başqa dövlət adamı ilə üz-üzə dayanıb söhbət etməmişdim. başqa müstəvidə yaşayan bir 
alimin-riyaziyyatçının Azərbaycanın yüksək dövlət adamı ilə söhbətini mən nədənsə 
ciddi bir şey kimi qəbul edə bilmirdim və görünür ki, bu səbəbə görə bizim görüşümüz 
də xatirimdə bir ekzotika olaraq qalmışdır. 
İndi Salehin təklifindən sonra, məqaləm baş nazirə çatdırılsa belə, onun vaxt tapıb 
bu işlə maraqlanacağına xüsusi ümidim yox idi. Mənə daha uyğun, daha real və daha 
təvazökar görünəni - məqalənin qəzetdə çap olunması və bu yolla diqqəti cəlb etməsi 
idi. Ancaq tərəddüd etdiyimə baxmayaraq Salehlə razılaşdım: 
- Yəni deyirsən ki, bundan bir şey çıxar? Baş nazirin işi-gücü qurtarıb ki, mənim 
cızma-qaramı oxusun? Yəqin mən heç yadında da qalmamışam onun. Nə bilim vallah, 
dünyanın işini bilmək olurmu? Bəlkə bir şey çıxdı deyirsən? Bəlkə bu da bir yoldur. 
Let`s go! 
Saleh və onun laboratoriyasının əməkdaşları (indiki maliyyə naziri F.Yusifov və 
başqaları) ingilis dili dərsləri keçirdilər və mən yeri gəldikcə onlarla ingiliscə zarafat 
edirdim. 
Beləliklə naməm saraya yollandı. 
 
 9
6. Dönüş. 
 
Leninqrad Maliyyə-İqtisad İnstitutunun Bakı filialı Azərbaycan Dövlət İqtisad İn-
stitutu adı ilə müstəqilləşdikdən sonra leninqradlılar tərəfindən irəli sürülmüş islahatlar 
proqramı nəinki həyata keçirilmədi, hətta onun izi-tozu belə qalmadı. Bəzi təqdidatçı və 
pedaqoci kadrları, ümidverici gəncləri olmasına baxmayaraq, normal iş atmosferi 
yaranmamış, kadr yeniləşməsi isə dondurulmuşdu. Bu şəraitdə hətta başçılıq etdiyim ri-
yaziyyat kafedrasında belə hiss ediləcək bir iş görə bilmirdim. Riyaziyyat üzrə 
hazırladığım üç semestrlik yeni proqramın həyata keçirilməsində yalnız bir neçə 
müəllim aktiv iştirak edirdi. İqtisadiyyatın sadə riyazi modellərinin tələbələr üçün çətin 
olacağını bəhanə edənlər, iqtisadi termin və məsələlərin riyaziyyat proqramında lüzum-
suzluğunu iddia edənlər az deyildi. Bu isə iqtisadiyyat, maliyyə və idarəetmə üçün gərək 
olan riyaziyyatla mühəndislər üçün riyaziyyat arasında, demək olar ki, heç bir fərq 
qoymurdu. 
Günlərin bir günü Baş nazirin köməkçisi zəng etdi. Baş nazirin məni görüşə dəvət 
etdiyini bildirdi və uyğun vaxt təyin etdi.  
Gözəl payız axşamlarından birində Saleh Məmmədovla birlikdə Nazirlər Sovetinə 
yollandıq. Yolda şərtləşdik ki, vaxta qənaət etmək və başlanacaq söhbətin hədəfini 
inandırıcı şəkildə şərh etmək üçün əsasən mən danışım. Əlbəttə, söhbətimizin nə qədər 
çəkəcəyini təxmin edə bilməzdik, söhbətin daha çox ümumi məsələlər ətrafında 
olacağını və bir növ kəşfiyyat xarakteri daşıyacağını ehtimal edirdik. 
Həsən Həsənov gülərüzlə hal-əhvalımızı xəbər aldı və birbaşa mətləbə keçdi: 
- İdeyalarından bir az xəbərim var. Qısaca de görüm, nə fikirdəsən, nə etmək 
istəyirsən? 
Mən söhbətin girişsiz başlanacağını və belə açıq şəkil alacağını gözləmirdim. Ona 
görə də sürətli şahmatda olduğu kimi neytral gediş edib, düşünməyə vaxt qazanmaq 
qərarna gəldim: 
- Vallah, düzü, təhsil sistemi ilə bağlı bəzi fikirlərimi yazmışdım. Əslində, əsas 
məqsədim düşündüklərimin azca da olsa müzakirəsinə nail olmaq idi. Çox şadam ki, 
belə yüksək səviyyədə bu barədə sorğu-sual olunuram. 
- Mən səni dəvət etmişəm ki, nə cür universitə açmaq istədiyini özündən eşidim, - 
deyə Baş nazir növbəti gediş edərək təzyiqi daha da gücləndirdi.  
Bu sual mənim üçün gözlənilməz idi. O biri tərəfdən isə xoşagələn bir vəziyyət 
yarandığını hiss etdim. Artıq söhbətə rəvan şəkil vermək mümkün deyildi, şahmatçıların 
dili ilə desək, taktika ön plana çıxmışdı. Mən də kəskin gediş etməyi qərara aldım: 
- Məgər Azərbaycanda bu gün yeni universitə yaratmaq mümkündür? Əlbəttə, bu 
sualla həmçinin təəccüb və şübhəmi də ortaya çıxartmış oldum. 
Baş nazir gülümsədi: 
 - Hər halda mən səni bu məsələ ilə əlaqədar dəvət etmişəm. Nə dərəcədə ciddi 
planların olduğunu başa düşmək istəyirəm. 
Birdən-birə içimdə bir həyacan dalğası yarandı. Bu görüşün çox vacib görüş 
olduğunu hiss etdim, nəsə gözəl bir şey alınacağına əminlik hissi məni bürüdü. Bu 
məsul an məni sakitləşdirdi, çox şeyin özümə inamımdan və eləcə də inandırma, 
əsaslandırma gücümdən asılı olduğunu duydum. Uduzma təhlükəsi sovuşmuş və yaxşı 
bir oyun nümayiş etdirmək imkanı əldə etmiş şahmatçı kimi həvəsə gəldim. Əlbəttə, 
 10
H.Həsənovun xoş əhvali-ruhiyyədə olması, xoş məramlı konkretliyi və məsələni sürətlə 
təhlil etməsi də məni ruhlandırdı. Baş nazirlə deyil, bir həmkarımla söhbət edən kimi 
rahatlıqla təşəbbüsü ələ aldım: 
- Azərbaycan ali məktəb sistemində yeni nəfəs, yeni cərəyan hava, su kimi 
zəruridir. Təhsil sistemimizdəki böhranın gündən-günə dərinləşdiyi göz qabağındadır, 
bunun xüsusi şərhə ehtiyacı yoxdur. Vəziyyətin yaxşılığa doğru dəyişməsi üçün də heç 
bir tədbir görülmür. Bütün təhsil sistemimizdə, ali məktəblərimizdə yaxın illərdə çox 
mühüm dəyişikliklər etmək mümkün olmayacaq. Çıxış yollarından biri, məncə, yeni ti-
pli özəl ali məktəblər yaratmaqdan ibarətdir. 
H.Həsənov məni dayandırdı: 
- Yeni tip deyəndə nəyi başa düşəcəyik? Sovet ali məktəblərinin nəyi pisdir ki? 
- Sovet elminin nailiyyətlərini heç kim inkar edə bilməz və sovet ali məktəbləri də 
pis deyil. Amma məsələ bunda deyil. Mən bizim ali məktəblərin ən yaxşı zamanlarının 
artıq arxada qaldığını, təhsilin səviyyəsinin aşağı düşdüyünü, elmi araşdırmaların 
zəiflədiyini demək istəyirəm. Bu, bir tərəfdən cəmiyyət və dövlətdəki 
qarmaqarışıqlıqlarla bağlıdırsa, digər tərəfdən dövrə, zamana uyğun islahatların 
aparılmamasının nəticəsidir. Təhsil sistemi də hər hansı bir fəaliyyət növü və hər hansı 
bir predmet kimi öyrənilməli, dəyişmələrə məruz qalmalı, islahatlar vasitəsilə inkişaf 
etdirilməlidir. Bizdə isə belə işlər aparılmır. Yeni və müstəqil ali məktəb qurmaq isə 
məhz təhsildə islahat aparmaq, yeni təhsil modelini hazırlamaq deməkdir... 
- Yaxşı, yaxşı, təhsil və elmdə geriləmələri görürük, bu, bir kəşf deyil. Bax, 
məsələn, sən bir ali məktəb yaratsaydın, onun bizim mövcud universitə və institutlardan 
əsas fərqləri nə olardı? 
Mən artıq işin düzgün axarını təmin etmiş və müsbət sonluğunu görürdüm. Sadəcə, 
fikirlərimi tam əsaslandırmaq üçün vaxtın az olduğunu unutmamalıydım. Baş nazirə 
söyləmək istədiklərimi yuvarlaqlaşdırmağa çalışdım: 
- Yeni yaradılacaq ali məktəbdə təhsil pullu olacaq, yəni tələbələr illik təhsil haqqı 
ödəməlidirlər. Müəllimlər çox diqqətlə seçiləcək, elmi səviyyəsi, müəllimlik qabiliyyəti 
və ziyalılığı nəzərə alınacaq. İşin mayası halal yoğrulmalıdır: həm tələbənin, həm də 
müəllimin (eləcə də valideynlərin) ləyaqəti qorunacaq. Təhsilin pullu olması tələbənin 
məsuliyyətini artıracaq, müəllimin maaşını yüksəltməyə imkan verəcək, dövlətdən tələb 
olunan xərclər azalacaq. İngilis dilinə xüsusi fikir veriləcək. O, bir tərəfdən xarici dil 
kimi öyrəniləcək, digər tərəfdən isə bir sıra fənlər və gələcəkdə isə bəzi təbii istisnalarla 
bütün fənlər ingilis dilində tədris olunacaq. Başqa sözlə desək, ingilisdilli bir ali məktəb 
yaradılacaq. Ən mühüm xüsusiyyətlərdən biri də odur ki, Avropa və Amerika ali təhsil 
sistemlərinin sınaqdan çıxmış ideyaları tətbiq olunacaq, bugünkü tələbata cavab verən 
bir sıra yeni tədris proqramları hazırlanacaq və həyata keçiriləcək.  
H.Həsənov yenə də məni dayandırdı. Baş nazir söhbətin istiqamətini tez-tez 
dəyişdirir, uzunçuluğa və monotonluğa yol vermirdi. 
- Tədrisin ingilis dilində aparılması çox vacib və maraqlı fikirdir. Bəs müəllimləri 
haradan alacaqsan, müxtəlif fənləri ingilis dilində tədris edən adamlar varmı 
Azərbaycanda? 
- Təbiət elmləri üzrə problem, demək olar ki, yoxdur. Sosial-siyasi və humanitar 
elmlərdə isə şübhəsiz ki, ingilisdilli mütəxəssislər çox azdır. Amma az sayda olsa da hər 
sahədə ingilisdilli (hətta fransızdilli) alim və müəllimlərimiz varımızdır. Az sayda 
 11
tələbələri yetişdirmək üçün bu qüvvə işə yarayacaq. Digər tərəfdən isə hansı fənn üzrə 
ingilis dilində dərs aparma mümkün olmasa, orada Azərbaycan və rus dillərini işə sal-
maq olar. Əsas məsələlərdən biri tələbələri ingiliscə kitab və elmi əsərləri oxumağa 
hazırlamaqdır. Bu isə müzakirə etdiyimiz tip ali məktəbdə tam mümkün olacaqdır. Bir 
də ki, belə universitənin güclü xarici əlaqələri qurulmalıdır və yəqin ki, xaricdən dəvət 
edilmiş müəllimlər də ingilisdilli tədris işinə təkan verəcəklər. 
- Xaricdən necə dəvət edəcəksən? Hansı pulla? 
Mən gülümsədim, əsas məsələdən uzaqlaşmamaq xatirinə bu sualın üstündən 
keçməyi qərara aldım (təbii ki, cavab verə bilərdim, qrant alma və digər yollar olduğunu 
qeyd edərdim). Bir az da özüməgüvənc hissi nümayiş etdirdim: 
- Az sayda müəllimin gəlməsi üçün müəyyən yollar var... Dostlarımız da var, 
onların da xidmətlərindən istifadə etmək lazım gələcək. Bir dəstə tanış xarici alimlər 
Azərbaycana gəlmək, bizə kömək etmək istəyirlər. Onlar vəziyyətimizi də yaxşı bilirlər 
və xərclərin ən azı bir qismini özləri təmin edəcəklər. 
H.Həsənov birdən: 
- Mən bu yaxınlarda bir biznes-konqres keçirtdim, yəqin ki, eşitmişsiniz, xarici 
ölkələrdən də çox adam gəlmişdi. Bazar iqtisadiyyatının xüsusiyyətləri müzakirə ol-
unurdu. İngilisdilli mütəxəssislərə çox ehtiyac olduğu orada, doğrudan da açıq-aşkar 
hiss olunurdu. İngilis dilində tədris aparmaq və müxtəlif sahələrdə mütəxəssislər 
hazırlamaq ideyası yaxşı ideyadır, - dedi.  
Mən tez bu mövzunu genişləndirdim: 
- İngilisdilli ali təhsil dünyaya qovuşmağımıza çox kömək edər, xaricdən gəlib dərs 
deyənlərdən və tədqiqatçılardan daha səmərəli istifadə olunar, tələbələrimiz də Amerika 
və Avropanın inkişaf etmiş ölkələrində daha müvəffəqiyyətlə oxuyarlar. 
H.Həsənov kreslonu geri itələyib ayağa durdu, biz də (Saleh və mən) ayaq üstə 
qalxdıq. 
- Bilirsənmi? - deyə o, üzünü mənə tutdu -yeni ali məktəb yaratmaq fikri 
ağlabatandır, amma bununla iş bitmir. Xoşuma gələn odur ki, sənin ideyan və iş planın 
var. Hiss olunur ki, bu işi bilirsən, bu iş barədə çox düşünmüşsən. Bir də ki bizim ali 
məktəbləri təkrar edəcək yeni bir universitə və ya institutun yaradılmasına ehtiyac 
yoxdur. Sənin Avropa - Amerika təhsil sistemini bilməyin də bu iş üçün çox vacibdir. 
Mən: - Çox sağ olun, təşəkkür edirəm, - dedim və H.Həsənov: 
- Bir dəfə də yanıma gəlin, hansı ixtisaslar olacağını, hansı məsələləri həll etmək 
lazım gəldiyini dəqiqləşdirək və bir kağız, bir sənəd hazırlayaq, - dedi, gülümsədi, sonra 
vaxt təyin etdi və biz vidalaşıb çıxdıq. 
Azərbaycan Dövlət İqtisad İnstitutunda riyaziyyat kafedrasının müdiri işləməyim 
institut rəhbərliyi get-gedə çox əsəbiləşdirirdi. Mənə qarşı təzyiqlər artmışdı, süni yol-
larla ara qarışdırır və məni günahkar kimi qələmə verməyə çalışırdılar. Müəllimlərlə 
"kafedra müdirliyini məcburi təhvil verməlidir" xəbəri göndərir, hətta hədə-qorxu da 
gəlirdilər. Vəziyyət elə idi ki, indi bu vəzifə məni də heç qane etmirdi. Əvvəla, yuxarıda 
söylədiyim kimi, heç bir xeyirli iş görmək imkanı yox idi. İkinci tərəfdən, mənim 
kafedraya gətirdiyim gənclərin istənilən çəkişmədə mənə tərəf çıxacaqlarını, bəzi 
müəllimlərin isə mənim əleyhimə çıxmayacağını və buna görə onların da "qara 
siyahıya" düşəcəyini istəmirdim. Və nəhayət, xeyli zamandır ki, xəyalımda bəzədiyim 
obraz - yeni, özümün seçdiyim prinsiplərə əsaslanan ali təhsil ocağı ilə çalışdığım ali 
 12
məktəb arasındakı uçurum məni "vəzifə taxtından" düşməyə çağırırdı. Bir gün prorekto-
run yanına gedib, kafedra müdirliyi vəzifəsindən azad olunmağım haqqında ərizəmi ona 
uzatdım. O, mənim yanımda rektora zəng etdi, ərizə yazdığımı söylədi və hər iki (üç?) 
tərəf özünü rahat hiss etdi. 
İndi əsas vaxtım fikirlərimi konkretləşdirməyə sərf olunurdu. Baş nazirlə yeni 
görüşə hazırlaşırdım. 
 
7. İşıq və kölgə. 
 
Baş nazirlə növbəti görüş üçün bir neçə konkret məsələnin müzakirəsini 
hazırlayırdım. 
Yaradılması nəzərdə tutulan ali təhsil ocağının ilk zamanlar üçün bir bina ilə təmin 
edilməsi və Dövlət tərəfindən maliyyələşdirilməsini ümumi məsələlər sırasında ön plana 
çəkməyi düşünürdüm. Digər tərəfdə isə, Baş Nazirin söylədiyi kimi, başlanğıc ixtisas 
sahələrini müəyyən etmək dayanırdı. Ümumi məsələlər haqqında müzakirənin 
istiqaməti və qəbul ediləcək qərarın məzmununu əvvəlcədən planlaşdırmaq çətin idi. 
Seçiləcək ixtisas sahələrinə gəldikdə isə müdafiə etmək istədiyim tezislər, ümumiyyətlə 
desək, mənə qaranlıq deyildi. İqtisadiyyat və menecment sahəsində müasir bilik və 
düşüncə ilə silahlanmış kadr hazırlığının vacibliyini Baş nazirə izah etməyə ehtiyac 
yoxdur. Əslində son söhbətimizdə o, Bakıda təşkil etdiyi Biznes-konqreslə əlaqədar bu 
məsələyə toxunmuşdu. Hüquq və sosial-siyasi elmlər ikinci fokus kimi götürülə bilərdi. 
Təbiət elmlərinin başlanğıcda riyaziyyat və kompyüter sahələri ilə təmsil edilməsi 
məqsədəuyğun idi. Tibbi təhsilin təşkil edilməsi, sözsüz ki, ağır məsələdir, amma nə 
zamansa bu işə də girişmək lazım idi. 
Bu düşüncələrlə H.Həsənovla yeni görüşə yollandım. Nə qədər tələssəm də, Baş 
nazirin köməkçisinə yaxınlaşanda təyin olunmuş vaxtdan beş dəqiqə keçmişdi. Saleh 
Məmmədov koridorda məni gözləyirdi. Köməkçi bizi H.Həsənovun yanına ötürdü və 
qapını örtüb çıxdı, H.Həsənov qaşqabaqlı görünürdü, salamımıza cavab olaraq könülsüz 
şəkildə başını tərpətdi və tərs-tərs üzümüzə baxdı: 
- Niyə gecikmişsiniz? 
Mən heç vaxt görüşə gecikməzdim və gecikənlərdən də xoşum gəlməzdi. Buna 
görə də Baş nazirin belə açıq iradı onsuz da özümdən narazılığımdan doğan kefsizliyimi 
bir az da artırdı. Saleh dillənmək istəyərkən əl işarəsilə onu dayandıraraq cavab verdim: 
- Üzr istəyirəm, günah məndə oldu. Yolda hərəkət çox sıx idi... 
- Baş nazirin görüşünə gələndə hər şeyi nəzərdə tutmaq lazımdır, yarım saat əvvəl 
çıxsan gecikməzdin. 
H.Həsənov haqlı idi, amma onun ikinci dəfə bu barədə söz deməsi mənə toxundu. 
Ürəyimdən "teorem isbat etmək əvəzinə Baş nazirlə görüşəndə belə şeylər çıxır" deyə 
bir fikir keçdi. 
Yaxşı, yaxşı, əyləşin,- deyə H.Həsənov tonunu dəyişdi və gülümsədi: - İşləriniz 
necə gedir? 
- Çox sağ olun, hər şey qaydasındadır,- deyə Saleh cavab verdi. 
Mən dillənmədim. 
H.Həsənov üzünü mənə tutdu: 
 13
- Nədən başlamaq istəyirsən? Yəqin, hansı ixtisaslar seçilməsi barədə bir planın 
olmamış olmaz. 
- Şübhəsiz ki, iqtisadiyyat və menecmenti birinci növbədə qeyd etmək lazımdır. 
Bazar iqtisadiyyatı və uyğun idarəetmə sistemi- menecment yeni baxış tələb edən və 
zəif olduğumuz sahələrdir. 
- Bizim Nazirlər Soveti yanında Xalq Təsərrüfatını İdarəetmə İnstitutumuz var, bəs 
orada menecment öyrədilmirmi? - deyə Baş nazir təkidlə cavab istədi. Saleh məndən tez 
dilləndi: 
- Orada yalnız idarə rəhbərləri üçün ixtisasartırma kursları keçirlər və normal bazar 
iqtisadiyyatı öyrədilmir. 
Mən əlavə etdim: - Bizim bu istiqamətdə əsas məqsədimiz orta məktəbi bitirmiş 
gəncləri müasir iqtisadiyyat, biznesin təşkili və idarəetmə üzrə oxutmaq, sonrakı yuxarı 
pillələrdə isə daha dar sahələr üzrə mütəxəssis hazırlamaqdır. Və bu məsələni 
amerikalılardan öyrənərək həyata keçirməli olacağıq. Sizin Xalq Təsərrüfatını 
İdarəetmə İnstitutu isə köhnədən yetişmiş kadrları özlərinin könlü olmadan, qısa 
müddətdə "yeniləşdirmək"lə məşğul olur. 
(Mən yüksək dövlət vəzifəsindən və yaranmış vəziyyətdən asılı olmayaraq, 
danışıqlarda dırnaq arasında deyilən ifadələrdən və kiçik yumordan həmişə istifadə 
edirəm. Bu qəsdən deyil, sadəcə mənim elmi mühitdə formalaşmış söhbət və müzakirə 
stilimdən, tərzimdən irəli gəlir. Müqayisə üçün bir misal göstərə bilərəm: doktorluq 
dissertasiyamı müdafiə edərkən (Moskvada SSRİ Elmlər Akademiyasının V.İ.Steklov 
adına Riyaziyyat İnstitutunda) opponentlərimdən birinin mənə qarşı əsas iradı 
"dissertasiyanın dilinin riyaziyyata aid elmi əsərlərdə qəbul olunmamış emosionallığı”) 
idi.  
- Son  vaxtlar orada təkmilləşmə kursları keçmək istəyənlər də tapılmır. O institu-
tun maliyyələşdirilməsində  də problemlər var,- deyən H.Həsənov bizi unutmuş kimi 
fikrə daldı. 
Mən astadan davam edərək onu fikirdən ayırdım: 
- İqtisadiyyat və menecmentdən başqa, hüquq və diplomatiya sahəsində kadr 
hazırlığı ilə də məşğul olmaq istərdik. Yaxın  zamanlarda təhsilli diplomatlara ehtiyac, 
yəqin ki, çoxalacaq və mən bildiyim, respublikada bu sahədə mütəxəssis hazırlanmır. 
Bir də ki, hüquq sistemimiz də zamana uyğun dəyişməli olacaq, xüsusən də beynəlxalq 
hüquqşünaslığa ehtiyac artacaq…  
- Savadlı siyasətçilər hazırlamaq lazımdır, - H.Həsənov məsələyə öz münasibətini 
bu şəkildə bildirdi. 
- Deməli, əsas iki sahəni seçirik- iqtisadiyyat-menecment və siyasi elmlər, - deyə 
nəticəyə gəlmiş kimi dayandı. 
- Beynəlxalq hüququ siyasi elmlərlə yanaşı aparsaq daha faydalı olardı, - deyə mən 
ehtiyatla əlavə etdim. 
- Hə! - Baş nazirin bu nidası qeyri-müəyyən görünsə də, güclü etiraz olmadığı kimi 
qəbul edilə bilərdi. 
Məsələnin hüquqla bağlı tərəfini bu an üçün məhz bu şəkildə qoymaqla 
kifayətlənib davam etdim: 
- Riyaziyyat və kompyuter sahələri də lazımdır. 
Baş nazir gözlənilmədən mənfi qarşılıq verdi: 
 14
- Riyaziyyat kimə lazımdır? Kimdir riyaziyyatdan ötrü can qoyan və ya pul 
xərcləyən? 
Mən bir az tutuldum. Sevib-evlənməyi qərara aldığın qız haqqında hər hansı mənfi 
fikrin adama necə təsir etdiyini yada salmaq kifayətdir. Üstəlik pul xərcləmə məsələsi 
həqiqətdən o qədər də uzaq deyildi. 
H.Həsənov açıq və xüsusi işarə ilə gülümsədi: 
- Hə, sənin riyaziyyatçı olduğunu unutmuşdum. 
Məni zəif motivlərlə yükləmək və sonra güzəştə getmək istəyən Baş naziri daha 
sağlam dəlillərlə inandırmalıydım: 
- Məsələ öz-özlüyündə müasir riyaziyyat üzrə mütəxəssis hazırlamaqdan getmir, 
hərçənd ki, bu da mənasız iş deyil. Müasir iqtisadiyyat və idarəetmə kompyuter elmləri 
və riyaziyyatla o dərəcədə sıx qovuşub ki, bəzən onları bir-birindən ayırmaq, nəyin 
hansı sahəyə aid olduğunu belə müəyyən etmək olmur. Bu baxımdan tətbiqi riyaziyyat, 
statistika və kompyuter elmləri olmayan yerdə ciddi iqtisadiyyat və biznes təhsilindən 
və araşdırmalardan söhbət açmaq mümkün deyil. 
Saleh də bir iqtisadçı və maliyyəçi kimi mənim sözlərimi təsdiqlədi: 
- Bizim Avropa və Amerikadan geri qalmağımızın əsas səbəblərindən biri bizdə 
iqtisadiyyat, maliyyə və bank, idarəetmə məsələlərində kompyuterləşmənin yox 
dərəcəsində olmasıdır. 
- Yaxşı, etirazım yoxdur, - deyə H.Həsənov əlini stolun kənarına dayadı, - əsas 
ixtisasları müəyyən etdik. Keçək digər məsələlərə. 
Mən daha bir fikri ortalığa atdım: 
- Tibbi və bioloci elmlər sahəsində də iş görmək pis olmazdı. Bəzi yeni, ideya və 
proqramların sınaqdan keçirilməsi və gələcək üçün ingilisdilli həkimlərin hazırlanması 
bu gün olmasa da, bir az sonra çox lazım olacaq. 
- Yox, yox, bu məsələni gələcəyə saxlayaq. Deyəsən tibb institutunun qəzəbindən 
də qorxmursunuz. Elə hesab etməyin ki, bu məsələdə - yəni yeni ali məktəbin 
yaradılması və ixtisasların seçilməsində hamı Sizə "buyurun" və "sağ olun" deyəcək. 
Mən astadan: 
- Siz bu məsələyə razılıq verəndən sonra kim etiraz edəcək ki? Bir də ki, söhbət 
ölkə əhəmiyyətli bir iş başlamaqdan gedirsə, niyə kimsə mane olmağa çalışsın? 
H.Həsənov güldü və sifətindəki ifadəni mən iki cür oxudum - "Siz sadəlövhsünüz 
və çox şeydən xəbəriniz yoxdur" və "hər halda mühüm olanı mənim bu işə razılıq 
verməyimdir". 
- Yaxşı, de görüm bu ali məktəbin adı nə olacaq? - deyə H.Həsənov mənə tərəf 
döndü. Bir yaxşı ad fikirləşibsinizmi? 
Bəlkə də, üzərində düşünmədiyim və əhəmiyyət vermədiyim yeganə məsələ - 
yaratmaq istədiyimiz təhsil ocağının adı idi. 
- İcazə verin adqoyma barədə bir az fikirləşək,- deyə taym-aut istədim,- hər halda 
bu təhsil ocağı Azərbaycanla, onun təbiəti, tarixi və ya coğrafiyası ilə bağlı adı olan 
universitet olacaq (O zamanlar mən universitə kəlməsini işlətməyə başlamamışdım). 
- Niyə universitet? İnstitut və ya kollec adlansa nə olar? 
- Ən azı iki səbəbə görə bu ali məktəb universitet adlandırılmalıdır. Birincisi, elmi 
araşdırmalara, magistratura və doktaranturaya veriləcək xüsusi diqqətə görə. İkincisi isə, 
 15
tək bir təhsil və elm istiqaməti ilə məhdudlaşmırıq, ümumiyyətlə, tərkib hissələri və qu-
ruluş cəhətdən Amerika universitetləri modelindən daha çox istifadə etmək fikrimiz var. 
- Yaxşı, gəlsəniz adını İngilisdilli Azərbaycan Universiteti qoyaq, - deyə 
H.Həsənov gözlənilmədən məsələnin birbaşa həllinə girişdi. - Çox yaxşı addır, 
Azərbaycan sözü də var, ingilisdilli sözü də. Nə deyirsiniz? 
Bu ad mənə bir az qəribə gəldi, daha doğrusu, ürəyimə tam yatmadı. Amma Baş 
nazirin təklifinə etiraz etmək də asan deyildi, üstəlik o, "çox yaxşı addır" deyə qiymətini 
də vermişdi. 
Mən: 
- Çox maraqlı addır, - deyə başladım və şübhəmi nə şəkildə bildirəcəyimi düşün-
düm, -  Amma heç bir universitetin adında tədris dilinin işləndiyini eşitməmişəm. 
H.Həsənov məsələyə nöqtə qoydu: 
- Qoy bizimkində dilin adı da olsun. Görsünlər ki, Azərbaycanda ingilis dilində 
tədris aparan bir universitet də var. Görsünlər ki, fundamentalist11 deyilik, SSRİ-nin uc-
qar bir əyaləti deyil, Avropa və Amerika yönlü bir dövlətik, millətik. 
Və zarafatla davam etdi: 
- Gördünüz necə fikirləşdim? Heç birinizin ağlınıza gəlmirdi. Yaxşı, daha nə 
məsələ qaldı? Hə, binanız varmı? Dərsləri harada keçəcəksiniz? 
O zaman Sovet üsul-idarəsinin hökmranlıq dövrü idi. Sovet İttifaqı dağılmağa ba-
şlasa da, həyat tərzində, düşüncələrdə ətalət öndə gedirdi. Özəl təşkilat və idarə sistemi 
yaranmamışdı, rəsmi sahibkarlar yox idi. Ona görə də universitə açmağa, universitə sa-
hibi olmağa uyğun varlı (rəsmi) və elm-təhsilin qədrini bilən, onun inkişafı naminə pul 
xərcləmək istəyən adamlar hələ yetişməmişdi. Təhsili- elmi bilən və bu sahədə yeni 
ideyaları olan adamlar isə yalnız dövlətə arxalanıb iş görə bilərdilər. Bu səbəbə görə 
mənim universitə üçün binam ola bilməzdi və Baş nazirin belə sual verməsi mənə bir az 
da qəribə göründü. 
Mən qarşı sualla ona müraciət etdim: 
- Hələlik bizim binamız yoxdur və düzü, hadisələrin bu qədər sürətli inkişafını 
gözləmədiyimiz üçün bəzi hazırlıq işlərini aparmamışıq. Əgər ilk zamanlar üçün Sizin 
köməyinizlə kiçik bir binada və ya  binanın bir hissəsində yerləşsək, bir az da dövlətdən 
pul ala bilsək, gələcək haqqında düşünməyə vaxtımız olacaq... 
- Bina və pul asan məsələ deyil, əslində isə yoxdur, tək sizin işdə deyil, hər hansı 
başqa işdə də, adətən, çətinlik çəkdiyimiz əsas məsələ - bina və maliyyələşdirmədir,- 
deyə H.Həsənov bir az fikirləşdi.  
Biz də susmuşduq. Mən Baş nazirin bizə bir bina tapacağı ümidi ilə yaşayırdım. 
Lakin, görünür ki, heç vaxt hər şey əla ola bilməz. Deyəsən, bu məsələdə bəxtimiz 
gətirmirdi.  
H.Həsənov əlini stola vurdu: 
- Bizim Xalq Təsərrüfatını İdarəetmə İnstitutumuzun rektoru Rəhim Rəhimovu 
tanıyırsınızmı? Nazirlər Sovetinin nəzdində olan institutu deyirəm. Biz ki bir az əvvəl 
bu institutun adını çəkmişdik.  
Biz qeyri-müəyyən bir vəziyyətdə idik. Məsələnin yaxşılığa, yoxsa pisliyə doğru 
döndüyünü anlaya bilmirdik. 
Baş nazir köməkçisi vasitəsilə R.Rəhimovu telefona çağırıb, onunla çox mehriban 
danışdı:  
 16
- Bir yaxşı məsələ var, Sizə də çox maraqlı olacaq, indi gəl, gözləyirəm, - deyə 
addım-addım məsələ həll edən adamlar kimi özündən razılıq hissi ilə bizə dedi: 
- Deyəsən, Sizin yer məsələsini həll edəcəyəm. R.Rəhimovla razılığa gəlib, onun 
yanında yerləşərsiniz. Sonrası isə özünüzdən asılı olacaq, - deyə çoxmənalı bir ifadə 
işlətdi. 
Biz R.Rəhimov gələnə kimi, Baş nazirin kabinetini tərk edib koridora çıxdıq. 
Saleh çox qayğılı görünürdü. Mənim də kefim çox yüksəklərdə deyildi. Yeni işin 
müvəffəqiyyətində müstəqillik həlledici rol oynadığından maneələrsiz başlamaq arzusu 
çox təbii idi. 
R.Rəhimovla mən təsadüfən tanış olmuşdum. Haqqında əvvəllər söhbət açdığımız 
kanadalı dostum Y.Şəfai Bakıda olarkən R.Rəhimov onu rəhbərlik etdiyi institutda 
mühazirə oxumağa dəvət etmişdi və ilk tanışlığımız da orada baş vermişdi. Bacarıqlı və 
səliqəli adam idi. İnstitutun içində və həyətində o zamankı Bakı idarələrinə o qədər də 
xas olmayan bir gözəllik və səliqə-səhman hökm sürürdü. Sonra o, bizi özünün anadan 
olma günü münasibətilə təşkil olunmuş məclisə dəvət etdi. Mən Lənkərana səfər 
edəcəyimizi söyləyərkən imkan daxilində gələcəyimizə söz verdim və doğrudan da, geri 
dönərkən işi elə planlaşdırdım ki, verdiyim sözə əməl edim. Bu məsələyə görə 
R.Rəhimov mənə dönə-dönə öz razılığını bildirdi, "vaxt tap, gəl, bir söhbət edək, bəlkə 
ağlımıza bir fikir gəldi", - deyə mənimlə nə mənadasa əməkdaşlıq etmək istədiyini 
gizlətmədi. 
İştirakçıların sayı artmaqda idi... 
 
8. Üçqat sədd... və hazırlıq sərəncamı. 
 
Yaratmaq istədiyimiz universitənin ilk zamanlar harada yerləşəcəyini Baş nazirin 
sürətlə həll etmək istəyi, qəribə görünsə də, bizi bir az çaşdırmışdı və işlərimiz də sanki 
bir az dolaşmışdı. Müəyyən vaxt içərisində özümüz kiçik bir bina (və ya binanın bir 
hissəsini) icarəyə götürə bilərdik və bu bizə müstəqil quruculuq siyasəti aparmağa im-
kan verərdi. İndi isə Nazirlər Soveti yanında fəaliyyət göstərən Xalq Təsərrüfatını 
İdarəetmə İnstitutu ilə hansı formada isə sıx münasibətlər qurulmaqdaydı, bu isə, bizə 
elə gəlirdi ki, yolumuza o qədər də "işıq saçmır". 
H.Həsənovun kabinetinə mən və Salehdən başqa Xalq Təsərrüfatını İdarəetmə İn-
stitutunun rektoru Rəhim Rəhimov və Nazirlər Soveti Elm və Təhsil Şöbəsinin müdiri 
Ş.Əliyev dəvət olundular. İştirakçıların sayı üç olduqda əsas söz daşıyıcısı mən olur-
dum, H.Həsənov isə suallarla, eləcə də müəyyən təkliflərlə söhbəti idarə edirdi. İndi 
yeni iki iştirakçının artması və onların məsələdən hali olmaması mənim aktivliyimi təbii 
olaraq aşağı endirdi. Məclis böyümüşdü və Baş nazir bir neçə cümlə ilə məsələnin 
məğzini ortaya çıxardı, belə bir universitə yaradılmasının vacibliyini şərh etdi. Sonra o, 
üzünü R.Rəhimova tutdu: 
- Nə deyirsən, istəyirik ki, bu universitə sənin yanında yerləşsin? Hamlet bu işləri 
bilir, yaxın zamanlarda nələr olacağını planlaşdırıb, sonrasına isə baxarıq. İşlər 
müvəffəqiyyətlə getsə, maddi bazanın genişlənməsi məsələsi də müzakirə oluna bilər. 
- Nə deyirəm ki, çox lazımlı bir addımdır və Hamleti də yaxşı tanıya bilmişəm, işi 
aparacaq, - deyə Rəhimov bir az fikirli - fikirli cavab verdi. O, yəqin ki, universitənin 
onun yanında yerləşməsinin nə demək olduğunu anlamaq istəyirdi. Mümkündür ki, bu 
 17
gözlənilməz əməliyyatda onun üçün bir təhlükənin olub-olmadığını aydınlaşdırmağa 
çalışırdı, - amma bizim cəmi -dörd sinif otağımız var, onlara həm təkmilləşdirmə 
kurslarına gələnləri, həm də universitənin tələbələrini necə yerləşdirəcəyik? Həm bizim 
institut, həm də bu universitə eyni binada fəaliyyət göstərəcəksə, onların münasibətləri 
necə tənzimlənəcək? 
Deyəsən Baş nazir R.Rəhimovu çox tez başa düşdü: 
- Bu ingilisdilli universitə təzə yaranır, hələlik bir miqdar tələbə götürüb bilavasitə 
tədrisə başlamaqla bizim institutun nəzdində fəaliyyət göstərə bilər. Təkmilləşdirmə 
kurslarına gələnlərin sayı get-gedə azalır və onların dərsləri ilə universitənin dərslərini 
günün müxtəlif hissələrinə - birini birinci növbəyə, digərini isə ikinci növbəyə salmaq 
mümkündür. 
Zənn edirəm ki, bu "nəzdində" məsələsi R.Rəhimovu bir az sakitləşdirdi. Deməli, 
ən azı hələlik onun idarəsinə və vəzifəsinə toxunulmurdu. O biri tərəfdən isə bu 
"nəzdində" sözü bizim kefimizə əməlli-başlı soğan doğradı. Addım atmamış hərəkət 
dairəmiz məhdudlaşdırılırdı. Artıq iş-işdən keçmişdi, "sizə əziyyət vermək istəmirik, 
özümüz taparıq" fikrini ortaya çıxarmağa imkan yaranmamışdı. Ancaq mən yenə də 
dilimi dinc saxlaya bilmədim, bir az biganə ifadə ilə mızıldandım: 
- Universitənin institut nəzdində olması bir az anlaşılmazlığa gətirib çıxarmazmı? 
Bəlkə "nəzdində" sözünü işlətmədən hələlik Rəhim müəllimin binasında fəaliyyətə ba-
şlayaq, bir az bərkiyək, sonra özümüzə başqa bir yer taparıq? 
Ş.Əliyev narahatçılıq ifadə edən baxışla mənim "şıltaqlığımı" bəyənmədiyini 
göstərdi. Baş nazir isə fikrində qəti idi: 
- Yeni fəaliyyətə başlayan universitənin bu institutun nəzdində olmasının işə ancaq 
xeyri var. Rəsmi olaraq yerlə təmin olunursunuz, dərs otaqları alırsınız, sizdən əlavə heç 
nə tələb olunmur, yalnız proqramlarınızı düzgün tərtib edib dərslərinizə başlamaq qalır. 
R.Rəhimov daha bir mühüm məsələni aydınlaşdırmaq istədi: 
- Bəs maliyyələşmə məsələsi nə cür olacaq? 
Baş nazir tez cavab verdi: 
- Təhsil pulludur, universitə özü-özünü saxlayacaq. 
Mən yenə dilləndim: 
- Düzdür, təhsil pullu olacaq, amma dövlət maliyyələşdirilməsinə ehtiyac çoxdur. 
Hələlik bizdə ali təhsilin pullu olması vətəndaşlıq qazanmayıb. Camaat buna tam hazır 
deyil və təhsil haqqı də yəqin ki, çox böyük olmayacaq. Ümumiyyətlə, yaradılan özəl 
universitənin dövlət köməyinə ehtiyacı çoxdur. Məsələnin ən azı iki cür həlli görünür - 
qəbul olunacaq tələbələrin sayına uyğun olaraq dövlət maliyyələşdirilməsi nəzərdə tu-
tula bilər və ya əvvəlcədən universitəyə birdəfəlik müəyyən miqdarda maliyyə vəsaiti 
ayrıla bilər. 
R.Rəhimov da mənim fikrimlə razılaşdığını və həmçinin birinci variantın daha 
məqsədəuyğun olduğunu bildirdi. 
Baş nazir: "Pul istəməsəniz daha yaxşı olardı, görək bir şey edə biləcəyikmi?" - 
deyə söhbəti növbəti istiqamətə yönəltdi: 
- Universitənin yaradılması üçün müəyyən hazırlıq işləri aparılmalıdır. Bu barədə 
bir sərəncam hazırlayaq, ixtisaslar, tələbələrin sayı və maliyyə məsələlərini Xalq Təhsili 
Naziri və Maliyyə Naziri ilə özünüz müzakirə etməli olacaqsınız. Məncə hər birində 15 
 18
tələbə olan üç qrupla tədrisə başlamaq birinci il üçün kifayət edər. Gələn dəfə mənim 
yanımda sərəncam layihəsi üçün uyğun imzalar yığıldıqdan sonra görüşəcəyik. 
Biz Baş nazirin kabinetindən çıxdıq. Əvvəlcə R.Rəhimov mənimlə ətraflı söhbət 
etmək istədiyi üçün onunla görüş vaxtı təyin etdik. Sonra Ş.Əliyev məni və Salehi 
otağına dəvət etdi və müavini Qurban Əmirovu çağırıb bizimlə tanış etdi. Şərtləşdik ki, 
sərəncam layihəsini Qurbanla mən hazırlayaq. 
Artıq vəzifə sahibi olan müxtəlif adamlarla görüşmək, onları bu ideya ilə tanış 
etmək, onlardan bu işi bəyənmələrini və müdafiə etmələrini xahiş etmək zamanı gəlib 
çıxmışdı. Heç xoşuma gəlməyən bu işlə uğraşmaqdan başqa yolum yox idi, yeganə 
silahım isə inandırıcı və səmimi söhbət aparmaq idi. 
Rəhim Rəhimovla görüşümüz maraqlı idi və bir qismi diplomatik tərzdə keçdi. Bü-
rokratik aparatın bütün incəliklərinə bələd olan bu kişi sadə adam deyildi, maraqlı fikri 
tez götürür, birgə işləməli olduğu adamı xüsusi qaydalara və dəqiq çərçivəyə 
uyğunlaşdırmağa çalışırdı.  
Baş nazirlə olan söhbətlərimizin xülasəsi şəklində universitə qurulma ideyasını bir 
daha mənə danışdırdıqdan sonra razı qaldığını bildirdi və bir az da fikrə getdi. Mən bu 
fikrə getməni öz-özümə belə yozurdum: görəsən universitə ideyası bərkisə, 
təkmilləşdirmə kursları isə öz aktuallığını və maliyyə əsasını itirdiyi üçün sıradan çıxsa, 
onda iş nə yerdə qalar, Xalq Təsərrüfatını İdarəetmə İnstitutunun axırı nə olar, 
universitə bu institutu udmazmı? Güman edirəm ki, Baş nazir universitənin bu institut 
nəzdində təşkil edilməsini irəli sürərkən eyni suallardan uzaq deyildi. Və mümkündür 
ki, o, bir güllə ilə iki dovşan vururdu - həm yeni proqressiv ali məktəbin sürətlə 
yaranmasını təmin edirdi, həm də zəifləməkdə olan instituta yeni nəfəs verir, onu tənqid 
obyekti olmaqdan qurtarırdı. Bu cür daxili təhlildən nəticə çıxararaq Rəhim müəllimlə 
üstüörtülü, dolayısı yolla və incə şəkildə mənim onun institutuna və vəzifəsinə qarşı heç 
bir iştaham olmadığını sövq etməyə çalışırdım - fikrim ingilis dilinin öndə getdiyi kiçik 
və müasir bir universitə qurmaqdır və həmişə ağsaqqal kimi onunla məsləhətləşəcəyəm, 
onunla hakimiyyət uğrunda mübarizə aparmaq ağlıma gəlməz və təbiətimə uyğun deyil. 
Məncə ona aydın oldu ki, biz eyni bina altında olduğumuz müddətdə mən onu ötüb 
keçməyə çalışmayacağam. Başqa sözlə desək, mən yalnız fəaliyyətə başlamaq xatirinə 
buradayam və sonralar müstəqilliyim, həm də işin genişlənməsini təmin etmək üçün 
özümə yer axtaracağam. 
Zənn edirəm ki, biz onunla bir-birimizi anladıq və qarşılıqlı hörmət və yardım 
əsasında işlərimizi irəli aparmağı qərarlaşdırdıq. Sonralar bəzi anlaşılmazlıq və 
məsələyə fərqli yanaşmalar olacaqmış, lakin tərbiyə və ədəb qaydalarına həmişə riayət 
edildi.  
Qurban Əmirovla çətinlik çəkmədən sərəncam layihəsini hazırlayıb Baş nazirlə 
razılaşdırdıq (ümumiyyətlə, sonrakı bir neçə ay ərzində də bu bacarıqlı işçi ilə çox 
diqqətlə və mehribanlıqla daha bir sıra sənədləri işləməli olduq). Məlum oldu ki, 
sərəncam layihəsini Nazirlər Soveti aparatından dörd nəfər imlazamalıdır və bununla 
elm-təhsil şöbəsi məşğul olacaq. Mənim və Salehin üzərinə düşən iş isə Xalq 
Təsərrüfatını İdarəetmə İnstitutunun rektoru R.Rəhimov, Xalq Təhsili Naziri Rafiq 
Feyzullayev və Maliyyə Naziri B.Qarayevlə söhbət edib sənədi onların imzaları ilə 
təsdiq etdirmək idi. Əvvəlcədən onu deyim ki, mən B.Qarayevlə görüşmədim ki, bu işi 
Saleh boynuna götürdü, onlar həmkar idilər. Lakin, nədənsə nazir Salehi heç cür yaxına 
 19
buraxmadı, bir neçə dəfə görüşdən imtina etdi və əvvəl-axır maliyyə məsələlərini biz 
bilavasitə Nazirlər Soveti aparatı və Xalq Təhsili Nazirliyi vasitəsilə həll etməli olduq. 
Noyabrın 5-də R.Rəhimovla görüşdüm və o, sərəncam layihəsini imzaladı. İndi 
əsas məsələ R.Feyzullayev ilə görüşməkdi, çünki Baş nazir ixtisasların 
dəqiqləşdirilməsini və digər məsələləri Xalq Təhsili Naziri ilə razılaşdırmağı tələb et-
mişdi. R.Feyzullayev Azərbaycan nazirləri içərisində tanıdığım yeganə adam idi, biz 
onunla həmkar idik. Mən Azərbaycan (indiki Bakı- H.İ.) Dövlət Universitəsini bitirib 
Azərbaycan Elmlər Akademiyası Riyaziyyat və Mexanika İnstitutunda işə başlarkən, o, 
həmin institutun elmi katibi idi. Çox şux, həddindən artıq coşğun, iti danışan, sürətlə 
sənəd hazırlamağı bacaran, adamlarla tez dil tapan, özündən yüksək vəzifəli adamlarla 
xüsusi ünsiyyət qurmaq ustası olan bir gəncdi. Bir az sonra o, vəzifə pillələri ilə yuxarı 
addımlamağa başladı. Əvvəlcə institutun direktor müavini oldu, sonra partiya (o zaman 
yeganə olan kommunist partiyası) xətti ilə irəliləməyə başladı. Elmlər Akademiyasının 
partiya komitəsində bir qədər çalışdıqdan sonra Xalq Təhsil Nazirliyində nazir müavini 
və nəhayət nazir vəzifəsinə yüksəldi.   
R.Feyzullayev bizi şən əhval-ruhiyyədə və coşğunluqla qarşıladı, məni bərk-bərk 
qucaqladı, Salehlə tanış oldu və həmişə olduğu kimi, şuxluq və zarafat edə-edə söhbətə 
başladı. Əvvəlcə bir az riyaziyyat aləmindən, riyaziyyatçılardan, Moskvadan, doktorluq 
dissertasiyalarımızdan12 danışdıq, məni Salehə möhkəm-möhkəm təriflədi. Sonra mən 
nazirlikdəki işlər və onun öz işlərilə maraqlandım. Və, nəhayət, əsas mətləb üzərinə 
gəldik. O, bu məsələni bir dəfə də məndən eşitmək istədi, belə bir iş aparıldığından 
xəbər tutmuşdu, ən azı Q.Əmirovun onun telefon danışığında bu məsələdən bəhs olun-
muşdu. İlk etirazı universitəmizin Xalq Təsərrüfatı İdarəetmə İnstitutu nəzdində 
yaradılması ideyasına qarşı oldu. Mən onun fikrinə tam şərik olduğumu bildirdim, an- 
caq təklifin Baş nazir tərəfindən edildiyini və yerləşmə məsələsi ilə bağlı olduğunu, indi 
bu fikirdən geri çəkilməyin çətin olacağını qeyd etdim. O, tələsik "qoy olsun" deyə 
nümayişkaranə surətdə qarşıdurmaya yad olduğunu göstərdi. Sonra əlavə etdi: 
- Universitənin bir institut nəzdində olması doğrudan da bir az təbii görünmür. Onu 
həm də Xalq Təhsili Nazirliyi nəzdində elan etmək lazımdır. Çünki bu bir uni-
versitədirsə bizim nazirliklə bağlılığı olsa yaxşıdır, belə olan halda universitənin statusu 
da yüksək olar.  
Əlbəttə, ürəyimcə olan universitə ideyasını gerçəkləşdirmək üçün müstəqil hərəkət 
etmə imkanı həlledici amil idi. Lakin o zamanlar təhsil qanunumuzda özəl ali və ya orta 
məktəb13 anlayışı yox idi. Bunun əvəzində nizamnaməsi özündə özəl məktəb ideyasını 
əks etdirən və faktik asılılığı dərin olmayan bir universitə qurmağı qarşıma məqsəd 
qoymuşdum. İndi isə "Nazirlər Soveti yanında Xalq Təsərrüffatını İdarəetmə İnstitutu 
nəzdində" kimi uzun bir sifət kifayət etmirmiş kimi "və Xalq Təhsili Nazirliyi 
nəzdində" sözlərini də əlavə etmək təklif olunurdu. 
Mən gülə-gülə: - Özəl universitə və müstəqillik əvəzində addımbaşı üçqat sədd 
aşmalı olacağam – dedim, - Birinin yanında və ikisinin də nəzdində - müstəqillik və 
özəllik parodiyasıdır.  
R.Feyzullayev tez cavab verdi: 
- Əvvəla, sənin tam müstəqil özəl universitə qurma siyasətinə mən ancaq kömək 
edəcəm. İkincisi, yenə deyirəm, Xalq Təhsili Nazirliyi nəzdində olmaq sənin ancaq 
xeyrinədir, maliyyələşdirmədə, digər işlərdə köməyinə çatar. 
 20
Mən artıq başa düşürdüm ki, bəzi məsələlərdə güzəştə getməsəm iş çox 
çətinləşəcək. Respublikada siyasi vəziyyət sabit deyildi, ən yüksək vəzifədə olanlar 
arasında gərginlik vardı, mənim dərindən bilmədiyim, ancaq güman etdiyim siyasi qru-
plaşmalar mövcud idi. Hazırkı vəziyyətdə universitənin yaradılması haqqında sərəncam 
və qərarların mümkün qədər tezliklə imzalanmasını ön plana çəkmək zəruri idi. 
- Nə deyirəm, mən razı. Siz daha təcrübəlisiniz və görünür ki, belə yaxşıdır. 
R.Feyzullayev ayaq üstə qalxdı, hündürdən və ləzzətlə şaqqanaq çəkdi. 
- Mənim rektorum! Şübhəm yoxdur ki, gözəl bir universitə düzəldəcəksən, mən də 
həmişə kömək etməyə hazır.  
Sonra mənə baxdı və Salehə tərəf işarə edərək: 
- Saleh də,  yəqin ki... 
Mən ortaya aydınlıq gətirdim: 
- Saleh bu işlərdə mənim yoldaşım və həmfikrimdir, bərabər işləyəcəyik. 
Feyzullayev vəzifələri tam bölüşdürdü: 
- Saleh də prorektor olar. Mənim rektor və prorektorum, daha hansı məsələlər var? 
- deyə böyük ləzzətlə əlini-əlinə sürtdü. 
Mən ixtisas seçmə məsələsinə diqqət verməyi xahiş etdim. Əvvəlcə ondan 
başladım ki, ixtisas seçməkdə çeviklik və müstəqillik çox vacibdir. Sərəncamın 
əlimizdə olan variantında yazılmış "iqtisadiyyat və menecment", - "kompyuter, sta-
tistika və riyaziyyat elmləri", eləcə də "beynəlxalq hüquq və siyasi elmlər" sahələrini və 
həmçinin tibb və ya ekologiyaya bənzər bir sahəni də düşündüyümü əlavə etdim.  
R.Feyzullayev öz münasibətini birbaşa açıqladı: 
- "Beynəlxalq hüquq" lazım deyil. Azərbaycan Dövlət Universitəsi ilə rəqabət elan 
etmək işinizi korlaya bilər. "Müəllimin" bu məsələyə münasibəti müsbət olmaz 
("Müəllim" dedikdə o, Azərbaycan Dövlət Universitəsinin o zamankı rektoru, tanınmış 
riyaziyyatçı M.Qasımovu nəzərdə tuturdu - H.İ.). Sənə başlanğıcda davaya girmək 
lazımdırmı? 
Düzü niyə mənimlə dava edəcəklərini anlaya bilmirdim, daha doğrusu duyurdum, 
amma dərin əsas görmədiyim üçün bu hisslə barışa bilmirdim. 
- O təqdirdə "beynəlxalq hüquq" əvəzinə "beynəlxalq münasibətlər" sahəsini 
götürək, -deyə mən də asanlıqla geri çəkilmədiyimi göstərdim. 
- Yaxşı, qoy olsun, düzdür, onlar da bu sahədə işə başlamaq istəyirlər, ancaq hər 
halda bu dəfə sən deyən olsun. O ki, qaldı tibbə, bu çox çətin məsələdir, mafiya səni 
diri-diri udar! Tibbin başından keç. "Ekologiya" isə ağlıma batır, aktual sahədir, yenidir. 
Nazirlər Sovetində və Xalq Təhsili Nazirliyində müzakirəni bir qədər də davam 
etdirərək tibb və digər ixtisasların bir il sonra başlanılması ideyasını ən azı sənəd 
üzərində gerçəkləşdirməyə nail oldum. Beləliklə, daha bir neçə görüşlərin nəticəsində 
universitənin yaradılması üçün hazırlıq işləri müxtəlif səviyyələrdə razılaşdırıldı. 1990-
cı il dekabrın 20-də Baş nazir tərəfindən uyğun sərəncam imzalandı14.  
 
9. NİZAMNAMƏ VƏ YENİ GÖRÜŞLƏR. 
 
Hazırlıq işləri haqqında Nazirlər Sovetinin sərəncamı məni ruhlandırmış, 
gerçəkliyin xəyalla qovuşa bildiyinə inam yaratmışdı. Nazirlər Sovetinin işçiləri "əsas 
məsələ hazırlıq sərəncamı idi, Universitənin yaradılması haqqında qərar üçün "sadəcə 
 21
iki iş" görmək lazımdır- nizamnamə yazıb təsdiq etdirmək və bir sıra yeni görüşlər 
keçirmək". Ancaq mən belə  düşünmürdüm, çünki qərara çevrilməmiş çox "hazırlıq 
sərəncamları" mövcud idi. Xüsusən belə gərgin bir dövrdə- "yol çətin, dünya qaranlıq", 
mən isə "atımı bir yana çəkmək" fikrində deyildim,15 yalnız siyasi qarma-qarışıqlıq 
qarşısında aciz qala bilərdim.  
Universitənin nizamnaməsini hazırlamaq doğrudan da çətin deyildi, bir tərəfdən 
"elm və təhsil sistemi haqqında mülahizələr" adlı məqaləmi əsas götürürdüm, digər 
tərəfdən isə "hərəkət qaydaları, o cümlədən maneələri aşmaq yolları"nı müəyyən 
edirdim. Birinci növbədə Xalq Təhsili Nazirliyindən (XTN) və Xalq Təsərrüfatını 
İdarəetmə İnstitutundan (XTİİ) asılılığı minimuma endirməyə çalışırdım. Bu asılılıq 
hazırladığım nizamnamədə cəmi iki maddə ilə öz əksini tapmışdı: XTN və XTİİ-na 
tədris və elmi işlər üzrə illik hesabat vermək və Dövlət Büdcəsindən maliyyələşdirilən 
məsələlərin həllində təhsil naziri və XTİİ rektorunun razılığını almaq. Artıq Dövlət 
Büdcəsindən kömək almağın müşkül məsələ olduğunu da anlayırdım, bu baxımdan 
Universitənin iki "baş" idarədən asılılığı nizamnamə vasitəsilə doğrudan da heçə 
endirilirdi. Bununla yanaşı "dünyanın işini bilmək olmaz"-deyə hazırlanacaq qərara iki 
mənbədən (təhsil haqqı və dövlət büdcəsindən) maliyyələşdirmənin daxil edilməsinə 
çalışırdım. 
"Kadr məsələləri saziş əsasında həll edilir, maaşlar isə Universitə tərəfindən 
müstəqil surətdə təyin olunur" maddələri o dövr üçün doğrudan müstəqillik əlaməti idi. 
Universitənin müstəqil xarici əlaqələr yaratması maddəsinə isə "və XTN Xarici 
Əlaqələr İdarəsi ilə əməkdaşlıq vasitəsilə" sözlərinin əlavə olunmasını təklif etdilər. 
Universitənin müstəqilliyini, onun XTİİ-nun bir həssəsi olmadığını bir daha nü-
mayiş etdirən "Bakı Şəhər İcrakomunun 1991-ci ilin axırınadək Universitə üçün bina 
ayırması"16 maddəsini də Nazirlər Kabinetinin qərarına daxil edə bildim.  
Universitədə tədris olunan fənnlərin ən azı bir qisminin tələbələr tərəfindən seçilə 
bilməsi maddəsi tərpədilməz tədris planlarının "yuxarıdan" məcburi şəkildə 
endirilməsinin qarşısını almağa yönəlmişdi (o zaman bu ümumi hal idi). 
Aktivliyini çox arzu etdiyim Tələbə Birliyi, elmi-tədqiqatlara görə qrantlar 
ayrılması, vacibliyini dərk etdiyim nəşriyyat təşkil etmə hüququnu da yaddan 
çıxartmırdım. 
Ümumiyyətlə, hazırladığım nizamnamə aşağıdakı 7 hissədən ibarət idi: 
1. Ümumi müddəalar, məqsəd və vəzifələr, 2.İdarəetmənin təşkili, 3.Tədris 
işinin təşkili, 4. Elmi işin təşkili, 5. Xarici əlaqələr, 6.Maliyyələşdirmənin 
mənbələri və qaydası, 7. Hüquqi status.  
Bu nizamnamə sonralar bir sıra yeni yaradılan ali məktəblərin nizamnaməsinin 
əsasında dayandı (bəzən oricinaldan fərqli cəhətləri tapmaq o qədər də asan olmurdu...)  
Nizamnamənin layihəsini birinci növbədə Nazirlər Soveti Elm və Xalq Təhsili 
şöbəsi bəyənməli idi. Yalnız bir maddəni- "Universitədə siyasi partiyaların fəaliyyəti 
qadağandır" ifadəsini qəbul etmədilər. Universitədə Kommunist partiyasına fəaliyyət 
imkanı verməmək istəyim bu şöbədə yaxşı qarşılanmadı. Mənim "hər cür partiyaları 
deyirəm" şəklində manevrim də nəticə vermədi. "Onsuz da Baş Nazirlə Azərbaycan 
Kommunist Partiyası Mərkəzi Komitəsinin birinci katibinin17 arası soyuqdur, 
Nizamnamədə belə bir cümlənin yazılması açıq-aşkar düşmənçilik deməkdir" sözləri ilə 
məni bu maddədən vaz keçməyə məcbur etdilər. "Bu barədə nə hə, nə yox- heç bir işarə 
 22
olmasın, sonra özün necə bilərsən elə də edərsən" deyə Qurban Əmirov mənə təsəlli 
verdi.  
Aləm qarışmış, "dünya qopurdu".18 Kommunist Partiyası vardı, amma əvvəlki dey-
ildi. SSRİ Ali Soveti Rəyasət Heyətinin Bakıda tətbiq etdiyi fövqəladə vəziyyət19 
əleyhinə hərəkat güclənirdi. Düşüncələr köhnədən tam aralana bilmir, yenini tam anlaya 
bilmir, sabahı tam görə bilmirdi. Yanvarın 4-də (1991-ci il) Dağüstü Parkda Kirovun20 
möhtəşəm heykəlini sökməyə başladılar. Səbəb guya "Bakının Bayıl ərazisində 
sürüşməyə məruz qalan çoxlu sahə olması" idi. Əslində isə 20 yanvar- ümumxalq hüzn 
günü yaxınlaşırdı, Sovet Ordusunun Bakıda törətdiyi qırğından bir il keçirdi. 
Xalq Təhsili Naziri Rafiq Feyzullayevlə nizamnamə ətrafında görüşlərimiz əvvəlki 
kimi "təm-təraqlı" keçmədi. Həsənov-Mütəllibov qarşıdurmasında R.Feyzullayev 
Mütəllibova yaxın olmasına baxmayaraq bu arada hər iki tərəflə yaxınlıq etməyə 
çalışırdı, vəziyyətin dayanıqlı olmadığını o yaxşı başa düşürdü və ona görə də heç kimə 
"yox" demirdi. Digər tərəfdən isə sanki düşünməyə vaxt arayırmış kimi o, müxtəlif 
bəhanələrlə görüşümüzü təxirə salırdı. Nəhayət, XTN xarici əlaqələr idarəsinin müdiri 
Həzrət Ağabəylinin köməyilə R.Feyzullayevin imzasını almaq mümkün oldu. 
Bakı şəhər İcraiyyə Komitəsi, Dövlət Plan Komitəsi, Maliyyə Nazirliyi, Ədliyyə və 
Rabitə Nazirliklərinin Universitənin yaradılması haqqında qərarla və nizamnamə ilə 
razılıq bildirən imzalarını almaq böyük çətinlik törətmədi. 
Söz Nazirlər Kabinetinə verildi. (Nazirlər Sovetinin adı Sovetsizləşdirilmişdi!)...21 
 
10. Bəzi iç işlər. 
 
Nizamnamə üzərində işi evdə apardığıma baxmayaraq tez-tez Xalq Təsərrüfatını 
İdarəetmə İnstitutuna da gedir, yeni universitə yaradılması barədə eşidən və inana 
bilməyən, bunun nə demək olduğunu anlamaq istəyən tanış-bilişlərlə əsasən orda 
görüşürdüm. Tək-tək adamlar məsələni olduğu kimi qəbul edir və öz xidmətlərini təklif 
edirdilər. 
Nizamnamənin ayrı-ayrı hissələrini XTİİ rektoru R.Rəhimova oxuyub şərh 
edərkən, eləcə də müxtəlif məsələlər haqqında fikir mübadiləsi apararkən bir-birimizlə 
daha yaxından tanış olurduq. O, mənə XTİİ elmi şurasında iştirak etməyi təklif etdi, 
eləcə də Universitənin açılmasına hazırlığı aparmaq üçün mənə bir otaq ayrılması və 
üstündə də ad-familiyamın yazılmasını əmr etdiyini söylədi. Mən diqqətinə görə ona öz 
təşəkkürümü bildirdim, bizə bir otaq ayrılmasının doğrudan da işə kömək edəcəyini 
qeyd etdim. Bununla yanaşı Nazirlər Kabinetinin qərarı üzə çıxana kimi mənim qeyri-
rəsmi bir şəxs olduğumu və buna görə otaq üzərində heç nə yazılmamasının daha təbii 
olduğunu dedim. Həmçinin, eyni səbəbi və üstəlik işlərimin çox olmasını nəzərə alıb 
rəhbərlik etdiyi institutun elmi şurasında iştirakımı da təxirə salmasını rica etdim. Bu 
nəzakətli etiraz onun xoşuna gəldi və "hər-hansı çətinlik əmələ gələrsə mənə müraciət 
etməyi unutma" deyə ərklə əlini kürəyimə vurdu. 
Vaxtımın xeyli hissəsini Nazirlər Sovetinin hazırlıq sərəncamında yazılmış dörd 
ixtisas üzrə təhsilin ümumi prinsiplərini aydınlaşdırmağa sərf edirdim. Tək riyaziyyat 
üzərində xüsusi düşünməyə ehtiyac duymurdum, digər sahələrlə əlaqədar isə gah 
müxtəlif dərslik və monoqrafiyaları vərəqləyir, gah da müxtəlif tanınmış universitələrin 
kataloqlarını öyrənirdim. Xüsusilə ekologiya proqramı üzərində çox işləməli oldum, 
 23
populyar bilik sahəsi kimi mənə az-çox məlum olsa da, sistemli və inteqrativ elmi 
istiqamət kimi ətraf mühit araşdırmalarını öz-özümə "kəşf" etməliydim. 
Bu dövrdə və təbii ki, sonralar da bir sıra elm sahələrini yaxından anlamağa, ana 
xəttini və əsas qollarını görməyə, elmi təhsilə proyeksiyalamağa məcbur idim. Bu xoş 
məcburiyyət məni səfərbər edir, "formada saxlayır", sevdiyim sürətli şahmatdakı kimi 
cəld və ən əlverişli gedişləri hazırlayırdı. 
Bu arada deyəsən ilk "daxili çəkişmə" başlandı. Saleh bir gün Rəhim Rəhimovla 
söhbətdə bir otağın bizə bəs etməyəcəyini, normal fəaliyyət üçün ən azı iki otaq lazım 
gəldiyini irəli sürüb və bu məsələnin həll edilməsində inad göstəribmiş. Bunu təzyiq və 
bir az da qeyri-təvazökarlıq hesab edən R.Rəhimov narazılığını biruzə vermiş, Saleh isə 
öz növbəsində R.Rəhimovun etirazını haqsızlıq əlaməti kimi qəbul etmiş və 
mübahisədən çəkinməmişdi. Baş vermiş əhvalatı hər ikisi öz şərhi ilə mənə danışıb 
digərini qınadı. Mən xoşagəlməz bir vəziyyətə düşmüş, odla su arasında qalmışdım. 
Onları sakitləşdirməyə çalışır, ortada doğrudan da mühüm bir şey olmadığını söyləyərək 
hər ikisindən incikliyi unutmağı xahiş edirdim. Lakin bu asan iş olmadı. Bilirdim ki, 
Saleh üzr istəməklə Rəhim müəllimin yanına getsə işin düzəlmə ehtimalı var, lakin "nə 
pis iş görmüşəm, artıq nə demişəm ki?" deyə Saleh barış addımı atmaq istəmirdi. Bu 
əhvalatdan sonra Rəhim müəllim ürəyində bəlkə məndən də ehtiyat etməyə başlamış, 
"bunlardan nə desən gözləmək olar" fikri ağlına gələ bilərdi. Buna tam əmin olmasam 
da, Rəhim müəllimdə müşahidə etdiyim ümumi soyuqluq belə güman etməyimə 
müəyyən əsas verirdi. Təəssüf ki, Salehlə Rəhim müəllim arasındakı narazılığı və 
ədavəti aradan qaldırmaq mümkün olmadı və bu sonralar üçümüzün birgə işləməyimiz 
yolunda böyük əngələ çevrildi. 
 
 24
 
11. Tarixə daxil olan imza. 
 
Məni Nazirlər Kabinetinə növbəti, yəqin ki, son müzakirəyə dəvət edəcəklərini 
bildirdilər. Neytral və biganə görkəm almış, qısa müddətli və faydalı dincəlmə vəziyyəti 
yaranmışdı, ədəbiyyat, tarix və şahmatla məşğul olurdum. Müdafiədə dayanmış, yaxın 
günlərdə hücum gözləməyən və özü də hücuma keçmək istəməyən, uzun sürməyən 
dincəlmək imkanı əldə etmiş əskərin vəziyyətinə bənzər durumda idim.  
Ölkədəki hadisələr isə qeyri-müəyyənlik donuna bürünmüş, hamı gözləyir, hamı 
ümid edir, hamı düşünürdü. 
Təsadüfən Fuad Ələsgərovla rastlaşdım. 
- Təbrik edirəm, eşitmişəm ki, universitə yaradırsan,-deyə mənə xoş münasibətini 
nümayiş etdirdi. Onun Mütəllibovla yaxın olduğu, mənim onunla bir sıra məsələlərdə 
barışmadığım və Baş nazir Həsən Həsənovla Mütəllibovun aralarındakı soyuqluq 
vəziyyətin dayanıqsızlığına dəlalət edirdi. İşin hər an qarışa biləcəyi ehtimalı müəyyən 
dərəcədə mövcuddu. Mən F.Ələsgərovun Universitə məsələsindən xəbər tutduğundan o 
qədər də məmnun olmadım. 
- Hə, nəsə elə bir şey ortada var, amma hələ söhbətdir,- deyə işi özüm bildiyim 
kimi "malaladım". 
O, sanki bunu anlayırmış kimi 
-Bir kömək lazımdırsa, de, çəkinmə,-dedi. 
Mən təşəkkür etdim. 
Qorbaçov Sovet İttifaqını saxlamaq üçün var gücünü toplamış, ümumxalq referen-
dumu yolu ilə vəziyyətini bərkitməyə çalışırdı. Respublika rəhbərlərinin əksəriyyəti də 
ona arxa dururdular. Martın 7-də Azərbaycan Respublikası Ali Sovetinin sessiyası da 
xeyli əks səslərə baxmayaraq Ümumittifaq referendumunda iştirak etmək haqqında 
qərar çıxardı. Sovet-rus meylli üst iqtidar, müstəqil Azərbaycan meylli iqtidar 
nümayəndələri, təqib edilən, amma məhv edilməyən, şübhəsiz Azərbaycan meylli, 
amma ziddiyyətlərdən azad olmayan Xalq Cəbhəsi, yenidən irəli çıxmaqda olan Heydər 
Əliyev,22 hər tərəfə boylanan ziyalılar cəmiyyətin birdüzənli olmadığını, çalxalandığını 
və özünə yol, səmt axtardığını göstərirdi.  
Həsən Həsənov məni içəri dəvət etdi. Əlindəki qərar və nizamnamə mətnlərini 
mənim iştirakımla bir dəfə də gözdən keçirdi, başını qaldırıb gülümsədi: 
- Necəsən? 
- Çox sağ olun, pis deyiləm. 
- Əlbəttə pis olmazsan, birdən-birə universitə yaradılır, başında da sən dura-
caqsan, niyə də pis olasan ki? 
Mən H.Həsənovun zarafat və ciddiyyətin qeyri-bərabər sintezindən doğan üslub-
unu tez kəşf etmişdim, ümumiyyətlə isə bu üslub mənə yad deyildi. Mən həmin an 
cavab verdim: 
- O qədər də birdən-birə yaradılmır, bir də ki, sizdən bərəkət, bizdən hərəkət 
olmasa universitə deyil, heç uşaq bağçası da yaratmaq olmazdı. 
Baş nazir əvvəlcə başını qaldırıb ciddi nəzərlərlə məni süzdü, sonra kağızları 
yaxına çəkib qələmi əlinə aldı, əli ilə gözlüyünü düzəltdi, sonra sadə, bir az da 
ərkyana təbəssümlə zarafatına davam etdi: 
 25
-Yaxşı, mən imzalayıram, sən universitə yaratmağa başlamaqla həyatını maraqlı 
edirsən, bəs mən nə qazanıram? 
Mən Baş nazirin mənimlə apardığı səmimi və duzlu söhbətlərinə görə öz 
minnətdarlığımı ifadə etmək imkanı əldə etməmişdim (boynuma alıram ki, bunu o qədər 
də bacarmıram). Digər tərəfdən isə növbəti söz sınağına çəkilmişdim: 
-Möhtərəm Baş nazir, yəqin ki, bu günə kimi yüzlərlə müxtəlif sənədlərə qol 
çəkmisiniz. Onların içində çox vacibləri də olub, yəqin ki, yadınızda qalmayanları da 
lap çox olub. Lakin indi siz gələcəyə gedən bir imza atırsınız, məncə bu tarixi bir 
imzadır, tarixə daxil olan bir imzadır. 
H.həsənov yəqin ki, məndən belə söz gözləmirdi, bir anlığa təəccüb bildirən 
baxışları elə həmin anda da mehribanlaşdı, ləzzətlə başını buladı, güldü və 
-Amma yaman dedin, haa! - deyə qərarı imzaladı.23 
 
 
 12. Kommunist partiyası və... rektorluq oyunu.  
 
 
Nəhayət, Nazirlər Kabinetinin qərarı ilə İngilisdilli Azərbaycan Universiteti adlı 
yeni ali təhsil və elm ocağının meydana gəldiyi elan edildi. Doğrudan da bu yalnız bir 
elan, bir hökumət izni idi, universitənin yaradılması isə uzun və ağlasığmaz dərəcədə 
ağır bir iş idi. Azərbaycanda bu işin bənzəri yox idi, bu işi bilən təcrübəli adam da yox 
idi. Qərarda bəzi dövlət təşkilatlarının bu işdə məsuliyyəti qeyd edilsə də, təəssüf ki, 
onlar heç bir kömək etmək istəməyəcəkdi. Ümumiyyətlə, bu dövr ölkədə quruculuq 
işlərinin çox zəifləməsi, məculiyyətin çox azalması, siyasi hərəkatın güclənməsi, "baca-
rana baş qurban" düsturunun tətbiqdə olması ilə səciyyələnə bilərdi. Qarabağ böhranını 
aradan qaldırmağın çətinliyi aşkar olmuş, mərkəzdən (Moskvadan) idarəetmənin xeyli 
zəiflədiyi də göz qabağında idi. Martın 17-də SSRİ-nin saxlanması haqqında referen-
dum keçirildi və bir həftə sonra belə məlum oldu ki, Azərbaycan Respublikası 
vətəndaşları da "bəli" demişlər. Həmişə olduğu kimi, bu "səsvermə" deyilən dövlət 
tədbiri gerçəkliyi deyil, "Yuxarının" arzusunu əks etdirirdi.28  
Xalq Təhsili Nazirliyində R.Feyzullayev, R.Rəhimov və mən görüşüb qısa söhbət 
etdik. Bir az süst keçən bu görüşün əsas mövzusu mənim hansı üsulla rektor təyin 
ediləcəyim idi. Hər iki rəhbərin (Xalq Təhsili Naziri və  Xalq Təsərrüfatını İdarəetmə 
İnstitutu rektorunun) imzalayacağı əmrin hansı şəkildə və hansı rəsmi blankda 
yazılacağı sualına müdrik cavab tapıldı- "sadə kağızda, iki imza və iki möhürlə yüksək 
vəzifəyə təyin olunmaq şərəfi hər adama nəsib olmur". 
Mətbuatda ilk xəbər yayıldı, "Bakinskiy raboçiy" qəzetinin birinci səhifəsində çap 
olunmuş kiçik məlumatda Bakı şəhərində yeni Universitənin həyata gəldiyindən söz 
açılmış, onun bir sıra xüsusiyyətləri sadalanmış və bu işin ideyasının mənə məxsus 
olduğu qeyd edilmişdi. Əlbəttə məni maraqlandıran ideya sahibinin kim olması deyil, 
yeni qurumun dünyaya gəlməsi xəbərinin ictimaiyyətə çatdırılması idi. Lakin bu kiçicik 
yazının bəzi adamlarda mənfi emosiya yaratmağı məni təəccübləndirmişdi. "Yuxarı 
ətrafdan" bir soyuq cərəyan keçdiyi hiss olunurdu. Mənim adımı çəkdiyi üçün heç bir 
günahı olmayan müxbiri ürəyimdə danlayırdım, amma mətbuatla bağlı narahatçılıq 
 26
zaman-zaman meydana gələcəkmiş və bunun qarşısını almağa təminat verən universal 
bir üsul mövcud deyilmiş.  
Şəxsi işimə daxil olan anketi oxuyarkən "partiya üzvü deyiləm" ifadəsini görən 
R.Rəhimov çox təəccübləndi: 
- Necə yəni partiya üzvü deyilsən, heç  nə başa düşə bilmirəm, elmlər doktorusan, 
professorsan, xarici ölkələrə, kapitalist ölkələrinə gedib-gəlirsən, amma partiyaçı 
deyilsən, bu necə ola bilər?  
Söhbət o zamanlar yeganə hakim partiya olan kommunist partiyasından gedirdi və 
mən bu məsələ ilə bağlı başıma gələnləri istər-istəməz xatirimdə canlandırmalı oldum…  
…Həm orta, həm də ali məktəbdə oxuyarkən, eləcə də Elmlər Akademiyası və ali 
məktəblərdə çalışarkən "ictimai iş" və "partiya məktəbi" sayılan komsomol,29 həmkarlar 
ittifaqı kimi fəaliyyət sahələri heç zaman məni özünə cəlb etməmişdi. Oxumaq və 
işləməklə yanaşı idmanla (futbol, şahmat) məşğul olmaq və mədəniyyətlə (musiqi, teatr, 
ədəbiyyat, tarix,...) təmasda olmaq mənə daha çox ləzzət verirdi. Kommunist partiyasına 
üzv olmaq isə yadıma da düşmürdü, nəsil yaddaşımızda da antitotalitar bir ruh  hökm 
sürürdü30.  
Lakin Avropa və Amerikada yaşayan riyaziyyatçı alimlərlə geniş əlaqələrim, 
sürətlə artan dəvətlər elmi ezamiyyət imkanlarımın gerçəkləşməsinə aparıb çıxarmırdı. 
Partiyasız olmağım yollarımı əməlli-başlı bağlamaqdaydı. Moskvada və Rusiyanın 
digər iri elm mərkəzlərində partiya səddi bir az yumşaq ola bilərdi, lakin əyalətlərdə və, 
o cümlədən, Azərbaycanda partiyasızlıq doğrudan da müəyyən məsələlərə mənfi cavab 
vermək üçün əsas götürülürdü. Mənə partiyaya üzv yazılmasam hər bir alim üçün zəruri 
olan şəxsi kontaktların, elmi-tədqiqatla bağlı səfərlərin baş tutmayacağını bildirdilər. 
Onu da qeyd edim ki, 70-ci illərin ikinci yarısı və 80-ci illərdə intensiv tədqiqat 
apardığım "çoxparametrli spektral nəzəriyyə" üzrə tanınmış mütəxəssislər əsasən ABŞ, 
Kanada, Böyük Britaniya, Almaniya Federativ Respublikası kimi ölkələrin 
universitələrində işləyirdilər. Bu səbəblə 1986-cı ildə mən də partiyaya daxil oldum və 
elə həmin an da, böyük məmnuniyyətlə, "doğma" partiyanı unudub, yenə də öz elmi 
tədqiqatlarımı və ali məktəblərdə pedoqoci fəaliyyətimi davam etdirdim. 
1990-cı il 20 yanvar günü Sovet Ordusunun Bakıda törətdiyi dəhşətli və 
ağlasığmaz vəhşilik Azərbaycanda geniş etiraz doğurdu. Kommunist partiyası sıralarını 
tərk etmək bu etiraz formalarından biri oldu.  
Dövlət Xalq Təsərrüfatı İnstitutunda bu faciə ilə bağlı yanvarın 23-də təşkil olun-
muş yığıncağa məni sədr seçdilər və partiya biletini təhvil verənlərdən biri də mən 
oldum. Qısa bir müddət sonra, təəssüf ki, tək bu institutda deyil, bütün ölkədə xeyli 
adam heç nə olmamış kimi öz partiya biletlərini (xahiş-minnətlə) geri aldılar. Mən 
özümü partiyasız daha rahat hiss edirdim və məsləhət, dedi-qodu, hədələrə baxmayaraq 
partiya biletimlə həmişəlik vidalaşdım. 
Ölkədəki hüzn və hiddət siyasi aktivliyə yeni istiqamət vermiş, hər kəs, o 
cümlədən əvvəllər siyasətlə məşğul olmayanların əksəriyyəti, öz sözünü demək, öz 
yerini müəyyən etmək istəyirdi. Bəzi dost, yoldaş və tanışlarla məsləhətləşmələr 
nəticəsində yeni bir siyasi partiya yaratmaq məsələsini müzakirə etməyə başladıq.    
Mən siyasətlə məşğul olan adamların Siyasi-maarif evində31 keçirilən görüşlərində 
iki dəfə iştirak etdikdən sonra tamam əks nəticəyə- siyasi fəaliyyətlə qəti məşğul ol-
mamaq qərarına gəldim. Bir daha anladım ki, mən əsasən tədqiqatçıyam, elm və təhsillə 
 27
məşğul olmaq və siyasi fəaliyyətdən uzaqda durmaq təbiətimə daha uyğun gəlir və daha 
yaradıcı həyat sürmək imkanını əldə saxlayıram. Fikir ilə hərəkəti elm və təhsilin 
təşkilində birləşdirmək mənə daha məqbul və xoş görünürdü. Amma siyasətlə, 
Azərbaycanda baş verən hadisələrlə bağlı fikirlərim də boşa getmədi- "Milli-azadlıq 
hərəkatları haqqında düşüncələr" adlı tarixi-coğrafi baxımdan müqayisəli və günümü-
zün Azərbaycan problemləri ilə birbaşa səsləşən bir məqalə üzərində işlədim. 
Məqalənin çap olunması naminə Azərbaycan sözünü heç yerdə işlətməsəm də, senzura 
üzündən bu yazının oxuculara çatması xeyli vaxt apardı ("Gənclik" curnalında qısa  
variantı,"Ulduz" curnalının 1991-ci il 1-ci sayında isə kiçik ixtisarlarla  tam mətni çap 
olundu)... 
Mən Rəhim müəllimə 20 yanvar hadisəsi ilə bağlı partiyadan çıxdığımı bildirəndə 
o, çaş-baş qaldı: 
- A kişi, sən nə eyləyibsən, nə xatalı iş tutubsan? Sən axı sakit adamsan, siyasətlə 
nə işin var? Bəs indi biz nə edək? 
- Rəhim müəllim bu siyasət deyil ki, çox təbii bir etirazdır. Bir də ki,  partiyaçı ol-
mayan adam işsizmi qalmalıdır? Mən dövlət işinə getmirəm, siyasətlə bağlı bir sahəyə 
rəhbərlik iddiasında deyiləm. Oxu-yazı adamıyam və bu işi yeni bir formada bir 
təşkilatçı kimi davam etdirirəm. İndi mən neyləyim ki, kommunist deyiləm? 
 R.Rəhimov məzəmmət ifadə edən nəzərlərlə: 
-Bəs sən bilmirsənmi ki, birinci vəzifələrə partiyaçı olmayanı təyin etmirlər? Rek-
tor bütün respublikada göz qabağında olan və sayılan bir vəzifədir. Azərbaycanda 
çoxmu ali məktəb var? Ali məktəbə rəhbərlik Mərkəzi Komitənin razılığı olmasa baş 
tutmaz. 
Mən halımı pozmadım: 
- Rəhim müəllim, axı indi dövr bir az dəyişib, partiya öz başının hayına qalıb, hər 
şeyə qarışmaq iqtidarında deyil. Bir az sonra çox güman ki,  yeni-yeni partiyalar yara-
nacaq. Çox partiyalılıq meydana gələndə isə yəqin ki, heç bir siyasi qurum rektorluq 
kimi işlərə qarışmayacaq.  
R.Rəhimov bu partiya məsələsindən çox narahat görkəm almışdı. Deyəsən onun 
ağlına yeni fikirlər gəlirdi: 
- Nə olar, səni təyin edərik prorektor və bütün işlər yenə sənə tapşırılar, yəni rektor 
vəzifəsini də icra edərsən. 
 Mən gülümsədim: 
-Rəhim müəllim nə üçün rektor təyin edilə bilmərəm, amma partiya üzvü 
olmadığıma baxmayaraq prorektor işləyə bilərəm? Üstəlik rektoru olmayan 
universitənin prorektoru. Fərqi nədir?  
 R.Rəhimov Xalq Təhsili Nazirinə zəng etdi və salamdan sonra birbaşa mətləbə 
keçdi: 
- Rafiq Babaşoviç, bilirsənmi Hamlet partiyadan çıxıb, 20 yanvarla əlaqədar! İndi 
nə edək, ona rektor əmri vermək məsuliyyətini öz üzərinə götürürsənmi? 
Sualın bu şəkildə qoyulması mənfi cavabı müəyyən edirdi. Hadisələrin belə 
istiqamətləndirilməsi mənə bir az toxundu, amma dillənmədim. R.Feyzullayev telefonla 
bir qədər danışdı və Rəhim müəllim "bir dəqiqə" deyib mənə müraciət etdi: 
- Əgər sənə kömək etsək, partiya biletini geri götürərsənmi? 
- Heç vaxt! 
 28
- Yox, tərslik edir, istəmir,- deyə Rəhim müəllim nazirlə danışığını bir az da davam 
etdirdi. Telefon dəstəyini yerinə qoyandan sonra fikirli-fikirli: 
- Mərkəzi Komitədən rayon partiya komitələrinə tapşırıblar ki, partiya biletlərini 
təhvil verənlər haqqında ciddi fikirləşsinlər, sən bunları tanımırsan, nahaq bu işi tutub-
san, ehtiyatlı ol. 
 Mən kiçik bir həmlə etdim: 
- Rəhim müəllim, istəsəniz rektorluğa başqa adamın da namizədliyini irəli sürə 
bilərsiniz... Yaxud bu universitə ilə bağlı məni heç bir rəsmi vəzifəyə təyin etməyin və 
işin başında özünüz durun. Mən isə proqram, tədris planlarından başlamış kadr 
məsələləri və xarici əlaqələrə qədər bütün işləri öz üzərimə götürüb həll etməyə 
hazıram. Məsələ mənim vəzifə almağımda deyil, yeni universitənin təşkil 
edilməsindədir. Bunun üçün hansı forma mümkündürsə, onu tətbiq etməliyik. Sonrasına 
da baxaq görək nə olur? 
 Molla Nəsrəddindən32 bir lətifəni yada salmaq istədim, son anda dayandım. 
 Rəhim müəllim işarəni başa düşdü: 
- O nə sözdür? Bu işi sən bilirsən, sən başlamısan və sən də davam etdirməlisən, 
heç kim sənin qabağına keçə bilməz. Gəl sənin üçün  prorektor əmri hazırlayaq, həm 
tədris, həm də elmi işlər üzrə prorektor, yəni bu halda da işin tam sahibi olursan, işə və 
sənə mane olan bir şey də qalmır. 
Rəhim müəllim problemin optimal həllini tapmış, axarı daha arzu edilən bir 
məcraya döndərmiş adam təsəvvürü yaradırdı. 
Mən əlbəttə vəzifəmin rektor və ya prorektor adlandılmasından deyil, universitənin 
elə ilk addımdan hissə-hissə zəbt olunmasından ehtiyat edirdim. XTİİ-nun bir bölməsinə 
çevrilmək təhlükəsi göz qabağında idi, mən İngilisdilli Azərbaycan Universitəsinin 
prorektoru təyin ediləndə XTİİ rektoruna tabeçiliyim və hərəkətlərimdəki məhdudiyyət 
mütləq şəkil ala bilərdi. Nəticə etibarilə düşündüyüm ideyaların həyata keçirilməsi çox 
çətinləşərdi. Amma deyəsən "şanlı" kommunist partiyası məni rektorluğa yaxın qoymur, 
prorektorluğun isə boyumun üstə biçildiyinə inanırdı (hər halda rəhbərlər bu fikrin 
üstündə durmuşdular). 
Aprelin 18-də XTN və XTİİ aşağıdakı əmri meydana gətirdilər33 və mən rəsmi işə 
başladım. Bir gün sonra aprelin 19-da fövqəladə vəziyyətlə əlaqədar Bakı şəhərində 
qadağan saatı götürüldü. Elə həmin gün Moskvada "Raboçaə tribuna" qəzetində Bakı 
şəhərində açılmış yeni tipli ali məktəb-bizim universitəmiz haqqında "Lğqotı dlə maqis-
trov" ("Magistrlər üçün güzəştlər") adlı bir məlumat da çıxdı. 
Yazın ilıq nəfəsi bizi isitməyə başladı. 
 
13. KÖNÜLLÜLƏR 
 
Nəhayət, 1991-ci il aprel ayının ortalarından başlayaraq adı nəhəng, özü cırtdan bir 
qurum- "Azərbaycan Respublikası Nazirlər Kabinetinin Xalq Təsərrüfatını İdarəetmə 
İnstitutu nəzdində və Xalq Təhsili Nazirliyi nəzdində İngilisdilli Azərbaycan Univer-
siteti" fəaliyyət göstərməyə başladı. Bu ali məktəbin qurulmasına rəhbərlik tədris və 
elmi işlər üzrə prorektor kimi mənə tapşırıldı və rektor vəzifəsini də təbii olaraq mən 
icra etməli oldum. Ancaq XTİİ rektoru ilə İngilisdilli Azərbaycan Universitəsi rəhbəri 
arasında iş münasibətlərində çox qeyri-müəyyənlik vardı- nizamnamə ilə bu 
 29
münasibətlərdə işə mane olacaq cəhət yox idi, gerçək həyatda isə "nəzdində" kəlməsi, 
mənim rektor deyil "tam səlahiyyətli prorektor" vəzifəsini daşımağım və XTİİ binasında 
yerləşməyimiz, eləcə də mənim Rəhim müəllimə nisbətən gəncliyim və hökumət 
dairələri ilə əlaqələrimin çox zəif olması asılılığı gücləndirən, bir növ maddiləşdirən 
amillər idi.  
Ünvanımız- SSRİ, Azərbaycan Respublikası, Bakı, Lenin prospekti34 66, poçt 
indeksi 370007, iş yerimiz isə bu ünvanda yerləşən XTİİ-nun bizə ayırdığı bir otaq (bir 
az sonra iki otaq) oldu.  
Birinci növbədə bir ingilis dili müəllimi işə götürməyi qərara almışdım. 
Azərbaycan Dövlət İqtisad İnstitutunda bir qrup iqtisadçılara ingiliscə danışıq dili 
öyrədən Bəylər Hacıyevin dərsləri xoşuma gəlmişdi və o, çox tərəddüd etmədən 
dəvətimi qəbul etdi (Hal-hazırda B.Hacıyev Xəzər Universitəsi beynəlxalq tələbə və 
mütəxəssislər şöbəsinin müdiridir)*.  
R.Rəhimov XTİİ mühasibat və kadrlar şöbəsinin universitəmizin uyğun işlərini də 
aparmasını təklif etdi, lakin mən nəzakətlə buna etiraz edib mühasib, eləcə də kadrlar 
şöbəsi və dəftərxanada işləyəcək 3 nəfəri kənardan işə götürdüm. 
Tanışlarım xeyli əvvəl universitə qurulması ideyasından xəbərdar idilər, tanış ol-
mayan mütəxəssislərin ətrafıma cəmləşməsi isə qısa bir zaman öncədən başlamış və 
yeni könüllülər gəlməkdə davam edirdilər. Namizədlik dissertasiyalarını mənim 
rəhbərliyim altında yazmış və müvəffəqiyyətlə müdafiə etmiş iki gənc- Əfqan Aslanov 
və Tofiq Quliyev riyaziyyatçılara olan ilkin tələbatı artıqlaması ilə ödəyirdilər (onlardan 
birincisi indi Xəzər Universitəsi iqtisadiyyat və menecment fakultəsinin dekanı 
vəzifəsində çalışır, ikincisi isə hal-hazırda ABŞ-da yaşayır). Bir az sonra onların 
sırasına kompyuter elmləri üzrə mütəxəssis Bəxtiyar Sirəcov da qoşuldu ( O, xeyli 
müddətdir ki, Azərbaycandan kənarda, gərək ki, Avstriyada yaşayır). Tarix və 
beynəlxalq münasibətlər sahəsini tarix elmləri namizədləri Eldar Namazov ( indiki 
Azərbaycan Respublikası prezidentinin siyasi məsələlər üzrə keçmiş müşaviri) və Roza 
Arazova (indiki Xəzər Universitəsi tarix departmentinin müdiri) təmsil edirdilər. 
Biologiya, biofizika, ekologiya və coğrafiya üzrə işçi qrupa üç nəfər daxil idi- İsmət 
Əhmədov (sonralar Xəzər Universitəsində Biologiya departmentinin müdiri və 
ümumtəhsil tələblərinə aid təbiət elmləri bölməsinə məsul şəxs), Asəf Əsədov (sonralar 
Xəzər Universitəsi bio-tibbi fizika departmentinin müdiri və prorektor vəzifələrində 
çalışmış, hal-hazırda Kənd Təsərrüfatı Nazirinin müşaviridir), Şahin Pənahov (sonralar 
Xəzər Universitəsi hüquq və sosial elmlər fakultəsinin dekanı olmuş, hal-hazırda bu 
universitədə Coğrafiya və ətraf mühit araşdırmaları departmentinin müdiridir). 
________________  
 * Bu və aşağıdakı digər vəzifələr bu yazının ilk dəfə  çap olunduğu (Xəzər View- Xəzər Xəbər curnalı  
    №№  10-14;  19-27  1996-1997)  ilə aiddir.     
 30
 İqtisadiyyat və idarəetmə sahələrinə məsul iki nəfər idi- Saleh Məmmədov və iqtisad 
elmləri namizədi Samir Vəliyev (hal-hazırda Xarici İqtisadi Əlaqələr Nazirliyində şöbə 
müdiridir). Bir az keçmiş B.Hacıyevin tövsiyəsi ilə dosent Hüseynağa Rzayev də in-
gilisdilli təhsillə bağlı işçi qrupumuzun üzvü oldu (sonralar Xəzər Universitəsində de-
partment müdiri, prorektor vəzifələrində çalışmış, hal-hazırda humanitar elmlər 
fakultəsinin dekanıdır). 
Müzakirələrimiz adətən iki istiqamətdə gedirdi. Birincidə mən universitəmizin nə 
cür qurulacağından, haraya getdiyimizdən, Avropa və Amerikadakı məşhur 
universitələrin tarixindən və bu günündən söhbət açır, məruzələr edir, hisslərimi 
cilovlamır, planlarımı gizlətmir, əksinə, yaxın gələcəyimizi tam təsvir etməyə 
çalışırdım. Bu cür söhbətlər, müzakirələr, sual-cavablar eyni zamanda ruh yüksəkliyi 
əmələ gətirir, işə həvəs yaradırdı. Pessimistlər, söylədiklərimin həyata keçirilməsinə 
şübhə ilə baxanlar da vardı (məsələn Tofiq), bir fikir söyləməyə tələsməyən və 
gözləməyi üstün tutanlar da. Amma çox sevinən, dediklərimə inanan, "bircə köpəy 
uşağı mane olmasın" deyənlər də vardı (məsələn Bəylər). Bu cür müzakirələr mənə çox 
vacib bir həqiqəti də anlatdı- iri və yeni ideya və prinsipləri xırdalayaraq addım-addım 
həyata keçirməliyik, əks halda həmkarlarımın mənə həmfikir olacaqları ehtimalı böyük 
deyildi. Bir də ki, söylənilənlər praktikada sınaqdan keçə-keçə anlaşılacaq və 
sınanacaqdı və ətrafdakılarda tam inam yalnız xeyli yol getdikdən sonra yaranacaqdı. 
Xüsusilə yeni yol getməyə qərar vermiş sərbəst düşünən, təşəbbüskar şəxslər özləri 
xeyli öyrənməli, görüb-götürməli, büdrəyə-büdrəyə qamətlərini düzəltməli idilər.  
Bu, hər biri müəyyən sahədə qabiliyyət sahibi olan insanları öncədən Qərbi Av-
ropaya və ya ABŞ, Kanada, Yaponiya kimi ölkələrə göndərməyə mənim imkanım yox 
idi, əlbəttə bu işi xeyli yoluna qoyar, daha cürətli və iri addımlarla irəliləməyimizə 
səbəb olardı. Biz isə azuqəmizin azlığına, silahlarımızın köhnəliyinə baxmayaraq "yolçu 
yolda gərəkdir" deyə yola çıxmışdıq. 
İşimizin ikinci tərəfi ilkin dörd ixtisas üzrə tədris planları hazırlamaqdan ibarətdi. 
Bu, yerə enməyi tələb edən iş eyni zamanda bir məşq toplanışına bənzəyirdi. Adətən 
mən növbəti ixtisası xarakterizə etməkdən başlayır, tədris və elmi baxımdan bir sıra 
özəllikləri qeyd etməyə çalışırdım. Sovet təhsil sistemində bu sahədə mövcud olan 
tədris planlarının güclü və zəif cəhətlərini nəzərdən keçirərək, digər ölkə universitələri 
ilə tutuşdurmağa cəhd edirdim. Sonra mütəxəssislər bir həftəyə kimi yeni tədris planı 
layihəsini təqdim edir, yeni müzakirələr başlayır və bir variant üzərində dayanırdıq. Bu 
variantın qətiləşmiş və sonralar yeni müzakirələrə ehtiyacı ola bilən iki hissədən ibarət 
olduğunu boynumuza alaraq, digər tədris planlarına doğru üz tuturduq. İşimizdə  
yeknəsəkliyə yol verməmək, axtarışsız keçinməmək hisslərini hər vasitə ilə vurğu-
lamağa çalışırdım. 
XTİİ elmi şurasında İngilisdilli Azərbaycan Universitəsinin yaradılmasının əsas 
məqsədi, məqsədə çatmaq yolları, ilk fəaliyyət ilində hansı strukturların yaradılacağı, 
kadr məsələləri, tədris planları və onların tərtib prinsipləri kimi məsələlər haqqında 
məruzə etdim və qısa müzakirə keçirildi.  
R.Rəhimov tədris planlarının bir neçə ali məktəb və mütəxəssislərə rəyə 
göndərilməsini israr etdi. Buna bir ehtiyac olmadığına baxmayaraq biz bu işi də gördük. 
Açıq səmada ilhamla qanad çalan, yuva qurmaq üçün dimdiyində çöp tez-tez aşağı 
enən quşların cikkiltisi Rəhim Rəhimovun əməyilə gül-çiçəyə bürünmüş həyəti başına 
 31
götürürdü. Mən bu xırda quşları məhəbbətlə izləyir, külək və yağışlar başlayana kimi 
yuvanın tikilib qurtarmasını istəyirdim. 
Sovet hakimiyyəti dövründə həmişə qara boyalarla təsvir edilən 28 may gününü ilk 
dəfə milli istiqlal günü35 kimi bayram etdik.  
Dünyamız dəyişməkdə idi. 
 
 
14. HAVA TUTULUB AÇILIR...    
 
 
Mayın 30-da "Bakinskiy raboçiy"  qəzetində universitəmiz haqqında daha bir 
məqalə çap olundu. "Vnimanie: podrobnosti" bölümündə verilmiş "Konvertiruemıy dip-
lom" sərlövhəli bu yazıda İngilisdilli Azərbaycan Uni-versitəsi haqqında geniş söhbət 
açılmışdı.  
İşin başlanğıcından xəbəri olan müxbir, universitənin yaradılması ideyasından bu 
günə kimi mənim işə başçılıq etdiyimi bilirdi və görünür ki, qarmaqarışıq adlar və 
vəzifələr kələfinin açılışı üçün başını ağrıtmamış və ya buna heç fikir verməmiş, məni 
rektor sözü ilə təqdim etmişdi.  
Rəhim müəllim bərk hirslənmişdi. Nəyə hirsləndiyini də tam açmırdı, ancaq nazir 
R.Feyzullayevin də məqalədən çox alındığını mənə dedi. Mən sadəlövh görkəmlə 
"Rəhim müəllim, yəqin mənim qəzetdə prorektor kimi deyil, rektor kimi verilməyim 
nazirlikdəkilərin xoşuna gəlməyib" deyə açılışmaq üçün ona kömək etdim.  
-Bəs nə deyirsən, nazirin xoşu gələrmi ki, dönə-dönə ideyanın sənə məxsus olduğu 
qeyd edilsin, üstəlik də səni sənəddəki kimi deyil, rektor kimi təqdim etsinlər? Onda 
başqaları nəyə lazımıymış? - deyə Rəhim müəllim məni topa-tüfəngə tutdu. 
Dilim yenə dinc durmadı: 
- Rəhim müəllim, nazirə deyin ki, mən İngilisdilli Azərbaycan Universitəsinin 
tədris və elmi işlər üzrə prorektoru, həmin universitənin rektorundan dönə-dönə üzr 
istəməyə hazıram. Bu indi mümkün olmasa da gələcəkdə rektor seçilən kimi onun hüzu-
runa gedib "bir zamanlar məni rektor kimi qələmə verdiklərinin böyük səhv olduğunu" 
söyləyərəm. Bundan başqa daha nə edə bilərəm, deyin, ona da mən hazır. 
Rəhim müəllim mənim sözlərimə münasibətini başını bulamaqla bildirdi. Bu 
vəziyyətdə belə atmacalı sözlərə başqa cür qarşılıq vermək mümkündümü? 
Universitə rektorları işimizlə maraqlanmağa başlamışdılar. Bu marağın həmişə 
xeyirxahlıqdan və hər şeyi bilmək arzusundan doğduğunu söyləyə bilmərəm. Dörd ali 
məktəb - Bakı Dövlət Universitəsi, Azərbaycan Dövlət İqtisad İnstitutu, Xarici Dillər 
İnstitutu və Azərbaycan Dövlət Tibb İnstitutunun bizim universitəyə münasibətlərinin 
soyuq ola biləcəyi ehtimalı mövcuddu. 
Bakı Dövlət Universitəsinin o zamankı rektoru tanınmış riyaziyyatçı Mirabbas 
Qasımovla söhbətimizin əsas mövzusu yeni yaranan universitənin perspektivləri və 
beynəlxalq münasibətlər ixtisasının idealogiyası oldu. Mən Qasımovun suallarına 
hərtərəfli cavab verir, yeni universitənin mühüm cəhətlərini qabarıq göstərməyə çalışır, 
geniş beynəlxalq əlaqələrin necə qurula biləcəyindən danışır, ingilis dili və digər xarici 
dillərin xüsusi rolunu vurğulayırdım. Deyəsən bu söhbət Mirabbas müəllimi bərk tut-
muşdu və o, mənə... yeni universitəni Bakı Dövlət Universitəsinin bir fakultəsinə 
 32
çevirməyi təklif etdi. "Bu iş bir az sərbəstlik və çeviklik tələb edir, həm də hüquqi 
cəhətdən bu təklifi əsaslandırmaq çox ağır olar" deyə yaxamı kənara çəkdim.  
Bu arada XTİİ-da İstanbul Universitəsinin menecment kurslarını təşkil etmək üçün 
Bakıya gəlmiş Turan Yazqanla tanış oldum. "Türk dünyası araşdırmalar vakfı"nın 
müdiri kimi geniş fəaliyyət göstərən T.Yazqan yeri gələndə kəskin ifadələr işlətməkdən 
çəkinməzdi. "Yazıq Azərbaycan türkləri, əvvəlcə rusca oxumağa məcbur idilər, indi də 
siz onları ingiliscə oxumağa təhrik edirsiniz" deyə o, məni qınadı. Mən pərt oldum. 
Buna səbəb hər şeydən əvvəl məqsədimin düzgün anlaşılmaması, düzgün 
qiymətləndirilməməsi idi. İngilis dili və ya digər xarici dillər mənə görə dünyaya 
qovuşmaq üçün bir vasitə rolunu oynayırdı, oxumaq və elmi araşdırmalar aparmaq üçün 
böyük üstünlük verirdi. Öz mədəniyyətimizi dünyaya anlatmaq üçün xarici dillər bizə 
geniş meydan açırdı. Digər səbəb isə "maral oxlandı köksündən"36 məsələsi idi, mənim 
azərbaycanpərəstliyim, azərbaycan dilini və ədəbiyyatını həddindən çox sevməyim idi. 
Azərbaycanlılığa ziyan gətirən, azərbaycan dilini kölgədə saxlayan cərəyanlara qarşı 
güclü müqavimət arzusunda idim. İngilisdilli təhsilin dilimizə və mədəniyyətimizə bir 
soyuqluq gətirə bilməsi ehtimalını duyurdum. İngilis dili olmadan da qərb mədəniyyət 
imperializminin basqısı göz qabağında idi. Zehnimi məşğul edən məsələlərdən biri də 
universitədə azərbaycan dili, ədəbiyyatı, tarixi və mədəniyyətinin çox yaxşı tədris 
edilməsi və öyrənilməsi idi. 
Azərbaycan Dövlət Tibb İnstitutunun rektoru Yaqub Məmmədovun (sonralar Milli 
Məclisin sədri və ölkə prezidenti vəzifəsinin icraçısı) mənimlə görüşmək istədiyini eşit-
dim. Görüşün təşkili hər ikimizi yaxşı tanıyan bir şəxsə həvalə edilmişdi və onun 
çətinlik çəkdiyini görüb  
- Mən kiçiyəm, o böyük, mən onun yanına getməliyəm, görüş vaxtı təyin edin,- 
dedim.  
Əvvəlcədən razılaşdırılmış vaxtda Y.Məmmədovun kabineti qarşısında idim. O, 
məni gözləyirdi və salamlaşdıqdan sonra birbaşa mətləbə keçdi: 
- Eşitmişəm bir universitə açıbsınız, nə universitədir o? 
Sual cümləsinin quruluşu və intonasiya Yaqub müəllimin hücum əhval-
ruhiyyəsində olduğunu göstərirdi. Mən bu şəkildə suala cavab vermək əvəzinə hörmətli 
rektorun fikrini bir qədər də açmasını gözlədim. 
Yaqub müəllim də yavaşıdı: 
- Bir mənə izah edin görüm bu ingilisdilli universitə nə deməkdir? 
Mən qısaca məsələnin məğzini açdım və bir misal olaraq iqtisadiyyatla, 
menecmentlə bağlı təhsilin xüsusiyyətlərindən, tədrisin nə cür aparılacağından, işin belə 
qurulmasının vacibliyindən söz açdım. 
Yaqub müəllim deyəsən məni çaşdırmaq fikrinə düşmüşdü: 
- Yaxşı, məndə siyasi iqtisad kafedrası da var, xarici dillər, o cümlədən, ingilis dili 
də. Məyər mən bu ikisindən sən dediyini təşkil edə bilmərəmmi? 
Mən fikrimi bir az da inkişaf etdirib tədris planlarına qədər çatdırdım, bəzi 
mətləbləri və incəlikləri şərh etdim. Yaqub müəllim daha səbirli görünməyə başladı. 
Harada oxuduğumu, nə vaxt və harada elmlər doktoru adını aldığımı soruşdu, hansı 
ölkələrdə olduğumu xəbər aldı.  
Söhbətin rahat yola düşdüyü bir zaman birdən-birə intonasiya yenə dəyişdi. 
 33
- O tibbi-bioloci fakultə nədir? Necə yəni tibb?- deyə hörmətli rektor təəccübünü 
və daha çox etirazını bəyan etdi. 
Mən məsələnin yoğunlaşmasını istəmirdim və ekologiya üzrə mütəxəssislərin 
ölkəyə çox lazım gəldiyini yada salaraq tibbi-bioloci fakultəmizdə hələlik yalnız bir ix-
tisas-ekologiya üzrə tədris aparılacağını bildirdim. Lakin Yaqub müəllim razılaşa 
bilmirdi. 
- Kim verib əmri bu universitənin yaradılması haqqında? Hansı ixtiyarla? 
Mən soyuqqanlılıqla 
- Vallah, bu Nazirlər Kabinetinin qərarıdır, bir çox nazirliklər və dövlət idarələrinin 
bəyənməsindən sonra Baş nazir imzalayıb, - deyə qeyri-ixtiyari əlimlə rektorun yazı 
masası üzərindəki telefonu göstərdim. 
Yaqub müəllim yenə ötkəm, amma daha barışçı səslə 
- nə ekologiyadır öyrətmək istədiyiniz?- sualına cavab istədi. 
Mən ekologiyadan, onun biologiya, tibb, mühəndislik ilə əlaqələrindən, riyazi 
modellərdən və s. söhbətə başladım. Yaqub müəllim get-gedə sakitləşdi, bir az sonra 
mehribanlaşdı və güman edirəm ki, konflikt aradan qalxdı.  
O, məni ötürəndə imkan daxilində öz köməyini əsirgəməyəcəyini də dedi və 
doğrudan da sonralar bir dəfə tibb fakultəsi ilə bağlı sözünün ağası olduğunu göstərdi. 
Havalar tutulub-açılır, göy üzündə gah boz, gah qara buludlar topalaşır, küləyin 
istiqaməti tez-tez dəyişirdi. Bu düyün haradasa açılacaqdı. "Dolan bulud boşalacaq, bu 
hökmüdür təbiətin".37 Təbiət şıltaqlıq etmir, sadəcə öz rəngbərəngliyini nümayiş etdirir, 
öz qanunlarını tətbiq edirdi.  
  
15. ZƏLZƏLƏ 
 
Universitəmizdə oxuyacaq ilk tələbələri seçmək üçün qəbul imtahanlarına 
hazırlaşırdıq. Lazımi sənədlər qaydaya salınmış, imtahan fənləri üzrə suallar tərtib 
edilmiş, həmçinin abituriyentlər üçün məsləhət saatlarının təşkil edilməsi, abituriyent və 
valideynlərlə imtahanqabağı görüşlər keçirilməsi nəzərdə tutulmuşdu. İctimai rəy 
formalaşdırmaq məqsədilə iyun ayının əvvəllərində bəzi addımlar atmağı qərarlaşdırdıq. 
Qəzetlərdə universitəmizin məziyyətləri və üstünlükləri barədə söhbət getdiyini 
yuxarıda qeyd etmişdim. Növbəti addımlardan biri tələbə seçmə qaydaları və qəbul 
imtahanları barədə qəzetlərdə elan verilməsi idi. Təhsil sistemi, qəbul imtahanları, 
zəruri sənədləşmə və məzun olma prinsipləri ilə zənginləşmiş tələbə qəbulu elanı 
cəzbedici olmalı idi.  
Digər güclü təbliğat vasitəsi olaraq milli televiziyada çıxışlar planlaşdırılmışdı. 
Gənclər və valideynlərin ürəklərindən keçənləri sağlam, cazibədar və etibarlı bir şəkildə 
və tərzdə onlara söyləmək üçün, onlarda inam yaratmaq üçün televiziya əvəzolunmaz 
bir vasitə idi. Ekran seyrçilərinin bol olduğu bir vaxta düşən verilişdə gənclər 
redaksiyasının aparıcısı bizi təqdim etdi və sözü mənə verdi. Bu günə qədərki 
verilişlərdə iştirakım əsasən riyaziyyatla bağlı məsələlər, uzaq səfərlər, maraqlı 
hadisələr haqqında söhbət və müsahibələrdən ibarətdi. Bu daha məsuliyyətli görüşdə biz 
(Hüseynağa Rzayev, Bəylər Hacıyev və mən) tamaşaçılarla birbaşa ünsiyyət qurmalı, 
universitəmizin bu günümüzə və gələcəyimizə gərəkli elm və təhsil ocağı olduğundan 
inandırıcı və səmimi bir söhbət açmalıydıq. Mən məhz bu istiqamətdə danışdım, hansı 
 34
dəyərləri əsas tutduğumuzu, yaxın gələcəkdə nə işlər görəcəyimizi söylədim, aparıcının 
yolüstü suallarına cavablarla bu məsələləri müxtəlif tərəfdən işıqlandırmağa çalışdım. 
Söhbətin təbii axarı mənə aparıcının varlığını unutdurmuşdu və sözü növbə ilə 
Hüseynağa və Bəylərə verdim. Hüseynağa müəllim ingilis dilinin ümumi və xüsusi 
məqsədlərlə tədrisi barədə, Bəylər müəllim isə ixtisaslar və qəbul imtahanları barədə 
məlumat verdi. Aparıcı bu "çox vacib və vaxtında yaranmış ali məktəbə" uğurlar dilədi, 
özü demişkən, ləzzətlə son akkordları vurdu. "Gözəl oldu", "alqışlar" deyə-deyə o, bir 
neçə həmkarı ilə bərabər bizi yola saldı.  
Bir neçə gündən sonra Bakıdan və Azərbaycanın müxtəlif rayonlarından zəng 
etməyə, universitəmizin qəbul şərtləri ilə maraqlanmağa başladılar. Telegörüşün 
aparıcısı "telefon zənglərinin əlindən dincliyimiz yoxdur, verilişin təkrar olunmasını xa-
hiş edirlər” deyə bizi sevindirdi. 
Həm qəzetlərdəki tələbə qəbulu haqqında elanın, həm də televiziyadakı çıxışımızın 
əks-sədası aləmi bürümüşdü. Amma sən saydığını say, gör fələk nə sayır. Sərin  küləyin 
zümzüməsi və  yaşıl ağacların sirrli pıçıltısı altında düşüncələrə dalan insan oğlu 
tezliklə zəlzələ baş verəcəyini, aləmin alt-üst olacağını ağlına gətirirmi? 
Televiziyada keçirdiyimiz görüşün aparıcısı yanımıza gəldi. O, bu verilişin bəzi 
“adamlarda narazılıq və narahatçılıq doğurduğunu” duymuşdu. Lakin tamaşaçıların xa-
hişini və televiziya rəhbərlərinin xoş məramını əsas tutaraq bəlli gündə və saatda həmin 
görüşün videoyazısını yenidən efirə buraxacaqlarını dedi. Həmin gün biz də ekran 
qarşısında əyləşmişdik, lakin görüşün təkrarı verilmədi. Aparıcı videoyazının birdən-
birə sirli şəkildə yoxa çıxdığını xəbər verib, “başım çıxmır bu universitənin onlara nə 
ziyanı var?” deyə bizdən üzr istədi.  
Daha bir neçə gün keçdi. Xalq Təhsili  naziri R.Feyzullayevlə şəxsi əlaqəsi olan, 
müxtəlif adamları qiyabi şəkildə "güləşdirməkdən" sonsuz ləzzət alan, şayiələrə bəzək-
düzəklə parıltı verməyi sevən bir gənc tanışım "xəbər var" deyə yanıma gəldi: 
- R.Feyzullayev yanındakı bir neçə məsul şəxslərə "Biz Hamletdən geri çəkilirik" 
komandası verdi. Deyəsən sənin əleyhinə yönələn güclü qüvvələr var. Məncə Bakı 
Dövlət Universitəsindən və bəzi başqa yerlərdən nazirə ultimatumlar daxil olur, sizə 
"dərs verilməsini" tələb edirlər. 
"Qoy olsun" deyə mən saymazlıq etdim. Xüsusi bir təhlükə görmürdüm, nə ola 
bilərdi ki? Böyük təhlükənin mövcudluğuna şübhəm və kiçik təhlükə varsa onu dəf 
etməyin mümkünlüyü, onun mənbə və məzmun cəhətdən qeyri-müəyyənliyi məni 
arxayınlaşdırır və sakitləşdirirdi. Bu səbəblə mənə necə "dərs verəcəklərini" təhlil etmək 
həvəsində deyildim. Quran-i Kərim də belə buyurur- "Bilmədiyin bir şeyin dalına 
düşmə, buna görə qulaq, göz və ürək- hamısı sorğuya çəkiləcəklər"(XVII, 36/38).  
Məndə özünü biruzə verən zəif cəhətlərdən birini qeyd etməklə məsələnin bir az da 
aydınlaşacağını güman edirəm. Müxtəlif şayiələr, qıcıqlandırıcılar, xoşagəlməz dedi-
qodu və xəbərlərin üzərindəki dumanı mümkün qədər tez qovmağa çalışmaq, 
mənbələrini axtarmaq, onları önləmək əvəzinə arxayınçılıq və gözləmə hissləri həmin 
an mənə daha yaxın olur. Bu qeyri-müəyyənlikdə hədəfi axtarmaq istəmir, üzə çıxarsa 
onu yaxından gördükdən sonra hərəkətə keçməyin kifayət edəcəyini düşünürəm. Hərbdə 
olduğu kimi, bu vəziyyət hədəfi düzgün nişan alma ehtimalını çox artırsa da, vaxt 
çatışmazlığına və təhlükənin böyüməsinə gətirə bilər. Şahmatda belə hal "profilaktik 
gedişin vaxtında edilib-edilməməsi" məsələsinin müzakirəsinə gətirib çıxarır. Zənnimcə 
 35
gerçək həyatda "profilaktik gedişə" xor baxmağımın əsas səbəbi temp itirmək 
narahatçılığı deyil. Təhlükə qeyri-müəyyənliyini araşdırmaq üçün zəif tərəf kimi 
müəyyən xoşagəlməz adamlarla görüşlər keçirilməsi zərurəti, mümkündür ki, 
bilincaltında güclü müqavimət yaradır. Bəlkə də elmi tədqiqatla məşğul olan adamlarla 
siyasətçilər və xalis biznes adamlarının düşüncə quruluşundakı mühüm fərq burada 
özünü biruzə verir?! Bəzi xoşagəlməz və ikinci dərəcəli hesab edilən praktik çalışmalara 
həvəs xəfifləyir, qəlbəyatan nəzəri və praktik tədqiqatlara keçid daha gözəl və mənalı 
əməl kimi tədqiqatçını öz arxası ilə aparır. 
Rəhim müəllim məni yanına dəvət etdi. O, çox fikirli görünürdü, mənim sualedici 
diqqətlə onun üzünə baxdığımı görüb 
- Xalq Təhsili Nazirliyindən zəng etmişdilər, burada ol, komissiya kimi bir şey 
təşkil olunub, gəlib işini yoxlayacaqlar, - dedi. 
- Nə işimi?- deyə mən özümdən asılı olmadan artıq söz-söhbətdən bezdiyimi hiss 
etdirdim, digər tərəfdən isə əlavə məlumat almaq istədim. 
-İndi gələrlər, görərik. Allah axırını xeyir eləsin. 
Rəhim müəllim cavabı və əhvalı ilə "xeyir" notunun səslənməyəcəyi ehtimalının 
daha böyük olduğunu hiss etdirirdi. Bu komissiyanın nə istədiyindən yəqin ki, onun da 
səhih xəbəri yoxdu.  
Təhsil Nazirliyinin nümayəndə heyətinə nazirin birinci müavini Fikrət Babayev 
başçılıq edirdi. O, "işləriniz necə gedir?" deyə mənə müraciət etdi. Mən gördüyümüz 
işləri qısaca təsvir etdim və eləcə də onların bir neçə kiçik suallarına cavab verdim. 
Lakin işlərin pis getmədiyini nümayiş etdirən cavablarımın həvəslə dinlədilmədiyi aşkar 
görünürdü. 
Fikrət müəllim iki səhifəlik bir yazını stolun üstünə qoydu və üzümə baxmadan 
astadan davam etdi: 
-Nazirlikdə -tələbə qəbulu üçün hazırlığınız yoxdur- fikri yaranıb və məsləhətləşib 
belə qərara gəlmişik ki, bu işi dayandıraq. 
Bədənimdən sanki soyuq bir cərəyan keçdi, və mən birdən-birə partladım: 
- Necə yəni hazırlığımız yoxdur? Hər cür hazırlıq apardığımızı sizə  
söylədiyimdən heç bir dəqiqə keçməyib, suallarınıza da tam cavab verdim. O kim-
dir ki, nazirlikdə oturub teleskopla bizim burada hazır olmadığımızı seyr edir? 
Nümayəndə heyətinin daha bir üzvü- B.Xankişiyev məni sakitləşdirməyə çalışdı: 
- Hamlet müəllim, nazirlik birdən-birə bu fikrə düşməyib ki?! Müəyyən 
məsləhətləşmələr aparılıb və nəticədə bir akt tərtib olunub, budur o akt da 
qarşımızdadır, ən yaxşısı bu sənədlə tanış olmaq deyilmi? 
Sənədi38 oxumağa başladılar, özümü məhkəmədə boynunu büküb hakimlərin səhv, 
ancaq qəti qərarını dinləyən müqəssir rolunda görürdüm. 
Bu akt oxunduqdan sonra ən azı iki məsələ mənə tam aydın oldu. Birincisi, 
ziddiyyətlərlə dolu və tələm-tələsik tərtib olunmuş bu yazı qərəzli idi, obyektiv 
gerçəklikdən çox uzaqdı və formal-inzibati xarakter daşıyırdı. İkincisi daha dəhşətli bir 
nəticədən ibarətdi-dünyaya göz açmaqda olan körpəni yerindəcə məhv etmək əmri 
gəlmişdi və bu əmr etiraza yer qoymaz formada idi. Sonrakı açıq və üstüörtülü söhbətlər 
də göstərdi ki, "bu il qəbul imtahanları aparmağın mümkün olmadığı" adı altında 
əslində yenicə başlanılmış işə xitam verilməsi dayanırdı. Parisi dağıdan qüvvə nə qədər 
 36
Dərviş Məstəli şahla39 bağlı idisə, universitəmizi yoxa çıxaran səbəb də o qədər "tədris 
ilinə hazırlığın olmaması" idi. 
Ən maraqlı və ağlar-güləyən cəhətlərdən biri bu aktın hazırlanmasından qəti 
xəbərim olmadığına baxmayaraq, müəlliflər arasında mənim də yer almağım idi, ölüm 
hökmündə mənim də imzam tələb olunurdu. Digər gözəçarpan xüsusiyyət bu aktın 
tərtib olunma tarixinin təhrif edilərək qəsdən bizim qəbul elanlarımızdan əvvələ 
çəkilməsiydi; belə vacib sənədin vaxtında hazırlandığı şübhə doğurmamalı idi. Doğru-
dan da, məhvetmə əməliyyatı "məsləhətləşmələrdən" keçmişdi. 
Akt nazirliyin üç nümayəndəsi tərəfindən imzalanmış şəkildə bizə təqdim edildi. 
Fikrət müəllim məsələnin artıq həll edilmişliyinin hamıya bəlli olduğunu dərk edərək... 
bizə kiçik "yaxınlıq" göstərdi: 
- Vallah, iş bizlik deyil, özünüz yaxşı bilirsiniz. Biz imzalamışıq, siz də imzalayın, 
biri sizdə qalsın, biri bizdə. 
Rəhim müəllim öz nüsxəsini imzaladı. Kağızı mənə uzatdılar, "əlvida, xəyalda qu-
rulan universitə". Mən artıq sakitləşmişdim, həyəcanım yox olmuşdu (və ya içimdəydi), 
deyəsən başım da rəvan işləməyə başlamışdı. 
Dayandığımı və azca fikirli olduğumu görüb imzalamaq üçün bir qələm  də 
uzatdılar. Mən qələmi götürmədim: 
- Hər kəs öz qələmi ilə qol çəksə yaxşıdır. İndi cibimdə qələmim yoxdur, icazə 
verin sabaha kimi sənəd məndə qalsın. 
Mənim zarafat etdiyim, ya ciddi danışdığım həmkarlarıma aydın olmadı. Çox gü-
man ki, mənim sarsıldığımı və nəticədə özümü sındırmamaq əlaməti kimi kiçik şıltaqlıq 
etdiyimi nəzərə aldılar və kiçik narazılıqlarını da gizlətmədən 
- Nə olar, sabah imzalayıb göndərərsən, və ya biz gəlib götürərik- deyə vidalaşıb 
yola düzəldilər.  
Mən qapıdan çıxarkən Fikrət müəllimi təklədim: 
- Fikrət müəllim, düzünü deyin, bu nə məsələdir? Birdən-birə nə oldu? 
- Hamlet müəllim, "dostların və qeyri-dostların" hücuma keçiblər. Məsələ 
razılaşdırılıb, biz sadəcə icraçıyıq. Özünə əziyyət vermə. 
Mən geri Rəhim müəllimin yanına qayıtdım, fikrini təkbətək bilmək istəyirdim. 
Onun da hayıfsılandığı göz qabağında idi. Lakin, məndən çox təcrübəli olan, hökumətlə 
oturub-durmuş bu möhtərəm kişi baş verən hadisələri birqiymətli və bilavasitə qəbul 
edir, mənim uşaqlıq etdiyimi vurğulayırdı: 
- Hamlet, bala, əgər vəziyyətdə bir işıq ucu olsaydı, mən hiss edərdim və sənə 
deyərdim. Yoldaşları çox nahaqdan bir az özündən incik saldın, məsələ ən yüksək 
səviyyədə razılaşdırılmasaydı belə akt meydana gəlməzdi. Gördün ki, mən də 
imzaladım, sənin özünü ayırmağın kimə və nəyə lazımdır, o cümlədən özünə də lazım 
deyil. Dünya qurtarmadı ki, hələ sən çox işlər görə bilərsən. O sənədi imzala, sabah 
göndərək getsin, gərək hiss edəsən ki, sənin imzan olmasa da onlar işi istədikləri 
istiqamətə yönəldə bilərlər. 
Mən Rəhim müəllimlə sağollaşıb evə getməyi qərara aldım. Amma bir az Xəzərin 
sahilində gəzişərək özümü tam ələ almağa çalışdım. Bilmirəm necə olub ki, ruh 
yüksəkliyim dağların yüksəkliklərinə, kefsizliyim isə dənizin görünməz dərinliklərinə 
can atır. Ümumiyyətlə, dəniz məndə birqiymətli və biryönlü hisslər doğurmur. Dənizin 
bir-birilə öpüşən dalğaları, geydiyi gözəllik donunun gah mavi, gah zümrüd çalarları, 
 37
günəş şüalarını və ay işığını öz suyunda çimizdirib sığallaması xoş xəyallara meydan 
açır. Ondakı gözəgörünməzlik və əlçatmazlıq, hirs və dəyişkənlik, qaramtıllıq və 
qaraqabaqlılıq isə bəzən məni qəm ilə dəmləndirir, həsrətə yol açır, gücsüzlüyümü yada 
salır və zaman-zaman bu duyğular birləşib, bir-birinə sarmaşıb vahiməyə bənzər hisslər 
də yarada bilir. Qarışıq fikir, xəyal və düşüncələrimi dəniz kənarında ipə-sapa düzüb 
evə döndüm. 
  
 
16. Ü S Y A N 
 
 
İyun çox "qızğın" ay oldu. Qəzet və televiziyadakı xoş görüntülərlə tələbə və 
valideyn müraciətləri ilə dolan mənalı günlər birdən-birə Xalq Təhsili Nazirliyi və Xalq 
Təsərrüfatını İdarəetmə institutunun birgə komissiyası tərəfindən fəaliyyətimizi 
dayandırmaq tələbi ilə əvəz olundu. "Məsləhətləşmələr" nəticəsində bu komissiyanın 
beş nəfər səlahiyyətli şəxsdən ibarət olması təbii hesab edilmişdi: Xalq Təhsili Nazirliy-
inin üç rəhbər işçisi, Xalq Təsərrüfatını İdarəetmə institutunun rektoru və mən- yeni 
universitənin başçısı.  
Dörd nəfər sənədi imzalamış və mənim də imzalayacağıma şübhə etmirdilər. Sovet 
İdarəetmə sistemində çoxillik təcrübədən keçmiş hamının eyni fikrə gətirilməsi metodu 
bizim hala tətbiq olunurdu. "Özünü cəmiyyətə qarşı qoymaq" Sovet cəmiyyəti 
tərəfindən yaxşı qarşılanmırdı. 
Lakin, mən başladığım işi yarımçıq qoymaq fikrində deyildim, bu işin davam 
edəcəyinə inam məni tərk etmirdi. İliklərimə qədər işləmiş bu ideyanın həyata 
keçirilməsini özümə vəzifə və borc bilirdim. Belə olan halda yalnız bir yol qalırdı- 
üsyan etmək. 
Üsyan zəruri idi. Xoşagəlməz nəticələrdən zərrə qədər də çəkinməyərək bu akta 
qol çəkməyəcəyəm. Bununla kifayətlənməyib əsaslı bir hücuma da keçəcəyəm. Böyük 
siyasətçilərdən biri həmişə müdafiədə oturmağın üsyanı məğlubiyyətə apardığını40 boş-
boşuna deməmişdi. Təhlil etməli, özümü hazırlamalı idim. Gecəm bu istiqamətdə dola-
şan düşüncələrlə və onlardan bəzisinin kağız üzərinə köçürülməsilə tamamlandı. 
...Yalan və ikiüzlülük uşaq vaxtından zəhləm gedən və yaxına buraxmadığım 
sifətlər idi. İndi isə yalanı doğru kimi qələmə verən bir akt quraşdırılmışdı və məndən 
ikiüzlülük göstərərək öz işimi mühakimə etməyi tələb edirdilər. Əlbəttə bu vəziyyət 30-
cu illərdə fiziki ölümlə nəticələnən aktlaşmalarla müqayisə oluna bilməzdi. Lakin ideya, 
əməl ölümü göz qabağında idi, yalanın açıq-aşkar doğrunu üstələdiyi təsdiq edilirdi. 
Mən bu akta qol çəkmədiyim halda komissiyanın qərarı etibarlı sayıla bilməz. 
Əgər mənim daxil olmadığım yeni bir komissiya yaradılsa, onun bənzər bir akt 
hazırlaması daha çətin olacaq və axır nəticədə Nazirlər Kabinetinin uyğun qərarı ilə 
uzlaşmayacaq. Yaranmış bu hüquqi vakkum mənə üsyanı davam etdirmək imkanı 
verəcək. 
Hay-küy yaranması əlaqədar hökumət dairələrinin xeyrinə deyil, onlar düz işə əks 
olduqlarını nümayiş etdirən hər hansı bir hadisənin böyüməsinə onlar imkan 
verməməyə çalışacaqlar. 
 38
Komissiyanı yaradanlarda bir daxili narahatçılıq hissi də olmalıdır, onlar müəyyən 
təzyiqə dözməyərək haqsızlıq etməkdədirlər. Onlardan asılı olmayaraq hadisələrin 
başqa səmtə dönməsini görə bəlkə də "şükür"lə qarşılayıb günahlarını yumaq imkanı 
əldə edərlər (gecə çalışmam ağla gələn hər türlü, o cümlədən, psixoloci cəhətləri ortaya 
çıxarırdı). 
Baş nazir bu işdən bixəbər ola bilməzdi. Siyasi gərginlik və saray çəkişmələrinin 
gücləndiyi bir zamanda bu universitənin taleyindən daha böyük məsələlər vardı onun 
qarşısında. Əgər bu ali məktəbin yaradılmasını (və mümkündür ki, mənim bu yoldakı 
aktivliyimi) onun siyasi rəqibləri və onlara yaxın olan elm-təhsil idarəçiləri qəbul edə 
bilmirsə, bu məsələnin bir aktla həll edilməsinə Baş nazir etiraz etməyəcəkdi ki. 
Komissiyanın təşkilatçıları tam geri çəkilmək istəməyəcəklər, onların heysiyyatı və 
amiranəliyi buna imkan verməz. Mən isə son məqsəd olaraq hər iki tərəf üçün məqbul 
sayıla bilən ən azı bir güzəştli variant ortaya atmalıyam. Rəqiblərim və hökumət 
adamları münaqişəni böyütməmək və sülh yolu ilə aradan götürmək üzərində 
düşünərkən (ümid edirəm ki, belə dönüşün ehtimalı az olmayacaq) mənim təklifim işə 
yaraya bilər, onların qulağına pıçıldamaq kimi bir şey olacaq. Ağlabatan güzəştli variant 
olaraq indiki tələbə qəbulunu "hazırlıq şöbəsinə qəbulla" əvəz etməyi irəli sürəcəm. Bu, 
hörmətli hökumət adamlarımız üçün "istədiyimizi etdik, cüzi bir güzəştlə", bizim üçün 
isə "fəaliyyətimiz zəiflədi, amma davam edir" demək olacaqdı... 
Artıq hərəkət planı mənə aydın idi. Kiminsə tərtib etdiyi və digər dörd komissiya 
üzvü tərəfindən imzalanmış mətnə qol çəkməyəcəyimi elan edirəm. Bu mətnlə qəti razı 
olmadığımı bildirən bir sənəd hazırlayıram. Bu məsələlərə birbaşa cavabdeh olan 
adamın hazırladığı əsaslandırılmış sənədi tam imzalanmamış aktla yanaşı oxuduqda, bu 
aktın qərəzçiliklə yazıldığı hər kəsə aşkar olacaq. 
Günortaya yaxın R.Rəhimova yaxınlaşdım. Müqəddiməsiz əsas məsələyə keçdim: 
- Rəhim müəllim, o akta heç cür qol çəkə bilmərəm, haqsızlıq və yalan üzərində 
qurulmuş yazıdır. Əgər belə bir komissiya yaradılıbsa və mən də onun üzvü isəm, öz 
xüsüsi fikrimi bildirmək ixtiyarım var. Budur həmin akta əlavə41 şəklində hazırladığım 
fikirlər, xahiş edirəm tanış olun, yəqin ki, onu Xalq Təhsili Nazirliyinə göndərməli ola-
cağam. 
Sənədi oxuduqdan sonra Rəhim müəllim heç nə demədi, ciddi və qaşqabaqlı bir 
görkəm aldı. Xalq Təhsili Nazirliyinə zəng etdi, gəlib "akta əlavəni" götürüb getdilər. 
Örtülü qapılar arxasında nə söhbətlər getdiyindən xəbərsiz idim. Hər halda mən sərrast 
bir atəş açmışdım və hər cür cavab gözlənilə bilərdi, o cümlədən toplardan yaylım atəşi 
də.  
  
17. Şıltaq adamın yumşaldılması42 və ya 
 "biz yenə yaşadıq torpaq üstündə"43 
 
Xalq Təhsili Nazirliyinin əli ilə aktlaşdırılan ləğvetmə əməliyyatına mənim açıq-
aşkar və yazılı surətdə etirazım cavabsız qala bilməzdi. Nazir R.Feyzullayev ehtiyatlı 
adam idi, qarışıq, qeyri-müəyyən və səs-küy yarada bilən işlərə münasibətini rəsmi 
şəkildə elan etməzdi. O, heç bir "iz" buraxmadan rəqibi mühasirə etməyə başlar, onu 
məngənəyə salaraq sıxmağa çalışardı. Ləğvetmə aktında da onun adı yox idi, bu arada o, 
 39
mənə qarşı hücuma başçılıq etməyə məcbur edilsə də, bunu üstüörtülü və dolayı yolla 
həyata keçirmək taktikasını seçmişdi. 
Nazirin növbəti addımı "hazırlıq işlərinin zəif aparılması və kifayət etmədiyi" fik-
rini qanuniləşdirmək, əksəriyyətin belə düşündüyünü rəsmi şəklə salmaq idi. Şıltaq 
adamı yumşaltmaq üçün onu təkləmək zəruri idi. Xalq Təsərrüfatını İdarəetmə İnstitu-
tunun (XTİİ) elmi-inzibati şurasına məsələni müzakirə etmək təklif olundu. Əlbəttə 
"ləğvetmə aktının" əsas müddəalarının bu şurada təsdiq ediləcəyinə "sifarişçilər" şübhə 
etmirdilər. Üstəlik mənim əsəblərimi qurdalamağı, kefimə soğan doğramağı da 
unutmamışdılar. Xalq Təhsili Nazirliyindən mənə telefonla zəng edərək zəhmli anonim 
səslə "şurada səhvlərini boynuna al və komissiyanın qərarının düzgün olduğunu söylə, 
yazdığın etirazın da həyəcandan doğduğunu qeyd et". Düşünməyə və ağzımı açmağa 
imkan vermədən söhbəti birdən kəsmək kimi sınanmış üsul da tətbiq edildi. 
XTII şurasının cəmi iki-üç üzvünü tanıyırdım. Bu institutun elmi işlər üzrə prorek-
toru, iqtisad elmləri doktoru Vahid Axundovla aramızda səmimi və işgüzar münasibət 
yaranmışdı. Sovet ali məktəblərində qəbul edilmiş siyasi iqtisaddan fərqli olaraq 
Samuelson44  tipli "İqtisadiyyata giriş" fənninin tədris olunmasını arzu edirdim və o, bu 
işi məmnuniyyətlə boynuna götürmüşdü. Öz təvazökarlığı və savadı ilə hörmət 
qazanmış bu alim indi Ölkə prezidentinin iqtisadi məsələlər üzrə müşaviridir.  
Şuranın iclasında hansı məsələnin müzakirə olunacağından hali olan V.Axundov 
mənim nə düşündüyümlə maraqlandı və qısa fikir mübadiləsindən sonra mənimlə 
həmfikir olduğunu bildirdi.  
İclasdan əvvəl Rəhim müəllim məni yanına çağırıb "sən çıxış edəcəksən, elə et ki, 
sakitlik olsun, nazirliyi və "yuxarıdakıları" özümüzə düşmən etməyək. Bu işlər belə 
getməz, bir az sonra hər şey yoluna düşər" deyə nəsihət verdi.  
İclas başlandı, bir neçə cari işlərin qısa müzakirəsindən sonra Rəhim müəllim 
"Universitəmizdə tələbə qəbulu ilə əlaqədar hazırlıq işləri XTN rəhbərliyinin və 
Hamletlə mənim daxil olduğumuz komissiya tərəfindən öyrənilmişdir. Hansı nəticəyə 
gəldiyimiz barədə Hamlet danışacaq",- deyə sözü mənə verdi.  
Mənim çıxışım, əksinə, hazırlıq işlərinin normal olduğunun isbatına yönəldi. 
Məndən sonra söz alan Vahid Axundov universitənin vacibliyindən, təhsil sistemimizdə 
yeni söz olduğundan danışdı və gördüyümüz işlərin tədrisə başlamaq üçün kifayət etdiy-
ini söylədi. Rəhim müəllim narazı bir tərzdə "daha kimin nə sözü var" deyə şura 
üzvlərinə müraciət etdi. Cəfər Vəliyev (indiki Mərkəzi seçki komissiyasının sədri) 
işlərdən az xəbərdar olduğunu bildirməklə bərabər, komissiyanın işinə şübhə ilə 
yanaşdığını da qeyd etdi. Yerdən məni müdafiə edən bir neçə səs də gəldi: "təzə işdir", 
"maraqlı işlər görürlər, gecə-gündüz işləyirlər", "kömək edən yoxdur, heç olmasa man-
eçilik etməsinlər". Düzü mən şura üzvlərindən bu dərəcədə xeyirxah münasibət 
gözləmirdim.  
Ən azı komissiyanın tərtib etdiyi aktın qeyd-şərtsiz qəbul edilmədiyi göz 
qabağında idi və mən cürətlənərək vəziyyəti rasmiləşdirməyi təklif etdim:  
-Rəhim müəllim, bəlkə səsvermə yolu ilə şuranın fikrini müəyyən edək. 
Rəhim müəllim çox pərt olmuşdu; ən əvvəl, başçılıq etdiyi şura itaətdən çıxmışdı. 
Mənə qarşı hirsi isə çox təbii idi- əgər akta əlavə ilə mən Xalq Təhsili Nazirliyinin 
şəxsində yuxarı güclərə rəsmi etirazımı bildirmişdimsə, indiki çıxışım bəziləri 
tərəfindən onun nüfuzuna toxunmaq kimi qiymətləndiriləcəkdi (hərçənd ki, mənim 
 40
məqsədim qətiyyən Rəhim müəllimə qarşı çıxmaq deyildi). O, "yaxşı, qurtardıq" deyə 
birdən-birə iclasın bitdiyini elan etdi.  
Şuradakı müzakirənin mənim xeyrimə olması aydın idi, lakin mən də bir az pərt 
olmuşdum, çünki barışıq yolu bağlanmış və üsyanı boğmaq üçün mütləq yeni tədbirlər 
görüləcəkdi. Düzü həmin an məni "ağıllandırmaq" üçün hansı daha kəsərli silah 
seçiləcəyini, nələr olacağını təxmin edə bilmirdim. Allah axırını xeyir eləsin. 
XTİİ şurasının iclasından bir neçə gün sonra R.Rəhimov sabah Baş nazirin 
görüşünə gedəcəyimizi bildirdi. Universitənin yaradılması qərarı meydana çıxdıqdan 
sonra Baş nazirlə mənim görüşlərim təbii olaraq dayanmışdı. Get-gedə Z.Feyzullayevlə 
görüş və müzakirələrimiz də kəsildi; nazir universitə ilə bağlı məsləhətləşmələri 
R.Rəhimovla aparmağa başladı. 
Mən növbəti atışmanın Xalq Təhsili Nazirliyində olacağını daha təbii hesab 
edirdim və nazir R.Feyzullayevlə üz-üzə gələcəyimiz səhnəni qəribə bir maraqla 
gözləyirdim. Lakin, görünür ki, R.Feyzullayev belə bir görüşü istəmirdi. Səbəblərdən 
biri Azərbaycan Elmlər Akademiyası Riyaziyyat və Mexanika İnstitutunun iki sabiq 
əməkdaşının münaqişə əsasında üz-üzə dayanmasının xoşagəlməzliyi ola bilərdi. 
Göndərdiyim "akta əlavənin" gerçək dəlillərə əsaslanması, mənim təbiətimə az-çox 
bələd olması və bu məsələdə öz mövqemi müdafiə etmək qətiyyətimi duyması da onu 
açıq görüşdən çəkindirə bilərdi.  
Baş nazir H.Həsənovla yeni görüş ərəfəsində məni qeyri-müəyyənlik duyğusu bü-
rümüşdü və "bəh-bəhlə" qarşılanmayacağımı hiss edirdim.  
H.Həsənovun köməkçisi "buyurun" deyə bizi içəri dəvət etdi. R.Rəhimov 
gözlənilmədən mənə "sən bir az burda dayan" deyib içəri təkcə girdi. Mən çaşıb qaldım, 
qaydadan kənara çıxan zərbə almış və pərt olmuşdum. Vəziyyətin mənim əleyhimə 
dəyişəcəyi şübhə doğurmurdu. Barmaqlarım sanki fikirlərimdəki ahəngsizliyi aradan 
qaldırmaq üçün dizim üzərində piano çalır, gözlərim istər-istəməz saata boylanırdı. İy-
irmi beş dəqiqəyə yaxın bir müddət keçdi, Rəhim müəllim kabinetdən bayıra çıxdı, başı 
ilə yavaşcadan "içəri keç" işarəsi verib, özü qəbul otağında əyləşdi.    
Baş nazirin son işlər barədə aldığı birtərəfli məlumatlara inanmadığını və məni 
məhz məsələni aydınlaşdırmaq məqsədilə çağırdığını zənn etmək olardı. İçəri girib 
salam verərkən H.Həsənovun sifətində gördüyüm ifadə isə vəziyyətin başqa cür və daha 
qatı olduğundan xəbər verirdi. Salama cavab verməsi ilə bütün qeyzini üstümə 
yağdırması bir oldu: 
- Bu nədir, niyə aləmi bir-birinə qarışdırmısan? Nə hökuməti sayırsan, nə böyük-
kiçik, ağsaqqal başa düşürsən. Adamlarla yola getmirsən, məsləhətə qulaq asmırsan. Nə 
olub, dərəbəylikdir-nədir? Mən deyəsən səni yaxşı tanımamışam. 
Belə kəskin məzəmməti gözləmirdim və qəbul edə bilməzdim. 
- İcazə verin... 
- Nə icazə? Onsuz da hər şey mənə aydındır. Partiyadan çıxıbsan, nazirliklə dil 
tapa bilməyibsən, Rəhim müəllimi incidib dava salıbsan.  
Mən gözləmə mövqeyində durmağın mənasız olduğunu anladım. Baş nazir kefi 
istədiyi söz və ifadələrdən istifadə edərək mənim davakar və haqsız olduğumu sübuta 
yetirmək istəyirdi.  
- Üzr istəyirəm, dedikləriniz heç biri mənə aid deyil, vəziyyət tamam başqa cürdür. 
İcazə verin... 
 41
- Belə çıxır ki, mən düz demirəm? Bu qədər adam yalan danışmır ki. Başını aşağı 
salıb rahat işləyə bilməzdinmi? Əvvəlcədən deyərdin ki, iş bacaran deyiləm, bu vəziyyət 
də heç yaranmazdı.  
Mən əməlli-başlı hirsləndim. Baş nazirin mənə doğru yönələn rəngbərəng 
ittihamları və ağzımı açmağa imkan verməməsi ən azı insafsızlıqdı. O sanki hadisələrə 
nüfuz etmə bacarığını unutmuşdu və ya bu cür cərəyan onu qane edirdi. Daha dözmək 
istəmirdim, islanmışın yağışdan nə qorxusu, sözlərimi ürəklə demək üçün ayağa 
qalxdım: 
- Bağışlayın, əgər mənə söz vermək istəmirsinizsə, niyə buraya çağırmısınız? Sizə 
çatdırılan hər sözə inanırsınız, mənə aid bütün uydurulmuş məlumatları olduğu kimi 
qəbul edirsiniz, mənim söyləyəcəyim sözləri isə eşitmək istəmirsiniz. Bəlkə mən daha 
əsaslı və sübut-dəlilli fikir söyləyəcəm. Dörd-beş ay əvvəl məni bacarıqlı və işbilən bir 
adam hesab etdiniz, qərar imzaladınız, mənə iş tapşırdınız. Mən də o qərarı yerinə 
yetirmək üçün bütün qüvvəmi sərf etmişəm. O zamandan sonra bir dəfə də olsun 
məndən nə işlər gördüyümü, nə çətinliklərlə qarşılaşdığımı soruşmayıbsınız və ordan-
burdan daxil olan qeyri-obyektiv və qərəzli fikirlərə inanıb məni iş bacarmayan və 
bədrəftar kimi qələmə verirsiniz. Özünüz bilərsiniz, amma mən bu ittihamları qəbul edə 
bilmərəm, ya imkan verin işləyim, ya da verdiyiniz qərarı biryolluq ləğv edin, çıxım ge-
dim öz işimə.  
H.Həsənov sözlərimdən təsirləndi və bir az geri çəkilməyə, məni həmsöhbət kimi 
qəbul etməyə meylləndi: 
- Nə olar, sənə də qulaq asarıq. Bir az hirslənmişdim, görürəm sən də hirslənibsən. 
Gəl bir az da sakit söhbət edək. Amma sənin ucbatından çox hay-küy qalxdığına nə 
deyə bilərsən?  
Mən əhvalatı bütün çılpaqlığı ilə qısa cümlələrlə danışmağa çalışdım. Arada bir-iki 
dəfə qısa suallar verdi və partiyadan niyə çıxdığımı soruşduqdan sonra "eybi yoxdur" 
deməklə münasibətini də bildirdi. Sonra köməkçisini çağırıb dedi: 
- O aktı və Hamletin yazdığı cavabı gətir bura. 
Akta əlavəni gətirdilər, aktın özü isə tapılmadı. Çox güman ki, bu təsadüfi deyildi- 
akt tərtibatçıları bilirdilər ki, bu iki sənədin yanaşı qoyulması onların xeyrinə olmay-
acaq.  
Mən hər iki yazını özümlə gətirmişdim, onları göstərdim və qısaca şərh etdim. O, 
bir daha məni sınağa çəkdi (və ya düşündüyünü dedi?!). 
- Bu qədər adamlar qol çəkiblərsə, deməli belə lazım imiş. Sən isə həqiqət aşiqi 
olduğunu irəli sürməklə real vəziyyətdən uzaqlaşırsan.  
Mən bir daha hüquqi və mənəvi cəhətləri hallandırdım: 
- Əgər Nazirlər Kabinetinin qərarı varsa, o icra olunmalıdır. Bu iş mənə aiddirsə və 
mən onun öhdəsindən gəlirəmsə, tərsini hökm edən aktı necə qəbul edə bilərəm? Onu 
imzalamaq isə son nəticədə yalnız mənim günahkar olduğuma dəlalət edəcək. 
Deyəcəklər ki, işi ona tapşırdıq, bacarmadığını boynuna almağa məcbur oldu və 
biabırcasına geri çəkildi. Digər tərəfdən əgər doğrudan da belə universitənin yaradılması 
tezdirsə, Nazirlər Kabineti buyursun yeni qərar çıxarsın- üç ay əvvəl yaradılmasını çox 
vacib hesab etdiyi bu ali məktəbin indi ölkəyə lazım olmadığı səbəbilə fəaliyyətini 
dayandırsın.  
 42
Mən söhbəti şəxsi müstəvidən çıxarıb əsas işin üzərinə yönəltməyə çalışdım. Dia-
loq içərisində bir neçə monoloqum ilkin nəticəsini verdi. H.Həsənov sakitləşmişdi, çox 
ehtimal ki, işin əvvəli xatirində canlanmış və qabaqcadan beyninə yeridilmiş yanlış 
fikirləri dəf etməyə başlamışdı. Kiçik sual-cavab və fikir mübadiləsindən sonra 
komissiyanın tərtib etdiyi aktın əsassızlığı ona aydın oldu. Lakin bu ləğvetmə 
əməliyyatının arxasında dayananların qüvvəli olduqları da gizli deyildi. Hərçənd ki, baş 
nazir bu qüvvələr haqqında xüsusi söz açmadı, amma onun mənim təkliflərimə düşünə-
düşünə qarşılıq verməsi və tərəddüdləri fikrən kimlərlə isə hesablaşmalı olduğundan 
xəbər verirdi.  
H.Həsənov məni haqsız hesab etdiyi bir cəhəti yenidən və xüsusi vurğu ilə ortaya 
çıxardı: 
- Rəhim müəllimlə niyə yola getmirsən? Dünya görmüş kişidir, rəhbərlikdə 
səriştəsi var, sənə də köməyi dəyər, niyə tələsmişlik edirsən? 
- Mənim Rəhim müəllimə çox böyük hörmətim var və böyük-kiçik münasibətlərini 
də heç vaxt pozmamışam. Mən sadəcə öz işimlə sərbəst məşğul olmaq istəyirəm... 
Baş nazir yenə də hirsləndi: 
- Nə sərbəstlik, nə müstəqillik davası aparırsınız? Sən bilirsənmi mən kiməm? 
Cavab verirəm- Baş nazir. Amma mən nəinki bir nazir, heç nazir müavini də təyin edə 
bilmirəm. 
Mən rahat durmadım: 
- Siz işin belə olmasını düzgünmü hesab edirsiniz? Cavab verirəm- şübhəsiz ki, 
yox. Hər kəs öz vəzifəsi çərçivəsində sərbəst hərəkət etsə işlər daha yaxşı getməzmi? 
Lakin H.Həsənov məni çox iddialı hesab etməkdə davam edirdi və birdən-birə 
maraqlı və qeyri-adi üsulla mənim ikinci-üçüncü dərəcəli rollarda oynadığımı qeyd 
etməyi lazım bildi: 
- Gərək başa düşəsən ki, sən bu başlanılan işin M.Qorbaçovu deyilsən... Heç 
B.Pavlovu45 da deyilsən... Bilirsənmi...  
Bu müqayisə mənə Baş nazirin necə düşündüyünü aydın etdi. Və bu işin Qorba-
çovu kimdir və Pavlovu kimdir suallarına hələlik cavab axtarmadan H.Həsənovun 
köməyinə gəldim: 
- Yəqin ki, mənim bu işim Q.Yavlinskinin46 roluna uyğun gəlir. 
- Ay sağ ol, düz deyirsən. Sən ideyanı veribsən, ideyanı həyata keçirmək yollarını 
hazırlayırsan, idarəetmədə isə birinci deyilsən, hərçənd ki, sənə kifayət qədər məsul 
vəzifə verilib. 
Bu müddəalar məni qane etməsə də, qəribə müqayisədən və söhbətin oynaq 
tərzindən canlanmışdım: 
- Perestroykanın ilişməsinin, effektsizliyinin səbəblərindən biri məhz Yavlinski 
kimi iqtisadi islahatlar proqramı hazırlamış adamların idarəetmədən uzaqda 
saxlanılmasıdır bəlkə!? Vallah mənim hakimiyyət iddiam yoxdur, vəzifəpərəstlikdən də 
çox uzaqdayam. Amma sizin xeyir-duanızla çox yaxşı bir işə başlamışıq və o işi irəli 
aparmaq mənim yeganə məqsədimdir. Əminəm ki, maraqlı, məzmunlu və başqalarından 
fərqli bir yoldayıq.  
Hər iki tərəf ürəyini boşaltdıqdan sonra H.Həsənov Rəhim müəllimi içəri dəvət 
etdi, universitənin hazırlıq şöbəsinə tələbələr götürməklə fəaliyyətə başlamasını tövsiyə 
etdi, XTİİ şurasında müzakirə edib uyğun qərar çıxarmağın kifayət olacağını dedi. 
 43
Məsələ elə bu cür də həll olundu. Təbii inkişaf yolunu bağlasalar da, müəyyən 
cığırla irəliləmək imkanı təmin olunmuşdu. Özümü nə qalib, nə də məğlub hesab 
edirdim. Nə olursa olsun, "biz yenə yaşadıq torpaq üstündə".  
 
18. Türkiyə səfərlərim və  
 ilk hazırlıq tələbələrimiz 
 
İyun ayı sanki fərəh və kədər, qabarma və çəkilmə, hücum, müdafiə və barışıq 
naxışlarından hörülmüşdü. Baş nazirlə son və ağır görüşdə hazırlıq şöbəsinə 15-20 
dinləyici qəbul etməklə fəaliyyətimizi davam etdirmək kimi "səs-küysüz" yol seçildi 
(Bu, Baş nazir kimi Həsən Həsənovla mənim son görüşüm idi, sonralar Xalq 
Cəbhəsinin hakimiyyəti dövründə o, BMT-də Azərbaycan Respublikasının rəsmi 
nümayəndəsi vəzifəsində çalışdı, hal-hazırda isə ölkəmizin xarici işlər naziridir).  
“Zəlzələdən” və sonrakı qarma-qarışıqlıqdan sağ çıxaraq, fikrə dalmış, lakin "tor-
paq üstündə yaşamağın" böyük təsəlli olduğunu dərk edən bir adama bənzədirdim 
özümü. Sonrakı bir-neçə ay, universitə baxımından "sakit düşüncələr" və "sakit hazırlıq 
şöbəsi"nin fəaliyyətə başlaması ilə səciyyələndirilə bilərdisə, siyasi cəhətdən həyatımıza 
əsaslı və kəskin dönüş ayları kimi daxil oldu. 
İyulun 4-də İstanbul Universitəsinin dəvətilə Türkiyəyə iki həftəlik səfər etdim. 
Sovet dövründə Azərbaycan vətəndaşının Türkiyə və İrana getməsi çox müşkül məsələ 
idi. Dərin dil, tarix və mədəniyyət ortaqlığı ilə qohum olan bu ölkələr dəmir pərdələrlə 
Azərbaycanın üzün əmkarlarımla yaxından tanış oldum və eyni zamanda bizim 
nəslimizdən olan və 30-cu ildə məcburiyyət üzündən Sovetləri tərk edib Türkiyəyə get-
miş kişilərin övladları ilə görüşdüm. 
Türkiyəyə ikinci səfərim sentyabrın 12-də İstanbulda Boğaziçi Universitəsində 
keçirilən birinci Azərbaycan-Türkiyə riyaziyyat konfransında iştirakım ilə əlaqədar idi. 
Marmara Universitəsi rəhbərliyi ilə birlikdə aramızdakı xoş münasibətləri daha da ink-
işaf etdirməyi qərarlaşdırmaq da bu günlərdə baş verdi. 
Avqustun 19-21-ci günləri Moskvada "Dövlət Fövqəladə Vəziyyət Komitəsi" 
(QKÇP) adı ilə çıxış edən bir qrup mühafizəkarlar Sovetləri olduğu kimi saxlamaq 
məqsədilə hakimiyyəti ələ aldılar. Bu zaman mən Qubada47 idim və həyacanla radionu 
dinləyir, televizoru seyr edirdim. Cəmiyyətin yeniləşməsinin qarşısını almaq cəhdinin 
baş tutmayacağı ehtimalı böyükdü, buna baxmayaraq bir sıra dövlət adamları vəziyyəti 
qiymətləndirə bilmir, "bəlkə də qaytardılar" fikrinə qol qoyurdular. Qayanı dağıdan 
partlayış selə yol açdığı kimi, baş tutmayan bu qiyam ("putç") da Sovet 
respublikalarının müstəqilləşməyə gedən yolunu təmizlədi.  
Avqustun axırıncı həftəsi Bakı çalxalanırdı, 26-da Lenin meydanı Azadlıq meydanı 
adlandırıldı və Leninin hökumət evinin qucağında yer almış heykəlinin sökülməsi qərarı 
verildi. İzdihamlı mitinqlər ölkənin siyasi həyatının özəyinə çevrilmişdi. Moskvanın 
1990-cı il 19 yanvar tarixli fərmanı ilə Bakıda tətbiq olunan fövqəladə vəziyyət avqus-
tun 30-da Bakının fərmanı ilə ləğv edildi. Moskvanın birbaşa və şəksiz-şübhəsiz 
rəhbərliyi aradan qaldırıldı. 
Xalq Cəbhəsi güclənməkdəydi və ... sentyabrın 8-də keçirilən Azərbaycan 
Respublikası Prezidenti seçkilərində birdən-birə geri çəkildi, A.Mütəllibov 
 44
müqavimətsiz qalib gəldi. Ölkədə ikihakimiyyətliyə bənzər vəziyyət hökm sürməkdə 
davam edirdi. 
Universitəmizin hazırlıq şöbəsinə tələbə qəbulunu aparmaq üçün müxtəlif ali 
məktəblər və Elmlər Akademiyasından 8 müəllim dəvət edərək imtahan komissiyası 
yaratdıq. Ən ehtiyat etdiyimiz məsələ tələbə qəbulu haqqındakı elanımıza inamın olub-
olmayacağı idi, artıq bir dəfə iyun ayında verdiyimiz elanları Xalq Təhsili Nazirliyi ləğv 
etmişdi və indi "yalançının tayası yansa da inanmayacaqlar" fikri bizi intizarda 
saxlayırdı. 
Cəmi 15-20 nəfər dinləyici götürəcəyimizi bildirmişdik və bir həftə içində 51 gənc 
oğlan və qız müsabiqədə iştirak etmək üçün öz sənədlərini bizə təqdim etdilər. İqtisadi-
yyat-menecment ixtisası və beynəlxalq münasibətlər-siyasi elmlər ixtisasının hər biri 
üzrə 16, riyaziyyat və kompyuter elmləri üzrə 10, tibbi ekologiya üzrə 9 nəfər 
müsabiqədə iştirak etdilər. Onlardan 23-ü orta məktəbi Bakı şəhərində, 28-i isə digər 
yerlərdə (23 müxtəlif bölgədə) bitirmişdilər, bir nəfər qızıl, iki nəfər gümüş medal 
almışdılar, beş nəfər məktəbdə ingilis dili keçməmişdi. İngilis dilindən hamı, riyaziy-
yatdan isə beynəlxalq münasibətlər-siyasi elmlər xaricində hər kəs imtahan edildi. 
Əlavə olaraq iqtisadiyyat-menecmentdə coğrafiya, tibbi ekologiyada biologiya və 
beynəlxalq münasibətlər-siyasi elmlərdə tarix imtahanları keçirildi. 
Oktyabrın 17-də imtahanlar bitdikdən sonra qəbul komissiyasının protokoluna 
əsasən hazırlıq şöbəmizə 20 nəfər tələbə qəbul etdik. Onlardan biri tezliklə dərslərə 
gəlmədiyi üçün xaric edildi. 
Bu ilk 19 tələbəmizin əksəriyyəti universitəmizi bitirdilər (6-cı fəxri diplomla), bir 
qismi tələbə mübadiləsi yolu ilə Amerika və Avropada oxudular. Hal-hazırda onlar 
yaxşı iş yeri ilə təmin olunmuş və bəziləri magistr-tələbə kimi təhsillərini də davam 
etdirirlər. 
Bir gün sonra, oktyabrın 18-də iki hadisə (biri ölkə, digəri universitə miqyaslı) 
qeydə alındı. Azərbaycan Respublikası Ali Soveti "Azərbaycan Respublikası Dövlət 
Müstəqilliyi haqqında" konstitusiya aktını qəbul etdi. Azərbaycan xalqı müstəqil dövlət 
yaratmaq əzmini bəyan etdi. Eyni zamanda Universitənin elmi, tədris və inzibati 
cəhətdən kollegial idarə olunması məqsədilə elmi-inzibati şura yaratmağı qərara aldım. 
"1991/92-ci dərs ilində universitənin tədris, elmi və təşkilati məsələlərini müzakirə edib 
qərar çıxarmaq, həmçinin 1992/93-cü dərs ilinə ciddi hazırlıq aparmaq məqsədilə" 
yaradılan bu şuranın "18 oktyabr 1991-ci ildən 10 sentyabr 1992-ci ilədək fəaliyyət 
göstərməsi"ni əmrləşdirdim. Universitəmiz öz azsaylı tələbələri, müəllimləri və elmi-
inzibati şurası ilə gerçək həyata qədəm basdı. 
Elə bu günlərdə ilk xarici qonaqlarımız təşrif gətirdilər- Los-Ancelesdəki Kali-
forniya Universitəsinin əməkdaşı Nairə Tohidi və İstanbuldakı Marmara Uni-
versitəsinin rektoru Orxan Oğuz. Türkiyə təhsil sisteminin inkişafında xüsusi xidmətləri 
olan Orxan Oğuz (əvvəllər Anadolu Universitəsinin rektoru və Türkiyənin təhsil naziri 
vəzifələrində çalışmışdı) mənim dəvətimi qəbul edərək Bakıya gəldi və Universitəmizin 
rəsmi açılışında ilk tələbələrimiz qarşısında çıxış etdi (29 oktyabr 1991). 
Orxan Oğuz dünyagörmüş müdrik bir insan və güclü təşkilatçı idi (hal-hazırda 
Orxan Oğuz Türkiyə Cümhuriyyəti Radio və Televizyon Üstkurumu Başkanıdır). 
Onunla tanışlığımız sonralar yaxın dostluğa çevrildi. O, bizim universitə ilə və mənim 
planlarımla yaxından maraqlanır, mənim yarı zarafat, yarıciddi dediyim "bizim oyuncaq 
 45
universitəmiz" ifadəsinə qəti etirazını bildirir, bir sıra məşhur universitələrin məhz bu 
cür fəaliyyətə başladığına dair misallar gətirirdi. Orxan Oğuz mənə ilk tövsiyyəsini 
"Xalq Təsərrüfatını İdarəetmə İnstitutundan mümkün qədər tez aralanıb özünə bir yer 
tap və tələbələrini orada oxut" sözləri ilə ifadə etdi. Digər məsləhəti isə qısa bir müddət 
üçün olsa da onun dəvətini qəbul edib "Marmara Universitəsində onunla bərabər 
çalışmalar yapmaq" idi. Bu mehriban və qayğıkeş insan mənim bir az kefsizliyimi 
görür, Bakıda yaxın zamanlarda ciddi işimin olmadığını hiss edir, qol-qanadımın 
açılmasını istəyir, maliyyə çətinliyimiz olduğunu anlayırdı. Orxan Oğuz 4-5 ay ərzində 
mənim Bakıdan daha çox İstanbulda olmağımın işə fayda verəcəyini sübut etməyə 
çalışırdı. Doğrudan da 19 tələbəyə müxtəlif fənnlərdən dərs demək üçün 6 müəllim işə 
götürmüşdüm və dərslər səliqə ilə başlanmışdı. Noyabrın 1-dən etibarən müəllim 
maaşlarının dövlət ali məktəblərindəkindən 40 % yuxarı olması haqqında əmr 
imzalayaraq, Orxan Oğuzla bərabər İstanbula yola düşdüm.  
 
19. Marmara ilə Xəzər arasında 
 
Türkiyədə keçirdiyim rəngbərəng günlərin təsviri xüsusi bir yazıya mövzu ola 
bilərdi. Marmara universitəsi rektorluğu ilə ilkin tanışlıqdan sonra "İqtisadiyyat və 
idarəetmə elmləri" fakultəsində ali riyaziyyat ("Calculus"), Mühəndislik fakultəsi 
magistraturasında isə əməliyyatların tədqiqi ("Orerations Research") dərslərini deməyə 
başladım. Sərbəst günlərimi əsasən dekanlar, bölüm başkanları və müəllimlər arasında 
keçirir, universitənin "iç həyatını" anlamağa çalışırdım. "Sənaye mühəndisliyi" bölüm 
başkanı professor Sami Ercanla söhbətlərimiz daha maraqlı və canlı keçirdi. O, uzun 
müddət ABŞ-da işləmişdi və biz qərb-şərq, Türkiyə-Azərbaycan, Elm-təhsil mövzuları 
ətrafında fikir mübadiləsi edir, bir-birimizi məlumatlandırırdıq.  
Noyabrın 9-da Türkiyə hökuməti Azərbaycan Respublikasını müstəqil dövlət kimi 
tanımaq haqqında qərar qəbul etdi. Həm Türkiyə, həm də Azərbaycan sevinc içərisində 
idi. Azərbaycan xalqı onun istiqlaliyyətini hamıdan tez tanıyan Türkiyə dövlətinə və 
xalqına məhəbbət və minnətdarlığını ifadə etməyə can atırdı. Qurbanlar kəsilir, 
Bakıdakı türklərə taksilər pulsuz xidmət edir, küçədə rastlaşdıqları Türkiyəliləri çox 
adam evinə qonaq aparmağa çalışırdı. 
Orxan Oğuz və Sami Ercan, həmçinin yeni tanış olduğum bir neçə istiqanlı alim və 
müəllimlər Bakıda fəaliyyətə başlayan universitəmizlə bağlı qayğılarıma diqqətlə 
yanaşır, imkan dairəsində köməyə hazır olduqlarını qeyd edirdilər. Müvəffəq olduğum 
işlərdən biri kitabxanamız üçün türk dilində xeyli vəsait əldə etməyim oldu. Bu 
istiqamətdə bir sıra universitə rektorları, eləcə də Anadolu Universitəsindəki (Eskişehir) 
dostlarım çox fəallıq göstərdilər. İngilis dilində dərs kitablarını isə mağazalardan özüm 
alıb yığırdım. Topladığım və satın aldığım kitabları Bakıya aparmaq üçün müraciət et-
diyim "Azərbaycan Hava Yolları" da öz köməyini əsirgəmədi. 
Bu arada Bakıda mənə qarşı yeni, lakin əvvəlkilərin təbii davamı olan "cəza" 
tədbiri görüldü. Noyabrın 19-da Xalq Təsərrüfatını İdarəetmə İnstitutunun rektoru 
Rəhim Rəhimov özünü İngilisdilli Azərbaycan Universitəsinin də rektoru təyin etdi. 
Onun bu barədə əmrində "Azərbaycan Respublikası Nazirlər Kabinetinin rəhbərliyinin 
göstərişini əsas tutduğu" qeyd edilmişdi. Bəylər mənə Bakıdan zəng edərək böyük 
həyəcanla bu xəbəri çatdırdı, "burada söz yayıblar ki, Hamletdən rektor çıxmaz, işi 
 46
yarımçıq qoyub qaçdı. Türkiyəyə kefə gedib və daha geriyə dönən deyil. Bəs indi nə 
məsləhət görürsən, nə edək?. Bir çarə qılmaq lazımdır, elə-belə dayanmaq olmaz". 
Mən bu xəbəri soyuqqanlılıqla qarşıladım, gerçəkdən narahatçılıq üçün dərin səbəb 
görmürdüm. Bəylərə də narahat olmamasını məsləhət gördüm: "işinizlə məşğul olun, 
dərslərinizi səliqə və həvəslə aparın. Ruhdan düşməyin, təki universitə yaşasın, fəaliyyət 
göstərsin, onu heç kim bizdən ayıra bilməz. Təcili olaraq bir yer axtarın, kiçik olsun, 
uzaq olsun, köhnə, dağınıq olsun- fərqi yoxdur. Sonrası ilə işiniz olmasın, məni 
gözləyin". 
Dərslərimi deməklə yanaşı, ünsiyyətdə olduğum türklərin Azərbaycana sonsuz 
marağını ödəməyə çalışır, təkrarlanan və səthi siyasi görüşlərin yoruculuğunu isə 
təbiətlə yoldaşlaşmaq və ya kitablarla dostlaşmaq hesabına unudurdum. 
Universitə ilə bağlı fikirlər isə gündəlik həyatımın havası, suyu idi; ağlagəlməz 
məsələlər ağlıma gəlirdi. Bir əlim gerçəklikdən yapışmış, o biri əlim "göylərdən ulduz 
qoparırdı". Bu fikir dalğasının üzə çıxardığı sözlərdən biri isə "Xəzər" oldu. 
Universitəmizin adı "Xəzər" olacaq! Türkiyədə Kara deniz, Ak deniz (Aralıq dənizi), 
Ege və Marmara adlı universitələr var, nə üçün Xəzər Universitəsi olmasın? "Xəzərimin 
sahilində əzəmətli Bakımda"48 məskən salacaq Xəzər Universitəm. Təbiətin yaratdığı bu 
əsrarəngiz Xəzər kimi gözəl və zəngin olacaq Xəzər Uni-versitəm.  
Dekabr ayı Sovet İttifaqı 69 illik ömrünü başa vurdu- SSRİ-nin yaradılması 
haqqında 1922-ci il dekabrın 30-da imzalanmış müqavilənin 1991-ci il dekabrın 8-də 
qüvvədən düşdüyü elan edildi. Yeni dünya qaydaları maddi və mənəvi dəyərləri təftiş 
etməyə girişir,Azərbaycan Respublikası isə büdrəyə-büdrəyə ilk sərbəst addımlar at-
mağa başlayırdı. Dekabrın 25-də Azərbaycanda yenidən latın əsaslı əlifbaya49 
qayıdılması haqqında qərar qəbul edildi. Yeni il doğrudan da əvvəlki illərdən qat-qat 
yeni məzmun və yeni biçimdə gəldi. 
Sami Ercan mühəndislik fakultəsi magistraturasında azərbaycanlı gənclərin də 
təhsil almasının mümkünlüyünü qeyd edərək, mənə bu imkanı araşdırmağı təklif etdi. 
Fakultə dekanı Əhməd Serpil və Orxan Oğuzla bir neçə dəfə görüşərək magistratura 
qəbul planında nəzərdə tutulan beş yerin hamısının azərbaycanlılar üçün ayrılmasına 
nail oldum. Onlar Marmara Universitəsində təhsil haqqı vermədən oxuyacaq, bu isə 
Bakıda təhsil haqqının bizə ödənilməsi vasitəsilə maliyyə vəziyyətimizə müsbət təsir 
edəcəkdi. 
Ümumiyyətlə, Türkiyədə çox cəhətdən fəal həyat keçirdim. Egitim (təhsil) 
fakultəsinin xahişi ilə daha bir riyazi fənn tədris etməyə başladım. Eyni zamanda Mar-
mara və Anadolu universitələri rektorları arasında razılaşmaya əsasən həftədə bir dəfə 
Eskişehirdə yuxarı kurs tələbələri və tədqiqatçılar üçün "Funksional analizin əsasları" 
adlı dərs deməyi öhdəmə götürdüm. Marmara Universitəsindəki dərsləri ingilis dilində, 
Eskişehirdəkiləri isə Türkcə deyirdim və bu dəyişiklik mənim "dil düşüncələrimə" də 
meydan açırdı. İstanbuldakı digər ali məktəblərlə- Boğaziçi, İstanbul və Yıldız, eləcə də 
Ankaradakı Bilkənt və İzmirdəki Ege universitələri ilə də əlaqə saxlayır, görüşlər 
keçirir, məruzələr edirdim. Ankaradakı Orta Doğu Texnik Universitəsi ilə daha sıx 
əlaqələrim vardı; nisbətən geniş əhatəli və fəal riyaziyyat bölümündən tez-tez elmi 
məruzələrlə çıxış etmək və konfranslarda iştirak etmək üçün dəvətlər alırdım. 
Ən maraqlı işlərdən biri Orxan Oğuzun rektorluğunu müşahidə etməyim idi. O, 
məni rektorluqla bağlı qapalı qərar qəbuletmə görüşlərinə belə dəvət etməyi unutmurdu.  
 47
 
20. Yeni yurda gedən yolda 
 
Yanvarın 9-u (1992) Bakıya qayıtdım və ertəsi gün işə çıxdım. Rəhim Rəhimovla 
görüşümüz kifayət qədər sakit və üstüörtülü biçimdə keçdi. O, özünü İngilisdilli 
Azərbaycan Universitəsinin rektoru təyin etdiyi barədə mənə heç nə demədi (!?). Müm-
kündür ki, Rəhim müəllim bu barədə mənim söhbət açmağımı, məsələnin belə 
dönüşünü təbii olaraq qəbul etməyimi və innən belə ondan tapşırıqlar alaraq işləməyəmi 
gözləyirdi. Hələlik məndən səs çıxmadığını görüb "işi əlinə al, yerin görünür", deyə 
mənim bu universitədəki ciddi rolumu bir daha təsdiq etməklə yanaşı baş rola aid status-
kvonu da saxladı. Mən əlbəttə ki, işi öz bildiyim kimi əlimə almağı vacib bilirdim və 
Universitə şurasının dalbadal iki iclasını çağırdım. Birinci görüşdə məruzə edərək hal-
hazırkı vəziyyətimizi, yaxın və uzaq məqsədlərimizi təsvir etməyə çalışdım. 
Müstəqilliyimizi təmin etməyin həyati vacibliyini önə çəkdim. Nizamnaməni hüquqi 
əsas götürərək seçki yolu ilə Universitənin əsil rektorunu müəyyən etmək və tezliklə 
başqa bir yerə köçərək yeni həyata başlamaq kimi iki təxirəsalınmaz addımın atılmasını 
təklif etdim.  
Rektorluğun əldən getdiyini zənn edən və universitənin bir gerçək ali təhsil 
ocağına çevriləcəyinə müəyyən şübhələri yaranmış həmkarlarım mənim qayıtmağımdan 
və yaranmış problemləri cəsarətlə və tezliklə həll etmək istəyimdən ruhlanıb coşmuşdu-
lar. Təkliflərim qızğınlıqla qəbul olundu və şuranın 27 yanvar tarixli ikinci iclasında 14 
şura üzvünün yekdil rəyinə əsasən Universitə quruculuğuna rektor kimi başçılıq etməyə 
başladım. Həmkarlarım mənim "Qordiy düyününü"50 bir zərbə ilə kəsdiyimi qeyd 
edərək içdən gələn sevinclərini biruzə verirdilər. 
Rəhim müəllim təbii ki, mənim şura tərəfindən rektor seçildiyimi eşitmişdi və 
növbəti görüşümüz bir-birimizi ehtiyatla gözdən keçirməkdən başlandı. Qəribə vəziyyət 
yaranmışdı- bir universitənin eyni zamanda iki rektoru vardı- biri "rəhbərliyin göstərişi" 
və öz əmri ilə təyin olunmuş, digəri Nazirlər Kabinetinin təsdiq etdiyi nizamnaməni və 
öz mənəvi hüququnu əsas tutaraq seçilmişdi. 
Şübhəsiz ki, Rəhim müəllim vəziyyəti ölçüb-biçmiş, dayanıqlı qərar qəbul etmə 
anının yetişdiyini hiss etmişdi. Onun İstanbul Universitəsi və Turan Yazqanla əlaqələri 
qol-budaq atmış, idarəetmə sahəsində birgə ali təhsil təşkil etmə imkanları 
gerçəkləşməkdəydi. İngilisdilli Universitə isə kirpi kimi tikanlarını qabardır, əl vurmağa 
qoymurdu. Belə olan halda İngilisdilli Universitəni öz idarəsində saxlamaq uğrunda 
mübarizə ümidsiz bir iş deyildimi? Ümumiyyətlə bu mübarizəyə girişməyə dəyərdimi?  
Mənim "Rəhim müəllim, biz özümüzə yer axtarırıq, tezliklə sizi narahatçılıqdan 
qurtaracağıq" sözlərimi o, təmkinlə qarşıladı, əlavə söhbət açmadı və "özün bilərsən" 
deməklə kifayətləndi. Deyəsən rektorluq oyunu sona çatmışdı. 
Bu arada mən Bəylərin böyük qardaşı Tofiq Hacıyevlə tanış oldum. O inşaatçı idi 
və tək öz sahəsində deyil, bir sıra başqa məsələlərin həllində də Universitəmizin yaxın 
köməkçisinə və dostuna çevrildi. Tofiq Bakının Xətayi rayonu Xalq Təhsili Şöbəsinin 
müdiri Nanə Kələntərovanın bina məsələsində bizə kömək edə biləcəyini söyləyərək 
bizi bir-birimizə təqdim etdi. Nanə xanımla çox tez dil tapdıq, o "məsələ mənə aydındır, 
Sizi 240 saylı uşaq bağçasına göndərsəm gedərsinizmi?"- deyə sanki bağçaya uyğun 
olub-olmadığımı təyin etmək üçün sınayıcı nəzərlərlə məni başdan-ayağadək süzdü. 
 48
Xətayi rayonu icra hakimiyyəti başçısı Elmir Şərifov cənabları ilə qısa görüşümüz də 
müvəffəqiyyətlə nəticələndi. "Çox faydalı iş görürsünüz, sizə indi də, gələcəkdə də 
kömək edəcəyəm", deyə həmin dəqiqə mənimlə bağçaya gedərək "bağçadan 
universitəyə keçid" planını müzakirə etməyə başladıq. Yeni yurda doğru yola çıxdıq. 
Mənim üzərimə düşən iş Xalq Təhsili Naziri Rafiq Feyzullayevdən bu məsələyə etiraz 
etmədiyini bildirən məktub almaq idi. Bu o qədər də asan olmadı, nədənsə 
R.Feyzullayev mənimlə görüşmək istəmirdi. Mən "təsirli" tədbirə əl atdım, nazir müav-
ini Abdulla Mehrabovdan xahiş etdim ki, "Nazirə deyin ya mənim məktubuma tezliklə 
cavab versin, ya da mənim onunla görüşmək hüququmdan mütləq istifadə edəcəyimi və 
aramızda ciddi söhbət gedəcəyini nəzərə alsın". 
Tezliklə Əhmədli qəsəbəsində yerləşən 240 nömrəli uşaq bağçasının yarısını uzun 
müddətli icarəyə götürdük. Altı müəllim və hazırlıq şöbəsində oxuyan on doqquz 
tələbəmiz və bir-neçə digər işçilər bağçada məskən saldıq. Bu arada Xarici Dillər İnsti-
tutuna qayıdan Hüseynağa Rzayevin dərslərini Firəngiz Nəsirova əvəz etməyə başladı. 
Çox şux bir insan olan Firəngiz xanım tezliklə universitəmizdə ən sevimli 
müəllimlərdən birinə çevrildi.  
Müstəqilliyin erkən çağı kasıbçılıqdan başlanır. Təzə yerimiz çox dağınıq və 
yararsız halda idi. Xalq Təsərrüfatını İdarəetmə İnstitutunun binasında tədris üçün hər 
şey vardı- sinif otaqlarından başlamış hər cür avadanlığa qədər.  
Bağçanın bizə ayrılmış hissəsi bütün çatışmazlıqlarla yanaşı iki böyük üstünlüyə 
malikdi- biz sərbəst idik və sinif otaqlarının sayı qarşıdakı tədris ili üçün kifayət qədər 
idi. Biz binamızı səliqəyə salmağa, tədris üçün yararlı hala gətirməyə, sinif otaqlarını ən 
zəruri avadanlıqla təmin etməyə çalışırdıq. 
Fevral qələbələrimiz bununla bitmədi. İstanbulda magistraturada oxumaq imkanı 
verən müsabiqəmizə 48 nəfər sənəd təqdim etdi. Riyaziyyat, ingilis dili imtahanlarından 
və şifahi söhbətdən ibarət olan müsabiqənin qalibi beş azərbaycanlı gənc universitəmizə 
təhsil haqqı ödəyərək Türkiyəyə yola düşdülər. 
Fransada yaşayan türk əsilli tarixçi Fərrux Bilici qonağımız oldu (onunla Marmara 
Universitəsində tanış olmuşduq). O, "Müsəlman şərqinə münasibətdə Fransanın siyasi 
və iqtisadi meylləri" mövzusu ətrafında məruzələrlə tələbələrimiz və müəllimlərimiz 
qarşısında çıxış etdi. ABŞ-dan və bəzi Avropa ölkələrindən gələn qonaqlarımızın sayı 
çoxalmağa başlamış, hazırlıq tələbələrimizin fəallığı artmışdı. 
Yeni yurdda həyat qaydasına düşməkdə idi. 1-ci ilin payızında Xalq Təhsili Nazir-
liyinin və Xalq Təsərrüfatını İdarəetmə İnstitutunun "xeyir-duası" ilə hazırlıq şöbəsində 
ilkin tədrisə başladıq.  
 
   21. Quruculuq düşüncələri 
 
1990-cı  ilin ortalarından başlayaraq «Xəzər»  mələk libaslı  bir arzu, bir xəyal, bir 
istək  həmin ilin axırlarında  göylərdən yerə enməkdə  olan bir  pəri füsunkarlığı ilə gö-
zümüzü  qamaşdırmağa  başlamışdı.  1991-ci ilinin yaz ayları  universitəmizin  kağız 
üzərində yaranmasına təsadüf etdi; gözəl  pəri öz  mübarək qədəmləri  ilə bizi sevincə  
bürüdü.  Eyni zamanda  həyatımızı  qısqanclıqlar,  badalaq  qurmalar və açıq zərbələrlə  
«bəzəməyi» yaddan çıxarmayanlar da vardı. 1991-ci ilin  payızında  Xalq Təhsili  Na-
 49
zirliyinin və Xalq Təsərrüfatını İdarəetmə  İnstitutunun «xeyir-duası»  ilə hazırlıq  
şöbəsində  ilkin tədrisə başladıq. 
1992-ci il fevral ayının ortalarında isə Əhmədli qəsəbəsində yerləşən 240 saylı 
uşaq bağçasında məskən saldıq. Xəzər Universitəsi ilk körpəlik dövrünü bu binada 
keçirdi, körpəliyə xas olan məsumluq və səmimilik burada bizi qoynuna alıb isitdi, rahat 
gülüş və sevinc anları bu binada yaşandı. 
Sonralar Xəzər Universitəsi daha bir neçə dəfə yeni binalara üz tutacaqdı, bir neçə 
il səyyar ali məktəbə çevriləcəkdi. Lakin xoş körpəlik xatirələri məhz bu bağça-
universitə ilə bağlı olacaqdı.  
Şəhər mərkəzindən uzaqda yerləşən və körpələr üçün nəzərdə tutulmuş bu uçuq-
sökük binanı təmir etmək və avadanlıqla təchiz etməyi kef kimi qəbul edir, 
müstəqilliyimizdən ləzzət ala-ala gecə-gündüz işləməkdən yorulmurduq. Bu binada 
Kərəmov51 kimi təxminən altı ay iməklədikdən sonra ayaq üstə qalxıb yeridik, hətta 
yürüməyi və uçmağı da planımıza daxil etdik. 1992-ci ilin sentyabr ayında 
universitəmizin birinci kursunda müxtəlif ölkələrdən gəlmiş 200-ə yaxın gənc oğlan və 
qız bir sıra ixtisaslar üzrə təhsil almağa başlayacaqdılar. Opera və Balet teatrında 
keçirdiyimiz təntənəli açılış isə bizim "təntənəli" mövcudluğumuz və "təntənəli" 
iddialarımızdan xəbər verəcəkdi. 
Fikrim iki baş ox istiqamətində daha uzaqlara yönəlir, bir sıra vacib suallara cavab 
axtarırdı. Əvvəla, bütün ali məktəblərimizdə dərindən kök salmış rüşvət- "xahiş"-
"tapşırıq" sisteminə qarşı bütün cəbhə boyu hücuma keçmək, "Xəzər"də bu sistemə veto 
qoymaq, rüşvəti və imtahanlardakı qeyri-ciddiliyi ağır cinayət elan etmək lazım idi. İşin 
əvvəlindən müəllim və tələbələrlə, imkan daxilində valideynlərlə bu barədə ciddi 
söhbətlər aparmalı, bu yolda heç bir güzəştlər olmayacağına inandırmalı, 
Universitəmizin varlığının təmizlik və saflıqla birbaşa bağlı olduğunu beyinlərə 
yeritməli olacağıq. 
Azərbaycanla (və ona bənzər həyat yolu keçmiş ölkələrlə) yaxından tanışlığı olan 
hər kəs yəqin ki, ali məktəblərdə "bilik yeganə meyardır" düsturunun doğru olmadığını 
söyləyəcək. Doğrudan da, bu ölkədə övladına asan yollarla ali məktəb diplomu almaq 
üçün bir sıra valideynlərin (xüsusən vəzifə sahibi olanların və ya varlıların) hər vasitəyə 
əl atacağı şəksizdir. Dərsini oxumamış və ya tam mənimsəməmiş uşağının imtahanda 
müvəffəq qiymət alması üçün (başqa sözlə desək bilik, bacarıq və vərdişlər 
qazanmaması üçün...?!) bu cür valideyn xahiş də etməyə, hədiyyə-rüşvət də verməyə 
hazırdır, hətta hədələməkdən də çəkinmir. Belə olan halda heç bir güzəştə, xahişə və 
hədəyə məhəl qoymayan prinsipial bir yol seçmək, lazım gəldikdə "yox", "üzr 
istəyirəm, bu mümkün deyil" deməyi bacarmaq mümkündürmü? Sual heç də sadəlövh 
və cavab heç də trivial deyil. Cəmiyyətin iliklərinə işləmiş yalan və rüşvətlə əhatə ol-
unmuşuq, nisbi yoxsulluq (o cümlədən müəllim maaşlarının çox aşağı olması) da göz 
qabağındadır. İqtisadiyyatda və siyasi həyatda gedən dəyişmələrə nisbətən 
düşüncələrdəki ətaləti, eləcə də təhsil sahəsində köklü islahatların gecikməsini nəzərə 
alsaq, rüşvətsiz ali təhsil verən müəssisənin qeyri-adiliyinə, "standartdan" kənara 
çıxdığına şübhə qalmır. 
Həyati vacib olan şey- başlanğıcından işin mayasını halal yoğurmaqdır. Tələbələri 
ciddi seçmək, ziyalı və tədqiqatçı alimləri işə cəlb etmək, məhsuldar, çevik və mədəni iş 
mühiti yaratmaq mümkün olsaydı... nə dərdimiz olardı?! Sonralar ağıllı tələbə və 
 50
valideynlər, təbii yolla formalaşan ictimai rəy bizim əsas dayağımıza çevrilməlidir. 
"Xəzər"də təmiz, ciddi və səviyyəli təhsil verirlər, dünyanın qabaqcıl universitələri ilə 
səsləşən, uyğun gələn tədris qurulub" kimi fikirlər bizim ən yaxşı himayəçimiz olacaq. 
Axtarışlarımızın digər istiqaməti düşündüklərimizi həyata keçirmək üçün uyğun 
təhsil modelini müəyyənləşdirməkdən ibarət idi. İlk vacib tədbir imtahan-yoxlama sis-
temini intensivləşdirməyə doğru yönələcək. Bütün tədris olunan fənlər üzrə imtahan 
aparılacaq, onlar əvvəllər olduğu kimi üç sinfə - imtahan edilən, yoxlama (zaçot) və heç 
bir imtahan-yoxlamadan keçməyən fənlərə bölünməyəcək. Bundan əlavə, yalnız semes-
trin sonunda imtahan aparılmaqla kifayətlənilməyəcək, semestr arası bir və ya bir neçə 
dəfə sınaq - imtahanlar keçiriləcək, imtahanlarda yazı və test elementləri əsas 
götürüləcək. Sonralar isə tələbənin gündəlik aktivliyini, fənnin xüsusiyyətlərini və 
müəllimin fikrini daha dolğun əks etdirən imtahan-yoxlama sistemi tətbiq ediləcək.  
Növbəti addım "kəsirlərin tez-tez ləğvi" deyilən dərs keçmədən imtahan vermə 
adətinin aradan götürülməsidir. Beləliklə, kursdan-kursa keçmə metodu köklü surətdə 
yeniləşəcək, bir-iki imtahanda müvəffəq olmayan tələbə "kursda qalıb" həmin ili (yəni 
müvəffəq olduğu fənləri də) təzədən oxumalıdır" kimi nataraz sistem arxivə veriləcək. 
Tələbənin hansı statusda (pillədə) olması onun müvəffəq olduğu fənnlər küllisilə 
(qazandığı kreditlərin sayı ilə) müəyyən olunacaq. Bu, tələbə və valideyni "kursda 
qalma"nın psixoloci ağırlığından xilas edəcək, "yeni dərslərə get, imtahanda 
kəsildiklərin fənləri isə yenidən oxu" kimi çevik və ədalətli qaydaya əməl olunacaq. 
Eyni zamanda "kursda qalma" təhlükəsinin təkan verdiyi qarmaqarışıq güzəştlər üçün 
zəmin də aradan qalxacaq. Bu üsuli-idarə şıltaq valideynləri və tənbəl tələbələri (o 
cümlədən Tələbə Qəbulu üzrə Dövlət Komissiyasının52 göndərdiyi bəzi tələbələri) 
"oxumamış-çalışmamış diplom almaq mümkün deyil" qaydasına alışdırmalıdır. 
"Zəif oxuyan tələbə "Xəzər"in diplomunu ala bilməz" prinsipinin həyata 
keçirilməsi ən böyük nailiyyətimiz olardı. "Xəzər Universitəsinin diplomunu alıbsa, 
deməli yaxşı mütəxəssisdir", "Xəzər Universitəsinin məzunları ən yaxşı işlərlə təmin 
olunurlar" kimi ifadələrin yaranmasına, sabitliyinə və uzunömürlülüyünə çalışmalıyıq. 
Universitəmizdə təhsil və elmin təşkili prinsiplərini həyata keçirməyə başlayarkən 
bir daha Avropa universitələrinin - Oksford, Kembric, Moskva Dövlət Universitəsi, 
Sarbonna və başqalarının, eləcə də tarixən çox möhtəşəm alman universitələrinin - (Ber-
lin, Qettingen və s.) özlərinə məxsus mühüm cəhətlərini müqayisəli şəkildə araşdırmağa 
çalışırdım. Alman universitələrinin Amerika Birləşmiş Ştatları ali təhsil sisteminin 
inkişafında oynadığı xüsusi rolu aydınlaşdırmaq mənə tək tarix kimi deyil, müasir təhsil 
modellərinin Azərbaycana uyğunlaşdırılması baxımından da ləzzət verir və kömək 
edirdi.  
Rəqabət içində qaynayan, hər an yeni addımlar axtaran Amerika ali məktəblərini- 
Harvard, Stanford, Yel, Kornel universitələri, Massaçusets Texnologiya İnstitutu, Prin-
ston, Kolombiya, Miçiqan, Berkli və Los-Anceles Kaliforniya universitələri və 
digərlərini daha çox sevir, onları daha dərindən anlamaq istəyirdim. O biri tərəfdən 
zehnimin, düşüncəmin tam təsir altına düşməsini də istəmirdim. Əslində bu cür ali 
qurumların keçmişini və bugünkü qüdrətini nə qədər yaxşı öyrənirdimsə, onların tam 
təsirinə düşməmək də bir o qədər çətin bir işə çevrilirdi. Amma praktik həyatımızın irəli 
sürdüyü və gündəlik həll olunmalı məsələlər, universitələrin bir-birindən fərqli tərəfləri, 
içində yaşadığımız təhsil sistemindən yenisinə keçidin xüsusiyyətləri mənə müstəqil, 
 51
azad qalmaqda kömək edəcəkdilər. Bakıda tam bir Amerika universitəsi (yəni ancaq 
ABŞ-dan göndərilən tədris planı ilə işləyəcək ali məktəb) qurularsa və müəllimlərin də 
böyük qismi  Amerikadan gəlsə belə, onun tədqiqat yönlü yüksək səviyyəli ali məktəbə 
çevriləcəyinə yenə də böyük şübhəm var.  
Yerli tədqiqat ənənələrindən və elmi potensialdan tam bəhrələnmək üçün, xalqın 
mədəniyyətindən faydalanmaq və öz növbəsində bu mədəniyyətə yeni çalarlar gətirmək 
üçün, beynəlxalq əməkdaşlığa, bəşəri və milli dəyərlərin, nailiyyətlərin gözəl sintezinə 
nail olmaq üçün "Xəzər" tipli ali məktəblərin daha məqsədəuyğun və çevik olduğuna 
çox inanıram. Dünyaya səpələnmiş bir sıra Amerika universitələrini həmin ölkələrin ən 
güclü universitələri ilə müqayisə etməklə yuxarıda dediyimizi təsdiqləyən çox misallar 
əldə etmiş olarıq. 
Elmi-tədqiqata üstünlük verən bir universitə qurmaq planım var idi. Bunun 
ağlasığmaz maddi və təşkilati çətinliklərini təsəvvür etdiyim üçün, bəzi işləri ilk 
günlərdən bu istiqamətə yönəltməyə çalışırdım. Ən güclü alimlərin universitəyə cəlb 
edilməsinə nail olmaq lazımdır, lakin mənim bu fikrimi ətrafımdakı yoldaşlarım sözsüz 
bəyənib həyata keçirməyə çalışacaqlarmı? Görəsən yarış və rəqabətə üstünlük verməyə, 
özünə bərabər və özündən daha fəal alimləri dəvət etməyəmi qüvvə sərf edəcəklər, 
yoxsa öz yerlərini "isti" etməyə, əsasən "baş üstə" deyənləri işə cəlb etməyəmi? 
İnsan məhz yarış və rəqabətdə özünü tam nizamlayır, tam ifadə etməyə çalışır. 
Sosializmdə də yarış və rəqabətin əhəmiyyətini dərk edirdilər, lakin ona sosializm donu 
geydirməyə məcbur olurdular. "Sosializm yarışı" və "sağlam rəqabət" kimi ifadələrdə 
"sosializm" sözü "yarış" sözünü, ideoloci biçimli "sağlam" isə "rəqabət"i üstələyirdi. 
Sovet İttifaqının dağılması və kommunist blokunun məhv olması səbəblərindən biri də 
(ən mühümü?) əsl rəqabətə meydan açmayan bir idarə sistemi deyildimi?  
Məhz rəqabəti təmin etmək, təşəbbüsə yol vermək və təhsil mühitini rəngbərəng 
etmək məqsədilə özəl təhsilin geniş yayılmasını, yeni universitələrin açılmasını ürəkdən 
arzu edir, yeri gəldikdə bu fikri tam müdafiə edirdim. Əlbəttə, nəzəri olaraq hər cür, o 
cümlədən çox aşağı səviyyəli, saxtakarlıq və rüşvət yuvası olan yeni ali məktəblər 
yaradılacağı da mümkün idi. Mən sadəlövhcəsinə belə düşünürdüm ki, bu yola yalnız 
qabiliyyətli, təmiz niyyətli insanlar qoşulacaq və hər yeni təhsil ocağı irəliyə bir addım 
olacaq. Tezliklə həyat mənim aldandığımı üzə çıxaracaq, yeni yaranmış, amma köhnə 
və çirkab ruhlu ali məktəbləri təəssüf hissi ilə müşahidə etməli olacam. Ümumiyyətlə 
özəl təhsilə yaxşı ad və şöhrət gətirməyəcəkdi bəzi özəl ali məktəblər. Lakin istənilən 
halda özəl təhsilə yaşıl işıq olmalıdır. 
Mən zaman-zaman qəzetlər, curnallar, radio və televiziya, konfranslar vasitəsilə 
dünya təhsil təcrübəsini yaymaq və bu yolla özəl təhsilin anlaşılmasına kömək etmək, 
hökumətin müqavimətini zəiflətmək, ictimaiyyətlə əlaqələri gücləndirmək məqsədi 
uğrunda çalışmağı da unutmurdum. Bir qədər sonra yeni təhsil qanunu hazırlayan qrupa 
mən də daxil olacaqdım və özəl təhsilə tam vətəndaşlıq hüququ qazandırmağa 
çalışacaqdıq. 
Azərbaycan Respublikası ərazisinin Ermənistan tərəfdən işğalı davam edirdi. 
Xocalı və Şuşanın süqutu ilə Dağlıq Qarabağ itirildi, sonra isə Laçın, Kəlbəcər və 
Dağlıq Qarabağa bitişik digər torpaqlar53 zəbt olunacaqdı. Bir-iki il ərzində dəfələrlə 
ölkə prezidenti və hökumət dəyişəcək, ölkədə qarşıdurma güclənəcəkdi. Faciələrlə dolu 
bu dövrdə, qəribə görünsə də, ali təhsilin yeni formaları yaranır, özəl təhsil ilk uğurlarını 
 52
qazanır, dövlət təhsil idarələri rəqabətdən çəkindiklərini və narahatçılıqlarını biruzə 
verirdilər. Bu "qeyri-sağlam" rəqabətdə ən çox ziyan öz cəsarətli addımlarını atan, heç 
də nöqsansız olmayan, lakin nailiyyətləri və inkişaf sürəti də göz qabağında olan tibb 
fakultəmizə dəyəcəkdi. 
Bəzi çox uzaqda görünən və məni asanlıqla Don-Kixotla müqayisə etdirə bilən 
məsələləri də unutmurdum. Artıq 1991-ci ilin payızında - Xəzər Universitəsi öz 
şəhərciyini - kompusunu yaratmaq üçün yer almalıdır - ideyası beynimdən çıxmırdı. 
Hökumətdən bunu dəfələrlə xahiş etməli olacaqdım, işin ciddiliyini anlatmaq və həllini 
sürətləndirmək üçün gələcək şəhərciyin ümumi planını işləyib hazırlamalı olmuşdum. 
ABŞ-da belə torpaq bağışlama hərəkatı54 universitələrin inkişafına çox böyük təkan 
vermişdi, bizim hökumət niyə bunu etməsin?  
Tədrisə başladığımız ilk günlərdən çox zəif bir cəhətim də üzə çıxdı - tələbələrdən 
təhsil haqqını necə alaq? "Hökumət tələbəyə kömək etmir, camaat kasıbdır, ayıbdır..." 
kimi fikirlər, eləcə də sosializmin tərbiyə etdiyi və çoxumuzun məmnuniyyətlə qəbul 
etdiyimiz "göstərdiyin xidmət üçün heç vaxt pul istəmə" qaydası təhsil haqqına zidd idi. 
Mən xeyriyyəçilik edən bir fonda rəhbərlik etməyi, tələbələrə təhsil haqqı üçün pul 
verməyi, tədqiqatçılara qrant verməyi qat-qat üstün tutardım. Bir sıra məsələlərdə 
mənim daha bir zəif biznes cəhətim davamlı surətdə özünü biruzə verəcək - "problem 
pul ilə həll olunursa o problem deyil" prinsipini tətbiq etməyi bacarmadığım hiss ol-
unacaq. Hökumətlə oturub-durmağı sevməyən bir adamın işi çətinliyə düşməzmi? An-
caq keyfiyyətlə iş qurmağa çalışmaq və ictimai rəyə arxalanmaq kifayətdirmi?  
Həll edilməli məsələlərin sayı-hesabı yoxdur. Yeni-yeni çətin məsələlər ortaya 
çıxarmadan, onların həlli üzərində fikirləşmədən irəli getmək mümkün deyil. Elmi 
araşdırmalardan tanış olan bir cəhət - "çətin və maraqlı məsələlərin həllinə giriş, onları 
tam həll etməsən də, gəldiyin nəticələr faydalı olacaq, bir bəhrə verəcək"- məncə 
universitə quruculuğuna da xasdır.  
Hadisələri fikrən qabaqlamaq və universitə quruculuğuna yüksək yaradıcılıq kimi 
baxmaq təbii və zəruridir. Get-gedə az vaxt sərf etdiyim riyazi çalışmalar həsrətini təhsil 
sistemi qurmaq yaradıcılığı ilə əvəz etmək lazım gələcək. Riyaziyyatda olduğu kimi bu 
işdə də çətin məsələnin həllindən geriyə çəkilmək olmaz, onu hər tərəfdən əhatə etmək, 
düşünüb təhlil etmək, məlum üsullar kifayət etmirsə yenisini yaratmaq və tətbiq etmək 
lazımdır. Əziyyətmi olacaq? Bəli, əziyyətsiz yaradıcılıq varmı? A.Puankare demişkən - 
"əziyyətlərin olmaması- mənfi idealdır, bu ancaq dünyanın məhv olması nəticəsində 
əldə edilə bilər".55Bir də ki, yaradıcılıq əziyyəti əziyyətdirmi, yoxsa ləzzətmi? 
"Xəzər"in sorağında keçirdiyim günlər, aylar və illər "adı elə bəlli olan, ölkə-ölkə 
aranan"56 bir universitənin yaranmasına gətirib çıxaracaqmı? İnşallah! 
Yolçü yolda gərəkdir... 
 
S O N 
 
 
Bakı, 
1996, mart-1997, may  
 
 
 53
 
1. O dövrdə Ali Sovet (Azərbaycan Respublikasının parlamenti) üzvlüyünə namizədlər 
“xalq” tərəfindən müəyyən təşkilatlar və müəssisələrdə keçirilən xüsusi yığın-
caqlarda irəli sürülürdü.  
 
2. “Bakinskiy raboçiy” Azərbaycanın əsas gündəlik rusdilli qəzeti idi. 
 
3. Alimin fikri  
 
4. Təhsili yeniləşdirməli 
 
5. “Kommunist” Azərbaycan dilində nəşr olunan gündəlik qəzet idi. 
 
6. Azərbaycan Respublikası tərkibinə daxil olan Dağlıq Qarabağ vilayəti ətrafında 
Azərbaycan və Ermənistan arasında baş verən hərbi münaqişə nəzərdə tutulur. 
 
7. Keçmiş Sovet Ìttifaqında, o cümlədən  Azərbaycanda Elmlər Akademiyası çoxsaylı 
elmi-tədqiqat institutları və Rəyasət Heyətindən ibarət olan böyük bir qurum  idi. 
 
8. Sovet Ìttifaqı və digər dövlətlər arasında bağlanmış müqavilələr nəzərdə tutulur. 
9. O zamanlar “Dalğa” Azərbaycan televiziyasında ən maraqlı əyləncəli informasiya 
proqramlarından biri idi. 
 
10. Yaqub Åafai Ìran Azərbaycanında anadan olub və bu görüşdə Həsən Həsənov öz 
əcdadlarının Ìranın Zəncan şəhərindən olmalarını söyləmişdi. 
 
11. Ìslam fundamentalizmi anlayışı nəzərdə tutulur. (Azərbaycan Respublikasında 
əhalinin 90%-i Ìslam dininə etiqad edir). Bu ölkə dünyəvi dövlətdir (Secular),  
     Ìslam fundamentalizmi adlandırılan  təhlükədən  uzaqdır. 
 
12. Keçmiş Sovet Ìttifaqında qəbul olunmuş təhsil sisteminə uyğun olaraq universitet 
təhsili beşillik idi. Sonuncu, beşinci ildə tədqiqat xarakteri daşıyan diplom işi yazılır 
və müdafiə edilirdi. Yüksək elmi dərəcə almaq üçün üçillik aspiranturaya daxil ol-
maq lazım idi. Aspiranturada təhsilini uğurla başa çatdıran, müəyyən sahədə yüksək 
elmi nəticələr əldə edən, öz əsərlərini elmi jurnallarda nəşr etdirən şəxs elmlər 
namizədi elmi dərəcəsi alırdı. Müəyyən mənada ABÅ-dakı qəbul olunan Ph.D 
(konkret sahələrdə fəlsəfə doktoru) dərəcəsinə uyğun gələn elmlər namizədi almaq 
üçün bəzi hallarda üç il kifayət etmirdi,  dörd, beş və daha artıq vaxt ərzində elmi iş 
üzərində işləmək lazım gəlirdi.  Bənzəri ABÅ-da olmayan elmlər doktoru dərəcəsi 
bir çox elmlər namizədlərinin nail ola bilmədikləri ali elmi dərəcə hesab olunurdu. O 
illərdə bir çox sahələrdə elmlər doktoru dərəcəsini yalnız Sovet Ìttifaqının ən iri 
şəhərlərində yerləşmiş məşhur elmi mərkəzlərdə dissertasiya müdafiə edərək əldə 
etmək olardı. 
 
13. Özəl təhsil  strukturlarının  hüquqi statusu və mümkünlüyü 1992-ci ildə qəbul 
edilmiş Azərbaycan Respublikasının təhsil haqqındakı Qanununda müəyyən edildi. 
 54
 
14.                                   Azərbaycan SSR Nazirlər Soveti 
                         
  
SƏRƏNCAM   N 286 
 
 
"20" dekabr 1990-cı il   Bakı ş.     
 
İngilisdilli Azərbaycan universitetinin yaradılmasına hazırlıq işləri haqqında 
 
Azərbaycan SSR-də biznes-konqresin keçirilməsi gedişatı göstərdi ki, bazar 
iqtisadiyyatının təşkili və müstəqil xarici iqtisadi əlaqələrin həyata keçirilməsi üçün 
lazımi mütəxəssislər çox azdır. Xüsusi ilə xarici dil, o cümlədən ingilis dili bilən 
müxtəlif profilli ixtisaslı mütəxəssislərin çatışmamazlığı özünü qabarıq şəkildə göstərir. 
Digər tərəfdən, konqres Azərbaycanda mütəxəssislərin beynəlxalq səviyyədə etimad 
qazanmış diplom alması, xarici vətəndaşların, o cümlədən azərbaycanlıların 
respublikamızda təhsil alması zəruriliyini aşkar etdi. Bu obyektiv şəraiti nəzərə alaraq: 
1. Bakı şəhərində Azərbaycan SSR Nazirlər Soveti yanında Xalq Təsərrüfatını 
İdarəetmə İnstitutunun və Azərbaycan SSR Xalq Təhsili Nazirliyinin nəzdində çoxpro-
filli ingilis dilli Azərbaycan universitəsinin yaradılması məqsədəuyğun hesab edilsin. 
Universitetdə təhsil sisteminin beynəlxalq standartlara uyğun olaraq iki mərhələdən 
ibarət olması nəzərdə tutulsun. 
2. Universitetə ilk qəbul 1991/1992-ci tədris ilində hər biri 15-20 nəfərdən ibarət 
olan dörd qrupda nəzərdə tutulsun:  1. İqtisadiyyat və menecment,  
2. Kompyuter, statistika və riyaziyyat elmləri, 3. Beynəlxalq münasibətlər və siyasi 
elmlər, 4. Ekologiya. Gələcəkdə universitetdə təbabət, biologiya və digər ixtisaslar üzrə 
kadrlar hazırlanması da məqsədəuyğun hesab edilsin. 
3. Universitetin maliyyələşdirilməsinin əsasən iki mənbədən -tələbələrdən daxil 
olan pul vəsaitləri və respublika üzrə hər tələbəyə orta xərc həcmində dövlət büdcəsinin 
vəsaiti hesabına həyata keçirilməsi nəzərdə tutulsun. 
Yeni yaradılacaq universitetin vaxtında və mütəşəkkil fəaliyyətə başlaması üçün: 
a) Azərbaycan SSR Xalq Təhsili Nazirliyi (R.B.Feyzullayev yoldaş) və 
Azərbaycan SSR Nazirlər Soveti yanında Xalq Təsərrüfatını İdarəetmə İnstitutu 
(K.R.Rəhimov yoldaş) f.r.e.d., prof. H.A.İsayevi və i.e.d. S.M.Məmmədovu cəlb 
etməklə bir ay müddətinə universitetin Nizamnaməsini hazırlayıb təqdim etsinlər; 
b) Azərbaycan SSR Xalq Təhsili Nazirliyi və Azərbaycan SSR Maliyyə Nazirliyi 
bir ay müddətində universitetin dövlət büdcəsi hesabına maliyyələşdirilmə məsələsini 
nəzərdən keçirib təkliflər təqdim etsinlər; 
v) Respublika Nazirlər Soveti yanında Azərbaycan Xalq Təsərrüfatını İdarəetmə 
İnstitutunun rəhbərliyi universitetin yerləşdirilməsi, müvafiq auditoriya fondundan və 
maddi-texniki bazadan istifadə edilməsi məsələlərini həll etsin; 
q) Azərbaycan SSR Xalq Təhsili Nazirliyi universitetin yaradılması və normal 
fəaliyyəti üçün lazımi yardım göstərsin. 
 
Azərbaycan SSR Nazirlər Sovetinin sədri 
H.Həsənov  
 55
 
15. Burada görkəmli Azərbaycan mütəfəkkir şairi Nizaminin “yol çətin, dünya qaranlıq, 
atını bir yana çək” qəzəlinə işarə edilir. 
 
16. Bu qərar müddəası (digər müddəalar kimi) müvafiq təşkilatlar tərəfindən yerinə ye-
tirilmədi. 
 
17. O dövrdə Azərbaycan Kommunist Partiyası Mərkəzi Komitəsinin birinci katibi Ayaz 
Mütəllibov idi. 
 
18. Bu ifadə Azərbaycan yazıçısı Ä.Äbülhəsənin “Dünya qopur” romanının adı ilə üst-
üstə düşür. 
 
19. Yanvarın 19-da M.S.Qorbaçov SSRÌ Ali Soveti Rəyasət Hey`ətinin Bakıda yanvarın 
20-dən fövqəl`adə vəziyyət e`lan edilməsi haqqındakı fərmanını imzaladı. 20 yan-
vara keçən gecə SSRÌ Müdafiə Nazirliyi, SSRÌ Dövlət Təhlükəsizliyi Nazirliyi və 
SSRÌ Daxili Ìşlər Nazirliyinin qoşun hissələri Bakıya yeridildi, dinc əhaliyə divan tu-
tuldu, 200 nəfərə yaxın adam öldürüldü, yüzlərlə adam yaralandı və itkin düşdü. 
M.S.Qorbaçovun fərmanı yanvarın 20-də səhər tezdən saat 6-7 radələrində radio ilə 
e`lan edildi (çoxlu insan tələfatından sonra). 
 
20. S.M.Kirov (1886-1936) Sovet Ìttifaqının görkəmli xadimidir. 1921-1926-cı illərdə 
Azərbaycan Sovet Sosialist Respublikasına (Kommunist Partiyasının Mərkəzi 
Komitəsinin birinci katibi kimi) başçılıq etmişdir.  
 
21. “Nazirlər Soveti” ifadəsi “Nazirlər Kabineti” sözü ilə əvəz edildi. “Sovet” sözündən 
uzaqlaşma əməliyyatı hər sahədə baş verirdi. (Ìngiliscə bu söz əvvəlcə “Council of 
Ministers- Soviet of Ministers”, sonra “Cabinet of Ministers” oldu.)  
 
22. Sovet Ìttifaqının görkəmli dövlət xadimi idi. Hazırda Azərbaycan Respublikasının 
prezidentidir.  
 
23.                                      Azərbaycan Respublikası 
                                         Nazirlər Kabineti  
 
   Qərar № 41 
 
18 mart 1991-ci il          Bakı şəh. 
 
İngilisdilli Azərbaycan Universitetinin yaradılması haqqında 
 
Respublikada ingilis dilini bilən geniş profilli, o cümlədən bazar iqtisadiyyatının 
təşkili və müstəqil xarici iqtisadi əlaqələrin həyata keçirilməsi üzrə yüksək ixtisaslı 
kadrlara kəskin ehtiyacla əlaqədar olaraq Azərbaycan Respublikası Nazirlər Kabineti 
qərara alır: 
 
1. Azərbaycan Respublikası Nazirlər Kabineti yanında Xalq Təsərrüfatının 
İdarəetmə İnstitutunun və Azərbaycan Respublikası Xalq Təhsili Nazirliyinin çoxpro-
 56
filli İngilisdilli Azərbaycan Universiteti yaradılsın. Universitetdə beynəlxalq standart-
lara uyğun gələn, məzunları bakalavr və magistr diplomları ilə yanaşı ingilis dili 
tərcüməçisi diplomu da alan ikimərhələli ali təhsil24 nəzərdə tutulsun. 
2. İngilisdilli Azərbaycan Universitetinin Azərbaycan Respublikası Xalq Təhsili 
Nazirliyi və Azərbaycan Respublikası Nazirlər Kabineti yanında Xalq Təsərrüfatı 
İdarəetmə İnstitutu tərəfindən hazırlanmış Nizamnaməsi təsdiq edilsin (əlavə olunur). 
İngilisdilli Azərbaycan Universiteti öz Nizamnaməsinə uyğun hərəkət edən hüquqi 
şəxsdir. 
3. İngilisdilli Azərbaycan Universiteti birinci kateqoriyalı25 ali məktəblərə aid edil-
sin. Universitə iki mənbədən- tələbələrin öz təhsilinə görə ödədikləri haqq və ali 
məktəbdə bir tələbəyə orta məsrəfə bərabər məbləğdə dövlət büdcəsindən vəsait 
hesabına maliyyələşdirilsin. Xarici dil bilməyə görə əlavə haqq barədə əsasnamələrin26 
gücü universitetin ingilis dilini bilən əməkdaşlarına şamil edilsin. 
4. Universitetə ilk qəbul 1991-ci ildə hərəsi 15-20 nəfərdən ibarət dörd qrupda 
"İqtisadiyyat və menecment", "Beynəlxalq münasibətlər və siyasi elmlər", 
"Kompyuterlər, statistika və riyazi elmlər", "Ekologiya" ixtisasları üzrə nəzərdə tutul-
sun. Gələcəkdə universitetdə "Biologiya", "Təbabət" və s. ixtisaslar üzrə də kadrlar 
hazırlamaq məqsədəuyğun sayılsın. 
5. Azərbaycan Respublikası Nazirlər Kabineti yanında Azərbaycan Xalq 
Təsərrüfatını İdarəetmə İnstitutu və Azərbaycan Respublikası Xalq Təhsili Nazirliyi 
universitetin maddi-texniki təminatı, xüsusi kitabxana, linqafon kabineti və nəşriyyat 
fəaliyyətinin təşkili məsələlərini həll etsinlər. İngilisdilli Azərbaycan Universiteti 
Azərbaycan Xalq Təsərrüfatının İdarəetmə İnstitutu binasında yerləşdirilsin. 
6. Azərbaycan Respublikası Dövlət Plan Komitəsi və Maliyyə Nazirliyi univer-
sitetin saxlanmasına limit və vəsait ayrılması, mebel, inventar, kağız fondları, habelə 
birnövbəli iş recimli nəqliyyat əldə edilməsinə və saxlanmasına vəsait ayırmaqla bağlı 
bütün məsələləri nəzərdən keçirib həll etsinlər. 
7. Azərbaycan Respublikası Rabitə Nazirliyi İngilisdilli Azərbaycan 
Universitetində bir hökumət ATS27 telefonu və lazımi miqdarda şəhər rabitə telefonu 
qoyulmasını təmin etsin. 
8. Bakı Baş Tikinti İdarəsi Azərbaycan Respublikası Nazirlər Kabineti yanında 
Azərbaycan Xalq Təsərrüfatını İdarəetmə İnstitutunun mehmanxana tipli yataqxanasının 
1992-ci ildə istismara verilməsini təmin etsin. 
9. Bakı Şəhər İcrakomu İngilisdilli Azərbaycan Universiteti üçün bina və 
universitetə başqa şəhərlərdən müvəqqəti işə dəvət olunan mütəxəssisləri təmin etmək 
üçün 5 mənzil ayırmaq məsələsini 1991-ci ilin axırınadək həll etsin. 
10. Bu qərarın yerinə yetirilməsinə nəzarət etmək Azərbaycan Respublikası 
Nazirlər Kabinetinin elm və xalq təhsili şöbəsinə tapşırılsın. 
 
 
Baş nazir H.Həsənov 
 
 
İşlər müdirinin müavini İ.Hacıyev 
 57
 
24. Ìki təhsil dərəcəsi – bakalavr və magistr nəzərdə tutulur. 
 
25. Müəyyən əlamətlərə görə (məsələn, işçilərinin əmək haqqına görə) ən yüksək səviy-
yəli ali məktəb. 
 
26. Bir sıra təşkilatlarda xarici dildən fəal istifadə etməyi bacaran işçiləri başqalarına 
nisbətən yüksək maaşla təmin edən  əsasnamələr  nəzərdə tutulur. 
 
27. Ali dövlət strukturları ilə xüsusi əlaqəni (rabitəni) təmin edən xüsusi telefon xətti 
nəzərdə tutulur.  
 
28. Səsvermənin nəticələrinin saxtalaşdırılmasına işarə edilir. 
 
29. Komsomol (kommunist partiyasının xəttini tam müdafiə edən gənclər təşkilatı belə 
adlanır : Kommunist Gənclər İttifaqı- komsomol)  rusca Kommunistiçeskiy soöz 
molodeci” ifadəsindəki üç hissədən düzəldilmişdir: kom-so-mol. 
 
30. Müəllifin ata tərəfdən babası – Ìsaxan Hacıbayramlı Mərkəzi Zaqafqaziyada (Ermən-
istan, Azərbaycan və Gürcüstanın bir-birinə qovuşduğu ərazilərdə) kollektivləşməyə 
qarşı yönəlmiş güclü üsyana başçılıq etmiş, sovet milis və Qızıl Ordu hissələrinə  
böyük itkilər   vermiş və 1930-cu ildə 33 yaşında qəhrəmancasına həlak olmuşdur. 
Onun ailəsi və yaxın qohumları, silahdaşlarının ailələri iki il müddətinə Qazaxıstana 
və Qırğızıstana sürgün edilmiş,  sağ qalan silahdaşları, o cümlədən əmisi uşaqları 
Türkiyəyə üz tutmağa məcbur olmuşlar. 
 
31. Bakıda Ìçəri şəhərin (Köhnə şəhər) Qala divarları yaxınlığında  yerləşmiş bir  
binadır. Hazırda Xarici Ìşlər Nazirliyi və Həmkarlar Ìttifaqının Mərkəzi Åurası orada 
yerləşir. 
 
32. Molla Nəsrəddin bir sıra Åərq ölkələrində: (Azərbaycan, Türkiyə, İran, Orta Asiya 
respublikaları və s.) geniş yayılmış lətifələrin qəhrəmanıdır. Bir sıra  ölkələrdə Xoca 
Nəsrəddin kimi tanınır. Burada müzakirə olunan  məsələ ilə əlaqədar Molla Nəsrəd-
dinə edilən işarə görünür ki, aşağıdakı lətifə ilə bağlıdır:  bir gün xan Mollaya bir 
eşşək verir ki, ona insan kimi danışmaq  öyrətsin. Molla bunun əvəzinə xandan xeyli 
pul alır və beş il möhlət istəyir. Arvadı Molladan belə baş tutmayan işə niyə razı 
olduğunu soruşanda Molla deyir: “Arvad, Allah kərimdir, beş ilə ya eşşək ölər, ya 
xan!”” 
 
33. Azərbaycan Respublikası                                             Azərbaycan Respublikası 
Xalq Təhsili Nazirliyi                                                Nazirlər Kabineti Yanında 
                                                                                   Xalq Təsərrüfatını     
                                                                                   İdarəetmə İnstitutu 
  
Ə M R  №  261/25 
 
18.04.1991          Bakı şəh. 
 
 58
  
İngilisdilli Azərbaycan Universitetinin 
yaradılması haqqında 
 
             Azərbaycan Respublikası Nazirlər Kabinetinin 18 mart 1991-ci il 41 saylı 
"İngilisdilli Azərbaycan Universitetinin yaradılması haqqında" qərarını elan edirik:  
(Qərarın tam mətni verilir, 23-cü qeydə bax, Red.) 
 
Elan edilmiş Qərarın həyata keçirilməsi məqsədilə  
 
Ə M R     E D İ R İ K : 
 
1. Fizika-riyaziyyat elmləri doktoru, professor İsayev Hamlet Abdulla oğlu 15 
aprel 1991-ci il tarixdən ştat cədvəlinə uyğun maaşla Azərbaycan Xalq Təsərrüfatını 
İdarəetmə İnstitutu nəzdində İngilisdilli Azərbaycan Universitetinin tədris və elmi işlər 
üzrə prorektoru təyin olunsun. 
 
2. İngilisdilli Azərbaycan Universitetinin prorektoru professor İsayev H.A: 
 
2.1. 01 may 1991-ci il tarixə qədər İngilisdilli Azərbaycan Universitetinin strukturu 
və ştat cədvəli haqqında layihəni təsdiq olunmaq üçün təqdim etsin. 
 
2.2. İki həftə ərzində Nazirlər Kabineti qərarının və Xalq Təsərrüfatı İdarəetmə İn-
stitutu nəzdində İngilisdilli Azərbaycan Universitetinin açılışı və işinin təşkili haqqında 
bu əmrin yerinə yetirilməsilə bağlı Rektorluğun tədbirlər planını təqdim etsin. 
 
2.3. Bir ay ərzində mütəxəssis hazırlığı üçün nəzərdə tutulan bütün ixtisaslar üzrə 
tədris planlarını baxılmaq və təsdiq üçün Azərbaycan Respublikası Təhsil Nazirliyinə 
təqdim etsin; tədris prosesini proqram və başqa tədris-metodiki sənədlərlə təmin etsin. 
 
2.4. "SSRİ ali təhsil müəssisələrinə qəbul qaydaları” və Azərbaycan Respublikası 
Xalq Təhsili Nazirliyi tərəfindən nəzərdə tutulan müddətdə 1991/1992-ci tədris ilində 
Universitetə tələbə qəbulu ilə bağlı tədbirləri hazırlasın və vaxtında həyata keçirsin. 
Azərbaycan Respublikası Nazirlər Kabinetinin qərarında nəzərdə tutulan qəbul planının 
həyata keçirilməsini təmin etsin. 
3. Azərbaycan Respublikası  Xalq Təhsili Nazirliyinin Plan-İqtisad İdarəsi (yoldaş 
Xankişiyev B.A.), Azərbaycan Respublikası  Dövlət Plan Komitəsi və Maliyyə Nazir-
liyi ilə birlikdə Azərbaycan Respublikası Nazirlər Kabinetinin qərarında göstərilən qay-
daya uyğun olaraq İngilisdilli Azərbaycan Universitetinin maliyyələşdirilməsi 
məsələsini həll etsin. 
4. SSRİ-nin 50 illiyi adına Azərbaycan pedaqoci Xarici Dillər İnstitutunun rektoru 
prof.Verdiyeva Z.N. İnstitutun linqafon kabinetləri bazasında İngilisdilli Universitetə 
tədris prosesinin təşkili və texniki vasitələrlə təmin edilməsində köməklik göstərsin. 
5. Azərbaycan Respublikası Xalq Təhsili Nazirliyi idarələri, Azərbaycan 
Respublikası Nazirlər Kabineti yanında Xalq Təsərrüfatını İdarəetmə İnstitutunun rek-
 59
torluğu və şöbələri yeni yaranmış ali təhsil müəssisəsinə işlərinin təşkili üçün hər cür 
kömək göstərsinlər. 
 6. Bu əmrin yerinə yetirilməsinə nəzarət Azərbaycan Respublikası Xalq Təhsili 
Nazirinin birinci müavini prof. F.R.Babayevə və İdarəetmə İnstitutunun tədris işləri 
üzrə prorektoru prof. M.A.Axundova həvalə olunsun. 
 
Azərbaycan Respublikası Xalq Təsərrüfatını 
İdarəetmə İnstitutu 
 Rektoru prof. R.K.Rəhimov 
Xalq Təhsili Naziri prof. R.B.Feyzullayev  
 
34. Hazırda  “Azadlıq””””””” prospekti  
  
35. Rusiyada 1917-ci ildə Oktyabr inqilabı baş verdikdən sonra 1918-ci il mayın 28-də 
Azərbaycan Demokratik Respublikasının yaradılması e`lan edildi. 1920-ci il aprelin 
28-də  Sovet təhdidi altında süqut etdi. 
 
36. Åekspirin “Hamlet” pyesinə işarədir. 
 
37. Bu ifadə XX əsrin görkəmli Azərbaycan şairi Səməd Vurğunun (1906-1956)  “Zən-
cinin arzuları” poemasından götürülmüşdür. 
 
38.  Azərbaycan Respublikası Xalq Təhsili Nazirliyi 
       və Respublika Nazirlər Kabineti  yanında  
       Azərbaycan Xalq Təsərrüfatını İdarəetmə  
          institutunun birgə 18 aprel 1991-ci il tarixli  
       261/25 nömrəli əmrinin həyata keçirilməsi haqqında 
 
       A      K     T 
 
Bakı şəhəri                                                                        14 iyun 1991-ci il 
 
Biz aşağıda imza edənlər: Xalq Təsərrüfatını idarəetmə institutunun rektoru, prof. 
R.K.Rəhimov, Xalq Təhsili Nazirinin birinci müavini prof. F.R.Babayev, İngilis-dilli 
Azərbaycan Universitetinin prorektoru prof. h.A.İsayev, Ali təhsil üzrə idarənin rəisi 
prof. M.C.Mərdanov, Plan-iqtisad idarəsinin rəisi dos. B.A.Xankişiyev 18 aprel 1991-ci 
il tarixli 261/25 nömrəli əmrin həyata keçirilməsi ilə əlaqədar müəyyən etdik: 
1. Əmrdə nəzərdə tutulmuş ixtisaslar üzrə tədris planları, tədris proqramları və sair 
tədris-metodiki sənədlər mövcud qaydada tərtib və təsdiq olunmamışdır. 
2. Universitənin qəbul komissiyasının tərkibi bu günə qədər müəyyən 
edilməmişdir. 
3. Pullu təhsil üçün nəzərdə tutulmuş məbləğ informasiya vasitələrində elan olun-
duğuna baxmayaraq mövcud qaydada əsaslandırılmamışdır. 
 60
4. 1991/92-ci tədris ili üçün tədris yükü müəyyənləşdirilməmişdir, ona görə də ştat 
cədvəli, smeta xərcləri və müəllimlərin əmək haqqının ödənilməsi qaydası və s. 
məsələlər həll olunmamışdır. 
5. İngilis-dilli Azərbaycan Universitetinə tələbə qəbulu haqqında qəzetlərdə ver-
ilmiş elan Xalq Təhsili Nazirliyinin uyğun idarələri ilə razılaşdırılmamışdır. 
6. Bu günə qədər institutun rəhbərliyi Nazirliyə konkret ixtisaslar üzrə qəbul planı 
haqqında əsaslandırılmış təkliflərini təqdim etməmişdir və ona görə də təsdiq olunmuş 
qəbul planı yoxdur. 
7. SSRİ Dövlət Təhsil Komitəsi tərəfindən 1991-ci il üçün təsdiq olunmuş 
nümunəvi qəbul qaydalarına əsasən ali məktəblərdə sənəd qəbulu iyunun 25-dən iyulun 
15-nə qədər aparılmalı, qəbul imtahanları isə avqustun 5-dək keçirilməlidir.  
Göstərilənləri nəzərə alaraq belə hesab edirik ki, İngilis dilli Azərbaycan Univer-
siteti 1991/92-ci tədris ilinə hazır deyil və ona görə də bu il həmin institutda qəbul 
imtahanları aparmaq mümkün deyil. 
 
Xalq Təhsili Nazirinin    Xalq Təsərrüfatı idarəetmə 
birinci müavini prof.F.R.Babayev   institutunun rektoru prof.R.K.Rəhimov 
 
 Ali təhsil üzrə idarənin     İngilis-dilli Azərbaycan  
 rəisi  prof.M.C.Mərdanov   Universitetinin prorektoru 
        prof.H.A.İsayev 
 
Plan-iqtisad idarəsinin rəisi dos.B.A.Xankişiyev 
 
39. XIX əsr Azərbaycan ədəbiyyatının korifeyi, yazıçı-filosof Mirzə Fətəli 
Axundzadənin (Axundov 1812-1876) “Hekayəti-Müsyö Jordan həkimi-nəbatət və 
Dərviş Məstəlişah cadukuni-məşhur” komediyasına işarə edilir. Fransadan gəlmiş 
botanik-alim Müsyö Jordan gənc Åahbaz bəyi fransız dilini öyrənmək üçün Parisə 
aparmaq istəyir.Bundan təşvişə düşən Åahbazın nişanlısının anası bu səfərə mane 
olmaq üçün cadugər dərviş Məstəlişaha müraciət edir. Məstəlişah cadunun köməyilə  
“Parisi havaya qaldırır və yerlə yeksan edir”. Bu məqamda Parisdə inqilab baş ver-
diyi xəbəri Müsyo Cordana çatır və o “Paris dağıldı” deyə tələm-tələsik Azərbaycanı 
tərk edir. Cadugər dərviş Məstəlişahın  “möcüzəsinə” heyran olan qadınlar öz 
məqsədlərinə çatırlar. 
 
40. Bu fikir Vladimir Ìliç Leninə məxsusdur. 
 
41. Azərbaycan Respublikası Xalq Təhsili 
      Nazirliyi və Respublika Nazirlər 
      Kabineti yanında Azərbaycan Xalq  
      Təsərrüfatını İdarəetmə İnstitutunun 
      birgə 18 aprel 1991-ci il tarixli 
      261/25 N-li əmrinin həyata keçirilməsi 
      haqqında məlumat və bu əmrin həyata  
keçirilməsi haqqında 14 iyun 1991-ci 
ildə tərtib olunmuş akta əlavə 
 61
 
Adını çəkdiyimiz 261/25 №-li əmrdə mənə - İngilisdilli Azərbaycan Uni-
versitetinin prorektoru H.A.İsayevə aşağıdakı dörd iş tapşırılmışdı: 
1. Struktur və ştat cədvəli layihələrinin təqdim olunması. 
Bu sənədlər iki dəfə (birinci və yenidən işlənmiş ikinci variantları) təqdim olun-
muşdur. 
2. Rektorluğun tədbirlər planının tərtib edilməsi.  
Həmin plan tərtib edilmiş, Azərbaycan Xalq Təsərrüfatını İdarəetmə İnstitutunun 
elmi şurasında müzakirədən keçmiş və yenidən işlənmişdir.  
3. Tədris planları və proqramlarının hazırlanması. 
Nəzərdə tutulmuş bütün ixtisaslar üzrə oricinal tədris planları hazırlanmışdır. Bu 
yolda bir sıra qabaqcıl qərb universitetlərinin, eləcə də Sovet və Azərbaycan ali 
məktəblərinin tədris planlarından, uyğun elmi-tədqiqat institutlarının proqramlarından 
və s. yaradıcı şəkildə istifadə olunmuşdur. Respublikamızın istedadlı alimlərinin, 
görkəmli sovet mütəxəssislərinin, eləcə də qərb ölkələrinin bir sıra tanınmış alimlərinin 
fikri də nəzərə alınmışdır. Bu tədris planlarının vacibliyi və oricinallığını nəzərə alaraq 
dəfələrlə alimlərimizin dəyirmi stol arxasında görüşləri təşkil olunmuş və ciddi 
müzakirələr aparılmışdır. Bu günlərdə tədris planlarımız haqqında bir sıra müsbət rəylər 
daxil olmuş və yeni rəy və fikirləri toplamaqda davam edəcəyik. 
4. İngilisdilli Azərbaycan Universitetinə 1991/92-ci dərs ili üçün tələbə qəbulu 
planının həyata keçirilməsi. 
Qəzetlərdə rus və azərbaycan dillərində tələbə qəbulu haqqında mövcud qaydalara 
uyğun elanlar verilmişdir. Bütün fənlər üzrə qəbul imtahanları sualları və fənn imtahan 
biletləri tərtib edilmişdir. Qəbul imtahanı ilə əlaqədar təxminən 20 adda  blank və 
sənədlər (bir çoxu 500-1000-2000 nüsxədə) hazırlanmışdır. Abituriyentlərdən 
sənədlərin qəbul edilməsi üçün lazım gələn işlər görülmüş, auditoriyaların, radio- 
televiziya sistemlərinin hazırlığı təmin edilmişdir. Qəbul imtahanları cədvəli, 
imtahanqabağı isə digər ali məktəb və elmi-tədqiqat institutlarından cəlb etmək nəzərdə 
tutulmuşdur. Rəsmi qəbul komissiyasının 3 nəfərdən- İngilisdilli Azərbaycan Univer-
sitetinin nümayəndəsi, Azərbaycan Xalq Təhsili Nazirliyinin nümayəndəsi və AXTİİ-
nin nümayəndəsindən təşkil olunması məqsədəuyğun hesab edilmişdir. 
Beləliklə, 18 aprel 1991-ci il tarixli 261/25 N-li əmrdə mənə tapşırılmış işlərin 
yerinə yetirildiyi haqqında bu məlumat bizim tədrisə və qəbul imtahanları aparmağa 
prinsipial cəhətdən hazır olduğumuzu göstərir. 
Yuxarıdakı qeydlərimizdə 14 iyun 1991-ci ildə tərtib olunmuş aktın müəyyən 
maddələrinə cavab verildi. Digər maddələrə uyğun cavabları isə rəsmi sənədlərdə tap-
maq olar. Məs: İngilisdilli Azərbaycan Universitetinin nizamnaməsində müəllimlərin 
əmək haqqının ödənilməsi qaydasının kontrakt əsasında olduğu qeyd olunur, belə 
kontraktların avqust ayında bağlanması nəzərdə tutulur. Konkret ixtisaslar üzrə qəbul 
planına gəldikdə isə İngilisdilli Azərbaycan Universitetindən təkliflər gözləmək lazım 
deyil; qəbul planı Azərbaycan Respublikası Nazirlər Kabinetinin 18 mart 1991-ci il 
tarixli 41 N-li əmrində müəyyən edilmiş və 261/25 N-li müzakirə olunan birgə əmrdə 
təkrar olunmuşdur. 
Bütün qeydlərimiz belə təbii nəticəyə gətirir: 
 62
1991/92-ci tədris ilində İngilisdilli Azərbaycan Universitetinə tələbə qəbulu 
aparılması üçün gerçək maneə yoxdur. Əlbəttə, müəyyən çatışmazlıq ola bilər, o 
cümlədən, mən tərəfdən bəzi nöqsanlar buraxıla bilər, ancaq bunlar hamısı aradan 
qaldırıla biləndir, məncə ciddi səhvlər yoxdur. Digər tərəfdən 261/25 N-li birgə əmrin 5-
ci maddəsində yuxarıda dayanmış idarə və təşkilatlar tərəfindən yeni yaradılmış ali 
məktəbə hər cür zəruri yardım etmək tapşırılmışdır. Zənn edirəm ki, bu köməyi də 
etməklə kiçik nöqsanları yolüstü aradan qaldırmaq mümkündür. 
Daha bir neçə sözü yada salmaq yerinə düşərdi.  
Tələbə qəbulunun indi və ya bir neçə il sonra aparılmasından asılı olmayaraq 1 
kurs tələbələri standart proqram üzrə (intensiv ingilis dili və başqa predmetlərə doğma 
dildə giriş) dərs keçəcəklər.  
  
İngilisdilli Azərbaycan Universitetinin təşkili üzrə hazırlıq işləri barədə 
Azərbaycan SSR Nazirlər Sovetinin 20 dekabr 1990-cı ildə 286r N-li sərəncamından 
sonra bu universitetin işləri ilə maraqlanan, onun müvəffəqiyyəti üçün bütün 
qüvvələrini səfərbərliyə alan və ingilis dilini bilən və tanınmış alimlər qrupu təşkil 
etmək mümkün oldu. İndi universitetin açılmasının təxirə salınması bu bacarıqlı 
dəstənin dağıdılması demək olacaq. 
Əlbəttə, bu məsələnin həllində müəyyən forma dəyişiklikləri etmək də mümkün-
dür. Məsələn, qəbul imtahanlarını indi keçirməklə, dərslərin oktyabrın 1-də başlanması 
və ya qəbul imtahanların sonraya -iyulun axırına çəkilməsi. Nəzərdə tutula bilən digər 
variant bu il yalnız hazırlıq şöbəsinə tələbə qəbulu aparılmasıdır, bakalavr dərəcəsi al-
maq üçün təhsilə isə bir il sonra başlanılsın. 
Yuxarıda deyilənləri əsas götürərək İngilisdilli Azərbaycan Universitetinin 
1991/92-ci tədris ilində tələbə qəbul etməsi və fəaliyyətə başlamasının tam 
məqsədəuyğun olduğunu bildirməyi özümə borc bilirəm. 
 
42. Vilyam Åekspirin  “Şıltaq adamın yumşaldılması” pyesindən götürülmüş ifadədir. 
 
43. Bu sətir Səməd Vurğunun (1906-1956) “Zamanın bayraqdarı” poemasından götü-
rülmüşdür. 
 
44. Görkəmli iqtisadçı, Nobel mükafatı laureatı P.Samuelson nəzərdə tutulur.  
 
45. O dövrdə Boris Pavlov SSRÌ Nazirlər Sovetinin sədri idi. 
 
46. O illərdə Qriqori Yavlinski iqtisadiyyatda bir mühüm islahat proqramının müəllifi 
kimi tanınmışdı. 
 
47. Bakıdan 150 kilometr aralıda yerləşmiş şəhərdir (həm də eyni adlı rayonun mərkəzi). 
 
48. Bu ifadə “Xəzər Universitəm” mahnısından götürülmüşdür (sözləri Hamlet  
     Ìsaxanlının, musiqisi Ramiz Mustafayev və Vasif Adıgözəlovundur). 
 
49. 1924-cü ildə Azərbaycan Sovet Sosialist Respublikasında ərəb əlifbasından latın 
əlifbasına keçid haqqında qərar qəbul edildi. Yeni əlifba 1939-cu ilədək mövcud 
oldu (Türkiyə Respublikasında istifadə olunan latın əlifbası 1928-ci ildə qəbul ol-
 63
undu və Azərbaycan variantına yaxın idi) 1939-cu ildən 1991-ci ilədək Azərbay-
canda Kiril əsaslı əlifba işləndi. Hal-hazırda Latın əlifbasına keçmək haqqında rəsmi 
qərar qəbul olunub, lakin bu qərar mərhələ-mərhələ həyata keçirilir. Qonşu Ìranda 
yaşayan 20 milyondan artıq azərbaycanlı ərəb əlifbasından istifadə edir. 
 
50. Əfsanəvi hökmdar Qordinın döyüş arabasının dişləsi ilə boyunduruğunu birləşdirən 
kəmər çox mürəkkəb düyünlə bağlanmışdı. Rəvayətə görə  bu düyünü açan Asiyanı 
fəth edəcəkdi.  Miladdan öncə 334-333-cü ildə  Makedoniyalı Ìsgəndər bir qılınc 
zərbəsi ilə Qordi düyününü kəsmişdi. 
 
51. Azərbaycan yazıçısı Sabit Rəhmanın (1910-1970) “Toy” komediyasının personajı 
nəzərdə tutulur. Heç kəsin məsləhətinə qulaq asmayan Kərəmov özündənrazı yalançı 
bir şəxsdir. O, hətta özünün 6 aylığından yeriməyə başladığını da iddia edir. Heç kəs 
onun bu yalanına inanmadıqda,  inadla: “Kərəmov yeriyər”,- deyir. 
 
52. Azərbaycan Respublikasında ali məktəbə qəbul olunmaq üçün orta məktəbi bitirmiş 
gənc ərizə ilə Tələbə Qəbulu üzrə Dövlət Komissiyasına (TQDK) müraciət edir. 
Ärizədə sıralama ilə oxumaq istədiyi ali təhsil müəssisələrini və ixtisas qrupunu 
göstərir. Qəbul imtahanları əsasında tələbənin konkret ali məktəbə göndərilməsi 
TQDK-nın qərarı ilə müəyyən edilir. 
 
53. Azərbaycan və Ermənistan arasında gedən müharibə nəzərdə tutulur. Bu müharibə 
nəticəsində Azərbaycanın bir sıra rayonları itirildi. 
 
54. 1862-ci ildə Avraham Linkoln tərəfindən imzalanmış Morril aktı nəzərdə tutulur. 
 
55. Məşhur fransız riyaziyyatçısı və filosofu Anri Puankarenin (1854-1912) elmi-fəlsəfi 
traktatına (“Elm və hipoteza”,  “Elmlərin dəyəri”. “Elm və metod”, “Son 
düşüncələr”) işarə edilir. 
 
56. Bu ifadə “Xəzər Universitəm” (sözləri Hamlet Ìsaxanlının, musiqisi Ramiz Musta-
fayev və Vasif Adıgözəlovundur) mahnısından götürülmüşdür.  
 
