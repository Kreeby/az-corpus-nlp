Məmməd Quliyev MÜSTƏNTİQİN ETİRAFI (roman)Bakı MÜTƏRCİM 2014 Məmməd Abbas oğlu 05 avqust 1959-cu ildə Ordubad şəhərində anadan olmuşdur.Rusiya Federasiyasının nüfuzlu təhsil müəssisəsi olan Uzaq Şərq Dövlət Universitetinin hüquq fakültəsinin məzunudur.Evlidir,3 övladı ,3 nəvəsi var.Təqaüddə olan ədliyyə müşaviridir.Məmməd Quliyev uzun müddət Primorsk diyar Daxili İşlər İdarəsində və Prokurorluğunda,Azərbaycan Respublikasının Prokurorluq və vergi orqanlarında fəaliyyət göstərmişdir.Bu dövr ərzində həm də pedaqoji fəaliyyətlə məşğul olmuş və ixtisasına uyğun olaraq bir neçə fənn tədris etmişdir.Hazırda fəaliyyətini «Məqam-M» hüquq firmasının rəhbəri kimi davam etdirir.Müəllifin eyni zamanda «Avropa Hüquq»,«Müdafiə hüququ» elmi-tədqiqat əsərləri,«Azərbaycan diasporasının tarixi,inkişaf mərhələləri və xüsusiyyətləri»,“Mütəşəkkil cinayətkarlıq və beynəlxalq terrorizmə qarşı mübarizə»,«Sahibkarlıqda təhlükəsizlik məsələləri» kimi aktual mövzularda bir sıra monoqrafiyaları var.Bədii üslubda yazılmış «Müstəntiqin etirafı» kitabı onun 1991-1993-cü illər ərzində,Azərbaycan Respublikası Baş Prokuroru yanında Dağlıq Qarabağ Muxtar Vilayəti üzrə xüsusilə mühüm işlər üzrə böyük müstəntiq vəzifəsində,DQMV üzrə yaradılmış DİN,MTN və Respublika Prokurorluğunun Vahid İstintaqƏməliyyat Qrupunun üzvü kimi fəaliyyət göstərdiyi dövrdə baş verən hadisələrə yanaşma tərzini əks etdirir.downloaded from KitabYurdu.org 4 Məmməd Quliyev Qarabağ müharibəsi şəhidlərinin və müharibə məşəqqətlərinə məhkum olunmuşların əziz xatirəsinə ithaf edirəm.ÖN SÖZ «Dünya Xocalı barədə bilməlidir ki,bu cür qətllər və cinayətlər heç yerdə təkrar olunmasın».2008-ci il mayın 8-də Heydər Əliyev Fondunun vitse-prezidenti Leyla Əliyevanın təşəbbüsü ilə həyata keçirilən “Xocalıya ədalət” beynəlxalq kampaniyası məhz bu məqsədlə başlanmışdır.Ona görə başlanmışdır ki,faciə barədə dünya ictimaiyyəti məlumatlandırılsın.İnsanlar məlumatlandırılsın ki,ana əli ilə boğularaq kəsilən körpə səsinin,şeytan qəhqəhəsi ilə əvəzlənməsinə imkan verməsinlər.Kitabın yazılmasına səbəb bu müqəddəs amillə yanaşı,Xocavənd rayonu Qaradağlı kəndində baş vermiş faciənin diqqətdən kənarda qalması və az öyrənilməsi olmuşdur.«Müstəntiqin etirafı» kimi adlandırma oxucunu vahimələndirməməli,iztirablara düçar etməməlidir.Əksinə biz aldanmamalı,qorxmamalıyıq.Doğrudur hər bir romanın müsbət və mənfi qəhrəmanları olmalıdır.Çünki real həyatın motivlərini daşıyan istənilən əsər mövcud dünyada yaşayan müxtəlif insanların prototiplərini yaradır.Həyatın özünün də ayrıca qəhrəmanları var.İnsanlar o qəhrəmanları sevirlər və müəyyən mənada onlara oxşamağa çalışırlar.Lakin bu romanın isə müsbət və ya mənfi qəhrəmanı yoxdur – zamandan başqa.İnsanlarla əylənən və onları əyləndirən zaman.Zaman sərhəd tanımır.Onun üçün qəhrəmanlar yoxdur.Onun sadəcə yolçuları var.İnsana elə gəlir ki,o yaşadıqca zamana qalib gəlir.“Bu gün də belə ötdü” deyən insan zamanın hiyləsini anlamır.Zaman insanlarla əylənir,həyatın bir hissəsini yola salan insanlara yeni bir hissəsini bəxş edərək onları yaşamağa şövqləndirir.Mövcudluğundan sevinən insanları gah ağladır,gah da güldürür.Ağrı-acıya məruz qalan insanlar:“Bu da keçər” – deyərək özlərinə təsəlli verirlər.Sevincli anlarında isə zaman yolçuluqlarına sevinir,əvvəlki ağrı-acılarını bir anlığa da olsa,unudurlar.Heç bir insan daim ağlamır və ya daim gülmür.Qarşıdan gələn və onlara nəsib olacaq həyata etinasız yanaşırlar.Zaman insanların bu etinasızlıqlarını özü bildiyi kimi cəzalandırır.Ağlayanı güldürür,güləni ağladır.Heç bir insana daimi xoşbəxtlik nəsib etmir.Ədalətli tarazlığa nail olmaq üçün birini verəndə,birini alır.Zaman hər bir insanı öz təsir dairəsinə daxil etməyi və onu nəzarətdə saxlamağı bacarır.Heç bir insan zamansız yaşaya bilməz.Zamanın ədalətli pay bölgüsündə mərhəmət və ya amansızlıq olmur.Zaman yolçuluğunun çətin və asan keçidləri olur.Bu yolçuluğun çətinliyini çəkən insanlardan zaman asanlıqla ayrılmağı bacarır.Ayrılanın zaman olduğunu,yoxsa insanın zamandan ayrıldığını isə heç kim dəqiq bilmir.Uşaq ikən oxuduğumuz “Məlikməmmədin nağılı” adlı nağıldakı otaqlar və baş verən hadisələr də,bəlkə,elə zamanın öz yaradıcılığından kənarda deyildi.Nağılda Məlikməmmədin qarşısına 40 otaq açılır.Bir-birinin ardınca açılan otaqların bəzilərində insanı şövqləndirən,izahedilməz şəkildə onlara sevinc bəxş edən qızıl-zinət əşyaları,digərlərində dəhşət doğuran qorxulu varlıqlar.Harada qorxulu varlıqlar varsa,orada torpaq insan qanına boyanır,analar göz yaşından boğulur,məhəbbət məbədləri dağıdılır.Sonuncu otaqda isə saçından asılmış,adətən qəhrəmanların hədiyyəsi kimi səciyyələndirilən gözəl simalı və ləyaqətli bir qadın.Nağılda Məlikməmməd gələnədək otaqların hamısından salamat çıxıb,sonadək yolçuluğunu davam etdirə bilən qəhrəman olmamışdır.Niyə zaman özünün ali hədiyyəsi kimi qəhrəmana sonuncu otaqda saçından asılmış bir qadını təqdim etmişdi? İnsana verilən ən böyük hədiyyənin elə insanın özü olduğunu anlatmaq üçün? Bəlkə də,zaman öz yolçuluğuna qəbul etdiyi insanlara sınaqları özü hazırlayır və bu sınaqların çətinliyini nəzərə alaraq,çətin sınaqdan köməkli,birgə çıxmaq üçün bir insanı digərinə hədiyyə kimi bəxş edir Zamanın insana hədiyyəsi bununla bitirmi? Onda hansı səbəbdən zaman belə çətin yolu seçir? İnsanın insana gərəkli olduğunu bilmək üçün onları sınağa çəkməyə ehtiyac var ki? Niyə zaman bir anlığa da olsa,zaman yolçuluğunu dayandırmır ki,insanlar bir-birlərinə necə lazım olduqlarını anlasınlar,bir-birlərini ilahi məhəbbətlə sevməyi bacarsınlar.Bəs nədən zaman bunun üçün Məlikməmməd nağılındakı otaqların birində Yer kürəsini uzaqdan görməyə imkan yaradan bir vasitə quraşdırmayıb ki,zaman yolçuluğunda qəhrəman olmaq istəyən hər bir kəs bir anlığa da olsa,uzaqdan Yer kürəsi adlandırılan beşiyimizi görsün,insan olduğunu anlamaq üçün öz istəklərinin bu kürəni kainatda asılı saxlamağa qadir olan ilahi qüdrətdən asılı olduğunu,nağıl otaqlarındakı qızıl-zinətin əhəmiyyətsizliyini dərk etsin.Bəlkə,zaman öz əyləncəsini itirməkdən,başqa məkana köçüb getmək məcburiyyətində qalmaqdan qorxur.Bəli,əsl qəhrəmanlarla biz həyatda təsadüfən rastlaşırıq.Bəlkə,bunun əsas səbəbi qəhrəmanlar üçün hədiyyələrin sayının az olmasıdır.Bəlkə,zaman qəhrəmanları axtarıb tapmaq üçün ilkin olaraq onlara insan münasibətlərinə diqqət yetirməyi tövsiyə edir.“İnsanlığı sevməyəndən qəhrəman olmur!” – demək istəyir.Zaman yolçusu olan insana elə gəlir ki,o,həyatını özü seçir.Qorxu və günahkarlığını hiss edirsə,bu onun cəzasıdır.Qorxusuzdursa,deməli,cəsurdur.Həyat mübarizə aparmağı tələb edir.Cəsurluğu sayəsində mübarizədə qalib gələrsə,qəhrəmanlar sırasına daxil olur.Bu,onun şəxsi qələbəsidir və o,ən ali hədiyyəyə layiqdir.Ondan arxada qalanlar isə uğursuz və bədbəxtdirlər.Bəzən belə “qəhrəmanlar” zaman kəsiyində nağıl otaqlarındakı qorxulu varlıqlar qismində çıxış etdiklərinin belə fərqində olmurlar.Zaman yolçuluğu Məlikməmməd nağılındakı otaqlara səyahətdən başqa bir məna vermir? Kimisi yolçuluğun əvvəlində nağıl otaqlarının əvvəlki sıralarında qorxulu varlıqlarla rastlaşır,kimisi yolçuluğun ortasında və ya sonunda.Nəticədə,zamanın mövcud olmadığı bir məkana köçürlər.Zamanın olmadığı yer bizim yuxularımızdır? Bəs niyə yuxudan oyanmamaqdan qorxur,oyananda isə sevinirik? Bəlkə,bizim yuxularımız mənəviyyatımızdır? Bəlkə,buna görə deyirlər ki,daxili zənginlik zahirdən görünür? Daxilimiz zamansızdır? Bəlkə,həyat mübarizəsi daxili hisslərimizin zamanın şıltaqlığı ilə mübarizəsidir.Bəlkə,bizim zaman yolçuluğunda qəhrəman kimi qəbul etdiklərimiz sadəcə olaraq zaman əyləncəsinin şərtlərini qəbul edib axıradək öz rollarını uğurla ifa edənlərdir.“Yolçuluğun çətinliyini çəkən insanlardan zaman asanlıqla ayrılmağı bacarır!”-deyirik.Bəlkə,zaman öz yolçularını ayırmır,yolçular öz seçimini edir? Elə bir yolu seçirlər ki,orada qorxulu varlıqlar olmur.Kiminləsə mübarizə aparmağa,birinci olmağa can atmağa da ehtiyac olmur.Elə bir yol ki,bu yolun yolçuları daxili aləmlərini anlamağa daha çox meyllidirlər və bunda çox israr edirlər.Bu yol qəribəliyi ilə fərqlənir.Həmin yolun yolçularına ad verilmir,gördüyü işə görə də haqq ödənilmir.Həmin yolçuluqda vəzifə,şan-şöhrət,pul,digər imtiyazlar yoxdur.Bu yolda insan özünü tapır.İnsan özü-özünü tapanda başa düşür ki,bunun üçün uzağa getmək,əldə olunan uğurlara söykənərək öyünmək lazım deyilmiş.Sadəcə ürəyin səsinə qulaq asmaq lazımdır.Ancaq o zaman insan özünü başa düşür.İnsan özü-özünü tapanda nəyi başa düşür ki? Bunu anlatmaq mümkünsüzdür.Lakin əmin olun ki,özünüz bunu başa düşəcəksiniz.Son anda mütləq biləcəksiniz.Özünü anlamaq üçün hər bir insana son anda olsa belə bu yolçuluğa – ölüm yolçuluğuna dəvət verilir.Bəlkə,sonu olan bu yolçuluq bizi daxilimizə və ya yuxularımıza aparır? Elədirsə,hər kəsə şərəfli yolçuluqlar!!! Müəllifdən Ağdam şəhəri,1992.Tural erməni əsirliyindən azad edilmiş və digər əsirlərlə birlikdə azərbaycanlı hərbçilərə təhvil verilmişdi.İndi onlar yük maşınında Azərbaycan ordusunun nəzarət etdiyi ərazi boyunca Ağdam istiqamətində yol almışdılar.Əsirlikdən yenicə azad olunanlar haraya aparıldıqlarından xəbərsiz olsalar da,indi bunun onlar üçün heç bir əhəmiyyəti yox idi.Hər kəs öz ürəyində əsirlikdə olarkən çəkdikləri işgəncənin,əzab-əziyyətin arxada qaldığına sevinirdi.Qaçqın və məcburi köçkün kimi yaşamağın ağırlığını bilmədən… Əsirlik damğasının ruhlarına,düşüncələrinə,mənəviyyatlarına vurulduğunu və ömürlərinin sonunadək onun ağrısını yaşamağa məhkum olduqlarını bilmədən… Tural əsirlikdə nə qədər saxlanıldığını bilmirdi.Bu müddət ərzində çoxlu yerdəyişmələr etmiş,müxtəlif yerlərdə olmuşdu.Saxlanıldığı şəhərlərin,kəndlərin adlarını bilməsə də,orada yaşadıqlarını heç vaxt unuda bilməzdi.Ağdama aparılarkən Turalın fikirlərini məşğul edən yeganə şey müharibə idi.Görəsən,kim fikirləşmişdi müharibə adını? 8 hərfdən ibarət bu sözdə hansı dəhşətlər gizlənməyib ki?! Bəlkə,şeytanın adlarından biri də müharibədir? – Yox,yox! Şeytan da belə işgəncələr fikirləşib tapa bilməzdi.Şeytan şeytanlığını insanlara həvalə etmişdi.“İudanın beşiyi” və ya “çərçivə” işgəncələrinin müəllifləri belə Turalın gördüyü işgəncələrin icraçılarının fantaziyalarına həsəd aparardılar.Hər gün qızıl dişləri var deyə yaşlı qadınların kəlbətinlə dişlərinin çıxarılmasına,döşlərinin kəsilməsinə,əl-ayaqları tikanlı məftillə bağlanılıb ağacdan asılmış insanların ayaqları altında tonqal qalanaraq diri-diri yandırılmasına,başlarına mismar çalınmasına,sinələrinə dağ basılmasına,qadınların öz yaxınlarının gözləri qarşısında lüt soyundurularaq rəqs etməyə məcbur edilməsinə,azyaşlı qızların zorlanmasına,insanların üzərindən diri-diri tankla keçilməsinə,öldürülmüş insanların cəsədlərinin yandırılmasına şahidlik etmək insanı dəli olmaq həddinə çatdırırdı.Əsirlər arasında aparılan təbliğat,məlumatsızlıq və gördükləri vəhşiliklər onlarda ruh düşkünlüyü yaradırdı.Bu səbəbdən azyaşlı qızların,gənclərin və yaşlıların ağır fiziki işlərə cəlb edilməsi zamanı özlərini öldürmək məqsədilə yabanı qarınlarına soxması,hündürlükdən özlərini atıb öldürməklə həyatlarına son qoymaları təbii qəbul edilirdi.Çoxları ağır işgəncələrə dözə bilməyib ruhi xəstəliyə düçar olurdu.Əsirlərin tək-tük bir qismi isə həyatlarını qorumaq naminə düşmənlə əməkdaşlıq etməyə üstünlük verirdi.Belə bir şəraitdə qəhrəmanlığı qorxaqlıqdan,ləyaqəti ləyaqətsizlikdən,satqınlığı vətənpərvərlikdən ayırmaq mümkün deyildi.Keçirdiyi hisslərə görə kimin sərhədin hansı tayında dayandığını müəyyən etmək olmurdu.Bəzən insanlar bu sərhədləri üzləşdikləri dəhşətli hadisələr səbəbindən fikirləşmədən pozurdular.Əlbəttə,ölümlər də müxtəlif olur.Döyüşdə silah əlində qarşıladığın ani ölüm sonsuz iztirablarla müşayiət olunan ölümdən daha fərqli olur.Yaxınlarının,əzizlərinin bu vəziyyətinə şahid olan,ona heç cür kömək edə bilməyən insanın sonrakı mövcudluğu da başqa bir ölüm növüdür.Tural bilirdi ki,Yaradanın çox sınaqları var.Bəlkə də,bu sınaq insanların deyil,insanlığın sınağı idi.Çəkdikləri əzabın Allah qatında bir qarşılığı olmalı idi.Bu,Tural və onun kimi işgəncələrə məruz qalmış çoxsaylı insanların tək təsəllisi idi.Bu düşüncələr arasında Tural nə qədər yol qət etdiklərini bilmədi.Əsirləri daşıyan yük maşınları dayananda ətrafa çoxlu insan yığışmışdı.Maşından düşəndən sonra onlara mülki geyimdə olan şəxslər yaxınlaşdı.Onlar əsirlikdən azad olunmuş şəxslərlə xoş rəftar edir və onlara nəvazişlə yanaşırdılar.Mülki geyimli şəxslərdən biri uca səslə dedi:-Təhlükəsizliyiniz təmin olunub.Gecələyəcəyiniz yer Ağdamın qonaq evidir.Sizə yemək,su veriləcək.Qohum-əqrəbadan başqa heç kim sizi narahat etməyəcək.Yatın,dincəlin.Səhər Qarabağ istintaq qrupunun üzvləri tərəfindən ifadələriniz alınacaq və daha sonra istəyinizə uyğun olaraq müvəqqəti yerləşdiriləcəksiniz.Onlara qalacaqları otaqlar göstərildi.Günlərlə davam edən aclıq insanları taqətdən salsa da,çoxları kimi Tural axşam yeməyinə getmədi,təkliyinə qovuşub yatmağa üstünlük verdi.Tural yuxuya gedəndə ona elə gəldi ki,əvvəlki həyatı kimi yaddaşına həkk olunmuş hadisələr onun yuxularıdır.Qorxulu yuxuları… Əslində isə,o,yaddaşına hopmuş hadisələri yaşamayıb.Bu hadisələr onun düşüncələrinin,xəyallarının bir hissəsidir.Bəs Liana – sevdiyi qadın necə,mövcud idimi? Əgər mövcud deyildisə,onda bu dəhşətlərə dözüb yaşamaq üçün ona güc verən qüvvə nə idi? Axı Liana ilə bağlı xəyallarından başqa,onun dünyada heç kimi yox idi… Səhər gözlərini açanda Tural qorxu ilə ətrafı nəzərdən keçirdi.Bu səssizlik ona ürküdücü gəlirdi.Qəribədir,heç kim onu üstünə bağırmır,onu təpikləmirdi.Tural harada olduğunu kəsdirə bilmirdi.Paltarlı yatağa uzanan və başlarını örtüyün altında gizlətmiş otaq yoldaşlarına baxdı.Vahimə içərisində yatağından qalxıb pəncərəyə yaxınlaşdı.Aşağıda qonaq evinin qarşısında toplaşan insanları görəndə axşam baş verənlər yadına düşdü.Rahatladı… İndi təhlükəsiz yerdə olduğunu bilirdi.Qonaq evinin birinci mərtəbəsində yemək yedikdən sonra onlar elə həmin mərtəbədə yerləşən otaqlarda oturub gözləyən müstəntiqlərin yanına göndərildilər.İcra hakimiyyətindən olan nümayəndə dəhlizdə gəzərək əsirlikdən qayıdanlara xitabən dedi:“Biz bu vəhşiləri bu gün məsuliyyətə cəlb edə bilməsək də,sizin ifadələriniz gələcəkdə onların ifşası üçün zəruri olacaq.Qoy erməni vəhşiliyi tarixə qara hərflərlə yazılsın! Gördüyünüz və eşitdiyiniz hər şeyi qorxmadan söyləyin.Çəkdiyiniz əziyyətlər arxada qaldı.İndi siz müstəqil Azərbaycan Respublikasının himayəsindəsiniz.Sizin qayğınıza qalınacaq.Hər biriniz yerləşdiriləcəksiniz.Qohumları olanlar onların yanına yerləşdiriləcək,heç kəsi olmayanlar isə yaşayış yeri ilə təmin ediləcəklər.Sizin ifadələriniz qanlı tarixi ifşa edəcək və gələcək nəsillərə bələdçi olacaq.Erməni vəhşiliyinin unudulmasına icazə verməyin! Bir az səbr edin,məşəqqətlərinizə son qoyulacaq!” Əsirlikdən azad olunanlar növbə ilə müstəntiqlər tərəfindən dindirilirdi.Hansı müstəntiq ifadə almağı bitirmişsə növbəti şəxsi onun yanına dəvət edirdilər.Tural dəhlizdə gözləyərkən otaqlardan səsi gələn ifadə verən əsirlərin danışıqlarına qulaq asırdı.Dindirilənlərin vəziyyəti pisləşəndə müstəntiqlər işlərini yarımçıq qoyaraq qapını açıb:“Su gətirin!”,“Dərman verin!”,“Həkimi bura çağırın!”-deyə bağırırdılır.Tural bu çağırğşları eşitdikcə sakitləşirdi,rahatlıq tapırdı.İlahi,bu bağırtı-çağırışlarda nə qədər qayğıkeşlik və mərhəmət cəmlənmişdi.Keçirdiyi hisslər onu həyata qaytarırdı.Tural tələsik otaqlardan çıxan,sakitləşmək üçün üzlərinə su vurmağa gedən müstəntiqləri heyrətlə seyr edirdi.Müstəntiqlərin əksəriyyəti cavan idi.Geyimləri müxtəlif olsa da,onlar qonaq evinə toplaşan digər mülki geyimdə olan şəxslərdən və hərbçilərdən fərqlənirdilər.Qayışlarından asılmış tapança onların səlahiyyətli şəxslər olduğuna işarə edirdi.Hərəkətləri nə qədər qətiyyətli olsa da,boğazlarında ilişib qalmış qəhəri göz yaşları qurumuş kədərli gözləri büruzə verirdi.-Aşan kəndinin kolxoz sədri Emil Balayan və ondan əlavə 4 nəfər erməni millətçisi Milli Məclisin qərarı əsasında,bu əsirlərin azad olunması müqabilində erməni tərəfinə təhvil verilib.Tural səs gələn tərəfə baxdı.İki nəfər hərbi geyimli şəxs öz aralarında söhbət edirdilər.Tural dizlərinin taqətdən düşdüyünü,ayaq üstə durmaq iqtidarında olmadığını hiss etdi.Gözləri önündə anasının və digər kənd sakinlərinin fermada yandırılmış meyidləri canlandı… Qardaşının xəyalı gözünün önünə gəldi.Ağlamaq,bağırmaq istədi,səsi çıxmadı.Səsini çoxdan itirdiyini anladı.Çünki əsirlikdə olarkən ağlamaq səsindən belə məhrum edilmişdi.Sadəcə iki dizi üstə çökdü.Qardaşının nəfəsini boynunun ardında hiss etdi.Elə bil,kimsə onu arxadan qucaqlamışdı… Anasını xatırladı… Mehriban anasını,qoruyucu mələyini… Ölümündən sonra da oğlunun dadına çatan anasını… Səsi çıxmasa da,ürəyində ağlayırdı.Kimsə arxadan ona yaxınlaşdı və yavaş səslə:-Yorulmusansa,qalxıb yuxarıdakı otaqda istirahət edə bilərsən! – dedi.Həmin şəxs qonaq evinin işçisi idi.Tural qardaşının boynunda duyduğu isti nəfəsini itirdiyinə çox təəssüfləndi.İndi onun qardaş nəfəsinə elə ehtiyacı var idi ki…-Yox,yox… Ehtiyac yoxdur! – deyə cavab verdi.Tural vaxtı itirmişdi.Nə qədər gözlədiyinin fərqində deyildi.Ölmüş insanlar kimi nəzərləri bir nöqtəyə zillənmişdi.Bu zaman qarşısında gözlədiyi otağın qapısı açıldı.Alçaq boylu müstəntiq qapını açıb ifadəsini aldığı bir qadını yola salırdı.Danışığından və ləhcəsindən Qarabağlı olduğu hiss olunurdu.-Anam,narahat olma! Oturduğumuz yeri sənə söylədim.Nə çətinliyin olsa,mənə müraciət elə.Allah bu cəlladların cəzasını versin! Heç kimin qanı yerdə qalmaz.Həyat davam edir.Çalışın,əsirlikdə yaşadığınız məşəqqətləri yaddan çıxarasınız! Müstəntiq yanında dayanan şəxslə birlikdə qadını yola saldı.Daha sonra Turalın üzünə baxaraq:-İçəri gəl,ay oğul!-dedi.Tural içəri keçib kənarda qoyulmuş stullardan birində əyləşdi.Müstəntiq başını iki əlinin arasına almış şəkildə xeyli oturdu.Gözlərini yummuşdu.Əynində mülki paltar olsa da,ağ köynəyi üzərindən hərbçilərin geyimini xatırladan xaki rəngdə zirehli gödəkçə geyinmişdi.Düz uzun qara saçları yan hissələrdən ağarmışdı.O,sanki Turalın otaqda olduğunu unutmuşdu.Bu vəziyyətdə xeyli oturduqdan sonra:“Məni bağışla,indi gəlirəm!” – dedi və otaqdan çıxdı.Bir neçə dəqiqədən sonra müstəntiq geri qayıtdı.Stolun baş tərəfindən qoyulmuş kreslosunda oturdu.Şişmiş və qızarmış gözlərindən üzünü yuduğu hiss olunurdu.Müstəntiq stolun üstünə qoyulmuş kağızlardan birini götürüb səliqə ilə qatladı.Adını,soyadını və tutduğu vəzifəni söyləyərək özünü təqdim etdi.Daha sonra isə anket məlumatlarının qeydiyyatını aparmaq üçün Turaldan adını,soyadını,atasının adını,doğum yeri və tarixini soruşdu.Tural bu suallar qarşısında duruxsundu.Buna əsas səbəb o idi ki,əsirlikdə olduğu müddət ərzində heç kim ondan adının,soyadının nə olduğunu soruşmamışdı.O,adını,soyadını,ümumiyyətlə,özü haqqında olan heç bir məlumatı xatırlamırdı.Özünə də qəribə gəlirdi,kim idi axı o? Əsirlikdə olarkən ona müxtəlif adlarla müraciət edirdilər:“mənfur türk”,“murdar”,“it uşağı”,“köpək oğlu”…Bu adlarla çağırılmağa alışmışdı.İndi o,müstəntiqə hansı adını desin?! Müstəntiq mavi gözlərini Turalın üzünə zilləmişdi.Onu başa düşərcəsinə mərhəmətlə üzünə baxırdı.Turalın yazıq,köməksiz baxışlarını görən müstəntiq başını aşağı saldı və növbəti dəhşəti yaşamağa hazırlaşan insan kimi gücünü toplayaraq sorğusuna davam etdi:-Hansı şəraitdə əsir düşmüsünüz? Harada,hansı şəraitdə saxlanılmısınız? Əsirlikdə saxlanıldığınız zaman sizə xəsarətlər yetirilibmi? Yetirilibsə,harada,kim tərəfindən,hansı şəraitlərdə? Xəsarətlərin xarakteri və əmələgəlmə mexanizmi necədir? Hansı hadisələrin şahidi olmusunuz? Təmasda olduğunuz quldurlardan kimləri tanıyırsınız? Tural yaddaşını silkələdi.Gördüyü dəhşətləri xatırlamağa cəhd etdi.Yaddaşı buna mane olmağa çalışsa da,dəhşət səhnələri ötəri olaraq gözlərinin önündən keçdi.Tural olanları yadından çıxarmamaq üçün danışmaq istədi.Səsi çıxmadı.Səsinə nə olmuşdu?! Sonuncu dəfə kiminlə,nə zaman söhbət etdiyini xatırlamadı.Əsirlikdə olduğu müddət ərzində heç kəslə danışmamış,yalnız insan fəryadlarına qulaq asmışdı.Ərşə dirənən insan fəryadlarına… Müstəntiq başını aşağı saldığından Tural onun ara-sıra görünən ağarmış saçlarına baxırdı.Bayaqdan ona doğma görünən müstəntiq də yavaş-yavaş yadlaşmağa başlayırdı.Turalın səsi çıxmasa da,hissləri üsyan edirdi:“Nə istəyirsiniz məndən,məhv olmuş həyatımdan nə istəyirsiniz? Kimdən danışım? Atamın bağrının yarılmasından,arzuları ürəyində qalan anamın vəhşicəsinə yandırılmasından,yoxsa qardaşımın son çıxış yolu kimi gördüyü ölümündən? Nədən deyim,haradan başlayım? Diri-diri yandırılıb,başları qoyun kimi kəsilən cavanlardan,yoxsa gözlər önündə zorlanan körpə uşaqlardan? Bu vəhşətin əvvəli,sonu varmı? Görəsən,müstəntiq bu ağrı-acının sonunu görürmü? Mən öz gözlərimin şahidlik etdiklərini danışmaq iqtidarında deyiləmsə,bu dəhşətləri sözlə ifadə etməyə onun qələminin qüdrəti çatarmı?” Turalın qəlbi pıçıldayırdı:“Danışma! Fiziki işgəncələr verilən,əzaları kəsilən,namusu tapdalanan anaların,gəlinlərin,cavan oğlanların; gözləri qarşısında oğulları alçaldılmış ataların,ataları alçaldılmış oğulların; bir-birlərinin gözü qarşısında sındırılmış,namuslarına təcavüz edilmiş,bir-biri ilə cinsi əlaqəyə girməyə məcbur edilmiş qaynataların,kürəkənlərin; gözləri çıxarılmaqla,yandırılmaqla qətlə yetirilmiş körpələrin; bədən üzvlərinin satılması üçün qətlə yetirilmiş cavan oğlan və qızların; mərdliklə vuruşaraq şəhid olanların ruhları xətrinə… Danışma! Ananın,atanın,qardaşının ruhları səni bağışlayar! Danışma!!! Qoy yaddaşlara yazılmasın bu dəhşətlər.Qorxulu bir yuxu kimi unudulsun… İlahi,bu necə müharibə idi? Nəyin davasını eləyirdi insanlar? Torpaq,müstəqillik,azadlıq,yoxsa din davası idi bu yaşananlar? Axı heç bir müharibə belə dəhşətlərlə müşayiət olunmayıb?! Əgər bu torpaq davası idisə,insan qanı ilə suvarılmış torpaqlar kimə lazımdır? Qanla suvarılmış torpaqlar yüz illər boyu həmin torpaqlarda yaşamağa məhkum edilmişlərə xoşbəxtlik vəd edə bilərmi? İnsan qanı dadan torpağın bəhrəsi insanlıqdan çıxmağımıza,bir-birimizin ətini yeməyə hazır olmaq vərdişlərinə gətirib çıxarmazmı? Müstəqillik necə? Körpələrin göz yaşları ilə cilalanmış müstəqillik kimə lazımdır? Kəsilmiş kəllələrdən düzənlənmiş taxt-taca çıxmağı həyat meyarı seçmiş qaniçənlərəmi? Kim müəyyənləşdirir azadlığın sərhədlərini? Qanla,göz yaşları ilə islanmış yol azadlığa apara bilərmi? Narahat ruhların dolaşdığı torpaqlara Yaradan mərhəmət edərmi? Həmin torpaqlar onlara məxsus olub və yüz illər keçsə belə həmin narahat ruhların məkanı olaraq qalacaqdır! Qoy bu dəhşətləri görənin gözləri kor olsun! Eşidənin qulaqları kar olsun! Danışmaq istəyən lal olsun! Silin yaddaşlardan!!! Qardaş bacısının namusuna edilmiş təcavüzdən necə danışa bilər? Oğul atanın,ata oğulun,kürəkən qaynatanın,qaynata kürəkənin alçaldılmasına necə şahidlik edə bilər? İnsan şeytanın əməllərinə şahidlik edə bilərmi? Şahidlik etməklə özü şeytana çevrilməzmi? Bu müharibədən kim daha çox qazanclı idi? Ölənmi,öldürənmi? Alçaldanmı,alçaldılanmı? Kim daha çox binamus idi? Namusuna toxunulan yoxsa təcavüz edən?…” Birdən Turala elə gəldi ki,bütün bu düşündüklərini müstəntiqə danışıb.Cəld oturduğu yerdən sıçradı.Stolun üstünə əyilib müstəntiqin qələm tutan əlindən yapışdı.Ağlar səslə yalvardı:-Yazma dediklərimi… Yalvarıram,yazma! Səni and verirəm anamın,qardaşımın ruhuna! Səni and verirəm şəhidlərin qanına,yazma! Müstəntiq işin nə yerdə olduğunu anlayaraq ayağa qalxdı:-Yazmaram ay bala,sakit ol… Heç kimə də bircə kəlmə demərəm.Söz verirəm! Sakit ol… Müstəntiq hönkürtü ilə ağlayan Turalı otaqda qoyub qapını açdı.Sakitcə:“Həkim çağırın!” – dedi və göz yaşlarını heç kim görməsin deyə başını aşağı salaraq otaqdan çıxdı.*** Xocavənd rayonu,Qaradağlı kəndi,1991.Turalın 18 yaşı 4 ay öncə tamam olmuşdu.Pəncərədən gözlərinə düşən günəş şüalarının təsiri altında yuxudan oyanan Tural yatağından qalxmağa tənbəllik edirdi.Gecə gördüyü yuxunun təsiri altında olsa da,o,xoş əhval-ruhiyyə ilə oyanmasına səbəb olan yuxunu tam olaraq xatırlamırdı.Gördüyü yuxudan bircə yadında qalanı Liananın gözəl siması idi.Turalı səhər tezdən durub meşə odunu ilə samovar qalayan anasının səsi reallığa qaytardı.-Tural,oğlum,qalx,çörəyini ye.Odunumuz da qurtarıb.İsti yatağından qalxmaq istəməyən və gördüyü yuxunun təsiri altında olan Tural oyandığını anasından gizlətmək üçün gözlərini belə açmadan hərəkətsiz şəkildə yatağında uzanmışdı.Tural üzünü qəfil yana çevirdi və günəşin şüaları düz onun gözlərinə düşdü.Gözlərini yayındırıb yatdığı otağın tavanına baxmağa başladı.Bir müddət qeyri-iradi tavana baxdı.Birdən Tural bir neçə ay öncə qeyd etdiyi ad gününü xatırladı.Evlərində onun doğum günü şərəfinə ilk dəfə təşkil olunmuş kiçik məclisdən sonra o qədər yorulmuş və ərköyünləşmişdi ki,səhər məktəbə də getməmişdi.Növbəti gün ədəbiyyat müəlliminin ondan dərsə gəlməməsinin səbəbini soruşması və Turalın cavabı sinifdəki hər kəsi çox təəccübləndirmişdi.Sinifdəkilərin təəccüb və maraqla Turalın danışıqlarına qulaq asmasının səbəbini anlamaq çətin deyildi.Müharibə şəraitində yaşayan,həyatın bütün çətinlikləri ilə vaxtsız tanış olan yeniyetmələr üçün bu yaş əlində silah tutaraq səngərdə düşmənlə üz-üzə dayanmaq üçün çox belə hesab oluna bilərdi.Hər an erməni quldur dəstələrinin kəndə hücumu gözlənilirdi.Gecələr heç kim evdə işıq belə yandırmağa cəsarət etmirdi ki,düşmən gülləsinə tuş gələ bilər.Bu kənddə ölümün gözlərinin içinə baxmaq,ölüm yolçusu olmaq əcəli ilə ölməkdən daha real idi.Belə bir şəraitdə ad gününün keçirilməsi səhərə ümidi olmayan insanlar üçün bir qığılcım ola bilərdi.Əslində,Turalın ad gününün keçirilməsini onun atası Mürvət kişi istəmişdi.Mürvət kişi hələ Sovet dövründən kənd kolxozunun mühasibi vəzifəsində çalışmış,indi də kənd sovetliyində həmin vəzifəni yerinə yetirirdi.Böyüklü-kiçikli hər kəs onun xətrini çox istəyir və ona hörmət edirdi.Hamı Mürvət kişinin köhnə kommunist prinsipləri ilə yaşadığını çox yaxşı bilirdi.Heç kim ondan pislik görməmişdi.Əksinə,o həmişə başqalarına məsləhət verməklə yardım etməyə çalışar,kənd camaatının xeyir-şər işlərində yaxından iştirak edərdi.Kəndin üzərində yaranmış təhlükə ilə əlaqədar olaraq kənd soveti binasında keçirilən iclaslarda müntəzəm iştirak etsə də,çox danışmaz,həmişə öz müdrikliyi ilə seçilərdi.Vəziyyətdən çıxış yolu görmədiyindən öz-özlüyündə:“Allah baisin evini yıxsın!”-deyərək ürəyini boşaldardı.60 yaşlı Mürvət kişinin ailəsi böyük deyildi.Həyat yoldaşı Səlimə ilə ailə qurandan sonra iki övladı dünyaya gəlmişdi.Böyük oğlu Tahirin 30 yaşı vardı.Tahir anadan olandan sonra uzun müddət övlad həsrəti ilə yaşayan Mürvət və Səliməyə Allah-təala 12 ildən sonra Turalı bəxş etmişdi.Ona görə də həm Mürvət,həm də Səlimə Turala daha çox diqqət yetirər,onun dəcəlliklərini üzə vurmaz,əzizləyərək böyüdərdilər.Tural da Tahir kimi mülayim xasiyyətli idi.Lakin Tahirin xarici görünüşü ilə Turalın görünüşündə böyük bir fərq var idi.Tahir pəhləvan cüssəli bir oğlan idi.Kənddə hamı onu cəsarətli,igid bir oğlan kimi tanıyırdı.Heç kəs onun sözünü kəsməz,kənd sakinləri onunla mübahisəyə girməkdən çəkinər,Tahirin gücündən və mərdliyindən qorxardılar.Tahir Sovet ordusu sıralarından təxris olunandan sonra kəndə qayıtmış və təsərrüfat iş-ləri ilə məşğul olmağa başlamışdı.Hamı Tahirin qonşu qızı Ülkəri sevdiyini bilirdi.Ülkərin də Tahirə qarşı münasibəti hamıya məlum idi.Kənd sakinləri onların bir-birinə yaraşdıqlarını,“kəbinlərinin göylərdə kəsildiyini” deyərdilər.Lakin Tahir evlənməyə tələsmirdi.Hamı kimi o da müharibənin sona çatmasını gözləyirdi.Tural yenidən anasının ona səsləndiyini eşitdi:-“Ay bala,gəl otur çörəyini ye!” Yaxınlıqda Turalın həyətdə saxladığı çoban itinin səsi eşidildi.Tural dərhal yatağından qalxıb pəncərədən həyətə boylandı.Payızın son günləri olduğundan ağacların yarpaqları sapsarı saralmış və bir qismi yerə düşərək xəzana dönmüşdü.Turala elə gəldi ki,təbiət də onun kimi böyük sınaq qarşısındadır.Bu dəfə isə təbiət ona həmişə olduğundan daha kədərli kimi göründü.Bu zaman pəncərəyə yaxınlaşan it Turalın yuxudan oyanmasını gözləyirmiş kimi zingildəməyə başladı.Tural itə baxaraq:“Nə olub,Maykl?” – dedi,-“Sən də darıxırsan?” Maykl razılıq əlaməti kimi quyruğunu buladı.Samovarın ətrafa yayılan xoş qoxusu Turalın əhvalını daha da qaldırdı.Əynini geyinib həyətə çıxdı.Maykl çoxdankı dostluqlarının təcəssümü kimi Turalın ayaqlarına dolanmağa başladı.Tural itin başını sığalladı:“Bəlkə,bu gün meşəyə,şəlaləmizin yanına gedək?” Maykl başını yana çevirib hürməyə başladı.Buna cavab olaraq:“Yaxşı,yaxşı.Sənə də diqqət ayıracağam!” – deyə Tural əlavə etdi.Hər dəfə meşədəki şəlaləyə getmək adı gələndə Tural Liana ilə ilk görüşünü xatırlayırdı.Bir il əvvəl Tural kəndin ətrafındakı meşəyə gəzməyə çıxmışdı.Meşəyə səssizlik hakim olsa da,meşənin ortasından axan şəlalənin və onun ətrafında dövrə vuran quşların səsi,ətrafa yayılmış çiçəklərin xoş ətri Turalı valeh etmiş,ürəyində təlatüm yaratmaqla nə isə xoş bir hadisənin baş verəcəyini,elə bil,öncədən ona bildirmişdi.Ağacların arasında gəzərkən şəlalənin qarşı tərəfində dayanmış bir qız onun diqqətini çəkmişdi.Qız təxminən onun həmyaşıdı olardı.Tural baxışlarını qızın gözəl simasından,qırmızı çiçəkli donda mükəmməl görünən qamətindən ayıra bilməmişdi.Turalda xoş təəssürat yaradan bu qız göründüyü kimi də qəflətən ağaclar arasında yox olduğundan,Tural uzun müddət ətrafda dolaşsa da,heç bir yerdə qıza rast gəlməmişdi.Ertəsi gün Tural yenidən qızı görmək ümidi ilə həminki vaxtda Mayklla birlikdə şəlalənin yanına getdi.Təxmin etdiyi kimi,qızın yenə orada olduğunu gördü.Beləcə 3-4 gün ərzində Tural həmin qızla uzaqdan-uzağa “görüşsə” də,ona yaxınlaşmağa cürət etmirdi.Tural uzaqdan-uzağa gördüyü qızı yaddan çıxara bilmirdi.Keçirdiyi hisslərin mahiyyətini anlaya bilmirdi.O,əvvəllər heç vaxt belə hissləri yaşamamışdı.Bu hisslərin onun həyatından heç vaxt izsiz silinməyəcəyini bilirdi.İlk məhəbbət belə olur görəsən?! Ona elə gəlirdi ki,bu vaxta qədər qəlbinin səsini bu qədər yaxından,aydın şəkildə duymayıb.O səs bütün məhdudiyyətləri silərək öz sərhədlərini aşmışdı.Ona elə gəlirdi ki,ondan və gördüyü həmin qızdan başqa dünyada heç kim yoxdur.İstəsə,dünyanın altını üstünə çevirə bilər.Özündə hiss etdiyi bu gücü o qızın gözəlliyi vermişdi ona? Əgər o vermişsə necə? Mehriban təbəssümü iləmi? Tural üzünü belə yadında saxlamağa imkan tapmadığı qızın təbəssümünün yaratdığı o incə və kövrək telləri qırmamaq üçün başqa heç kəs və heç nə barədə fikirləşmək istəmirdi.Qızla rastlaşdığı şəlaləli meşə onu özünə dartırdı.Qəlbini əsir edən qızla yenidən görüşmək üçün.İlk məhəbbətini ona bağışlamaq üçün.Sonrakı günlərdə Tural dəfələrlə meşədəki şəlalənin yaxınlığına getsə də,həmin qıza rast gəlmirdi.Növbəti dəfə meşəyə,şəlalənin yanına gedən Tural yağışa düşdü.Yağışdan qorunmaq üçün sıx kolluqların arasından keçib böyük bir ağacın altında dayandı.Narın-narın başlayan yağış getdikcə daha da güclənirdi.Meşənin səssizliyində ağacların yarpaqlarından süzən damcıların səsi eşidilirdi.Ağacın budaqlarından süzülən su Turalın paltarlarını isladırdı.Birdən Tural nə hiss etdisə,yağışdan gizləndiyi ağacın altından çıxıb iri addımlarla yağışın altında şəlaləyə tərəf qaçmağa başladı.Şəlalənin yanına çatanda qarşı tərəfdə qızın dayandığını gördü.Qız yağışın altında üzünü qarşı tərəfə tutub diqqətlə baxırdı.O,nəyi gözləyirdi? Bəlkə,o da Turalın gəlişini gözləyirdi?! Turalın ürəyi bərk-bərk döyünməyə başladı.O,çoxdan etmək istədiyi,lakin etməyə cəsarət etmədiyi hərəkəti qeyri-ixtiyari etdi.Suyun dayaz yerindən keçməklə şəlalənin qarşı sahilinə keçdi və qıza doğru addımlamağa başladı.Yaxınlaşaraq:“Salam!” – dedi.Qız başını ona tərəf çevirdi.Onların baxışları toqquşdu.Tural gözlərini qızın gözlərindən çəkə bilmirdi.Elə bil,tilsimlənmişdi.Qızın mavi burulğanlı gözlərinin dərinliyində batdığını hiss edirdi.Qızın qaşları kamanı xatırladırdı.Dodaqlarının ucları daimi təbəssümü əks etdirirmiş kimi yuxarı dartılmışdı.Tural qızın dodaqlarının dadını hiss edirmiş kimi qurumuş dodaqlarını tərpətdi.Qızın ipək kimi yumşaq saçlarından gələn müşk ətri onu məst etmişdi.Tural ağlını başından alan müşk ətrini dərindən ciyərlərinə çəkdi.Tural danışmağa ehtiyat edirdi.Bəlkə,ədəbsiz görünməkdən qorxurdu? Bəlkə də,ona görə ki,azərbaycan dilində cavab eşitməyəcəyindən qorxurdu və qonşuluqda yaşayan ermənilərin dilində cavab eşitdikdən sonra “söhbətləri” bitəcəkdi.Tural erməni dilində danışığı başa düşsə də,danışa bilmirdi.Lakin bu dəfə Turalın bəxti gətirdi.Qız onun salamına azərbaycan dilində cavab verdi.Bəlkə,taleyi onu öz himayəsi altına alır? Bəlkə,alnına yazılmış qız budur? Ona görə də taleyi onları görüşdürür ki,onlar tanış olub ayrılsınlar.Birdəfəlik birləşmək üçün müvəqqəti ayrılsınlar.Tural taleyinə ümidləndi və asta səslə dedi:-Siz əməlli-başlı islanmısınız ki! Qız işvə ilə ona baxaraq:-Mən islanmamışam!-dedi.Turalı tərəddüd bürüdü.Əgər qız tanış olmaq istəməsə,üzünü yana çevirsə,bu onun üçün ikiqat ağır olacaq.Onda bu ana qədər onun daxilində yaranan və fikirlərinə hopan xoşbəxtlik əriyib yox olacaq.Bəlkə,qızı yalnız xəyallarında yaşatmaqla kifayətlənsin? Bəs onda özünü qızla danışmağa belə cəsarəti olmadığına görə qınamayacaq? Fikirlərinə başı qarışdığından qızın əlindən yapışıb onu ağacın altına tərəf çəkdiyini özü də hiss etmədi:-Gəlin yağışın altından çəkilək! – dedi və öz cəsarətinə özü də heyran qaldı.İndi o göyün yeddinci qatında idi.Hərəkətlərini ürəyinin səsinə qulaq asaraq edirdi.-Onsuz da islanmışıq,ağacın altı bizi xilas etməyəcək –deyə qız cavab verdi.-Sizi bir dəfə də görmək üçün islanmağa yox,ölməyə də dəyər! Qız yenidən gülümsədi:-Tanımadığınız bir qız üçün necə ölümə gedə bilərsiniz?-Mən sizi çoxdan görmüşəm – deyən Tural qızın təbəssüm dolu baxışlarından güc alaraq davam etdi.– Adınızı bilməsəm də,sizi xəyallarımdan,yuxularımdan tanıyıram.Mən güzgüdə özümə baxanda həmişə sizi görmüşəm,sizinlə birgə yaşamışam,sizi axtarmışam.Həyatımın bir parçasına çevrildiyiniz gündən bilirdim ki,tale bizi nə vaxtsa görüşdürəcək.-Adım Lianadır! – deyə qız şən səslə bildirdi.Tural Liananın yağışın altında islanmış və üzünə yayılmış saçlarını kənara doğru sığalladı.Sonra.Sonra Tural yaddaşını itirdi.Hafizəsində heç nə qalmadı.Bircə onu bilirdi ki,həyatın ümumi heyranlıqdan,qayğısız sevincdən daha əhəmiyyətli və daha cazibəli dəqiqələri var.Yaddaşında silinməz izlər qoyaraq əbədiyyətə çevrilən Liana ilə keçirdiyi dəqiqələr kimi.Doğru deyirlər ki,sevgililər görüşməzdən əvvəl bir-birlərini xəyallarında yaradırlar.Maraqlıdır,bu günədək Tural Lianasız necə yaşamışdı? Tural Liana ilə şəlalənin yanında əvvəlcədən razılaşdırmadıqları vaxtlarda görüşürdü.Elə vaxt olmurdu ki,onlar bir-birlərini tapmasınlar.Simsiz teleqrafları ürəklərinin səsi olurdu.Еrməni-azərbaycanlı münaqişəsi ilə əlaqədar onların görüşləri də günü-gündən çətinləşirdi.Hər ikisi ehtiyat etsə də,onların görüş yerlərinə gəlib-gedənin olmadığına görə sevinirdilər.Görüşdükləri hər an Liananı daha da doğmalaşdırırdı.Turala elə gəlirdi ki,o,Liananı əvvəlki həyatlarından tanıyır.Onu heç vaxt yaddan çıxara bilməyib.Artıq onlar bir neçə dəfə birgə evlilik həyatı yaşayıblar.Və ona görə Tural əvvəlki həyatlarında ölüb və yenidən anadan olub ki,yalnız Liananı sevsin,onunla ailə qursun.Onu yaddan çıxarmadığına görə elə ilk görüşdən onu tanıyır ki,sevgisini təkrarlasın.Neçə həyatı olubsa,hamısında Liananı sevib.O anlayırdı ki,alnına yazılmış qisməti yaşayır.Sevmək,sevilmək barədə fikirlərini kiminləsə bölüşmək fikrində deyildi.Ona elə gəlirdi ki,sevgisi barədə kiməsə danışsa,onu başa düşməzlər.Çünki sevgisini ifadə etməyə sözlər kifayət etməz.O yalnız öz daxili hisslərini ifadə edə bilər,sevgisini yox.Çünki düsturu olmadığından sevgi ifadə oluna bilmir.Sevgi daxili hisslərə fərdi yanaşma tərzidir və o,hər insan üçün eyni olmur.Sözlə ifadə olunan sevgi kiçilir,adiləşir.Görəsən,əvvəlki həyatlarında Liana hansı millətin nümayəndəsi olub? Onların sevgisinin nəticəsi nə olacaq? Ailə qurub bir yerdə yaşaya biləcəklər? Münaqişə böyüsə,nə olacaq? Onların görüşməyə imkanları olacaq? Tural bu barədə fikirləşmək istəmirdi.Fikirləşə bilmirdi… O yalnız sevirdi.Beyləqan rayonu,199.Tural müstəntiq tərəfindən dindirildikdən sonra sərbəst buraxıldı.Bir neçə gün də həmin qonaq evində qalıb fikirlərini toplamaq istədi.O,Liananı tapmaq üçün yollar axtarırdı.Könüllülərin dəstəsinə qoşularaq Ermənistan ərazisinə keçib-keçməməyə tərəddüd edirdi.O,atasının,anasının,qohuməqrəbasının məzarı yerləşən kəndlərini azad etmək üçün yenidən vuruşmağa getmək barədə də düşünür,lakin qəti qərara gələ bilmirdi.Kəndi qaytarsalar belə,əvvəlki həyatına dönə bilməyəcək,ağrıları sakitləşməyəcəkdi axı… Qaytarılan torpaq,azad edilmiş Qarabağ onun yaralarına məlhəm olacaqdı? Gecə 1-2 saatlığına da olsa,sızıldayan qəlbinin səsini eşitmədən rahat yuxuya gedə biləcəkdi? Əgər rahatlıq tapa bilməyəcəksə,həyatının qorxunc səhifələrini yenidən vərəqləməyə nə ehtiyac var idi? Qana boyanmış torpağı,viran qoyulmuş yaşayış məntəqələrini görəndə əsirlikdə gördüyü dəhşətləri yenidən yaşayacaq,ağlar qalmış anaların,günahsız körpələrin ah-naləsini eşidəcəkdi… Tural elə bir məbəd tapmaq istəyirdi ki,oradan səsi hər tərəfə çatsın.Müharibəyə müxtəlif adlar qoyan və bununla da,özlərinə haqq qazandırmağa çalışan tərəflərə səslənsin:“Bəsdir! Dayanın!” Tural indi torpağın müqəddəsləşdirilməsinə ikrahla baxırdı.Şəhidlərin qanını insanlardan gizlətmək üçün özünə hopduran,zorlanmış körpələrin çığırtılarının,anaların,qız-gəlinlərin fəryadlarının səbəbkarı olan torpaq müqəddəs ola bilməzdi.Müqəddəs olan torpaq niyə əsrlərlə onu əkib-becərən,qayğısına qalan insanları çəkəcəkləri dəhşətlərdən qorumaq üçün iki yerə ayrılmadı,niyə onları bağrına basıb gizlətmədi? Niyə kükrəmədi,zəlzələ yaratmadı? Niyə od tutub yanmadı? Torpaq anadırsa,niyə balalarına verilən zülmü sakitcə,səssiz-səmirsiz seyr etdi? Özünü məhv etmədi,yenə məğrur dayandı.Üzərində saxladığı viranəliyi nümayiş etdirmək üçün? Günahkar tək insanlardır? Müharibə izlərini yaddaşında saxlayan,illər keçdikcə insanları yeni müharibələrə meylləndirən torpaq günahkar deyil? Yer kürəsində elə bir yer varmı ki,miliyyətindən asılı olmayaraq,hər hansı bir günahsız körpənin göz yaşlarına dəysin? Müharibədə analarının qoynuna qısılmış körpələrin dəhşətdən böyüyən gözlərində qorxaq baxışlarını görməkdən daha dəhşətli nə ola bilər? Ata-anasını itirən,tək qalmış uşaqların intiqam hissi ilə alışıb yanan baxışları qarşısında dayanmaq olarmı? Onları hansı ruhda böyütmək ,gələcəyə necə hazırlamaq lazimdır? Gələcək müharibə iblislərinə,torpaqlara qurbanlıq kimimi? Tural öz fikirlərindən özü də qorxdu.Qorxdu ki,müharibəni yalnız kinolarda izləmiş,kitablarda oxumuş,müharibənin dəhşət küləyi üzünü yalamamış,“silah dalınca getmək”,“kömək gətirmək üçün getmək” bəhanəsi ilə müharibə meydanını tərk etmiş dırnaqarası vətənpərvərlər onu qorxaqlıqda,satqınçılıqda günahlandırarlar.Qorxdu ki,ona vətən xaini deyərlər! Yox,Tural bunları təkrar yaşamaq istəmirdi.Dünyanın heç bir neməti müqabilində bunları yenidən yaşamağa dəyməzdi.Tural yarı ac,yarı tox qaçqınların məskunlaşdığı məntəqələri gəzirdi.Hər tərəfdə səfalət,hər tərəfdə aclıq var idi.Qaçqınlar və məcburi köçkünlər indi ayrı meydanlarda savaşırdılar.Aclığa,ehtiyaca qarşı… Qaçqın uşaqların zibilxanada “işə yarayan” nə isə axtardıqlarını görəndə Turalda həyata qarşı nifrət baş qaldırırdı.Hansı daha amansız idi? Müharibə,yoxsa ehtiyac? Tural iş axtarmaq fikrindən də artıq vaz keçmişdi.Heç bir sənət bacarmırdı.Üstündə heç bir sənədi də yox idi.Digər tərəfdən,müharibə sədası çatmamış rayonların birində şahid olduğu hadisə də onu iş axtarmaq fikrindən çəkinməyə vadar etmişdi Qarabağ müharibəsində xəsarət almış qazilərdən biri sağaldıqdan sonra əvvəlki iş yerinə müraciət edərək sovxozda sürücü vəzifəsinin bərpa edilməsini istəyirdi.Sovxoz direktoru heç kimdən ehtiyat etmədən bağırırdı:-Səni Qarabağa mən göndərmişəm? Kim göndəribsə,qoy o da səni işə götürsün.Müharibəyə gedib böyük iş görmüsünüz,Qarabağı verib gəlmisiniz! – deyə direktor səsinin tonunu dəyişərək əlavə etdi:-Maşın başqasına verilib.Yox bir,mən gözləməli idim ki,sən nə vaxt qayıdacaqsan? İşim-gücüm yox idi.Get,hara şikayət edirsən,et! Tural əlacsız halda sovxoz idarəsinin qarşısında yerə çökərək ağlayan Qarabağ qazisini gördü.Müharibə dəhşətlərinin ağlada bilmədiyi bir qazini sovxoz direktorunun laqeydliyi ağladırdı.Bəlkə də,onu ağladan ailə başçısı kimi evdə çörək gözləyən körpələrinin baxışları idi.Deyirlər,güllə yarasının ağrısı o qədər dözülməz olur ki,şok yaradır.İnsanların çoxu aldığı xəsarətdən deyil,elə şokdan ayılmadan ölür.Görəsən,qazini hansı daha çox yaralamışdı? Güllə yarası,yoxsa laqeydlik?.Tural Qarabağ qazisinə yaxınlaşıb ona ürək-dirək vermək istədi.Tez də bu fikrindən daşındı.Cəsarəti çatmadı.Tural üst-başına ötəri nəzər saldı.Ordan-burdan tapdığı paltarlar köhnə və əyninə böyük olduğundan hər tərəfdən sallanırdı.Üzünü nə vaxt təraş etdiyini xatırlamırdı.Uzun müddət duş qəbul etmədiyindən ondan gələn tər iyindən elə özü də iyrənirdi.Bu halda yaxınlaşıb o qaziyə necə və nə ilə təsəlli verə bilərdi ki… Tural həmin yerdən yavaş-yavaş uzaqlaşmağa başladı.Dəfn mərasimindən qayıdan insanlar kimi… Yaşlı insanlara məxsus ağır addımlarla… O,indi işləyib pul qazanmaq,Lianasını axtarıb tapmaq arzusunu,həyata dair bütün ümidlərini dəfn etmişdi.Hara gedəcəyini,nə edəcəyini bilmirdi.Şüursuz şəkildə küçələrdə dolaşarkən birdən arxadan kiminsə ona “Tural!” deyə səsləndiyini eşitdi.Qeyri-ixtiyari səs gələn tərəfə döndü.Qarşısında Hakimi gördü.İndi onun üçün bunun heç bir fərqi yox idi.Qarşısındakının atasının ölümünə bais olan insan olmasının artıq heç bir əhəmiyyəti yox idi.Tanış üz görməyi,öz adı ilə çağırılmağı o qədər qəribsəmişdi ki… Tural iti addımlarla Hakimə tərəf getməyə başladı.Başını qoymağa sinə axtarırmış kimi onu qucaqlayıb ağlamaq istədi.Lakin Hakimin bir qədər aralıdan ona əl uzadaraq salamlaşması onu fikrindən daşındırdı.Bu,Turala qəribə gəlmədi,hətta ürəyində Hakimə haqq da qazandırdı.Axı üstbaşı natəmiz idi…-Tural,haradan gəlirsən? Kimləri görmüsən?-deyə Hakim soruşdu.Tural Hakim tərəfindən olsa belə,ona öz adı xitab edilməsinə sevindi.-7-8 ay olar ki,əsirlikdən azad edilmişəm.-Harada yaşayırsan,nə iş görürsən?-İşsizəm,orda-burda gecələyirəm – dedi və çarəsizlikdən ağlayan Qarabağ qazisi yadına düşdü.-İstəyirsənsə,gəl mənim fermamda işlə.Hələlik orada heyvanları otararsan,yatıb qalmağa yerin də olar.Sonrasına baxarıq.Nə deyirsən?-Mənim heç bir sənədim yoxdur axı – deyə Tural cavab verdi.-Hələlik heç bir sənəd lazım deyil,sonra sənədlərini qaydasına salarıq,narahat olma! Tural bu təkliflə yeni həyata başlayacağına ümid edirdi.Artıq Hakim onun gözünə atasının ölümünə səbəb olan şəxs kimi deyil,ona həyat bəxş etməyə hazır olan səmimi bir insan kimi görünürdü.-Mən razı! Hakim gülümsədi.-Mənimlə gedək! – dedi və irəli doğru addımlamağa başladı.Tural onun ardınca bir neçə addım getmişdi ki,Hakim bir az aralıda dayanan təptəzə “Jiquli” markalı maşına yaxınlaşdı.Maşının yük yerini açdı.Oradan köhnə bir örtük çıxarıb arxa oturacağın üstünə saldı.Ayaq altına isə qəzet sərdi.Turala tərəf çevrilib ona əyləşmək üçün arxa oturacaqda hazırladığı yeri göstərdi.Tural oturacaqda əyləşdikdən sonra Hakim maşının arxa şüşəsini aşağı saldı.Tural bədənindən gələn pis qoxunu yenidən hiss etdi.Əhvalı pozuldu.“Bircə çimib paltarlarımı yuya bilsəydim”-deyə fikirləşdi.Bu görkəmdə Liana ilə qarşılaşmadığına sevindi.Görəsən,Liana onu bu vəziyyətdə görsəydi,onu qəbul edib əvvəlkitək qucaqlayardı? Hakim maşını kişi salonunun qarşısında saxladı.Bura salon da demək olmazdı.Evin həyət hasarına bitişik olan balaca bir otaq idi.Bərbər otaqda tək oturub müştəri gözləyirdi.Maşının salonun qarşısında dayandığını görən bərbər gələnləri qarşılamaq üçün bayıra çıxdı.Hakim onu əvvəlcədən tanıyırmış kimi:“Bizim bu cavan oğlanın üz-başına bax!”-dedi.Bərbər orta yaşlı bir kişi idi.“Baş üstə!”-deyərək əli ilə Turalı kresloda oturmağa dəvət etdi.Tural kresloda oturub qarşısında olan güzgüdən özünə baxdı.Özünü tanımadı.Bu onun özü idi? Uzun,səliqəsiz saçları,tük basmış üzü,çuxura düşən gözləri… Saçlarının tozunu təmizləmək istədi.Elə bil,əsrlərdir su görmürdü.Aman Allah,saçları nə vaxt ağarıb? İndiyədək saçlarının ağarlığını niyə görməyib? Üzündəki çapıq yerinə baxdı.Zərbə ilə üzünə dəyən avtomat qundağının “bumbuz” dadını xatırladı.Bədənindəki xəsarət izlərindən fərqli olaraq,üzündəki çapıq yerini yalnız güzgüdə görə bilirdi.Gözlərini aşağı dikdi.Özünə baxmaq artıq Tural üçün işgəncəyə çevrilmişdi.Bərbər Turalın boynuna ağ parça bağladı.Tural örtükdən gələn ətir iyini ciyərlərinə çəkdi.Rahatlandı.Bərbər güzgüdən uzun-uzadı Turala baxdı və soruşdu:-Əvvəlcə başından başlayaq.Necə qırxım,hansı formada? Tural dillənmədi.Hakim onun əvəzinə cavab verdi:-Abıra sal! Mən bir azdan gələcəyəm! – dedi və otaqdan çıxaraq maşını ilə harasa getdi.-Başa düşdüm – deyən bərbər işinə başladı.Əlində tutduğu qayçı ilə Turalın uzun saçlarını kəsə-kəsə soruşdu:-Haradansan,ay bala?-Dağlıq Qarabağdan,Qaradağlı kəndindən.-Əsir düşənlərdənsən?-Bəli!-dedi Tural.Bərbər bir anlığa əlini saxladı.Bir daha Turalı güzgüdən süzdü.-Allah müharibə salanın evini yıxsın! – dedi.Tural dillənmirdi.Bərbər onun saçlarını əlindəki dəmir daraqla elə şəfqətlə darayırdı,elə usulca kəsirdi ki… Tural uşaq ikən anasının nəvazişlə onun başını sığallamasını xatırladı.O,növbəti dəfə rahatlıq tapdı.Bu düşüncələr qoynunda yuxuya getdi.Tural gözlərini açanda bir anlığa harada olduğunu xatırlaya bilmədi.Ona elə gəldi ki,illərdir yuxusuz qalan gözlərinin acısını alıb.Özünə gələndə ətrafda heç kim yox idi.Kresloda dikəldi.Turalın ayıldığını pəncərədən görən bərbər qapını açıb içəri girdi.-Narahat olma,ay bala.Yat,dincini al! Hara tələsirik ki? Onsuz da gündə bir müştəri ola,ya olmaya… Turalın ayıldığını görən bərbər işinə davam etdi.Tural onun gözlərində dərin bir kədər sezdi.Əlləri titrəyirdi.Tural bərbərin bu halına bir anlam verə bilmədi.Bərbər Turalın başını qırxdıqdan sonra üzünü təraş etməyə başladı.-Bığlarını saxlayım? – deyə soruşdu.Turaldan razılıq cavabını aldıqdan sonra əlavə etdi:-Düzdür,sənə bığ yaraşar.Bərbər işini qurtardı.Stolun yan tərəfində yeşikdə gizlədilmiş odekolonu götürüb Turalı əməlli-başlı odekolonladı.İndi o,güzgüdən Turalı məmnunluqla süzürdü.-Bax belə!-dedi.Öz işindən aldığı zövqün təsirindən salonun içərisindən həyətlərinə açılan digər qapını açdı və oradan kiməsə səsləndi:-Mürəbbəli,peçenyeli iki çay gətirin!-dedi.Hakim hələ gəlib çıxmamışdı.Bir azdan salona əlində sini olan kiçik bir oğlan daxil oldu.Salam verib çayı salonun giriş qapısına yaxın qoyulmuş masanın üstünə qoydu.Məmməd Quliyev-Yaxın gəl,bir çay içək,ay bala!-deyə bərbər hələ də kresloda oturan Turala səsləndi.Çay içən müddətdə bərbər bir kəlmə də olsun danışmadı.O,nədənsə yenə kədərli görünürdü.-Aclığın yoxdur ki?-deyə soruşdu.-Yox,ac deyiləm,peçenye məni doydurdu.Bir qədər sonra Hakim qayıtdı və üzünü bərbərə tutaraq soruşdu:-Usta,borcumuz nə oldu?-Pul lazım deyil.Mənim də oğlum müharibədədir.Elə bilərəm ki,oğlumun başını qırxmışam.Sağ olun.Qoy Allah bu cavanın köməyi olsun! – bərbər dedi.Tural minnətlarlıqla ona baxdı və sağollaşıb Hakimlə birlikdə salondan çıxdı.Hakimin təklifini Tural heç düşünmədən qəbul etmişdi.Bəlkə də,qəlbinin dərinliklərində o,elə bu həyat üçün darıxmışdı.Elə bir həyat ki,orada Tural və onun kimi həyata inamlarını itirmiş insanlar cəmiyyətdən gizlənmək istəyirlər.Kimdən daha çox gizlənmək istəyirdilər,laqeyd insanlardan,yoxsa həyatlarını hörümcək toru kimi əhatə edən dərddən,kədərdən? Hakim güzgüdən arxa oturacaqda oturan Turalın üzünə baxdı.-Əməlli-başlı kişi olmusan ki…-dedi.Tural dillənmədi.Fikirləri bir-birini əvəz edən yaşayış məntəqələrində dolaşırdı.Müharibənin dəhşətli üzlərini görməmiş sakit kənd həyatı belə indi ona elə cazibədar görünürdü ki… Hakim maşını növbəti kəndin girişindəki evlərdən birinin həyətinə sürdü.Maşını həyətdə saxladı və Turala tərəf dönərək:“Düş,məni burada gözlə!” dedi.Sonra evə daxil oldu.Tural maraqla ətrafa baxırdı.Həyətdə heç kim gözə dəymirdi.Hakim girdiyi evdən çıxdıqdan sonra həyətdə olan qarajın dəmir qapısını açdı.Qarajın içərisində olan “Uaz” markalı maşını sürüb bayıra çıxardı.Onun əvəzinə isə sürüb gəldiyi Jiqulini qaraja sürdü.Maşından düşərək:-Yollar palçıqlıdır,batıb qala bilərik.Ona görə bu maşınla gedəcəyik!-dedi və başı ilə “Uaz” maşınını işarə etdi.Tural maşının arxa qapısını açıb oturmaq istədi.Hakim gülümsədi:“Qabaqda otur!”-dedi.Tural kənd evlərini keçdikdən sonra maşının pəncərəsindən bir-birini əvəzləyən taxıl zəmilərini,yaşıllıqları və düzənlikdə otlayan mal-qaranı seyr edirdi.Bir qədər getdikdən sonra baxımsızlıqdan qupquru qurumuş və çat-çat olmuş torpaq sahələri başladı.Getdikləri torpaq yolun sağında və solunda yarım uçuq tikililər və mal tövlələri görünməyə başladı.Tikililərin salamat qalmış qapı və pəncərələri günəş və yağışın təsirindən qaralmış taxtalarla mismarlanıb örtülmüşdü.Hiss olunurdu ki,bu yerlərə çoxdandır insan ayağı dəymir.Nəhayət,Hakim maşını saxladı və Turala aşağı düşməsini söylədi.Tural maşından düşüb ətrafa göz gəzdirdi.Çiy kərpic və daşdan inşa edilmiş dördbucaq şəkilli evdən əlavə,ətrafda malqara yataqları var idi.Binaların və mal yataqlarının çoxdan inşa edildiyi bilinirdi.Ətrafa yayılan mal-qara səsi Turala kəndlərini xatırlatdı.Özündən ixtiyarsız içində sevinc hissləri baş qaldırdı.Fermada Turala əvvəlcədən tanıdığı kənd sakinləri yaxınlaşdılar.Sakitcə görüşüb hal-əhval tutdular.Fermada Turalın tanımadığı insanlar da işləyirdi.Onların geyimlərindən və danışıqlarından hiss olunurdu ki,eyni taleyi yaşayan insanlar yığışıb fermaya.Bəlkə,onlar da Tural kimi dərdqəmlərindən qaçıb burada gizlənmək istəyirdilər.Hakim Turala mal-qara yataqlarını göstərdi.Burada iribuynuzlu və xırdabuynuzlu heyvanlar ayrı–ayrı yerlərdə saxlanılırdılar.Çobanlardan bir neçəsi elə mal yatağında gecələyirdi.Hakim onların yanında Turala yatacaq yer hazırlanmasını tapşırdı.Tural artıq bir müddət idi ki,fermada yaşayırdı.Hərdən burada yaşadığı həyatı ilə əsirlikdə keçən günlərini müqayisə edir,fərqlər axtarırdı.Əsirlikdə olanda onun seçim hüququ əlindən alınmışdı.Burada isə o,“istədiyini edə bilirdi”.Əsirlik onun iradəsinin ziddinə müəyyənləşdirilmiş məcburi yaşayış qaydası idi.Bu qaydanı zorakılıq,ləyaqətsizlik,amansızlıq və ağrı-acılar müşayiət edirdi.“Könüllülük” seçimi isə onu məhkum olduğu həyatı yaşamağa vadar edən daxili üsyanı ilə anlaşması idi.Tural bu anlaşmaya müharibədən əvvəlki həyatına qayıdışı,Lianası ilə gələcək xoşbəxt həyatlarını qurmaq naminə uyduğunu anlayırdı.Əks halda,onun yaşamağının heç bir dəyəri olmazdı.O,qayıdış yolunun başlanğıcını axtarırdı ki,məqsədinə çatmaq üçün addımlarını sürətləndirsin.Tural ətrafında olan insanlarla ünsiyyətə girmir,onları həmin dövr üçün itirilmiş insanlar hesab edirdi.Qışın dözülməz soyuğunun,yayın cırhacır istisinin məkanı olan bu yerlərdə insan bütün duyğu və hisslərini itirirdi.Həmin insanlar eşitməyi,gülməyi,sevinməyi,acı və şirin dadı hiss etmək duyğusunu itirmişdilər.Elə bil,bu insanlar həyat dəryasında batmamaq üçün qarşılarına ilk çıxan yaşayış üçün yararsız olan adada yaşamağı nicat yolu olaraq seçmişdilər.Mövcud həyat onları qəbul etmədiyi kimi,onlar da real həyatı qəbul etməkdən imtina etmişdilər.Bütün duyğularını iflic edən,“dadsız və qoxusuz laqeydlik” adlandırılan həyat zəhəri bu insanların baxışlarına toxuna bilməmişdi.Onların kədəri də,ağrı-acısı da,sevincləri də baxışlarında cəmlənmişdi.Heç bir hədlə məhdudlaşdırıla bilməyən baxışlarında… Beləliklə,Turalın günləri fermada keçirdi.Günlər ayları,aylar illəri əvəz edirdi.Tural vaxtın hesabını itirmişdi.O,heyvanları otarmağa aparmaqdan,onlara qulluq etməkdən,soba qalamaqdan və digər xırda işləri görməkdən başqa heç bir işlə məşğul olmurdu.Hər gün eyni işləri görürdü.Bircə havaların soyuması və ya isinməsindən bir ilin keçdiyini bilirdi.Tural beləcə neçə ilin keçdiyinin fərqində deyildi.Ötən günlərini xatırlamaq istəmirdi.İstəsə belə,bacarmırdı.Yadında qalan,unuda bilmədiyi yeganə xatirə Liana ilə görüşləri idi.O,hələ də bu xəyallarının əsiri idi.Bu səbəbdən yaddaşsızlığını sevirdi.Hərdən olub keçənləri xatırlayacağından elə qorxurdu ki…Ürəyinin səsi ötüb keçənləri xatırlamağın onun üçün pis olacağını pıçıldayırdı.Fermada işləyən şəxslərin vaxtaşırı dəyişməsi onun fikirlərini məşğul etmirdi.Orada kimlərin işlədiyi,kimin gəlib-getdiyi Tural üçün əhəmiyyətsiz idi.Düşüncələrində qapalı həyat vardı.Həmin həyatda vaxt məfhumu yox idi.Ötən günlərin,ayların,illərin ona aidiyyatı yox idi.O,zamandan kənar idi.Zaman onun fikirlərindən,xəyallarından və düşüncələrindən kənarda axırdı.Onun varlığına heç bir aidiyyatı yox idi.Tural hansısa zaman keçidində donub qalmışdı.Həmin zamandan başlayan günə keçə bilmirdi.Bu onun xoşuna gəlirdi.Elə fikirləşirdi ki,onun kimi Liana da zamansız yaşayır və günlərin birində onlar əvvəlkitək görüşəcəklər və o gün zaman onlar üçün yenidən axmağa başlayacaq.Tural hansı zamanda asılı qaldığını bilmirdi.1 il əvvəldə,5 il əvvəldə… Bəlkə,elə həmişə belə zamansız yaşayıb,heç keçən günləri olmayıb,ötənləri o öz içində yaradıb elə? Hakim fermaya nadir hallarda-bazarda satılmaq üçün mal-heyvan aparmağa və ya kəsmək üçün mal-qara seçməyə gəlirdi.Bəzən isə heç özü də gəlmir,köməkçilərindən birini göndərirdi.Tural Hakimin yaşlandığını görüb ürəyində onun qocaldığına sevinirdi.Zamanın Hakimlə daha amansızcasına oynamasını ürəkdən istəyirdi.Niyə bu cür düşündüyünü heç özü də bilmirdi… Artıq bir müddət idi ki,Tural fermada çalışırdı.Lakin bu həyat daha onun arzuları,xəyalları ilə bir araya sığmırdı.Əvvəllər Tural Hakimlə danışıb fermadan çıxıb getmək üçün pul istəyəndə və ya hər hansı məsələ ilə bağlı söhbət etmək istəyəndə Hakim “Səbr elə,bütün işlərini qaydaya salacağam!”-deyir və onun danışmasına imkan vermədən çıxıb gedirdi.Son zamanlarda Turalın pul istəməməsi və fermadan çıxıb getmək istəyini dilə gətirməməsi Hakimi bir qədər təəcübləndirsə də,o bunun səbəbini Turaldan soruşmağı artıq hesab edir,yalnız Turala baxıb bic-bic gülümsəməklə kifayətlənirdi.Yenə Hakimin fermaya gəldiyi adi günlərdən birində o,Turalı yanına çağırdı və dedi:-Hazırlaş,səhər sənədlərini qaydaya salmağa gedəcəyik.Bəlkə,bir iş tapa bildik.Tural Hakimin sözlərinə heç bir reaksiya vermədi.Onun göstərişləri əsasında sakitcə maşına mindi.Hakim maşını saxlayandan sonra bir müddət ətrafa nəzər saldı.Tural üçün hara gəldiklərinin heç bir əhəmiyyəti yox idi.Hakim maşından düşərək:“Gəl dalımca!”-dedi.Onlar ticarət mərkəzlərindən birinin qarşısında dayanmışdılar.Hakim Turalın əyninə paltarlar almaq üçün gəzinirdi.Tural bir tərəfdən burada satılan paltarlara baxır,digər tərəfdən isə ətrafında olan insanların geyimlərinə fikir verirdi.Elə bil,başqa aləmə düşmüşdü.Axı çoxdandır fermada işləyənlərin geyindiyindən fərqli qiyafədə olan insanlar görməmişdi.Hakim xeyli gəzib dolaşdıqdan sonra Tural üçün yeni paltarlar aldı.Ordan maşını sürüb bərbər salonunun qarşısında saxladı.Turalın saçını düzəltdirdi,üzünü təraş etdirdi.Daha sonra isə maşını ümumi bir hamamın qarşısında saxladı.-Tez çim,təmizlən! Bir azdan gəlib səni götürəcəyəm! – dedi və Turalı onları qarşılayan orta yaşlı bir kişi ilə göndərdi.Tural birinci dəfə idi ki,duş altında çimməyinə baxmayaraq,o bundan ləzzət ala bilmədi.Çünki onu kabinəyə gətirən kişi tez-tez qapını döyüb vaxtı xatırlatmaqla və tez çıxmağını tələb etməklə Turalı tələsdirirdi.Tural duşdan çıxıb qurulandıqdan sonra təzə paltarlarını geyindi.Paltarlar ütüsüz olsa da,bədən ölçüləri Turala uyğun olduğundan ona yaraşırdı.Tural Liana ilə görüşə hazırlaşırmış kimi xə-yallar qurmağa başlamışdı.Artıq onun üçün Hakimlə hara gedəcəklərinin fərqi yox idi.Maşına oturanda Tural hələ bu xəyallarından ayrılmamışdı.Hakim rayon mərkəzindəki idarələrdən birinin qarşısında maşını saxladı.İdarədə Turalın əvəzinə Hakim danışırdı.Onun nə dediyini eşitməyə Turalın xəyalları mane olurdu.Bircə yadında qalan o oldu ki,yolüstü bir yerdə saxlayıb Turalın şəklini çəkdirdilər.Günün sonunda Hakim maşını ilə Turalı fermaya qaytardı.Lakin yatacaq yerinin mal yatağından yardımçı binaya köçürülməsini tapşırdı.Bir müddət sonra Hakim Turalı yenidən maşınla rayon mərkəzinə gətirdi.Tural heç bilmədiyi bir sənədi imzalayandan sonra şəxsiyyət vəsiqəsini götürdü.Sonradan Hakim tez-tez maşınla gəlib Turalı müxtəlif yerlərə aparır,sənədlərə imza etdirirdi.Getdiyi idarələrdən Turalın az-çox tanıdığı rayon mərkəzində yerləşən müxtəlif bank şöbələri olurdu.Müəyyən kağızlara imza etdikdən sonra Turala pul əskinasları verilirdi.Tural aldığı pulların miqdarını heç vaxt dəqiq bilmirdi.Bankdan çıxan kimi onun imzalayaraq aldığı pulları Hakim əlindən alır və bu pulların sahiblərinə verilməsinin zəruriliyini vurğulayırdı.Hakim onların payına düşən pulların isə son haqq-hesab zamanı veriləcəyini və hər dəfə Turalın payının ayrı olacağını qeyd edirdi.Tural pulların hansı səbəbdən bank tərəfindən ona verildiyini və həmin pulların Hakim tərəfindən “sahibləri” dediyi adamlara qaytarılmasını başa düşə bilmirdi.Buna baxmayaraq,Hakimin hər dəfə onu harasa apardığına sevinirdi.Ferma adlı “adadan” ayrılaraq zamanına qovuşmaq onu hədsiz sevindirirdi.Hakim onu bir neçə dəfə paytaxta da aparmışdı.Məqsəd yenə eyni olaraq qalırdı.Banklara gedib sənədləri imzalamaq və aldığı pulları Hakimə vermək əvəzində bir neçə saatlığına belə olsa,azadlığına qovuşmaq… Paytaxta getdikləri zaman Hakim Turalı oradakı evində saxlayırdı.Birinci mərtəbədə gözətçi otağında onun üçün yatmağa yer də hazırlatmışdı.Şəhər mühiti belə Turalı ilişib qaldığı zamana qaytara bilməmişdi.İlk dəfə paytaxta gələndə Tural onu sıxan təklikdən,ağrı-acıdan uzaqlaşa biləcəyini düşünürdü.Lakin az müddət keçdikdən sonra o başa düşdü ki,sürətlə şütüyən maşınlar,insanların izdihamı,alış-veriş mərkəzlərinin gəl-gəl deyən bər-bəzəkli reklamları ilə rəngarəng görünən şəhərlər belə insanları zamansızlıqdan xilas etmir.Hakim Turalla işini bitirdikdən sonra başqa işlərin arxasınca gedəndə onu evə tək yola salırdı.Tural fürsətdən istifadə edərək küçələri,parkları,alış-veriş mərkəzlərini gəzib dolaşırdı.Heç nə almasa da,möhtəşəm alış-veriş mərkəzlərində səhərdən axşamadək gəzib dolaşmaq Turalın ürəyincə idi.O,insanlara qaynayıb qarışmaq istəyirdi.İnsanlar arasında əriyib yox olmaq,onlara qarışmaq,onlar arasında özünü itirmək və bir daha tapa bilməmək istəyirdi.Lakin Tural sonradan anladı ki,böyük şəhərlərdə təklik daha dəhşətli,daha ürküdücü və çıxılmaz olur.Şəhərdəki təklikdən qurtulmaq mümkün deyil.Burada təklik yoluxucudur və buradakı insanların hamısı bu xəstəliyin daşıyıcısıdır.Şəhərdə hamı harasa tələsir,heç kəs heç kəsin işinə qarışmır.Hər kəsin öz problemi var və onlar yalnız öz problemlərinin həlli ilə məşğuldurlar.Heç kimin vəziyyəti heç kimi maraqlandırmır.Yolda yıxılıb ölən olsa,digərləri laqeyd baxışlarla onun yanından keçib gedə bilərlər.Burada insanların bütün məşğuliyyəti süni problemlər yaratmaq və onların həlli ilə məşğul olmaqdan ibarətdir.Şəhərdə nizamsız hərəkətdə olan insanlar sürətlə şü-tüyən maşınlarla eyniləşir,onların hərəkəti də maşınlar kimi cansız işıqforlarla tənzimlənir.Canlı və cansız arasındakı fərq itir.Bəlkə,şəhər də tək qalmaqdan qorxur… Şəhərdə insanlar işini,əzizlərini,var-dövlətini,məşuqəsini və hətta,özünü itirməkdən qorxur.Bəs şəhər nədən qorxur? İnsanların laqeydliyini itirməkdən? Bəlkə,laqeyd insanlar olmadan şəhərin mövcudluğu mümkün deyil? Bəlkə,şəhərin bəzəkli görünüşünə səbəb olan süni işıqlandırılması onun qorxmaması və bununla da,mövcudluğunu qoruyub saxlaması üçündür?! Bəlkə,ona görə asudə vaxt şəhərdə insanları qorxudur.Şəhərdə asudəçilik həyatda tək qalmaq qorxusuna çevrilir bu insanlarda… Ona görə də insanlar asudəçiliyi sevmirlər.Tural böyük şəhərlə tanışlıqdan sonra anlayırdı ki,fermada yaşadığı illər ərzində belə şəhərdə olduğu qədər tək olmayıb.Fermada onu əhatə edən təbiət onu tək qalmağa qoymayıb.Təbiət onu olduğu kimi qəbul edib.Onun düşüncələrinə,xəyallara qapılmasına mane olmayıb.Bu səbəbdən onun üçün zamanı dayandırıb ki,vaxtı çatanda onu ağrı– acısız həyata qovuşdursun.Buna görə Tural şəhərdə qalmağı sevmir,həmişə fermaya qayıtmağa,xəyallarına qovuşmağa tələsirdi.Bəlkə,Tural şəhəri ona görə sevmirdi ki,şəhərdə fəsillərin bir-birini əvəz etməsi hiss olunmadan baş verirdi və Turalın ən çox sevdiyi payız fəsli öz əsrarəngliyini şəhərin süni bərbəzəyi qarşısında nümayiş etdirməkdə aciz idi… *** Xocavənd rayonu,Qaradağlı kəndi,1991.Müharibə başlayandan bəri ətrafla əlaqəsi kəsilmiş kənd sakinləri öz təsərrüfatlarını birgə idarə etməyi,mal-qaranı əvvəlki kolxozun tövləsində bir yerdə saxlayaraq növbə ilə örüşə aparmağı və tövləyə qaytarmağı planlaşdırmışdılar.Kənddəki bütün işlər kəndin ağsaqqalları tərəfindən əhali arasında bölüşdürülmüşdü.Belə ki,kişilərin bir hissəsi təsərrüfatla məşğul olur,digər hissəsi isə kənd ətrafında yerləşən keşikçi məntəqələrində keşiş çəkirdilər ki,erməni quldurları tərəfindən edilən istənilən qəfil hücumun qarşısını almaq mümkün olsun.Kənd ərazisi və əhalisinə görə o qədər də böyük deyildi.Müharibə başlanmazdan əvvəl kənd sakinlərindən milis əməkdaşları tərəfindən ov tüfənglərinin yığılmasına baxmayaraq,tüfəngləri gizlədərək təhvil verməyənlər onlardan kəndin müdafiəsində istifadə edirdilər.Kənd sakinləri ilə yanaşı,milis işçiləri və mərkəzdən göndərilmiş 10 nəfərə yaxın avtomat silahla təchiz olunmuş hərbi qulluqçu da kənddə asayişi qoruyurdular.Milis işçiləri əsasən kənd sakinlərindən ibarət idi.Lakin hərbi qulluqçular mərkəzdən gəldiklərindən onlar yalnız adları ilə tanınırdılar.Son dövrlərdə vəziyyət daha da kəskinləşdiyindən 16-17 yaşlı yeniyetmələr də növbə çəkənlərə yemək aparmaq və hətta,keşik çəkmək kimi işlərə cəlb olunmuşdular.Öz növbəsində,hər bir yeniyetmə də kəndin mü-dafiəsi üçün əlindən gələni etməyə can atırdı.Turalın yadına düşdü ki,bu gün Tahir tövlədə qalacağından uşaqlarla birlikdə keşikdə olanlara yemək aparmaq vəzifəsi onun üzərinə düşür.Ona görə də xəyallarına bir az ara verərək tez yerindən qalxdı və adəti üzrə,bir yumurta,can yağı və pendirdən ibarət olan səhər yeməyini anasının sacda bişirdiyi yuxa ilə yedi.Bundan sonra Tural evdə işlədiləcək odunu yarmalı,yeni xəbərlər bilmək və axşamtərəfi keşikçi məntəqəsinə kiminlə gedəcəyini müəyyənləşdirmək üçün kənd meydanına getməli idi.O,adətən keşik çəkməyə sinif yoldaşları ilə birlikdə gedirdi.Onsuz da kənddə hamı bir-birini tanıyırdı və hamı bir-biri ilə qohum idi.Ona görə də hər kəs öz tayı və ya yaşıdı ilə maraq dairəsinə uyğun olaraq vaxt keçirməyə və söhbət etməyə üstünlük verirdi.Tural evdən çıxanda keçmiş sinif yoldaşları Qurban,Cavanşir,Taleh və Kamranla rastlaşdı.Salamlaşıb birlikdə kənd meydanına tərəf getməyə başladılar.Onların qarşısına Kamranın əmisi Hakim çıxdı.Onlar Hakimə salam verib keçdilər.Hakim salam əvəzinə “kişi qırıqları”-deyə cavab verdi.Hakim təxminən 30-35 yaşlarında olardı.Müharibə başlayandan bəri əyninə hərbçi paltarı geyinmişdi.O,meşə yolu ilə tez-tez rayon mərkəzinə gedib-gəlir,müdafiə məsələləri ilə bağlı Məmməd Quliyev söhbətlərdə həmişə yaxından iştirak edirdi.Deyilənə görə,Hakim rayon mərkəzində hansısa hərbi qurumda xidmət edirdi.Lakin onun nə əvvəllər,nə də indi harada işlədiyini heç kim dəqiq bilmirdi.Müharibədən əvvəl onun tez-tez Rusiyaya getdiyi və hətta,orada evləndiyi barədə şayiələr yayılmışdı.Kənd meydanına çatanda onlar sovetliyin binası qarşısında taxtadan düzəldilmiş və yerə sancılmış skamyanın üzərində Turalın atası və 3-4 nəfər yaşlı kişinin oturduğunu gördülər.Kişilər nə barədəsə ciddi söhbət edirdilər.Ənənəyə uyğun olaraq,gənclər onlara yaxınlaşmadılar və yaxınlıqdakı küknar ağacının altında oturdular.Bu zaman meydana yaxınlaşan İsmayıl kişinin səsi eşidildi.İsmayıl kəndin müdafiəsini təşkil edənlərdən biri idi.İsmayıl Mürvət və digər orta yaşlı kişilərin oturduğu skamyaya yaxınlaşdı.O,ümumi vəziyyət barədə məlumat verdikdən sonra “postda” olan keşikçilərə yemək aparmalı olan şəxsləri müəyyənləşdirdi və onların adlarını cib dəftərinə qeyd etdi.Həmin şəxslər arasında Turalın da adı var idi.Tural nahar etdikdən sonra qışa hazırlıq məqsədilə həyətdə odun doğrayırdı.Əslində isə,qışa qədər kənddə qalacağına heç kimin ümidi yox idi.Rayon mərkəzində qohum-əqrabası və ya evi olan hər kəs kənddən köçürdü.Lakin kənd sakinlərinin əksəriyyətinin olduğu kimi,Turalın ailəsinin də köçməyə yeri yox idi.Tural bu vəziyyətə bir tərəfdən ona görə sevinirdi ki,kəndi tərk edib harasa köçsəydilər,Liananı bir daha görə bilməyəcəkdi.Tural vəziyyətin ağırlığını atası ilə Tahir arasında keçən gizli danışıqlardan,həmin söhbətlərin ondan və anasından gizli saxlamağa çalışmaqlarından və Tahirin ara-sıra üzünün rənginin dəyiş-məsindən başa düşürdü və bu vəziyyət hərdən onu da çox qorxudurdu.O bilirdi ki,Tahir nədənsə qorxduğunu büruzə verirsə,deməli,vəziyyət həqiqətən qorxuludur.Axşama yaxın Qurban hasardan səslənərək Turala axşamtərəfi keşik çəkənlərə yemək aparacaqlarını xatırlatdı.Bu məqsədlə axşam kənd meydanında görüşməklə bağlı razılığa gəldilər.Kənddə çox az adamda saat olduğundan axşamtərəfini hamı təxmini olaraq müəyyən edirdi.Bundan əlavə,kənddə getməli başqa yer olmadığından vaxtlı-vaxtsız hamı kənd meydanına toplaşırdı.Kənd sakinləri tərəfindən keşik çəkənlərə yemək hazırlanır və qablara yığılaraq postlara aparılırdı.Turalın atası meydanda olduğundan o,atasının ov silahını evdən götürmək üçün anasından icazə aldı.Çünki hər dəfə keşikçi postlarına gedəndə o atasının ov silahını götürürdü.Atası dəfələrlə silahla ehtiyatla davranmağı tapşırdıqdan sonra silahı götürməyə icazə verirdi.Artıq vəziyyət o həddə gəlib çatmışdı ki,Turaldan yaşca daha kiçik olan yeniyetmələr belə kənd müdafiəçiləri sıralarında sayılırdı.Tural tüfəngi götürüb kənd meydanına getdi.Orada olan insanlar ona həmişəkindən daha qayğılı görünürdülər.Atası Turalı görsə də,ona yaxınlaşmadı və nədənsə adəti üzrə silahla davranmaq qaydalarını növbəti dəfə izah etmədi.Tural yoldaşları ilə birlikdə keşikçilər üçün hazırlanan yeməkləri götürüb kəndin yuxarısına doğru hərəkət etməyə başladı.Nisbətən yüksək təpələrdən kəndə baxan Turala elə gəldi ki,sanki kəndlərini birinci dəfədir ki,görür.Kəndi əhatə edən qızılı rəngə boyanmış ağaclar arasından bacasından tüstü çıxan evlər nəzərə çarpırdı.Tüstünün səmtindən evlərin kimə aid olduğunu müəyyən etmək mümkün idi.Turalınsa gözləri sadəcə qonşu kənddə yaşayan Liananın evini axtarırdı.Tural niyə ilk olaraq özlərinin deyil,Liananın yaşadığı evi görmək istədiyini özü də bilmirdi.Bütün bu düşüncələr arasında Tural başqa yerdə deyil,məhz öz kəndlərində doğulduğuna görə içindən şükür etməyə başladı.O,bu yaşına qədər doğulduğu kənddən başqa bir yerə getməsə də,ona həmişə elə gəlirdi ki,yer üzündə bu kənddən daha gözəl bir məkan yoxdur.Gedəcəkləri posta hələ iki kilometrdən artıq məsafə qalmışdı.İrəlidə Qurban,onun arxasınca Kamran,ən arxada isə Tural gedirdi.Dağa qalxarkən silahı çiyində aparmaq çətin olduğundan Tural onu əlində tutmuşdu.Xəznəyə güllə qoymağına baxmayaraq,qoruyucunu açıb tüfəngi atəş vəziyyətinə hazırlamışdı.Çünki erməni quldurlarının gözlənilmədən qarşılarına çıxacağından qorxurdu.O,hərdən silahdan çomaq kimi istifadə edərək ona söykənir,hərdən də qarşılarına çıxacaq hər hansı bir təhlükəyə qarşı atəş açmaq üçün əlini tətiyin üstünə qoyurdu.Tural fikirləri ilə elə məşğul idi ki,atəş səsinin haradan gəldiyini öncə dərk edə bilmədi.Lakin əlində tutduğu ov silahının titrəyişini hiss etdikdə vahimələndi.Gözləri qan içində yerdə uzanan Kamrana sataşdı.İrəlidə gedən Qurban da atəş səsinə geri döndü və qeyri-iradi olaraq Kamrana tərəf qaçdı.Güllə Kamranın kürəyindən dəymişdi.Kamran düşdüyü yerdəcə qıvrılırdı.Onun pencəyinin altına geyindiyi köynəkdən qan izləri gözə çarpırdı.Kamrana necə kömək edəcəyini bilməyən Qurban onun ətrafında fırlanır,əllərini tutur,“Sən nə etdin?,Sən nə etdin?”-deyərək Turala məzəmmətlə baxır,aradabir isə üzünü kəndə tərəf tutaraq “Kömək edin!”-deyə qışqırırdı.Qurbanın hərəkətlərində nizamsızlıq var idi.Tural isə nə baş verdiyini dərk etmirdi.Onu şirin xəyallarından ayıran hadisəni biganə olaraq seyr edirdi.Elə bil,olub keçənlərin ona heç bir aidiyyatı yox idi.Yaşananlar Turala yuxu kimi gəlirdi və haradansa tanımadığı adamlar onun yuxusuna haram qatmaq istəyirdilər.Tural yavaş-yavaş reallığa qayıtdı.Şirin xəyalları Liana ilə birlikdə harasa yox oldu.O,acı həyatının başlanğıcını,həyatının məhv olduğunu dərk edirdi.Lakin Kamrana yaxınlaşıb baxmağa,ona kömək etməyə belə qorxurdu.Birdən-birə Kamran halsızlaşdı və xırıldamağa başladı.Qurban hönkürərək ağlayırdı,Turalın isə hönkürməyə belə taqəti yox idi.Birdən Tural əlindəki silaha baxdı.Əlində zəhərli bir ilan tuturmuş kimi silahı yerə tulladı.Qürurla çiyninə saldığı silaha indi nifrətlə baxırdı.O nə edəcəyini bilmirdi.Qorxu hissi də artıq yox olmuşdu.Yavaş-yavaş qaranlıq düşməyə başlayırdı.Kamran yerdə hərəkətsiz uzanmış,artıq səsi də gəlmirdi.Onun ölüb-ölmədiyi məlum deyildi.Qurban kömək çağırmaq üçün kəndə qayıdacığını pıçıltı ilə söylədi.Elə bil,kiminsə onun səsini eşidəcəyindən qorxurdu.Qurban Turalın yerə atdığı ov tüfəngini götürdü.Tural hərəkətsiz oturmuşdu.Danışa bilmədiyindən Qurbana başı ilə razılıq işarəsini verdi.Qurban kəndin girəcəyinədək sürətlə və arxasına baxmadan qaçdı.Kəndə çatanda isə nə edəcəyini bilmirdi.Yol boyunca qarşısına heç kim çıxmamışdı.Atəş səsinə öyrənmiş kənd sakinləri evlərində öz işləri ilə məşğul idilər.Qurban bu pis xəbəri kimə söyləyəcəyinə qərar verə bilmirdi.Turalın atasına ya qardaşına? Fərman dayıya yoxsa Züleyxa müəlliməyə? Bir qərara gələ bilmədi.Evlərin önü ilə qaça-qaça:“Tural Kamranı dağda vurdu!”-deyə qışqırmağa başladı.Az keçməmiş xəbər bütün kəndə yayıldı.Kəndin kişiləri Qurbanın göstərdiyi səmtə,qadınlar isə Kamranın evinə axışdılar.Kamran aldığı güllə yarasından artıq keçinmişdi.Onun düşüb qaldığı yerdən bir az aralıda daşın üzərində oturan Tural kəndə tərəf baxırdı.Birdən o,Kamranla təkbaşına qalmaqdan vahimələndi,lakin hara gedəcəyini,nə edəcəyini bilmədi.Bu zaman kənd istiqamətindən əli fənərli adamların ona tərəf gəldiklərini gördü.Onların səsini eşitməsə də,ona doğru gələnlərin çoxluğundan Qurbanın baş vermiş hadisə barədə xəbər verdiyini anladı.Tural kənd sakinlərinin üzünə çıxmaq,gözlərinə görünməkdən qorxurdu.Ona görə də dağın digər yamacı ilə düşərək kəndə qayıtdı.Səssizcə çəpərdən keçib həyətə daxil oldu.Evdə heç kim yox idi.İlk dəfə idi ki,o öz evinə oğru kimi gizlincə daxil olurdu.Evə girməyə cəsarət etmədi.Təndir kimi istifadə olunan əl evində yığılmış odun parçalarının arxasında gizləndi.Bu səssizlikdə nə qədər vaxt keçdiyinin fərqində deyildi.Birdən o,həyətdə anasının “Evimiz yıxıldı” deyərək hönkürüb ağladığını eşitdi.Onun arxasınca başını aşağı salmış atası və qardaşı Tahir evə daxil oldular.Tural da cəsarətini toplayıb otağa girdi.Anası onu görəndə heç nə demədən boynunu qucaqlayıb ağlamağa başladı.Atası qocalmışdı,sanki.Pəhləvan cüssəli Tahir də əvvəlki Tahir deyildi,elə bil.Onun güvəndiyi Tahir elə köməksiz görünürdü ki indi.Mürvət kişi nə qədər mülayim səslənsə də,bu səs tonu Turalı bir qədər çaşdırdı.-Kamranı niyə vurdun,ay oğul? Aranızda nə olub ki? Tural dillənmədi… Kənd sakinləri Kamranın meyidini xərəyə qoyub evlərinə tərəf apardılar.Baş vermiş hadisə barədə artıq Kamranın anası Züleyxaya da xəbər verilmişdi.Züleyxa ağlayırdımı,gülürdümü,bilmək olmurdu.Kamranın meyidi həyətin ortasına qoyulanda qaranlıq düşmüşdü.Züleyxa evdən çıxaraq əvvəl əllərini başına atıb saçlarını yolmağa,üzünü dırnaqları ilə kəsib doğramağa başladı.Sonradan isə qəhqəhə çəkərək üzünü ətrafında dayanan kənd arvadlarına tutub:“Kamranın toyuna gəlmisiniz! Niyə oynamırsınız?”-deyə əl qaldırıb,dövrə vurub oynamağa başladı.Züleyxa gülürdü.Acı gülüş-lərlə dövrə vururdu.Tale bu günə qədər Züleyxanın üzünə heç gülməmişdi.O,şəhərdəki Pedaqoji Texnikumdan məzun olduqdan sonra kənd məktəbinə ibtidai sinif müəllimi kimi təyinatla göndərilmişdi.Gözünü açandan ata-ana sevgisindən məhrum şəkildə böyümüşdü və onların kimlikləri barədə heç bir məlumatı yox idi.Uşaq ikən ata-ana həsrəti çəksə də,böyüdükcə üzlərini belə görmədiyi ataanasına qarşı onda nifrət yaranmış,bütün uğursuzluqlarında,çəkdiyi mənəvi əziyyətlərdə və “hamı kimi olmamaqda” onları günahlandırmağa başlamışdı.Bu səbəbdən həyatda bircə dəfə də olsun gülməyən Züleyxanı hamı qaradinməz,ciddi bir qadın kimi tanıyırdı.Pəri nənənin evində müvəqqəti məskunlaşan Züleyxa kənd məktəbində dərs deməklə yanaşı,ev işlərində də Pəri nənəyə kömək edir və yaşlı qadın olduğu üçün ona qullluq edirdi.Züleyxanın intizamlı və səliqəli olması Pəri nənədə ona qarşı hörmət yaratmışdı.Bu qadın Züleyxanın keçdiyi ağır həyat yolunu bildiyindən onunla mehriban davranır,ona qarşı ana məhəbbəti bəsləyirdi.Lakin Züleyxa ana qayğısınn nə olduğunu bilmədiyi üçün onun münasibətinin mahiyyətini başa düşmürdü.Pəri nənənin qardaşı oğlu Fərman tez-tez ona baş çəkməyə gəlirdi.Bu vəsilə ilə tanış olan Fərman və Züleyxa bir müddət sonra evlənirlər.Bu nigahdan ilk övladları olan Kamran dünyaya gəlir.Kamranın dünyaya gəlişi analıq hissini yenicə yaşamağa başlayan Züleyxanın çöhrəsində gülüş əlamətləri yaradır.Lakin bir müddət sonra bu hiss yavaş-yavaş öz yerini Züleyxanın qorxularına verir.Onu ən çox qorxudan Kamranı anasız qoyaraq vaxtından əvvəl ölmək qorxusu idi.Anasızlığın ağırlığını iliyinə qədər hiss edən Züleyxa üçün dünyada bundan daha dəhşətli bir hiss ola bilməzdi.Bu qorxu içərisində yaşayan Züleyxa ürəyindəkiləri heç kimə deyə bilmir,bu isə zaman keçdikcə onu daha da içinə qapanıq bir insana çevirir.Bir müddət sonra onların ikinci övladı dünyaya gəlir.Lakin həkim uşağı görmək və əmizdirmək üçün anasının yanına gətirmir.Fərman dinməz-söyləməz gəlib Züleyxanın çarpayısı önündə dayanır.Züleyxa övladının ölü doğulduğunu və ya sonradan öldüyünü zənn edir.Fərmandan bu barədə heç nə soruşmasa da,ürəyində özünün ölmədiyinə,Kamranı anasız qoymadığına görə sevinir.Sonradan məlum olur ki,uşaq qüsurlu doğulub.Həkimlər uşağı xəstəxanada saxlamağı məsləhət görsələr də,Züleyxa buna qarşı çıxır,“Nə olur-olsun,mənə qəbuldur!”-deyə şikəst uşağını da özü ilə götürüb evinə gedir.Züleyxanın ikinci övladı həkimlərin dediklərinin əksinə ölmür,yaşayır.Onu Züleyxa yaşadır.İsti nəfəsi,ana məhəbbəti ilə.Züleyxa Mətləb adını verdiyi oğlunu ən az Kamran qədər sevir.Gecə-gündüz onun keşiyini çəkir,onun bədəninin hər bir titrəyişinə sevinir.Mətləb sağalsın deyə gecə-gündüz bilmədən Allaha yalvarır.Züleyxanı bu fədakarlığı etməyə vadar edən təkcə analıq hissi deyil,körpəsinin yenicə formalaşmış gözlərinin dərinliyində gizlənən sonsuz kədər,ona nəsib olmuş çətin həyat qarşısında olan vahimədir.Bununla belə,bətnində gəzdirdiyi üçüncü övladının sağlamlığı da Züleyxanı düşündürür.O,bu fikirlərini Fərmanla belə bölüşməyə cəsarət etmir.Allahın varlığını yenicə dərk etmiş kimi ürəyinin dərinliklərindən gələn səslə Allaha yalvarır.Səssiz yalvarır.Züleyxanın üçüncü övladı Şahbaz sağlam doğulur.Bu Züleyxanı hədsiz sevindirir.Onun ömür payına düşmüş qismətlə barışır.Həyatı olduğu kimi qəbul edir.Züleyxa gülməyi öyrənir.Övladları üçün yaşamağı qarşısına məqsəd qoyur.Kamranın dəcəllikləri,özünü kişi kimi aparması onu fərəhləndirir.Züleyxa Kamranın toy gününü görmək arzusu ilə yaşayır və hətta,kənd qızlarına da müştəri gözü ilə baxır… İndi isə Züleyxa Kamranın cansız bədəni ətrafında dövrə vuraraq,onun “toyuna” gələn qonaqları oynamağa dəvət edirdi… Kamranın “toyuna” gələn kənd sakinləri isə Züleyxadan fərqli olaraq,baş verənlərin fərqində idilər.Ona görə də,baş vermiş hadisə ilə bağlı rayon mərkəzinə məlumat verilməsi qərara alındı.Ratsiya vasitəsi ilə rayon mərkəzində yerləşən Milis İdarəsi ilə əlaqə saxlanıldı.Lakin vəziyyəti nəzərə alaraq kəndin müdafiəsinə cəlb olunmuş milis işçilərindən birinə tapşırıldı ki,təhqiqat materiallarını toplayıb rayon mərkəzinə göndərilməsini təşkil etsin.Ertəsi gün Kamran məhkəmə tibbi-ekspertizasının müayinəsindən keçirilmədən kənd qəbiristanlığında dəfn olundu.Dəfndə Turalın atası Mürvət kişi və qardaşı Tahirin iştirakı kənd ağsaqqalları tərəfindən məsləhət bilinməmişdi.Kənddəki hər bir şəxs hadisənin hansı zəmində baş verməsi ilə maraqlansa da,onun baş vermə səbəbi ilə bağlı hər hansı mülahizə yürütmək mümkün deyildi.Qurban hadisənin necə baş verdiyini anlamadığını deyirdi.Dostları olan Kamran və Tural arasında heç vaxt münaqişənin şahidi olmayan Qurban hadisənin təsadüfən yoxsa qəsdən törədilməsi barədə heç bir söz deyə bilmirdi.Atəşin Tural tərəfindən ehtiyatsızlıqdan açılmasına dəlalət edən heç bir sübut yox idi.Müharibə vəziyyəti ilə əlaqədar olaraq silahla davranış qaydalarını az-çox öyrənən hər bir şəxs atəşin ehtiyatsızlıqdan açıldığını güman etmirdi.Çünki hamıya məlum idi ki,ov tüfəngindən atəş açmaq üçün əvvəl güllələr xəznəyə qoyulmalı,qoruyucudan çıxarılmalı,çaxmaqlar geri çəkilməli və tətiyə basılmalı idi.Bu hərəkətlər ardıcıl olaraq yalnız qəsdən atəş açmaq məqsədilə həyata keçirilə bilərdi.Xocavənd şəhəri,1991.Tural birinci dəfə idi ki,müstəntiq qarşısında oturmuşdu.Qorxurdu.Vahimə onu basırdı.Ancaq nədən qorxduğunu tam olaraq dərk edə bilmirdi.Tutulmaqdan? Döyülməkdən? Alçaldılmaqdan? O,atasının yanında olduğuna sevinirdi.Bu ağır yüklə atasının ona necə doğma və əziz olduğunu anlayırdı.Atasız böyüyən uşaqların niyə özlərini köməksiz hiss etdiklərini dərk edirdi.Tural elə həyəcanlı idi ki,müstəntiqin adını və soyadını yadında saxlaya bilmədi.Bəlkə də,heç müstəntiq öz adını söyləməmişdi.Çünki o,baş vermiş hadisə barədə Turaldan daha çox atası ilə söhbət edir və hadisənin baş vermə səbəblərini öyrənməyə çalışırdı.Atasının kənd ağsaqqallarına məxsus ağırlığı,köhnə kişilərə məxsus mərdliyi müstəntiqi onun fikirləri ilə razılaşmağa məcbur edirdi.Mürvət kişi hadisənin necə baş verdiyini izah edə bilmir və dönə-dönə təkrar edirdi ki:“Tural heç kəsi qəsdən öldürə bilməz.O,elə insan deyil.Lakin nədən belə olduğunu başa düşə bilmirəm.Bəlkə də,şeytan əməlidir”.Müstəntiqlə görüş 3 saatdan artıq idi ki,davam edirdi.Lakin bu görüşü 15 dəqiqəyə də yekunlaşdırmaq olardı.Vaxtın əksəriyyətini qarşılıqlı susmaq və fikirləşərək vəziyyətdən çıxış yolu tapmaq aparırdı.Turalın atası və müstəntiq uzun-uzadı məchul nöqtəyə baxır,ürəklərində nə isə fikirləşirdilər.Aman Allah! Nə ağır dəqiqələr idi! Tural artıq qorxmurdu.Lakin nədənsə nə atasının,nə də müstəntiqin üzünə baxa bilmirdi.Yalnız Liana barədə düşünürdü.Bu zaman müstəntiqin verdiyi sual onu Liananın xəyalından ayırdı:-Tural,sən nə deyə bilərsən? Necə oldu ki,əlindəki silahdan atəş açıldı? Posta gedərkən hansı səbəbdən gülləni tüfəngin xəznəsinə qoyub qoruyucunu atəş nöqtəsinə gətirmişdin? Tural dillənmədi.Başını aşağı salmışdı.Hara baxdığını heç özü də bilmirdi.Nə cavab verəcəyini bilmirdi.Nə isə demək istədi,ancaq səsi çıxmadı.Danışmaq istəməyi özünə də qəribə gəldi.Nə deyə bilərdi axı? Necə deyə bilərdi ki,hadisəyə səbəb Liana barəsində qurduğu şirin xəyalları olub? Ona qarşı nəzakətli davranan müstəntiqə real həyatda şirin xəyalların yolçusu olduğunu necə başa sala bilərdi? Tural görüş müddətində birinci və axırıncı dəfə yalvarışlı baxışlarla müstəntiqin gözlərinə baxdı.Müstəntiqin gözlərində atasının baxışlarını gördü.İlahi,müstəntiq atası qədər dünya görmüşdümü?Axı cavan idi.Bəs nədən onun baxışları kədərli idi? Övlad ağrısını o da çəkmişdi,görəsən?! Bəlkə,yenə xəyalları onu reallıqdan uzaqlaşdırmışdı.Oturanlardan hansı onun atası idi? Cavan müstəntiq,yoxsa dərddən beli bükülən nurani qoca? Müstəntiq verdiyi suallara cavab almadan mərhəmətli baxışlarını onun üzündən çəkdi və qarşısındakı vərəqlərə baxdı.Ölüm sükutunu müstəntiqin amiranə səsi pozdu:-Allah lənət eləsin! Protokola qol çəkib gedin! Lazım olsa,yenə çağıraram.Nə müstəntiq,nə atası,nə də Tural həmin protokolda yazılanları oxumadı.Sadəcə o,müstəntiqin dediyi iki cümləni yazıb imza etdi və sonda soyadını qeyd etdi.Onlar prokurorluq binasından çıxıb avtobus dayanacağına tərəf getməyə başladılar.Hər ikisi susurdu.Tural atasının üzünə belə baxmağa cəsarət etmirdi.Onun arxasınca gedib yerişini izləyirdi.Birdən gözləri arxadan atasına sataşdı.Mürvət kişi qocalmışdı,köməksizləşmişdi,elə bil.İlahi,onun atası nə vaxt qocalmışdı axı? Prokurorluq binasına girib çıxandan sonra? Bəlkə,Tural heç vaxt atasının vücuduna belə diqqətlə baxmamışdı? Bəlkə,müstəntiqin “Allah lənət eləsin!” sözlə-rindən sonra o belə qocalmışdı? Müstəntiq kimi qarğayırdı? Turalı,atasını,Kamranı,yoxsa ermənini? Tural ömründə ilk dəfə həyata gəldiyinə nifrət edirdi.Hər şeyə nifrət edirdi.Hətta,mehriban baxışlı müstəntiqə belə.Həyata gəlib-gəlməmək kimi bir seçimi olsaydı,hansını seçərdi,görəsən? Tural,əlbəttə ki,Liananı seçərdi… Çünki onu çox sevirdi.Onun məhəbbəti naminə bütün bu ağrı-acıları yaşamağa dəyərdi.*** Bakı şəhəri,2008.Hakim Turalı növbəti dəfə Bakı şəhərinə gətirirdi.Əvvəlki gəlişlərindən fərqli olaraq,Hakim bu dəfə onun gözünə qayğılı görünürdü.Tural nə baş verdiyini anlaya bilmədi.Evə çatdıqdan sonra Hakim Turala dedi ki,səhər tezdən bir yerdə gedəcəyik,yat,dincəl! Səhəri gün Hakim onu şəhərin mərkəzindəki görkəmli binalardan birinin qarşısına gətirdi.Tural buranın Vergilər Nazirliyinin Vergi Cinayətlərinin İbtidai Araşdırılması Departamenti olduğunu sonradan öyrənəcəkdi.Hakimin xarici markalı maşınının salonunda xoş və rahatladıcı qoxu hakim idi.Maşında Hakimlə yanaşı,Turalın tanımadığı yaraşıqlı,səliqəli və bahalı kostyum geyinmiş orta yaşlı bir kişi də əyləşmişdi.Onlar danışmasalar da,həmin yaraşıqlı kişinin baxışlarından Tural barədə məlumatının olduğu hiss olunurdu.Maşının maqnitofonunda həzin,Turalın sözlərini başa düşmədiyi bir dildə,lakin ona cənnət sakitliyi gətirən musiqi səslənirdi.Tural arxa oturacaqda əyləşdiyindən ani olaraq gözləri Hakimə sataşdı.Onun səliqəli və ağ rəngli köynəyinin yaxa kəsiyi saç düzümünün boyun hissədən kəsiyi ilə heyranedici dərəcədə paralel idi.Tural güzgüdən oğrun-oğrun Hakimin üzünə baxdı.Sanki birinci dəfə idi ki,onu görürdü.Ağrı-acılı müharibə,yaxınlarının ölümü,kəndinin işğalı,qaranlıq,məcburi köçkünlük həyatı kimi məhrumiyyətlər onun sifətinə iz sala bilməmişdi sanki.Turala elə gəldi ki,son bir neçə ildə Hakim cavanlaşıb.Tural indi dəli istəklə onun ürəyini oxumaq istəyirdi.Hakimin ürəyinin içinə baxmaq,ürəyində qanlı-qadalı illərin izlərini axtarmaq,ürəyinin də sifəti kimi cavan qalıb-qalmadığını öyrənməyə can atırdı.Hakimin gümrah,eyni zamanda arsız gülüşü və səs tonu onu fikirlərindən ayırdı.-Tural,niyə dinmirsən? Yoxsa yatmısan? Çatırıq.Müstəntiqə söyləyəcəklərini yadından çıxarmamısan ki? Tural başını tərpətməklə “Xeyr!”-dedi.Hakim maşını yol kənarındakı kafenin qarşısında saxladı.Arxaya çevrilib son tapşırıqlarını verdi.-Heç nədən qorxma! Danışmışam,razılaşmışam.Səni incitməyəcəklər.Qarşıda yerləşən üçmərtəbəli binanı göstərdi və əlavə etdi:-Binaya daxil olduqdan sonra mühafizəçiyə yaxınlaşıb adını və soyadını deyərsən və daha sonra müstəntiqin soyadını söyləyərsən.Nə yazsalar,razılaş.De ki,müəssisələrə mən rəhbərlik etmişəm.Kommersiya fəaliyyəti ilə məşğul olmuşam.Vəzifəm malların alışını və satışını təşkil etməkdən ibarət olub.Mühasibatlıq işlərini tanımadığım şəxslər həyata keçirib.Mühasibatlıq işlərinin aparılmasında köməklik etdiklərinə görə mən onlara şərtləşdiyimiz miqdarda pul vermişəm.Onların adları,yaşadıqları ünvan yadımda qalmayıb.Əlavə dəyər vergisi tətbiq etməklə satdığım malları şəhərin müxtəlif satış məntəqələrindən nəğd pula almışam.Satdığım malların alışını rəsmiləşdirmək üçün tanımadığım şəxslərdən faiz ödəməklə vergi hesab-fakturalarını,imzalı və möhürlü blankları almışam.Mühasiblərə isə həmin vergi hesab-fakturalarında satdığım mallara uyğun alışının rəsmiləşdirmələrini tapşırmışam.Bu hərəkətlərin hamısını vergiləri ödəməkdən yayınmaq üçün etmişəm.Soruşsalar ki,ödəməkdən yayındırdığın pullar haradadır? De ki,SanktPeterburqda kazinoda uduzmuşam.Bu sözlərdən sonra Hakim qəhqəhə çəkdi və soruşdu:-Tural,sən heç qumar oynamağı bacarırsan? Tural acizliklə,zorla gülümsədi.Gülümsədi yoxsa qorxaqlığını,rəzilliyini büruzə verdi,bilmədi.Ürəyində sevindi ki,onun bu halı Hakimi maraqlandırmır.Maşından düşüb qorxa-qorxa departamentə yaxınlaşdı.Hakimin tapşırığına əsasən,cibində gətirdiyi şəxsiyyət vəsiqəsini birinci mərtəbədə yerləşən otağın kiçik pəncərəsindən mühafizəçiyə uzatdı.Müstəntiqin yanına gəldiyini dedi.Hakimin son tapşırdıqları kimi,müstəntiqin soyadı da yadından çıxmışdı.Pəncərə arxasında əyləşən,qalın qaşlı,bəstəboy mühafizəçi hansı müstəntiqin çağırışına gəldiyini soruşanda Tural dillənmədi.Mühafizəçi ona baxaraq mənalı-mənalı gülümsədi.Qarşısında olan qeyd vərəqinə baxaraq harasa zəng edib danışdı.Sonra Turala buraxılış vərəqəsi yazdı və buraxılış vərəqəsini itirməməsini tapşırdı.Müstəntiqə imza etdirdikdan sonra geri qayıdanda onu mühafizəçiyə qaytarmaq lazım idi.Az sonra bir nəfər xidməti geyimli əməkdaşın müşayiəti ilə Tural üçüncü mərtəbəyə qalxdı.Dəhlizdə və iş otaqlarında səssizlik hökm sürürdü.Tural ürəkləndi.Erməni əsirliyində olduğu saxlanc yerlərinin səs-küyü,ağlaşma səsləri burada eşidilmirdi.Mühafizəçi Turalı dəhlizin sol tərəfində yerləşən otaqlardan birinə apardı.Otağa daxil olanda onu müşayiət edən şəxs “Tural budur!”-deyə onu təqdim etdi.Tural başını qaldırıb otağa baxdı.Otaq geniş,işıqlı,səliqəli idi.Yan-yana qoyulmuş stolların arxasında iki müstəntiq oturmuşdu.Pəncərəyə yaxın əyləşən müstəntiq çox cavan idi.Giriş qapısının yaxınlığında oturan müstəntiq isə nisbətən yaşlı görünürdü.Başının ön tərəfindən təpəyədək olan hissədə tükləri tökülmüşdü.Onların hər ikisi qarşılarında olan kompüterdə nə isə yazırdılar.Məşğul görünmələrinə baxmayaraq,Turala elə gəldi ki,onlar onun gəlişini gözləyirlər.Tural ürəyindən keçirdi ki,kaş onu cavan müstəntiq dindirərdi.Yaşlı müstəntiq başını qaldırmadan Turala “Otur!”-dedi və stolun qarşısında olan stulu göstərdi.O,səssizcə göstərilən yerdə oturdu.Adını bilmədiyi yaşlı müstəntiq uzun müddət baxış-larını kompüterdən ayırmadan nə isə yazırdı.Tural darıxdığından gah otaqdakı əşyalara,gah da gənc müstəntiqə baxırdı.Taleyini lənətləyirdi ki,burada da bəxti gətirmədi.Cavan müstəntiq onu dindirsəydi,daha yaxşı olardı.Birdən qapı açıldı.Orta yaşlı arıq bir oğlan əlində çay sinisi ilə içəri daxil oldu.Heç bir söz demədən sinini cavan müstəntiqin stolunun üzərinə qoydu.Tural susuzluq hiss etdi.Çaynikin qoxusu ona kəndini,anasının samovarını xatırlatdı.Sakitləşdi.Cavan müstəntiq onun fikirlərini oxuyurmuş kimi yerindən qalxdı.Səliqə ilə stəkanlara çay süzdü,çayın içinə limon atdı,iki stəkan çay götürüb Tural oturan stola yaxınlaşdı.Birini yaşlı müstəntiqin qabağına,digərini isə Turalın qabağına qoydu.Sonra isə içi konfetlə dolu qənd qabını stola qoyaraq:“Çay için!” dedi.Yaşlı müstəntiq elə çayı gözləyirmiş kimi işindən ayrıldı.“Sağ ol!”-dedi,stəkanı qarşısına çəkdi.Tural üçüncü dəfə idi ki,müstəntiq qarşısında otururdu.Anidən onların baxışları toqquşdu.İlahi,yenə həmin mərhəmətli baxışlar.Turala elə gəldi ki,bütün müstəntiqlər eynidirlər.Elə bil,onları eyni ana doğub,eyni ata tərbiyə verib.Eyni həyatda eyni fikirlərlə yaşayırlar.Eyni dərəcədə savadlı və mədəniyyətlidirlər.Tural onu ilk dindirən müstəntiqi xatırladı.Taleyini nahaq yerə lənətlədiyini düşündü və buna görə özünü məzəmmət etdi.Taleyi onu ikinci dəfə eyni müstəntiqlə üz-üzə gətirirdi.Ya da Tural bütün müstəntiqləri onun simasında görürdü… İlk dəfə Kamranın ölümü ilə əlaqədar onu dindirən müstəntiq cavan,gur qara saçları olan,kədərli və eyni zamanda mərhəmətli baxışlara sahib olan,cəsur adam təsiri bağışlayan biri idi.İndi isə qarşısında yaşlı,başının tükü tökülmüş,üz cizgilərində həyatın ağırlıqlarını əks etdirən zəhmli bir şəxs əyləşmişdi.Keçmiş anlarını yenidən yaşamağa macal tapmamış müstəntiqin amiranə səsini eşitdi:-Çayını iç! Tural özünü itirdi.Qoxusu anasının samovarını xatırladan çay indi ona zəhər kimi gəlirdi.Stəkanı əlinə almağa,çayı içməyə qorxurdu.Başını aşağı saldı.“Bu onun mehriban baxışlı əvvəlki müstəntiqidir?” – deyə düşündü.Əgər qarşısında oturan həmin şəxs idisə,onda mərhəmətli baxışları hara yox olub? Niyə mərhəmətli baxışları amansız,hökmran baxışlarla pərdələnib? Niyə müstəntiqin səsi ona erməni quldurlarının səsini xatırladır? Tural ömründə ilk dəfə cəsarətləndi.Düz müstəntiqin gözlərinin içinə baxdı.Görünməz olsa belə,o,müstəntiqin mərhəmətli baxışlarının pərdələnmiş parıltısını duydu.Müstəntiq onun baxışlarına tab gətirə bilmədi.Başını yana çevirdi.Baxışlarını gizlətməyə çalışdı…Utandı! Gözlərinə həkk olunmuş mərhəmətli baxışlarını pərdələmiş amansızlıqdan,ürəyinin dərinliyinddə dəfn etdiyi cəsarətdən,vəzifəcə özündən rütbəli məmurların hərəkətlərini təqlid edən səs tellərindən,acizliyindən,baş əydiyi həyat məhrumiyyətlərindən,haram tikə yemək imkanından utandı… Turalın içindən onun da ürəyini oxumaq arzusu keçdi.Buna görə də o,cəsarətli baxışlarla müstəntiqin üzünə baxmağa davam edirdi.Birdən ona elə gəldi ki,o,müstəntiqin ürəyini oxumağa müvəffəq olub.Onun ürəyini oxumaq üçün qəlbinə düşmüş izləri görməyə ehtiyac yox idi.Ürəyində yüzləcə insanın ağrı-acısını çəkməsinin izləri yorğun və qocalmış gözlərində yazılmışdı.Əvvəlki cəsarətini itirə biləcək izlər var idi artıq ürəyində… Tural kədərləndi.Mərhəmətli baxışlı müstəntiqinin həyatın amansız rəftarına məruz qaldığına görə məyus oldu.Tural o xəyallarında yaşatdığı müstəntiqin həyatın amansız rəftarına boyun əydiyinə inanmaq istəmirdi.Bəlkə də,onun belə düşünməsinə səbəb olan şey o idi ki,Lianadan başqa,xəyallarında ləyaqətli yaşatmağa borclu olduğu kimsə yox idi… Müstəntiqin səsi onu yenidən xəyallarından ayırdı:-Adınız,soyadınız,atanızın adı,doğum yeri və tarixiniz? Tural doğulduğu kəndin adını çəkəndə yenə müstəntiqin gözlərinə baxmağa cəhd etdi.Ümidləndi… Lakin müstəntiqin baxışları onu vahimələndirdi.Müstəntiqin onun anadan olduğu kəndin adına əhəmiyyət verməməsi,acıqlı səsi və iti baxışları onu mənən söndürdü.Bəlkə də,Tural yanılırdı.Bəlkə də,bu,onun mərhəmətli baxışlı müstəntiqi deyil? Əgər bu həmin müstəntiq deyilsə,bəs nədən Tural onun köksündə döyünən,taqətdən düşmüş ürəyinin sızıltılarını eşidir? Turalın şahid qismində dindirilməsi 4-5 saatdan artıq çəkdi.Müstəntiq sualları ona ünvanlasa da,verilən cavablara axıradək qulaq asmadan qarşısındakı vərəqə nəsə yazırdı.Daha doğrusu,Tural verilən suallardan heç birinə cavab verə bilmirdi.Bircə onu bilirdi ki,Hakimin ona imza etdirdiyi bütün sənədlər müstəntiqin iş qovluğunun içindədir.Sənədlər Turala təqdim edilərək onun tərəfindən imza edilib-edilmədiyi soruşulurdu.Bankdan aldığı pullara görə verilən məxaric qəbzlərində olan imzalar Turala məxsus idi.Mühasibat sənədlərində olan imzaların da ona məxsus olduğunu Tural inkar etmirdi.Sonrakı sualların mahiyyətini belə Tural başa düşmürdü.Orta təhsilli,mühasibatlıq barəsində sadə bilikləri belə olmayan bir şəxsin müxtəlif adda 5-6 məhdud məsuliyyətli cəmiyyətə eyni vaxtda necə rəhbərlik etməsi,həmin cəmiyyətlər adından aparılan çoxsaylı əməliyyatların təşkili,bu əməliyyatların ümumi dövriyyəsinin külli miqdarlar təşkil etməsi,bu fəaliyyətə başlamaq üçün maliyyə mənbələ-rinin haradan əldə edilməsi,eləcə də,mühasibat sənədlərinin kim tərəfindən tərtib edilməsi,sənədlərdə göstərilən alqı-satqı əməliyyatlarının aparılıb-aparılmaması,satılmış kimi qeyd olunan mal-materialların haradan alınması və bu qəbildən olan digər suallara Tural nə cavab verəcəyini bilmirdi.Əslində,ona verilən sualların mahiyyətini başa düşüb-düşmədiyinə dair suala belə cavab verməkdə çətinlik çəkirdi.Dindirmə zamanı müstəntiq hirslə yerindən qalxdı,Turalı otaqda qoyub harasa getdi.Sonradan qayıdıb kiminsə ünvanına nalayiq söyüş söydü.Bunun ardınca isə yenidən əvvəlki yerində oturub ifadənin ardını yazmağa davam etdi.İndi o bütün hirsini Turala yönəltmişdi:-Sən hansı sənədlərə imza etdiyini və səni nə gözlədiyini bilirsən? Nə üçün belə etmisən? Kimlərinsə sərvət yığması naminə? İndi mən bunun əksini necə sübuta yetirim? Kim mənə bu icazəni verir? Niyə həyatını kimin üçünsə qurban verirsən? Tural dillənmirdi.Ürəyində fikirləşirdi.Zamansızlıq dayandı? İndi Tural həyatına qaldığı yerdən-müstəntiqin iş otağından yenidən başlamalıdır? Bəlkə,son yaşadıqlarının heç biri baş verməyib? Müstəntiq onu Kamranın ölümünə görə dindirir? “Mən onu qəsdən öldürmədim.Ehtiyatsızlıqdan əlimdə atəş açıldı”-deyə bağırmaq istədi.İstədi ki,bu cansıxıcı söhbət tez qurtarsın,buradan çıxıb əvvəllər olduğu kimi,birbaşa Lianası ilə görüşə yollansın.Onu bağrına basıb ağrı-acısını yaddan çıxarsın.Müstəntiq eyni sualı təkrar-təkrar verirdi:“Niyə həyatını məhv edirsən?” Tural bu sualı eşitdikcə ürəyində müstəntiqi qınayırdı:“Ay müstəntiq,hansı həyatdan danışırsan axı? Fermada yaşamağa məhkum olduğum həyatdan? Mənim yaşayışımı həyat adlandırmaq olar? Ömrünün 10 ilindən çoxunu mal yatağında keçirmiş tənha insanın mövcudluğuna yaşayış demək mümkündürmü? Əsirlikdən azad olunduqdan sonra kim mənə həyan oldu,kim köməklik edib yol göstərdi? Mən və mənim kimi on minlərlə insan amansız həyatla qarşıdurmada taleyin ümidinə buraxılmadı? İllər əvvəl sən harada idin,ay müstəntiq? İndi məni başa salmaq üçün bağırırsan,bəs mənim taleyimə məhkum olunmuşları nə vaxt başa salacaqsan? Bura,sənin yanına məcburi gətiriləndən sonra? Zəhmət çək,yaşadığım yerə-fermaya get,yaşayışıma bax,orada bu gün də yaşayanların halına bax.On minlərlə,yüz minlərlə qaçqının,məcburi köçkünün yaşayışına bax.Bir qarın çörəyə möhtac olan insan verilən çörək əvəzində hansı sənədə imza etməz? Nəinki,hər hansı bir sənədi,balasının bir qarın çörəyi naminə öz ölüm fərmanını belə düşünmədən imzalayan insanlar var! Bunları başa düşüb soruşursansa,ay müstəntiq,deməli,vicdanın susub.Əgər,həqiqətən,bunları başa düşmürsən və ya nəyinsə xətrinə soruşursansa,bu daha pis! Onda min lənət poqonunda parıldayan yepyekə ulduzlarına…” Tural xəfifcə gülümsədi.İndi o əvvəlkitək müstəntiq qarşısında ürkək oturan Tural deyildi.Həyatın bütün zərbələrini dada-dada,qorxu içində yaşaya-yaşaya qorxmaqdan yorulmuş Tural idi.Daha heç nədən qorxmurdu.Müstəntiqin hirslənməsini də onun acizliyinə yozurdu.Müstəqil qərar qəbul etməyə icazəsi olmadığını hirslənməklə pərdələməyə çalışan müstəntiqin acizliyinə gülürdü Tural.Müstəntiq Turalın kinayəli gülüşünü duydu.Sözlərinə ara verdi.Başını aşağı saldı.Bəlkə də,utanırdı acizliyindən… Tələsik Turalın qarşısına bir neçə ağ vərəq qoyaraq:“İmza nümunələrini yaz!” – dedi.Stolun üstündə olan siqaret qutusundan bir siqaret götürüb yandırdı.Cavan müstəntiqə tərəf döndü:-Ona imza və xətt nümunələrini yazmaqda köməklik göstər! – deyərək otaqdan çıxdı.Cavan müstəntiq Turala yaxınlaşıb sakit səslə:-Çayın soyuyub,qoy təzələyim – dedi və Turalın stəkanında olan soyumuş çayı öz boş stəkanına boşaltdı.Çaynikdən isti çay süzüb içərisinə limon atdı və Turalın önünə qoydu.-Çayını iç,soyutma! Sonra yazarıq.Tural minnətdarlıqla cavan müstəntiqə baxdı.Sanki onun baxışları “Məni niyə sən dindirmədin?” – deyə soruşurdu.Tural çayını içə-içə müstəntiqin hərəkətlərinə fikir verirdi.Müstəntiq bir neçə ağ vərəqin kənarlarını səliqə ilə tələsmədən qatladı.Turalın çayını içib qurtarmasını gözlədi.Onu tələsdirməmək üçün Turala tərəf baxmadı.Tural çayını içib stəkanı yerə qoyan kimi cavan müstəntiq yerindən qalxdı və üzünü ona tutub soruşdu:-Bir çay da içərsən? Tural heç vaxt heç kimə demədiyi səs tonu ilə cavab verdi:-Çox sağ olun,daha içmirəm.Cavan müstəntiq əvvəlcədən qatlayıb hazırladığı vərəqləri və bir qəzeti Turalın qarşısına qoyub dedi:-Müqayisəli təhqiqat üçün sənin imza və xətt nümunələrin götürülməlidir.Bunun üçün qərar qəbul edilib.Mən sənə o qərarı elan edirəm.Qərarı oxuyub qurtardıqdan sonra o,Turaldan qərarın mahiyyətini başa düşüb-düşmədiyini soruşdu.-Başa düşürəm! – deyə Tural cavab verdi.Sonra müstəntiq qatladığı vərəqləri Turalın qarşısına qoydu.-Qəzetin istədiyin səhifəsindən 3 vərəq yazını buraya köçür və ya öz sözlərinlə nə istəyirsən,yaz.Qalan 3 vərəqdə isə yan-yana və vərəqin axırınadək sütun şəklində imza nümunələrini yaz.Tural imza və xətt nümunələrini yazarkən aradabir əl saxlayıb gözaltından cavan müstəntiqə baxırdı.Bu müstəntiqin üzündəki ləyaqət onu valeh etmişdi.Tural Kamranın ölüm işi ilə əlaqədar onu dindirən müstəntiqlə indiki cavan müstəntiq arasında oxşar və fərqli cəhətləri tapmaq istəyirdi.Onların oxşar cəhətləri çox idi.Tural fikirləşdi ki,yəqin,müstəntiqlik işi çox çətindir.İllər keçdikcə bu peşə insanları sərtləşdirir,ürəyini kobudlaşdırır,mərhəmətlərini itirmələrinə səbəb olur.Tural bu düşüncələrinin doğruluğuna əmin olmasa da,bu gənc müstəntiqin gələcəyini öz təsəvvüründə canlandırdı.Tural bu müstəntiqini az əvvəl onu dindirən yaşlı müstəntiqin vəziyyətində görmək istəmədi.Üzünü cavan müstəntiqə tutub:-Ürəyindəki mərhəmət tükənənədək işlə bu işdə.Sonra vəzifəni dəyiş.Bu sahədə işləyə-işləyə sərtləşmə,insanlığını itirmə! Bunları itirəndən sonra insanın qayıdıb özünü tapması çətin olur.Cəmiyyətimizin mərhəmətli və ləyaqətli insanlara çox ehtiyacı var! – dedi.Cavan müstəntiq onun sözlərini eşitmirmiş kimi cavab verdi:-Əllərin yorulubsa,bir az dincəl.Tural qarşısındakı vərəqlərə baxdı.Bayaqdan niyə bir sətir belə olsa,yazmadığına özü də təəccübləndi.Nə isə yazmaq üçün qəzetin səhifələrini vərəqlədi.Vərəqlərdən birini qarşısına qoydu.Ağ kağız parçasından Liananın silueti canlandı,oradan Turala baxırdı sanki.Tural sevindi.Zamansızlığının ötüb keçdiyinə,zamanına qayıtdığına sevindi.Lianasını uzun sürən həsrətdən sonra yenidən görürdü.Amma onun üzündə gördüyü kədər izləri Turala elə yad idi ki.Tural yazmağa başladı.Əvvəl əlindəki qələmdən qorxurmuş kimi ehtiyatla yazırdı.İlk sətirləri sadəcə yan–yana dəfələrlə təkrarlanan “Liana” adı ilə doldurdu.Tural ləng yazsa da,cavan müstəntiq onu tələsdirmir,onun oturduğu yerə tərəf belə baxmırdı.Tural Liana ilə görüşünün qısa olacağından qorxub ürəyində qalan,Lianaya deyə bilmədiyi sözlərini tələm-tələsik ağ vərəqlərə köçürdü.Tural çəkdiyi əzab-əziyyətlərdən yazırdı.Onu bu məşəqqətlərə düçar etmiş zəmanəsini,həyat faciəsinə bais olanları,məhəbbətinə qovuşmasına mane olan səbəbləri lənətləyirdi.Zamanını itirib Lianadan ayrı düşdüyünə görə özünü qınayırdı.Qismətinə yazılan pay üçün isə Yaradana şükür edirdi.Sevgi payına Liananı yazdığına görə yaşadıqlarından peşman,həyatından narazı olmadığını,onunla birlikdə olduğu dəqiqələri 10 yer həyatının belə əvəzləyə bilməyəcəyindən yazırdı.Liananı inandırmağa çalışırdı ki,zamanı itirdikləri ana birlikdə yenidən qayıdacaqlar və ancaq o zaman qovuşacaqlar.Baş verənlərin hamısı qorxulu yuxudur və onlar yalnız bu qorxulu yuxudan oyanmağı bacarmalıdırlar.Sonrakı vərəqlərdə Tural xarıbülbülə xitabən “Bizim məkanda daha bitmə!”-deyib yalvarırdı.Dayanmadan yalvarırdı.Vərəqlər qurtardı.Liana onun yazdığı sətirlərlə birlikdə qeyb oldu.Tural yalvarışla cavan müstəntiqin üzünə baxdı.Müstəntiq Turalın qarşısında yazılıb doldurulmuş vərəqləri nəzərdən keçirdi.Heç nə demədən daha 3 vərəq qatlayıb onun qarşısına qoydu.-Burada da imza nümunələrini yaz!-dedi və Turalın yazdığı vərəqləri onun qarşısından götürdü.Tural həsrətlə ağ vərəqlərə baxdı.Yenə zamansızlığına qayıtdığını anladı.Liananı birinci dəfə itirirmiş kimi ağlamaq istədi.Qəribə idi.Turalın göz yaşları gözündən yox,ürəyindən axırdı.Ürəyinin islandığını hiss etdi… Hönkürmək üçün səsi də çıxmırdı.Qarşısındakı vərəqlərə imza nümunələrini yazmağa başladı.Cavan müstəntiq öncə Turalın yazdığı vərəqlərə ötəri nəzər saldı.Sonra isə bütün vərəqləri diqqətlə oxumağa başladı.Vərəqləri oxuduqdan sonra gözlərini önündəki masaya dikib sakitcə oturdu.Bir neçə dəqiqə daha bu şəkildə keçdikdən sonra müstəntiq yerindən qalxıb Turala yaxınlaşdı.-Yazıb qurtardın?-Bəli! Cavan müstəntiq Turalın qarşısındakı vərəqləri götürdü.Onun xətt və imza nümunələrini qarşısına qoydu və xahiş etdi ki,hər bir vərəqin aşağı hissəsində imzasını çəksin.Tural kağızları imzalayarkən xətt nümunələri vərəqlərində gözü “Liana” adına sataşdı.Sual dolu nəzərlərini cavan müstəntiqin üzünə dikdi.-Liana erməni qızıdır? – deyə müstəntiq soruşdu.-Bəli!-deyə Tural cavab verdi.Cavan müstəntiq bir qədər fikirləşdikdən sonra Turala tərəf döndü və mehribancasına:-İstəyirsənsə,xətt nümunələrini yenidən yaz.Sənin yazdıqların digərlərinin oxumağı üçün deyil.Özün üçün saxla… Yadigar kimi.Tural yenidən müstəntiqə acizliklə baxdı.Tural qəzet məqaləsindən xətt nümunələrini yenidən köçürdü.Cavan müstəntiq tərəfindən imza və xətt nümunələrinin alınmasına dair protokol tərtib edildi və o,imzalarla təsdiq edildi.Bir qədər sonra yaşlı müstəntiq iş otağına geri qayıtdı.İçəri daxil olan kimi digər müstəntiqdən soruşdu:-Yazıb qurtardı?-Bəli! – deyə gənc müstəntiq cavab verdi.Yaşlı müstəntiq keçib kreslosunda oturdu.Gözlərini məchul bir nöqtəyə zilləyib uzun-uzadı baxdı.İş otağına sükut çökdü.Sükutu gənc müstəntiqin sualı pozdu.-Nə deyirlər?-Nə deyəcəklər? Mən elə əvvəldən bilirdim ki,işin faktiki hallarını səlahiyyətli yuxarı vəzifəli şəxslərə məruzə etmək cəsarətində deyillər.Hər kəs öz “…….” qoruyur!-deyə müstəntiq kobud söyüş söydü.Cavan müstəntiq heç bir söz demədən başını aşağı saldı.Tural söhbətin nədən getdiyini bilməsə də,müstəntiqin başını aşağı salmasından və dilxor mimikasından proseslərin yaxşı istiqamətdə getmədiyini və bütün bunların onunla birbaşa əlaqəsi olduğunu anlayırdı.Bu səbəbdən cavan müstəntiqin də başını aşağı salması onu çox narahat edirdi.İstəmirdi ki,onun şəxsi problemləri bu mehriban gənc müstəntiqi narahat etsin.Lakin düşündüklərini dilinə gətirməyə və cavan müstəntiqə nə isə deməyə ürək eləmirdi.Beləcə bir müddət oturduqdan sonra yaşlı müstəntiq telefonun dəstəyini götürüb harasa zəng etdi.Dəstəyin o biri tərəfində olan şəxslə mehribancasına hal-əhval tutduqdan sonra dedi:-Təyinatı üzrə müdafiəçi dəvət etmək üçün qərar qəbul olunub,məktub da hazırdır.Bir nəfəri şübhəli şəxs qismində saxlamaq barədə qərar hazırlanıb.Özü müdafiəçi istəmir.Lakin real olaraq müdafiəçi ona təqdim olunmalıdır.Sən bir nəfər vəkil göndər.Telefonun o biri başından nə soruşdularsa,yaşlı müstəntiq Turalın adını,soyadını və atasının adını səsləndirdi.Tural öz adını birinci dəfə eşidirmiş kimi heyrətlə yaşlı müstəntiqin üzünə baxdı.Müstəntiq dəstəyi yerinə qoyandan sonra üzünü Turala tərəf çevirdi və dedi:-Azərbaycan Respublikasının Cinayət-Prosessual qanunvericiliyinin tələblərinə əsasən,sizin şübhəli şəxs qismində tutulub saxlanılmağınız barədə qərar qəbul edilmişdir.Şübhəli şəxs qismində tutulan andan etibarən sizin müdafiəçi ilə təmin olunmaq hüququnuz vardır.Müdafiə hüquqlarınızın həyata keçirilməsini təmin etmək məqsədilə dəvət etmək istədiyiniz vəkil varmı?-Yox! – deyə Tural başını tərpətdi.Yaşlı müstəntiq kiminsə arxasınca deyinməyə başladı:-Camaatı aldadıb sərvət toplayırlar,bəlaya salırlar,vəkil tutmağa isə pulları yoxdur.Müstəntiq yenə kobud söyüş söydü.Tural söhbətin Hakim barəsində getdiyini başa düşdü.Yaşlı müstəntiq bir qədər oturduqdan sonra üzünü Turala tərəf tutub soruşdu:-Harada yaşayırsan? Tural müstəntiqin onu əvvəlcədən tanıdığını və özünü bilməməzliyə vurduğunu düşündü.Tural müstəntiqin bu sualınadək bütün çətinlikləri görmüş və az-çox onların öhdəsindən gəlməyi bacarmışdı.Ancaq bu münasibətə o hazır deyildi.Kimsəsizliyini,təkliyini ilk dəfə dərk edirmiş kimi qəhər onu boğdu.Yenə ürəyinin islandığını hiss etdi… Amma özünü ələ almağı bacardı.-Qaçqınların məskunlaşdığı Harami düzündə məskunlaşmışam,fermada yaşayıram.Cavan müstəntiq mənalı–mənalı Turala baxdı.Elə bil,ona demək istəyirdi ki,Liana barədə yazdıqlarını heç kimə göstərmə.Bir müddət sonra otağa orta yaşlı bir kişi daxil oldu.Ərklə əvvəl yaşlı müstəntiqlə,daha sonra gənc müstəntiqlə əl verib görüşdü.Hal-əhval tutdu.Sonra gülə-gülə soruşdu:-Yenə kimi tutursunuz? Bu tutmaq sizdə qurtarmadı da! Yaşlı müstəntiq onun sualına əhəmiyyət vermədən soruşdu:-Orderi yazıb gətirmisən?-Əlbəttə! – deyə içəri daxil olan şəxs cavab verdi və portfelindən yazılı bir kağız çıxarıb yaşlı müstəntiqə uzatdı.-Qoy sənin pulunu indidən verim!-deyə yaşlı müstəntiq cibindən çıxardığı pullardan 20 manatlıq əskinası ayırıb həmin şəxsə verdi,-Hələlik bunu al,sonrakı istintaq hərəkətlərində iştirakın zəruri olarsa,özləri ilə xidmət müqaviləsi bağlayarsan.-Nə deyirəm ki? Allah balanı saxlasın! – deyə həmin şəxs cavab verdi,pulu alıb cibinə qoydu və Turalla üzbəüz əyləşdi.Yaşlı müstəntiq kresloda dikəldi və rəsmi görkəm alaraq Turalın adını,soyadını və atasının adını elan etdi.-Siz iş üzrə şübhəli şəxs qismində tutulursunuz.Azərbaycan Respublikası qanunvericiliyinə uyğun olaraq,şübhəli şəxs qismində tutulduğunuz andan müdafiəçi ilə təmin olunmaq hüququnuz vardır.Maddi imkanınızın olmaması və sonrakı istintaq hərəkətlərində iştirak üçün istədiyinizvəkilin dəvət edilməsi barədə tərəfinizdən vəsatət qaldırılmadığından istintaq tərəfindən sizin təyinatı üzrə dövlət hesabına müdafiəçi ilə təmin olunmağınız barədə qərar qəbul edilmişdir.Bu məqsədlə dəvət olunmuş vəkil sizə təqdim olunur.Bu sözlərdən sonra müstəntiq Turalın qarşısında oturan şəxsin adını,soyadını və atasının adını,hansı vəkil qurumunda çalışdığını səsləndirdi və eyni zamanda təqdim olunan vəkilə etirazının olub-olmadığını soruşdu.Tural heç bir etirazının olmadığını bildirdi.Daha sonra isə yaşlı müstəntiq Turala tutma barədə protokolu elan etdi.Protokol elan edildikdən sonra ödəməkdən yayındırılmış vəsaitin məbləğini eşidəndə vəkil maraqla Turalın üzünə baxdı.Sonra müstəntiqə tərəf döndü.-Bu qədər vəsaiti bu yayındırıb? Müstəntiq vəkilə acıqlandı.-Guya birinci dəfədir belə işlərə çıxırsan.Bilmirsən ki,vergidən yayındırılan məbləğlər kimin cibində olur? Bu da növbəti vergi qurbanıdır! – dedi və hirslə başını yana çevirdi.Sonrakı istintaq hərəkətləri ildırım sürətilə aparıldı.Elə bil,yaşlı müstəntiq Turalın gözlərinə baxmağa cürət etmirdi.Müstəntiq Turalın şahid qismində verdiyi ifadəni kompüterdən olduğu kimi şübhəli şəxsin dindirmə protokoluna köçürdü və ifadəni həm vəkilə,həm də Turala imzaladandan sonra telefonla harasa zəng etdi.-Sənədləri hazırdır.Gəlin şübhəli şəxsi aparıb təhvil verin! – deyib dəstəyi yerinə qoydu və bunun ardınca heç bir söz demədən otağı tərk etdi.*** Xocavənd rayonu,Qaradağlı kəndi,1991.Tural atası ilə birlikdə rayon mərkəzindən gələn avtobusla kəndə qayıdırdı.Avtobusda olan həmkəndlilərinin xısın-xısın nə isə danışdıqlarını eşitsə də,nə barədə olduğunu ayırd edə bilmirdi.Mürvət kişi başını aşağı salıb oturmuşdu.Elə bil,kənd sakinlərinin üzlərinə baxmağa utanırdı.Tural avtobusda olan kənd sakinlərinin baxışlardan onun evə qayıtmağına pis baxdıqlarını duyurdu.O,sərnişinlər arasında Kamranın yaxın qohumlarından heç kimin olmadığına sevindi.Kənddə hamı Turalın həbs olunacağını düşünürdü.Həbs olunması an məsələsi idi.İstintaqa çağırılanda baxışlarından mərhəmət oxunan kənd sakinləri indi niyə ona nifrət dolu nəzərlərlə baxırdılar? Həbs olunmadığına görə Tural günahkar idi? Tural ona mərhəmətlə baxan müstəntiqi xatırladı.Yaxşı ki,avtobusda gedən həmkəndliləri onun işinin istintaqını aparan müstəntiqin yerində deyildilər! Tural müstəntiqin üzünə diqqətlə baxıb onun üz cizgilərini yadda saxlamadığına görə özünü qınadı.Qəribə ləhcəsi var idi.Qarabağlı olmadığı bilinirdi.Müstəntiq hardan idi? Ona yazmış olduğu protokola imza etdirəndə sol əlindəki barmağında nişan üzüyünü görmüşdü.Nişanlı idi,evli idi,bilmədi.Ailəsindən ayrılıb Qarabağa – odun-alovun içinə gəlməyə onu nə vadar etmişdi? Bəlkə,Qarabağın dinc illərində bura dəfələrlə istirahətə gəlmiş,qonaqpərvər sakinlərin haqqını,saf suyundan içdiyi bulaqların,gözəlliyindən məst olduğu təbiətin borcunu qaytarmağa gəlib? Bəlkə də,cavanlıqda hər kəsi əsir edən məhəbbət macərası çəkib onu bura… Bəs nədən baxışları kədərli idi? Tural kəndə nə vaxt çatdıqlarının fərqinə varmadı.Onlar avtobusdan düşərkən başlarını aşağı salmışdılar.Avtobus dayanacağından evlərinə qədər olan məsafə qısa idi.Tural kənd arasında heç kimlə rastlaşmadığına sevindi.Anası pəncərənin arxasından yola baxırdı.Onları görüb dərhal pəncərənin önündən çəkildi.Evə daxil olanda anası Turalı bərk-bərk qucaqladı.İlahi,o nə qədər güclü idi? Niyə oğlunu bu qədər güclə özünə doğru sıxırdı? Turalın anasına dünyanı bağışlamışdılar,sanki.Tural onun qollarında nə qədər əziz,dəyərli olduğunu anlayırdı.Onlar səssizcə stolun ətrafında oturdular.Heç kim danışmırdı.Qardaşı Tahir fermadan qayıdanadək evdə sakitlik hökm sürürdü.Anası pis xəbər eşidəcəyindən ehtiyat edərək heç nə soruşmurdu.Tahir evə daxil oldu və Turalı bərk-bərk qucaqlayıb öpdü.Səssizcə qardaşının yanında oturdu və sual dolu gözlərini atasının üzünə dikdi.Mürvət kişi bir neçə müddət daha sakit durduqdan sonra sözə başladı:-Müstəntiq tapşırdı ki,Fərman kişinin ailəsi ilə barışaq! Araya sükut çökdü.Tapşırığın ağırlığını hamı dərk edirdi.Barışığa kim getsin? Ailə üzvlərindən və ya yaxın qohumlardan heç kim Züleyxanın qarşısına bu xahişlə çıxa bilməzdi.Fərman isə Züleyxanın razılığı olmadan heç bir barışıq qərarını qəbul etmək iqtidarında deyildi.Qaranlığın nə vaxt düşdüyünü heç kəs hiss etmədi.Turalın anası yemək hazırlamağı belə unutmuşdu.-Gecənin xeyrindən,səhərin şəri yaxşıdır! – deyən Mürvət kişi yerindən qalxdı və daha sonra Səlimə yataqları hazırladı.Tural anasının üzündə iz salan qırışları birinci dəfə görürmüş kimi baxdı.Anası qocalmışdı… Ertəsi gün yuxudan oyananda Tural atasını evdə görmədi… Mürvət kişi kənd meydanına çatanadək hara getdiyini aydınlaşdıra bilmirdi.Fərmanla,onun həyat yoldaşı Züleyxa ilə necə dil tapıb barışsın? Hadisənin baş verməsinə,Turalın ehtiyatsızlığına necə bəraət qazandırsın? Hadisənin hansı səbəbdən və necə baş verdiyini heç özü də təfərrüatlarına qədər bilmirdi.Tural hadisəni ehtiyatsızlıqdan,yoxsa qəsdən törətmişdi? Qəsdən törədibsə,səbəbi nə idi? Minnətçi göndərmək istədiyi şəxsləri Turalın günahsızlığına necə inandırsın? Nə desin? Fərmandan və Züleyxadan Turalın bağışlanmasını hansı üzlə istəsin? Mürvət bu fikirlərin ağırlığı altında əzilirdi,kiçilirdi.Heç kimin yaxınlaşıb onunla kəlmə kəsməməsi də qəribə idi.Axı o,kənd sakinlərinə heç vaxt pis olmamışdı? Nə qədər kəndin yollarında dolaşdığını təxmin edə bilmədi.Axşama doğru idi,hava yavaş-yavaş qaralırdı.Hara getdiyini anlamaq üçün başını yuxarı qaldıranda özünü Fərmanın evinin qarşısında gördü.Bura niyə gəldiyini anlaya bilmədi.Anlaqsız vəziyyətdə idi.Axı onun təkbaşına Fərmanın və Züleyxanın yanına minnətçi kimi gəlməsi pis qarşılana və əks nəticə verə bilərdi.Heç olmazsa,Turalın anasını özü ilə götürməli idi.Geri qayıtmaq istədi.Bu zaman evdən çıxmaq istəyən Fərman həyətdə Mürvət kişini gördü və tez də qapını örtüb geri qayıtdı,Mürvətə başqa seçim saxlamadı.Mürvət edama gedirmiş kimi yorğun addımlarla qapıya yaxınlaşdı.Qapını şəhadət barmağı ilə yüngülcə tıqqıldatdı.Qapını açıq görüb içəri daxil oldu.Otaqda Fərman,Züleyxa və Fərmanın qardaşı Hakim oturmuşdu.Heç kim Mürvətə fikir vermədi.“Keç,otur!” – deyən olmadı.Mürvət də səssizcə qapının qarşısında ayaqüstə dayandı.Mürvət salam vermək,Turalla birlikdə müstəntiqin yanında olduqları və etdikləri söhbət barədə məlumat vermək,gəlişinin məqsədini izah etmək istədi,lakin bacarmadı.Bir anlıq ona elə gəldi ki,ürəyindən keçənləri artıq dilinə gətirib.Axı o çoxdandır qapı qarşısında durub.Bəs niyə səsini özü belə eşitmədi? Sükutu Hakimin acıqlı səsi pozdu:-Mürvət dayı,səni hamımız tanıyırıq.Sən bu kənddə heç kəsə pislik etməmisən.Səninlə,ailənlə işimiz yoxdur.Lakin qardaşım oğlunun öldürülməsini heç kəsə bağışlamaq fikrimiz yoxdur.Kamrandan sonra Turalın yaşamaq haqqı yoxdur.Dost idilər,qoy birlikdə də ölsünlər.Qan düşmənçiliyinin qarşısını almaq istəyirsənsə,öz əllərinlə Turalı kəndin ortasında güllələ! Onu hökumət də tutsa,həbs yerində onun başına oyun açdırıb öldürtdürəcəyəm.Əgər tutmasa,özüm güllələyəcəyəm! Mürvət yenidən nə isə deməyə cəhd etdi.Səsi çıxmadı… Onun səsinə nə olub? Niyə ağzını aça bilmir? Fərman niyə danışmır? Züleyxa niyə susub? Mürvət gedirdi… Hara getdiyini özü də bilmirdi.Kəndin çıxacağında onu hərbi geyimdə olan bir şəxsin səsi ayıltdı.-Ay kişi,hara gedirsən? Erməniyə əsir düşmək istəyirsən? Mürvət kəndə aparan yola tərəf döndü.Bir az yol getmişdi ki,ayaqlarının taqətdən düşdüyünü hiss etdi.Yaxınlıqdakı uca bir ağacın altında qarla örtülməmiş yaş torpağın üzərinə çökdü.Artıq hava qaralmışdı… Hava şaxtalı olsa da,səma aydın idi.Mürvət soyuğu hiss etmirdi.Tək olan Yaradandan kömək diləyirmiş kimi başını yuxarı qaldırdı.İlk dəfə ulduzların və ayın yerə bu qədər yaxın olduğunu hiss etdi.Diqqətlə ulduzlara baxdı.Səmada nə axtarırdı,öz ulduzunu? Bəlkə,ürəyində dəfələrlə özünə verdiyi suallara cavab tapmaq,aqibətinin nə olacağını görmək istəyirdi.Ulduzların düzülüşündən çıxış yolu tapmaq,taleyini oxumaq üçün səmaya baxırdı.“Dünya nə qəribə,nə mürəkkəbdir” – deyə düşündü.“Anadan olmağına sevinməyə macal tapmamış qocalırsan.Cavanlar qocaları anlamaq istəmir,qocalar cavanları,toxlar acları… Həyat nə qədər əzabvericidir?! İnsan həyata nə üçün gəlir? Özünə parlaq həyat qurmaq üçün? Həyat ahəngi dəlilərin xam xəyalı deyil?” Mürvət ötən illərini xatırladı.Uşaq ikən valideynlərini heç incitməzdi.Ev işlərində,təsərrüfatda həmişə yaxınlarına kömək edərdi.Məktəbdə də nümunəvi şagirdlərdən biri olmuşdu.Dərsə heç vaxt gecikməzdi.Oxumağı da yaxşı idi.Boş vaxtlarında mütaliə etməyi sevirdi.Süleyman Sani Axundovun “Qorxulu nağıllar”ından başlamış,Cek Londonun,Viktor Hüqonun,Teodor Drayzerin əsərlərini oxuyaraq və yaradıcılıqları ilə maraqlanaraq həyat dərsi almışdı.İnstitutda da nümunəvi tələbələr siyahısında olmuş,həyatı və parlaq gələcəyinə mandat verən diploma sahib olmuşdu.Əsgərlik illərini intizamla başa vurmuşdu.Ailə həyatı qurmuş,ata-anasına nəvələr bəxş etməklə onları sevindirmişdi.Hamı ilə dil tapmağı bacarmış,həyatda heç kimə qarşı qərəzli münasibəti olmamışdı.Tamahını qəlbinin dərinliklərinə dəfn etmişdi.Ömrünün hər bir mərhələsində yaxşılar sırasında olmağın sevincini yaşamağı bacarmış,yaxşı övlad,yaxşı tələbə,yaxşı əsgər,yaxşı ata,yaxşı ər olmuşdu.İndi isə nə edəcəyini bilmirdi.Məktəb,ali təhsil,iş,ailə həyatı,uşaqlar,qocalıq,ölüm… Həyata hamıya yaxşı olmaq üçün gəlmişdi.Lakin özünün həyatı olmamışdı.Özü üçün yaşamamışdı.Hamının qisməti,taleyi belə olur? Xatırlamağa çalışdı.Əvvəllər də bu düşüncələr onu məşğul etmişdi? Həyatında nəyi dəyişmək istərdi? Yenidən ulduzlu qara səmaya baxdı.Baxışlarını,ideallarını oxuduğu kitablar formalaşdırmışdı? Bəlkə,ona görə də həyatda seçimin yalnız onun özünə mənsub olduğunu hesab edirdi.Bəs niyə ona elə gəlirdi ki,onun həyatı son anınadək ölçülüb-biçilib? Mürəkkəb olan həyatın zərrəciyi olmaq və yalnız həyatda onun taleyinə yazılmış rolu ifa etmək nədən nəsibinə yazılıb? Bəlkə,heç anadan olmayıb,yaşamır hələ? Sevindi ki,yaşamır.Sevincindən ürəyinin döyüntülərini eşitdi.Ürək döyüntüləri həyatda olmasına şahidlik edirmiş kimi haray salırdı.Yenidən səmaya baxdı.Kainatın möhtəşəmliyi,sonsuzluğu onun fikirlərinə qarışdı.Bu sonsuzluğa mütənasib olan kədər daşımaq mümkün idi? Hansı daha böyük idi,onun dərdi,yoxsa sonsuz kainat? Allah niyə ona bu ağırlıqda tale yükü nəsib edib? Axı o kimə,nə pislik edib? Mürvət beynində dolaşan suallara cavab tapa bilmirdi.Bildiyi tək bir şey var idi:Onun yeganə günahı Qarabağda doğulmaq olub… Əsası Pənahəli xan tərəfindən qoyulmuş Qarabağ xanlığı 1813-cü ildən etibarən Gülüstan müqaviləsinə əsasən,Rusiyanın müstəmləkəsinə çevrilmiş və 1822-ci ildə Qarabağ xanlığı ləğv edilmişdi.Yerli əhalinin əksəriyyəti müsəlman olduğundan onlar İrana və Türkiyəyə köç etmək məcburiyyətində qalmışlar.Buna paralel olaraq havadarlarının köməyi ilə ermənilərin İran və Türkiyədən Qarabağa köçürülmələri təşkil edilirdi.Rusların müstəmləkəçiliyi dövründə dövlət idarəetmə mexanizmi zəif olduğundan azərbaycanlıların otlaq sahələrindən istifadə etmək niyyətlərinin qarşısı ermənilər tərəfindən vəhşicəsinə alınırdı.1905-ci il münaqişəsində Qarabağdakı azərbaycanlılara məxsus evlər erməni vəhşiləri tərəfindən yandırılmış,yüzlərlə insan öldürülmüşdü.Andranik ideyasının tərəfdarları amansız hərəkətlərinin təntənəsini qeyd edirdilər.Qarabağın “Böyük Ermənistana” birləşdirilməsinə cəhd edirdilər.Vəziyyəti başqa yerlərdən qaçıb gəlmiş erməni millətçiləri daha da mürəkkəbləşdirirdilər.1920-ci ildə Tarxan və Tevan adlı milliyyətçilərin başçılığı ilə yenidən üsyan qaldırılmışdı.Bütün azərbaycanlılara məxsus yaşayış məntəqələri yandırılmiş,.İnsanlar vəhşicəsinə qətlə yetirilmişlər.Dağlıq Qarabağ Azərbaycanın tərkibində olsa belə,elə bil,bu ölkəyə yad idi.Anasından ayrı böyümüş nakam övlad kimi… Dağlıq Qarabağın bütün bölgələrində rəhbər vəzifələrə yalnız erməni millətindən olan şəxslər təyin edilirdilər.Təyinat Bakıdan verilsə də,ən kiçik rayonların belə birinci katibləri,prokuror,polis rəisi,xəstəxanaların baş həkimi və digər vəzifələrə ermənilər təyin edilirdilər.Azərbaycanlılar əhəmiyyətli dövlət qurumlarında yalnız ikinci və üçüncü dərəcəli şəxslər qismində işləyə bilərdilər.Həmin vəzifələrə təyinatda isə Dağlıq Qarabağda yaşayanlara deyil,Azərbaycanın digər bölgələrindən olan şəxslərə üstünlük verilirdi.Tarixin amansız səhifələri ermənilərdə azərbaycanlılara qarşı nifrət hisssini daha da artırırdı.Nəticədə isə,azərbaycanlılar arasında hökm sürən yoxsulluq,tibbi yardımın aşağı səviyyədə olması və bu sahəyə diqqətsizlik uşaqlarda psixi pozğunluqlar yaradaraq bir çox xəstəliklərə gətirib çıxarırdı.Kənd yerlərində məktəbin,məktəb proqramlarının və təhsilin yox səviyyəsində olması inkişafı zəiflədir,elm və texnikanın dinamik inkişafından xəbəri olmayan insanları,uşaq-böyük fərq etmədən yalnız kənd təsərrüfatı ilə məşğul olmağa vadar edirdi.Azərbaycanın mərkəzi şəhərlərində təhsil alıb doğma yurd-yuvalarına qayıdanlar da daim qorxu altında yaşayırdılar.Erməni millətçilərinin əlində cəmləşən dövlət aparatı milliyətcə azərbaycanlı olan şəxslərə qarşı istifadə edilirdi.İctimai iaşə müəssisəsində hər hansı bir cüzi pozuntuya görə azərbaycanlı satıcıya qarşı,müalicə müəssisəsindən şikayət olarsa,azərbaycanlı həkimə qarşı,ictimai asayişin pozulmasına görə azərbaycanlı polis əməkdaşına qarşı təzyiqlər edilir,hər hansı bir sahədə pozuntu aşkar edilərdisə,dövlət aparatı bütün cəza mexanizmlərini var gücü ilə həmin şəxslərə qarşı çevirirdi.Qorxu içində yaşamaq dəhşətinin nə olduğunu yalnız o hissləri yaşayanlar bilə bilərdilər.Hətta,qorxu olmayan yerdə belə həmin hisslər insanı tərk etmir,onu tədricən məhv edirdi.Bəli,Dağlıq Qarabağda yaşayanlar da hansı həyata məhkum olunduqlarını anlayırdılar… Dağlıq Qarabağ Azərbaycan dövləti tərəfindən ildə yalnız bir dəfə xatırlanırdı.Dövlət büdcəsi təsdiq ediləndə aydın olurdu ki,Qarabağ da Azərbaycanın torpağıdır,oraya da vəsait ayırmaq lazımdır.Dağlıq Qarabağdan kənarda yaşayan azərbaycanlılar da Qarabağı ildə bir dəfə xatırlayırdılar.İstidən bezib təbiətin dilbər guşəsində istirahət etmək istəyən,quzu kababı yeyib,sərin sulu bulaqlardan içib,Qarabağ şikəstəsini şirniyyat pulu qazanmaq xətrinə oxuyan şirin səsli,şirin ləhcəli uşaqların səsinə qulaq asıb ləzzət almaq istəyən imkanlı şəxslər gəlirdilər Dağlıq Qarabağa… Qonaqlar maşınlarla gəlirdilər.Cavanlı-qocalı,qadınlı-kişili… Bakıdan gələn birinci katibi erməni katib,prokuroru erməni prokuror,polis rəisini erməni polis rəisi,baş həkimi erməni baş həkimi qarşılayıb qonaqlıq verirdi.Onlardan hansı daha çox erməni,hansı daha çox azərbaycanlı idi?! Uzaqdan və yaxından görünməyən kölgə kimi Dağlıq Qarabağda mövcudluğunu saxlayan yerli azərbaycanlılar isə diqqətdən kənarda idilər.Dəniz sahilində ara-sıra dalğaların qarşısına sinəsini vermiş,dənizin vahiməli gözəlliyi qarşısında mətinliyi və məğrurluğu ilə dayanmış çılpaq qayalar kimi… Bəlkə,ona görə başqalarından fərqli olaraq,bu kölgələrin sərtliyi,qaradinməzliyi,sifətlərində həyat eşqinin olmaması həyatın çətinliklərindən,ədalətsizliklərindən qaynaqlanırdı… Niyə başqa məmləkətlərə,uzaq şəhərlərə köçüb getmirdilər? Onlara nə mane olurdu? Qayaların torpaqda olan dayaqları kimi torpağa olan tarixi bağlılıqları idi onları saxlayan? Bəlkə də,yaşamağa məhkum olduqları həyatda daha xoşbəxt idilər… Onların bu xoşbəxtliyinin səbəbi isə təbiətin ecazkar gözəlliyini qəlblərinə dolduran,təbiətin yaşıl beşiyində yırğalayan,onları aşiqanə duyğulara qərq edən “Qarabağ şikəstəsi” idi.Milyonların mənəvi qidası olan bu musiqi niyə Züleyxanın,Fərmanın,Hakimin ürəyinə yol tapa bilməyib? Nədən onlar Turalı görmək belə istəmir,qana-qan deyirdilər? Mürvət hərbi xidmətdə olduğu Rusiyanı və ya oxuduğu şəhəri daimi yaşayış yeri kimi seçmədiyinə təəssüflənirdi.Onu doğma kəndinə çəkib gətirən,onu bu kənddə yaşamağa məhkum edən qüvvə nə idi? Ata-anasının ölərkən üzünə baxdıqları kədərli baxışları,yoxsa baxımsızlıqdan 5 yaşınadək yaşamayan qardaş-bacısının körpə ruhları? Bəlkə də,bu onun taleyidir.İnsan öz taleyini özü yazır? Əgər belə deyilsə,onda niyə etdiyi günahlara görə cəzalandırılır? İstər azərbaycanlı,istərsə də erməni olsun,insan kimi onların hər birinin öz taleyi vardı.Bu qədər talesiz insanı bir yerə cəmləməkdə Yaradanın məqsədi nə idi? Mürvət diqqətlə səmaya baxdı.Ona elə gəldi ki,kimsə səmadan ona baxır…Qara saçları çiyinlərinə tökülmüş qızı tanımadı.Vahimələndi… O qız indi sual dolu gözlərini Mürvətə zilləmişdi:“Mənim nişan üzüyümü niyə qaytardın?” Mürvət ona zillənən baxışları tanıdı.Həyat qadının sifətini yaddan çıxarmağa rüsxət versə də,Mürvət onu gözlərindən tanıdı… Gözlərinin dərinliyində həkk olunmuş kədərli sualdan tanıdı.Tələbəlik illəri idi.4-cü kursda oxuyanda kitabxanada kiminsə onu adı ilə çağırdığını eşitdi.İlahi,musiqi çalarlı bu səs nə idi? Gecələrin pıçıltısını,səhərin cingiltisini xatırladan səs… Səadət bəxş edən bu səs ayaqlarını yerə mismarladı.Geri çevrildi.Arxadan onu səsləyən aşağı kursda oxuyan Sevinc idi.-Mürvət,götürdüyün kitab yeganə nüsxədir.Onu nə vaxt qaytarcaqsan? Mürvət əlindəki kitaba baxdı.“Dahi” romanı idi.Görünən və görünməz maneələri dəf etməyi bacaran bu səadət onun qəlbinə necə daxil oldu,anlamadı… Onlar dostlaşdılar.Sanki Sevinc Mürvətə Allahın hədiyyəsi idi.Bu hədiyyəni o hansı əməlinə görə qazandığını bilməsə də,özünü dərk edəndən axtardığı yarısını tapdığına inanırdı.Münasibətlərində ehtiras olmasa da,istilik,nur,tənhalıqdan fərqli olan azadlıq var idi.Uzun müddət onu müşayiət edən həyata olan inamsızlığı keçmişdi.Özünü Allahın nurunu əhatəsində hiss edirdi.Allahın varlığını bütün qəlbi ilə anlayırdı.Bu sevginin Allah tərəfindən xəlq edildiyinin fərqində idi.Sakit xoşbəxtlikdən başqa ona heç nə lazım deyildi.Onlar bir-birlərini sözsüz,baxışlarından anlayırdılar.Evlənmək arzusunda idilər.Bir müddət sonra nişan mərasimi keçirilməsə də,öz aralarında nişan üzüyü təqdim edərək nişanlı oldular.Sevinc bütün hərəkətləri və münasibəti ilə onu heç bir zaman tək qoymayacağını və onun arzularını və planlarını həyata keçirmək üçün özünü belə fəda etməyə hazır olduğunu büruzə verirdi.Mürvət göylərə yüksələrək məhəbbəti sayəsində sağ-salamat yerə enməyi bacarırdı.Onlar birlikdə olduqları hər anı şirin sonluqlu nağıla çevirməyi bacarırdılar.Bu anlarda Sevinclə Mürvətin ürəyi bir vururdu.Sevinc özünü,arzu və xəyallarını sevgisinə qurban verirdi.O,məhəbbəti üçün təqdim etdiklərinin əvəzini tələb etmirdi.Sevgisinin mövcudluğundan aldığı səadət yaşadığı hisslərin əvəzini artıqlaması ilə ödəyirdi.Lakin Mürvətin anası bu izdivaca fərqli münasibət göstərirdi.Bunun səbəbinin nə olduğunu Mürvət anlamırdı.Qısqanclıq,yoxsa Sevinclə oğlunun hisslərinə,arzularına biganəlik? Bəlkə,Sevincin səadət yağışı kimi ətrafa səpələnən şən gülüşündən qorxurdu,bəlkə də,oğlu ilə bağlılığını itirməkdən.Mürvət insanlar arasında yaxın münasibətlərdən əmələ gələn psixoloji bağlılığın itirilməsinin öhdəsindən necə gəldikləri barədə düşünürdü.O niyə valideynləri ilə münasibətlərində ilişib qalmış,başını itirmişdi? İztirablarla,qorxu ilə zəhərlənmiş inamsızlıq onda nədən yaranmışdı? Özünü şəxsiyyət kimi hiss etməyə,öz həyatını qurmağa,öz hərəkətlərinin məsuliyyətini dərk etməyə ona nə mane olmuşdu? Müstəqil həyatın məşəqqətləri,ailə qayğıları,yoxsa qaçılmaz ölüm qarşısında həyatı boyu hiss etdiyi acizlik? Sevərkən tənhalığından qaça biləcəyinə ümid edirdi.Rahatlığını sevgisində taparaq özünə inamsızlığı itirəcəyini,səadətə qovuşacağını düşünürdü.Lakin onun ilk hiss etdikləri uzunömürlü olmadı.İztirab çəkirdi.Qarşıdan görünən ayrılığın ağrı-acısını yaşamağa hazır deyildi.Oxuduğu kitablar,yaşadığı həyat onu kor etmişdi.Həyat qəribə idi.Yeksənək həyatına daxil olan Sevincin ona bəxş etdiyi səadət vaxtsız tükənmişdi.Bəlkə,anasının münasibətinə görə hər şey belə çətin idi.Bəlkə də,Sevincin fədakar məhəbbəti təsadüf nəticəsində onun nəsibi olmalı və dönməz tale onlarla belə qəddarcasına oynamalı idi.Mürvət nişan üzüyünü geri qaytardı.Sevincindən ayrıldı.İlk günlər sevimli oyuncağını itirən uşaqlar kimi kövrəldi.Lakin bu da çox çəkmədi.Anladı ki,sərbəstdir,hər şey qurtarıb artıq.Hissləri,həyəcanları,qorxusu.Həyat yenidən öz məcrasına qayıdırdı.Həyatda onu cəlb edəcək dəyərləri qiymətləndirdi.Maraqlı filmlər,kitablar,dadlı yeməklər.Asudə vaxtı çox olduğundan dostlarının da sayı çoxalmağa başladı.Həyat davam etməyi ilə gözəlləşirdi… Əlbəttə,əvvəlki məhəbbətini,səadətini yenidən yaşamağın qeyri-mümkün olduğunu başa düşürdü,lakin yaşayırdı.Ehtiyatlı yaşamağa öyrənmişdi.Bir də belə iztirablı sevgini yaşamaq,ağrı-acını duymaq istəmirdi.Mürvət Sevincin özünü zəhərləyərək özünə qəsd etdiyini və onun ölüm xəbərini sakitliklə qarşıladı.Faciənin nədən baş verdiyini dərk etmədi.İçində boşluq yaranmışdı.Etinasızlıq yaranmışdı.Həyat davam etdiyi şəkildə də ona xoş gəlirdi.Bircə Allahın nurunu əhatəsində hiss etmirdi.Ürəyi qaranlıq və boşluqla dolmuşdu.Fikirlərini toplaya bilmirdi.Özündən ixtiyarsız gülümsündü.Gülümsəmək idi? Gülümsəmək olsa belə,dadı çox acı idi.Bəlkə də,göyərmiş dodaqlarının dadı idi… “Səni sevirəm!” – deyə pıçıldadı.Bu sözlərin pıçıltısı bir neçə saniyə çəkdi.Sevgini duymaq üçün nədən bir ömür ona bəs etmədi?! Ucadan qışqırmaq istədi,lakin səsini kiminsə eşidəcəyindən ehtiyat etdi.Yenidən sakitcə pıçıldadı:“Səni sevirəm…” Ətrafına boylandı.Ətrafda səssizlik hökm sürürdü.Səsini çıxarmazdan əvvəl Sevinc onun səsini eşitmişdi.Sevinc ölümü ilə xoşbəxtliyini tapmışdımı,görəsən?! Sevincin xoşbəxtliyinə qarışmaq istədi,öz xoşbəxtliyini tapmaq üçün.Gözünə dəniz göründü.Dəniz suyun dibindən işıq saçan nura qərq olmuşdu.Dənizdə olan dalğaların rəngi günəşin şüaları altında bərq vurur,onu müxtəlif rənglərə boyayırdı.Görüntünü yalnız altında oturduğu ağacın yarpaqları qaranlıqlaşdırırdı.Yerindən qalxdı.Ağır addımlarla dənizə tərəf addımlamağa başladı.Dənizin suyu cəzbedici şəkildə sakit-sakit ləpələnərək əbədi rahatlıq vəd edirdi.Ləpələrin canlı nəfəsini duydu.Təşrif üçün izn istədi.Suya girdi.Suya girdiyinin fərqinə varmadı.Üzünə çırpılan dalğaların təsirini hiss etmirdi.Birdən dalğaların sürəti tədricən azalmağa başladı.Rənglər qaranlıqlaşdı.Ürəyində 2019 səsləndirəndə başa düşdü ki,ulduzları sayır.Kim deyir ki,ulduzları saymaq mümkün deyil? Artıq gözünə 2019-a qədər saydığı ulduzların yerləşdiyi qaranlıq səma,boşluq görünürdü.İndi o,bu downloaded from KitabYurdu.org Müstəntiqin etirafı 39 səmanı xəyal və arzularının düşüb batdığı dərin bir quyu kimi qəbul edirdi.Bu quyunun başına ulduzlardan ibarət növbəti qurbanlar kimi gömülməyə məhkum olunmuş arzular və xəyallar toplanmışdı.Mürvət batmağa hazırlaşan ulduzlar içində öz arzularını axtardı… Səhəri gün Mürvətin meyidini yolun kənarında ağacın altında aşkar etdilər.*** Aşan kəndi,1991.Hakim sakinlərinin əksəriyyəti ermənilərdən ibarət olan Aşan kəndinin fermasından malqaranı oğurlamaq haqqında düşünürdü.Bu məqsədlə o,Ağdamda olan “dostlarını” işə cəlb etmək qərarına gəldi və onları “Yağlı iş var.”-deyərək evinə çay içməyə dəvət etdi.-Çayını soyutma!-deyə Hakim Cəfərə səsləndi.Cəfər əlini mürəbbə qabına uzatdı.Cəfərin sağ biləyində tikanlı məftil cızılmış döyməsi göründü.Hakim Cəfərlə yenicə tanış olurmuş kimi onu diqqətlə süzməyə başladı.Cəfərin geyimi səliqəsiz idi.Pencəyinin altından geyindiyi köynək nazik olsa da,üst-üstə çoxlu paltar geyindiyi üst paltarlarının qalınlığından bilinirdi.Tökülməyə başlamış saçları uzun və səliqəsiz idi.Elə bil,uzun illər Cəfər saçını daramırdı.Üz cizgilərini şişliklər itirmiş,laqeydlik sifətini yazılmışdı sanki.Bənizi solğun idi.Əlinin üstündəki damarlar hiss ediləcək dərəcədə elastikliyini itirmiş kimi görünürdü.Mürəbbədən bir qaşıq ağzına qoyan Cəfər “Dadlı mürəbbədir!”-dedi və üzündə qeyri-ixtiyari təbəssüm peyda oldu.Hakim üzünü Şakirə tutaraq:-Çayınızı için,söhbətimizi edək! – dedi.Şakir Cəfərlə eyni yaşda olsa da,ondan fərqli olaraq,ortaboylu,dolubədənli biri idi.Seyrək saçlarının daranmasından bilinirdi ki,daxilən səliqə sevəndir.Üzü ətli və qırmızımtıl idi.Tez-tez hiyləgərcəsinə gülümsəməsi ehtiyatlılığını və həyatsevərliyini büruzə verirdi.Hakim Cəfəri Şakirin vasitəçiliyi ilə tanımışdı.-Mən Aşan kəndini beş barmağım kimi tanıyıram.Heç bir problem olmayacaq.Kənddə evlər bir-birindən aralı yerləşir.Gecəyarısı kənd arasında hərəkətimiz hiss olunmaz.Ferma isə evlərdən xeyli aralıdadır.Erməni gözətçiləri iki nəfər qoca kişidir.Gecə araqdan vurub yatırlar.Ona görə də heç silaha da ehtiyac olmayacaq.Məndə silah olacaq.Hakim Ağdamda rus qoşunlarına məxsus silah-sursat anbarı dağıdılarkən əldə etdiyi və üzərində gəzdirdiyi,qayışının arxa hissəsinə keçirdiyi “TT” markalı tapançanı göstərdi və “araq” sözünü eşitcək susuzluqdan yanırmış kimi dodaqlarını yalayan Cəfərə baxdı.-Qaradağlı kəndinin girəcəyənə kimi Ağdamdan xaltura ilə məşğul olan maşınlardan biri ilə gedərik.Siz kəndin kənarında gözləyərsiniz.Mən isə gedib kəndimizdən 3 at gətirərəm ki,bərk ayaqda aradan çıxa bilək.Mal-qaranı gecə ikən Muğanlı kəndinə,oradan isə Ağdamın Aşağı Veysəlli kəndinə aparıb meşədə saxlayarıq.Sonra da Bərdənin mal-qara bazarında satıb pulu tən bölərik! – deyə Hakim sözünü tamamladı.Cəfər və Şakir razılıq əlaməti olaraq başlarını tərpətdilər.-Onda axşam saat 11-də çayxananın qarşısında görüşürük.Geyiminizi çox etməyin ki,hərəkət etmək asan olsun!-deyə Hakim Cəfərə baxdı.Hakim axşamtərəfi evdən çıxaraq avtobusla Bərdə rayon mərkəzinə getdi ki,oradan onu və dostlarını Qaradağlı kəndinə aparmalı olan və xüsusən də,Ağdam sakinlərini tanımayan bir “xalturşik” tapsın.İndi isə Bərdə avtovağzalından tutduğu “UAZ-469” markalı maşınla Ağdamın mərkəzində yerləşən çay evinin qarşısına gəlirdi.22:45-i göstərirdi.Uzaqdan Şakirlə Cəfərin yolun kənarında dayandıqlarını gördü və sürücüyə maşını onların qarşısında saxlamağı tapşırdı.Hakim maşının qapısını açaraq:“Axşamınız xeyir,oturun!” – dedi və Cəfərlə Şakirin geyimlərinə baxaraq xəfifcə gülümsədi.Əlindəki çantanı “Saxla bunu!” – deyərək arxa oturacaqda yerini rahatlayan Cəfərə uzatdı və “Yolçu yolunda gərək!” – deyə Hakim sürücüyə göstərişini verdi.Maşın Qaradağlı kəndinə yaxınlaşanda “Burada saxla!”-Hakim dedi.Maşından düşdülər.Hakim sürücünü kənara çəkib razılaşdıqları pulu verdi və əlavə etdi:“Danışdığımız kimi,xüsusi əməliyyatdır.Bu barədə heç kimə bir kəlmə belə olsun,söz demirsən.Sən bizi görməmisən”.Maşın geri dönərək Ağdam şəhərinə tərəf istiqamət götürdü.-Siz burada məni gözləyin,gedim kənddən atları gətirim.Gizlənin və sakit oturun ki,sizi görən,eşidən olmasın!-deyə Hakim ağacların arxasında yox oldu.Şakirlə Cəfər ağacların arasında səssizcə oturub ətrafa qulaq verirdilər.Ara-sıra atəş səsləri eşidilirdi.Birdən atəş səsləri şiddətləndi.Bunlar minaatan və top səslərinə bənzəyirdi.Yaxınlaşan atəş səsləri onları səssiczə oturmağa və ağacın gövdəsinə qısılmağa vadar edirdi.Təxminən 3saat sonra Hakim bir atın yüyənindən tutmuş şəkildə ağacların arxasından getdiyi səmtdən də peyda oldu.-Atlar hanı?-deyə Şakir soruşdu.-Qaradağlı kəndi Kiş istiqamətindən atəşə tutulduğundan qarışıqlıq yaranıb.Eybi yoxdur,bir atla da işlərimizi görə bilərik.Yorulanda atı növbə ilə minərik.Getdik! – deyə Hakim atın yüyənini dartıb ağacların arasında yoxa çıxdı.Şakirlə Cəfər Hakimin arxasınca yola düşdülər.Bir xeyli ağacların arası ilə yol getdikdən sonra Hakim dayandı.Şakirlə Cəfər ona yetişdilər.Hakim uzaqdan görünən evləri göstərib dedi:-Aşan kəndidir.Ferma isə oradır!-deyə əli ilə kəndin kənarında olan tikilini göstərdi və pıçıldayaraq əlavə etdi:“Gözətçilər artıq yatarlar.Qəfildən içəri keçərik.Qoca kişilərdilər.Əlayaqlarını və ağızlarını bağlayırıq.Sakitcə heyvanları dediyim səmtdən Qarakəndə tərəf apararıq.Cəfərlə Şakir başları ilə razılıq verdilər və irəlidə gedən Hakimin arxasınca əyilə-əyilə getməyə başladılar.Qapı açıq olduğundan fermaya qəfildən girdilər.Qapıdan azca aralıda odun sobasının yanında şirin yuxuya getmiş iki nəfər qoca kişinin əl-ayağını və ağızlarını bağlamaq vaxt və güc tətbiqini tələb etmədi.Nə ilə üzləşdiklərini bilməyən erməni gözətçilərinin gözləri qorxudan böyümüşdü.-Bəlkə,boğub öldürək? – deyə Cəfər soruşdu.Çeçenka tipli papağını gözlərinin üstünə çəkən Hakim başı ilə “yox” işarəsi verdi və tövlənin içərilərinə tərəf irəlilədi.Tövləni başdan ayağa kimi gəzən Hakim geri qayıtdı.-Heç kim yoxdur!-dedi və tövlənin qapısından ehtiyatla boylanıb ətrafa baxdı.Bir-iki dəqiqə ətrafa qulaq asdıqdan sonra sakitcə “Vaxtdır!”-dedi.Arabir uzaqdan eşidilən atəş səsləri mal-qaranın sakit yerişli səsini eşidilməz edirdi.Onlar mal-qaranı haylayıb tövlənin yaxınlığındakı meşəyə qovdular.Cəfər və Şakir ətrafa nabələd olduqlarından Hakimin göstərdiyi səmtə gedir və bir az əvvəl keçirdikləri həyəcan və qorxudan yaxa qurtardıqlarına sevinirdilər.İndi onların xəyallarında satacaqları mal-qaranın əvəzinə alacaqları pullar canlanırdı.-Artıq uzaqlaşmışıq,bir qədər dincəlmək olar! – dedi Hakim.Şakir Hakimin yanında dayandı və arxadan gələn Cəfərə əli ilə işarə verərək dedi:-Bir az dincələk,sonra yolumuza davam edərik.Şakirlə Cəfər sakitcə ağacın gövdəsinin yanında üstünü qar örtməmiş torpağa çökdülər.Hər ikisinin ağzından çıxan isti hava şaxtada buxar kimi görünürdü.-Oturun,təpəyə qalxıb ətrafa baxıb gəlirəm! – deyən Hakim atını minib qaranlıqda yox oldu.Təxminən 20 dəqiqə sonra Hakim qayıtdı.-Şakir,sən də arxa tərəfi yoxla,qayıt! – dedi.Şakir ağacların arası ilə ətrafa boylana-boylana gedirdi.Sakitçilik idi.Ara-sıra uzaqdan atəş səsləri eşidilirdi.Şakir nə qədər gəzdiyini bilmədi.Hakimi və Cəfəri qoyub gəldiyi səmtdən atəş səsləri eşidildi.Tələsik gəldiyi istiqamətdə qaçmağa başladı.Ağacın altında Cəfər arxası üstə uzanmışdı.Hakim gözə dəymirdi.Şakir Cəfərə yaxınlaşdı.Onu əli ilə tutub silkələməyə başladı.Cəfərdən səs gəlmirdi.Ağzı və gözləri açıq,sifəti iztirabsız idi.Şakir Cəfərin kürəyindən tutub dikəltmək istəyəndə əlinin isti qana dəydiyini hiss etdi.Qorxu içində ətrafa baxdı.Hakimin əlindəki tapançanı ona tuşlayıb durduğunu gördü.Atəş səsləri Şakirin nə isə soruşmaq istəyinə aman vermədi.Sinəsindən aldığı güllənin təsirindən Şakir yerdə düşüb qalmış Cəfərin üstünə yıxıldı.Hakim sakitcə tapançanın sandıqçasını və xəznəsində qalmış gülləni çıxardı.Sonradan yerə düşən gülləni götürüb sandıqçaya qoydu və yenidən tapançaya taxdı.Artıq ölmüş hesab etdiyi Şakirlə Cəfərin meyidlərinə yaxınlaşdı.Şakirin “Əclaf!” – deyə pıçıldadığını eşitdi.Ondan kənara çəkilib artıq can verməkdə olan Şakirin bədəninə hirsli-hirsli üçüncü gülləni yeritdi.Sonradan yenidən gülləni xəznədən çıxarıb tapançanın sandıqçasına qoydu.Ağaca bağladığı atı açıb meyidlərə yaxın gətirdi.Cəfərlə Şakirin meyidlərini ata yükləyib mal-qaranı gətirdikləri yolla geriyə apardı.Kiş kəndinin meşəliyinə çatanda meyidlərin hərəsini bir ağacın yanında yerə düşürdü.Sonra isə atını minib çaparaq mal-qaranı qoyduğu yerə doğru qayıtmağa başladı.Hakim tələsirdi.Səhər açılmamış mal-qaranı Beyləqan rayonu,Xaçınabad kəndindən keçirməli,Harami düzünə çatmalı,gündüz orada gizlənməli,gecə isə mal-qaranı əvvəlcədən hazırladığı yatağa aparmalı idi.Hakim mal-qaranı qətiyyətlə irəli qovsa da,ürəyində ələ keçməkdən qorxurdu.Xaçınabad kəndini keçəndən sonra bir qədər rahatladı.İndi o,Alxanlı və Qaraxanbəyli kəndlərinin taxıl zəmilərinəcən uzanan,ordan Araz çayı boyunca olan üzümlüklərə və Ağdamın qış yataqlarına qədər genişlənən göz işləyən düzənliklərdən ibarət çöllükdə idi.Hakim ətrafa boylandı,heç bir təhlükə hiss etmədi.Qışın sazağına,şaxtasına təslim olmayan xırda kollardan başqa bitki ortüyünün olmadığı çöllük heç bir canlıya sığınacaq vermək fikrində deyildi.Sahibsiz dərə-təpələrdə yolunu azmış insanlara rast gəlmək təhlükəsi olmasa da,Hakim əvvəlcədən bələd olduğu “dəvə yolu”nu itirmək istəmirdi.Çünki Harami düzünün istənilən nöqtəsindən hər yerə,hər səmtə yol var,qarşıda heç bir maneə yox idi:nə xəndək,nə dağ,nə ağac… Hakim bilirdi ki,münaqişə başlayandan erməni quldurları tez-tez Harami düzündə olan fermalara basqın edir,insaneları öldürür,heyvanları oğurlayır,mal yataqlarına od vurub gedirdilər.Bu səbəbdən ucsuz-bucaqsız çöllüklərdə olan yataqlar yiyəsiz qalmışdı.Hakim balaca bir daşın üstündə oturub ayaqqabılarını çıxartdı və qardan təmizlədi.Ayaqqabıların bağlarını bir-birinə bağlayıb atın yəhərindən atdı.Çantasında özü ilə götürdüyü yüngül ayaqqabıları ayağına geyindi.Şaxtalı hava üzünə vursa da,Hakim tələsmirdi.O,çöllüyün nə olduğunu,necə hərəkət etmək lazım olduğunu bilirdi.Tələskənlik ələ keçməyə və ölümə səbəb ola bilərdi.Hakim əvvəlcədən gözaltı elədiyi,yeraltı damı olan sahibsiz fermanı axtarırdı ki,mal-qaranı ora yığıb qaranlıq qovuşanadək gözləsin.Sonra isə gecə ikən yoluna davam edib Qaradağlı kəndinin kolxozuna məxsus olan fermaya çatsın.Hakim əvvəlcədən həmin fermaya 5-10 baş heyvan alıb qatmış,hətta,onlara baxmaq üçün çobanlar da tutmuşdu.Çobanlara demişdi ki,yaxın vaxtlarda Bərdə mal bazarından yeni heyvanlar alıb gətirəcək.Hakim atını minib cənuba doğru getməyə başladı.Uzaqdan “Uzun yol” adlanan yolun kənarında yerləşən,Ağdamın qış yataqları kimi tanınan,indi isə sahibsiz qalan ferma görünürdü.Atı yorğa yerişi ilə fermaya tərəf sürürdü,izlərini itirməyə belə cəhd etmirdi.Hara gedəcəyini,nə edəcəyini Hakim yaxşı bilirdi.Fermaya baxıb,fermada və ətrafda kimsənin olmadığına əmin olduqdan sonra geri qayıtdı.Ətrafı bir daha nəzərdən keçirdikdən sonra mal-qaranı fermaya tərəf sürüb aparmağa başladı.Mal-qaranı fermaya saldıqdan sonra ətrafda olan taxta parçaları ilə fermanın qapısını örtdü.Özü isə yaxınlıqda olan yeraltı dama yaxınlaşdı.İçəri keçdi.Uzun zamandan bəri insan nəfəsi ilə qızmayan dama baxdı.Küncdə yerini rahatladı.Nəmlənmiş torpağı taxta parçası ilə qazdı və torpağın quru yeri görünəndə çantasını və atdan çıxardığı yəhəri başının altına qoyub uzandı.Məqsədinə çatmaq üçün qarşısında heç bir maneə görmədiyindən heç nədən ehtiyat etmirdi.Uzun illər boyunca Hakim yatıb istədiyi vaxtda oyanmağa adət etmişdi.Bu səbəbdən də nə qədər yatmalı olduğunu bilirdi.Yatarkən belə qarşılaşacağı bütün təhlükələrə özünü hazırlamışdı.Ayaqlarının ağrısını hiss edib irəli uzatdı.Qarşısında uzun yol dururdu.Gözlərini yumdu.Cəfəri və Şakiri xatırladı.İkrah doğuran gülüşlə gülümsədi… Hakim həyat yolunu xatırladı.Hakimin uşaqlığı kənddə keçmişdi.Bütün kənd uşaqları kimi,o da təsərrüfat işlərində ailəsinə kömək edir,boş vaxtlarını meşədə gəzməklə keçirirdi.Təkliyə öyrənmişdi.Kənd uşaqları ara-sıra bir yerə yığışıb oynasalar da,Hakim onlara qoşulmaz,tək qalmağa üstünlük verərdi.Kiçik olanda kənd uşaqlarına qaynayıb-qarışmağa çalışardı.Özünü elə göstərərdi ki,guya onlarla birlikdədir.Lakin tək qalan kimi başa düşürdü ki,təklik ona daha xoş gəlir.Fikirləri ilə oynamağı sevirdi.Fikirlərini bir yerdə oynadığı uşaqlarla bölüşməkdən çəkinərdi ki,birdən onu başa düşməzlər.Yetkinlik yaşına çatanda isə artıq təkliyə öyrənmişdi.Özündən başqa heç kimi sevməyi ağlına belə gətirmirdi.Onu heç kimin başa düşməyəcəyini,ona özündən başqa dost ola bilməyəcəyini düşünürdü.Bəzən həyatın axarında-məktəbdə,hər hansı bir çətin vəziyyətlə üz-üzə qalanda və ya kəndin xeyir-şər işlərində iştirak edəndə təkliyini unudurdu.Lakin tək qalan kimi yenidən həmin fikirlərinə qayıdır,tənhalığına sevinirdi.Təkliklə dostlaşmışdı,ondan ayrı qala bilmirdi.Arabir ürəyinin sıxıldığını hiss edəndə kiminləsə danışmaq,ünsiyyət qurmaq istəyirdi,lakin bacarmırdı.“Hamı özü üçün yaşayır,ümumi həyat yoxdur!” deyə düşünürdü.Kənd orta məktəbində təhsilini yarımçıq qoyan Hakim Ağdam şəhərində elektrik qaynaqçısı yanında şagird işləməyə başlamışdı.O,pul yığmaq,özünə ev alıb uzaqlara köçmək və əbədi orada yaşamaq istəyirdi.Heç kimin onu tanımadığı bir yerə.Ordu sıralarına çağırıldıqda 18 yaşı yenicə tamam olmuşdu.Hakim hərbi xidmətini Rusiyada dəmiryolçular alayında başa vurdu.Həmin alayda azərbaycanlılar və Mərkəzi Asiya respublikalarından çağırışçılar çox olduğundan rus dilini də mənimsəyə bilmədi.Həyatını özünə qapanaraq təklikdə keçirən Hakim kollektiv ruhunu heç bir zaman qəbul edə bilməmişdi.Hərbi xidməti başa vurduqdan sonra Ağdama qayıdan Hakim bir müddət burada qaynaqçı işləməklə pul qazana bildi.Lakin qazandığı cüzi miqdarda pul onun arzularını gerçəkləşdirməsinə kifayət etmirdi.Bu səbəbdən alverlə məşğul olmağa qərar verdi.Bir az pul toplayıb Ağdamda tanış olduğu dostu ilə Moskvaya getdi.Metro stansiyaları qarşısında və insanların çox olduğu yerlərdə gül satmaqla məşğul olurdu.Şəhər həyatına tədricən alışsa da,tənhalığından ayrıla bilmirdi.Çoxlu pul qazanmaq naminə gecə-gündüz işləyirdi.Tənhalıqdan bezəndə təsadüfən tanış olduğu qızlarla şam yeməyinə gedərdi.İçki içsə də,aludəsi deyildi.İçəndə həddindən artıq sərxoş olurdu.Sərxoş olanda isə şənlənir,təklikdən qurtulduğuna sevinirdi.Sevinc hisslərinin təsiri altında səxavətli olurdu.Bu səbəbdən hər hansı bir məclisə getməzdən əvvəl pullarını gizlədərdi.Sərxoşluğu keçdikdən sonra isə hərəkətlərinə görə özünü ürəyində qınayardı.Bir daha belə işlərlə məşğul olmayacağına söz verərdi.Uzun əziyyətlərdən sonra Hakim Ağdam şəhərində ev almağa nail oldu.Elə orada da təsadüfən tanış olduğu qızla ailə həyatı qurdu.Bu nikahdan iki oğlu – Kamal və Aslan dünyaya gəldi.Hərdən kəndə gedən Hakim artıq həyatda öz yerini tapmış bir şəxs kimi özünü aparırdı.Ali təhsili olmadığından ürəyi istəyən işi tapa bilmir,aylarla Moskvada alver edir,sonra isə bir miqdar pulla evinə qayıdırdı.Hakim başa düşürdü ki,həyat ona qarşı çox mərhəmətli olmayıb.Uşaqlığı istədiyi kimi keçməyib,təhsil ala bilməyib,yaxşı peşə sahibi kimi tanınmayıb.Bu səbəblərdən orta yaşlarında olmasına baxmayaraq,özünü cəmiyyət arasında hörməti olan şəxs hesab etmirdi.Həyatının ən yadda qalan günləri Moskva ilə bağlı olurdu.Hakim heç bir vəchlə taleyi ilə barışmaq istəmirdi.Nəyin bahasına olursa-olsun,varlanmaq,istədiyi kimi yaşamaq,cəmiyyətdə sözükeçən bir insan olmaq istəyirdi.Bunun üçün hər şeyi etməyə hazır idi.O,Ermənistan-Azərbaycan,Dağlıq Qarabağ münaqişəsini həyatının şansı hesab edirdi.Vuruşmaq,vətən,namus üstündə ölmək istəmirdi.Alverə alışdığından bu münaqişədən də gəlir götürmək istəyirdi.Bu niyyətini gizlətmək məqsədilə vətən uğrunda döyüşənlərin sırasına qatılmaq qərarına gəlmişdi.Moskvadan özünə səhra hərbi geyimi almış,hətta,onu bir-iki dəfə əyninə geyinmiş,hərbi formanın ona necə yaraşdığına baxmış və özünü bu forma içərisində xalq qəhrəmanı olaraq belə təsəvvür etmişdi.Ağdama qayıdandan sonra niyyətini həyata keçirmək üçün yollar axtarmağa başladı.Həmin dövrdə Ağdam şəhərində və Dağlıq Qarabağın müxtəlif rayonlarında erməni quldurları qarşısında cəsarət nümayiş etdirməyi bacaran,vətən uğrunda canından belə keçməyə hazır olan insanlardan ibarət alaylar yaradılmışdı.Hakim hərbi formasını geyinib həmin alaylara qoşulmaq istədi,lakin orada vuruşan döyüşçülərin cəsarəti və vətənpərvərlik əzmini gördükdən sonra anladı ki,vuruşmaq onun işi deyil.Hakim komandir olmaq,onun əmrini icra edən əsgərlərinin olmasını istəyirdi.Hətta,rus hərbçisindən aldığı kapitan rütbəli poqonları da formasına taxmışdı.Vəziyyət gərgin olduğundan və şəhərdə hərbi patrul olmadığından onu heç kim saxlamır,kimliyi ilə maraqlanmırdı.Elə həmin formada da anadan olub böyüdüyü Qaradağlı kəndinə qohum-qardaşının yanına gedib gəlirdi.Onlara özünü Ağdamda təşkil olunmaqda olan müdafiə alayının komandirlərindən biri kimi təqdim edirdi.Ağdam özünümüdafiə alayı yaranma mərhələsində olduğundan ora tez-tez gedib gəlirdi.Fikirləşirdi ki,bəlkə də,onu bu formada görüb komandir təyin edərlər.Danışığını və səsini də hərbi xidmətdə birlikdə olduğu komandirlərinin səsinə oxşatmaq istəyirdi.Qardaşı oğlu Kamranın ölümü ilə əlaqədar vaxtaşırı Qaradağlıya gedir,qardaşının evində qalırdı.Özünü mühüm şəxs kimi göstərmək üçün kənd ağsaqqallarının toplaşdığı kolxoz binasının önünə gedir,müdafiə tədbirləri ilə bağlı söhbətlərdə iştirak edir,öz məsləhətlərini verirdi.Çox vaxt yaradılacaq özünümüdafiə alaylarından söhbət açırdı.Bununla belə,kəndlilərində ov silahından başqa silahın olmadığını bildiyindən belə qurumun yaradılmasının və özünün oraya komandir olmasının mümkünsüzlüyünü bilirdi.Kamranın ölümünə yanmasa da,özünü canıyanar göstərir,Mürvətin ailəsinə qarşı təzyiqlərini amasızcasına davam etdirirdi.Hətta,Ağdamda Kamranın aldığı güllə yarasından ölməsi faktı üzrə icraatında cinayət işi olan müstəntiqin qəbulunda olmuş,özünü hərbçi kimi təqdim edərək işin obyektiv araşdırılmasını tələb etmişdi.Sanki öz əməllərinin faş olacağından qorxurdu.Çünki hələ Kamran ölməmişdən əvvəl iki nəfər həmkəndlisini yoldan çıxararaq ermənilər yaşayan qonşu Müşkabad kəndinin fermasından mal-qara oğurluğuna gedərkən həmkəndliləri fermanın erməni gözətçiləri tərəfindən ələ keçirilmiş,sonradan isə yol kənarında qətlə yetirilmişdilər.Hakim qaçaraq zorla canını qurtara bilmişdi.Hakim heç kimin yanında bu hadisə barədə danışmır,mal-qara oğurluğunda iştirakını kiminsə bilməsini istəmirdi.Belə çətin bir həyat yolunu arxada qoyan Hakim pis niyyətlərindən,qəddar əməllərindən əl çəkib-çəkməyəcəyi barədə düşündü.Fikrində qətiyyətlə “Yox!” dedi.İlan sancmağından əl çəkə bilmədiyi kimi,o da niyyətlərindən əl çəkə bilmirdi.Qarşıda amansız həyat varkən,o,yaşamağa üstünlük verirdi.Yaşamaq üçün isə qəddar və amansız olmaq lazım idi.Uşaqlıqdan ürəyində Allah qorxusu olmadığından yaşamaq onun üçün bacardığı şəkildə mübarizə aparırdı.Yaşamaq uğrunda mübarizə aparmaq bacarığını isə yaşamaq həvəsinin hər hansı bir şəkildə öldürülməsinin mümkünsüzlüyündə görürdü.Bu fikirlər arasında onu yuxu apardı.Şər qovuşmasına qalmış Hakim yuxudan oyandı.Ətrafda sakitlik idi.Yerindən qalxdı.Qollarını yana açaraq gərnəşdi.Üst-başını əli ilə çırpıb bayıra çıxdı.Mal-qaranı saydı.Xeyli iribuynuzlu heyvan var idi.Aclıq hiss etdi.Əli ilə qarın üstünü təmizlədi və qardan bir ovuc götürüb ağzına qoydu.Qurumuş dodaqlarını islatdı.Sonra yer damına qayıdıb çantasından əvvəlcədən hazırladığı yeməyi çıxarıb yeməyə başladı.Şər qovuşanda Hakim heyvanları çölə qovdu.Atı minib heyvanları arxadan qovmağa başladı.Hakim arada dayanıb ətrafa qulaq asır,səs-səmir gəlmədiyindən əmin olduqdan sonra isə yolu müəyyənləşdirib heyvanları həmin istiqamətə yönləndirdi.Hakimin həyatının qorxunc gecələrindən biri də onu sərbəst buraxırdı… *** Qaradağlı kəndi,1991.Meşədə ağacın altında Mürvətin meyidini aşkar edən kənd sakinlərindən biri sahə müvəkkilinə xəbər vermişdi.Kənd müharibə şəraitində olduğundan meyidin aşkar edilməsi barədə rayon mərkəzinə ratsiya vasitəsilə xəbər verildi.Ölümün səbəbinin müəyyənləşdirilməsi üçün meyidin rayon mərkəzinə aparılması mümkün olmadığından meyidə xarici baxış keçirilməsi və ölümün səbəbinin müəyyənləşdirilməsi sahə müvəkkili və kənd feldşerinə həvalə olundu.Baxışla meyid üzərində zorakı ölüm əlamətləri aşkar edilmədiyindən sahə müvəkkili və feldşer yekdil fikrə gəldilər ki,Mürvətin ölümü təbiidir,çox güman ki,ürək çatışmazlığından baş verib.Mürvətin axşam evə gəlməməsi,işi ilə əlaqədar rayon mərkəzinə getməsi ehtimalı ilə əlaqələndirildiyindən şübhə doğurmamışdı.Meyidin aşkar edilməsi xəbərini Turalın anasına kimin gətirdiyi məlum deyildi.Tural yalnız anasının qışqıra-qışqıra bayıra qaçdığını gördü və özü də onun arxasınca qaçdı.Kəndin çıxacağında insanların toplaşdığını görəndə pis bir hadisə baş verdiyini başa düşdü.Uzaqdan Tahirin üzünü ağaca söykəyərək ağladığını gördü.Birnəfəsə qaçdığı kimi də qəfildən dayandı.İrəli gedə bilmədi.Sahə müvəkkilinin göstərişi ilə atasının meyidinin arabaya yükləndiyini gördü.Kənd sakinlərindən arxada,arabadan xeyli aralıda evlərinə tərəf döndü.Ağlamırdı… Dəfnə hazırlıq gedirdi.Meyidin yuyulması üçün su qaynadılırdı.Tural kənardan atasının meyidinin yuyulması və kəfənlənməsini səssizcə seyr edirdi.Mürvət dəfn üçün kənd qəbiristanlığına gətirildi.Torpaq buz bağladığından qəbir hələ hazır deyildi.Qəbir qazma işləri qurtardıqdan sonra Tural “Bismillah” deyə başlanan duaların oxunduğunu eşitdi.Qulağına kəlmələr qırıq-qırıq gəlirdi.Tural Tahirin qəbrə endiyini,kənd sakinlərinin atasının meyidini qəbrə tərəf endirdiyini və Tahirin onu qucağına aldığını gördü.Kənd sakinlərindən biri kənardan dedi:-Sağ böyrü üstə çevir,üzünü torpağa söykə! Sonradan qəbrə doğranmış ağaclar düzüldü və üstü torpaqlandı.Tural anasına baxdı.Kənarda kənd qadınları ilə dayanıb səssizcə ağlayırdı.Atasının ölümündə Tural özünü günahkar hiss edirdi.Atasının öz əcəli ilə ölməsi,yaxud Kamranın qisasının alınması məqsədilə öldürüldüyü məlum deyildi.Ruh düşkünlüyü,başqa şəxslərlə ünsiyyətdən qaçmaq istəyi,yaşadığı hadisələrin təsirindən depressiyada olması bu barədə fikirləşməsini mümkünsüz edirdi.Doğrusu,buna həvəsi də yox idi.Atasının ölümündə yalnız özünü təqsirkar hesab edirdi.Reallıqdan uzaqlaşmaq,baş verən hadisələri yaddaşından silmək istəyirdi,lakin bacarmırdı.Tahirin də baxışlarını ondan qaçırdığını hiss edirdi… Dəfn mərasimindən sonra onların həyətinə toplaşmış kənd sakinləri yavaş-yavaş dağılışmağa başladılar.Sonuncu qonşular da getdi…Tural,anası və qardaşı Tahir evə keçdilər.Səssiz oturdular.Heç kim danışmırdı.Elə bil,hamı danışmağa qorxurdu.Anası ağlar səslə:-Gecdir,durun yatın!-dedi.Tural yatağının ayrı otaqda hazırlandığına,tək qaldığına sevindi.Yorğanı başına çəkdi,lakin yata bilmədi.Qonşu otaqdan gələn yanan sobanın səsi və evin içindəki istilik anasının və qardaşının varlığını hiss etdirsə də,Tural tənha qalmışdı,elə bil.Ona elə gəldi ki,kainatda ondan başqa heç kim yoxdur.Təkdir.Günün ağırlığı bədəninə çökdü və qorxu hissi onu bürüdü.Birdən o da yatıb durmadı? Qaranlıqda işıq axtardı.Yaxşı ki,sobada yanan odunun közərtisi otağa işıq salırdı.Tural kimləsə söhbət etməyə ehtiyac duyurdu.Tahirə və anasına deyiləcək sözü yox idi.Dostlarını,yoldaşlarını fikirləşdi.Kamranın ölümündən sonra,elə bil,hamı ondan uzaqlaşmışdı.Kimsə ilə söhbət etməyə cəsarəti yox idi.Liananı görməyi,onun yanında olmağı arzuladı.İndi isə o yatıb-durmamağı,atası ilə görüşməyi,onunla birlikdə olmağı arzulayırdı.Qəlbini bürüyən və onu bitirən fikirlərdən,günahkarlıq hissindən xilas olmaq istəyirdi.Yata bilmirdi.Bu üzüntülərdən yalnız kənddən qaçıb getməklə canını qurtara bilərdi.Müstəntiqin yanına gedərkən atası ilə getdiyi yerlərə gedə bilərdi,bəlkə də.Səhər tezdən yerindən qalxdı.Anasının dar gün üçün saxladığı puldan bir miqdar götürdü.Avtobus biletini almağa kifayət edən məbləğ onun üçün bəs idi.Anasına və Tahirə heç nə demədən evdən çıxdı.Kənddə olan avtobus dayancağına gəldi.Avtobusa mindi.Avtobusda olanların üzlərinə baxmağa cəsarət etmirdi.Ona elə gəlirdi ki,kiminsə üzünə baxsa,öz fikirlərini faş etmiş olar.Yol boyu atasının yoxluğu fikirlərini məşğul etdi.Dayanacaqda sonuncu olaraq avtobusu tərk etdi.Hara gedəcəyini bilmirdi.Avtobusdan düşən şəxslərin getdiyi istiqamətin əksinə olan küçəyə tərəf addımladı.Həmkəndlilərindən uzaqlaşdığına əmin olduqdan sonra ətrafı nəzərdən keçirməyə başladı.İnsanlara hiss etdirmədən onları seyr etdi.İnsanlarda nə axtarırdı? Bəlkə,həyatının mənasını?! İnsanların harasa tələsdiklərinə təəccüb etdi.Qəhərləndi… Gedəcəyi yeri bilmirdi.Bir qədər getdikdən sonra yorğunluq hissi onu reallığa qaytardı.Bir kənarda oturub yoldan ötüb-keçənləri seyr etməyə başladı.Tural onların geyimlərinə,yerişlərinə,sifətlərinə baxırdı.İnsanların əksəriyyətinin siması qayğılı,yorğun və kədərli idi.Oturduğu yerdən qalxıb küçə boyu hərəkət etməyə başladı.Uzaqdan insanların izdihamını görüb səs-küyə tərəf getməyə başladı.Yaxınlaşdığı yer bazar idi.İnsanlara qarışmaq,özünü izdihamın içərisində itirmək istədi.Bazara daxil oldu.Bazarda olanların çoxu satıcı idi.Alıcılar nədənsə az sayda idi.Hamı satmaq istədiyi malı tərifləyirdi.Bazarda meyvə-tərəvəzdən və kənd təsərrüfatı məhsullarından tutmuş sənaye mallarına kimi hər şey satılıb-alınırdı.Tural özünü alıcı kimi göstərib bazarda dolaşmağa başladı.Hansı satıcının qarşısında dayanırdısa,satıcılar satdıqları malı tərifləyərək onu söhbətə tutmaq istəyirdilər.Elə bil,hamısı söhbətdən təsəlli tapmaq və itirilmiş ümidlərini qaytarmaq istəyirdilər.Bazarın hər tərəfinə atılmış çürümüş meyvələr üfunət iyi verirdi.Kasıblığın doğurduğu yeksənək həyat və ikrah doğuran səsküy yorucu idi.İnsanların üzlərinə həkk olunmuş kədər,ümidsizlik hər baxışda özünü büruzə verirdi.Bazarı tərk etmək,hara olur-olsun,baş götürüb getmək,oradan uzaqlaşmaq istədi.Bazarın çıxacağında uzaqdan gedən qoca bir kişi diqqətini çəkdi.Necə də atasına oxşayırdı?! Geyimindən,yerişindən,bədən quruluşundan… Bəlkə,irəlidə gedən elə onun atası idi…Bəlkə,ölməyib,onlar başqa adamı ataları bilərək onun əvəzinə dəfn ediblər? Tural qocanın ardınca addımlamağa başladı.Ona yaxınlaşmağa qorxsa da,üzünə də baxmaq istəyirdi.Yanaşı olan növbəti küçəyə keçdi.Qaça-qaça gedib qarşıdakı dalandan əvvəlki küçəyə döndü.İndi o,qoca ilə üzbəüz ona tərəf addımlayırdı.Uzaqdan qocanın başını aşağı salaraq yeridiyini gördü.Qocanın üzünə baxmaq arzusu ilə yaxınlaşırdı.Gözünü bir dəqiqə belə olsun ondan çəkmədən yaxınlaşırdı.Qoca ilə arasında olan məsafə azalanda qoca onun arzusunu duyurmuş kimi düz Turalın gözlərinin içinə baxdı.Qocanın gözlərinin dərinliyində yatan nifrət onu çaşdırdı.Belə baxışlı insan ola bilərdi? Həyatında çəkdiyi zülmlərin təsirindən qoca sanki şeytana çevrilmişdi.Yox,bu onun atası deyildi,bu onun atası ola bilməzdi.Ona elə gəldi ki,özünü görür,qocalığını görür.Tələsik qocadan uzaqlaşmaq istədi.Bir az sürətli addımlarla getdikdən sonra qaçmağa başladı… Artıq qaranlıq düşməyə başlamışdı.Səhərdən heç nə yemədiyi yadına düşdü.Yeməyə nə isə almaq məqsədilə ətrafı dolaşmağa başladı.Artıq hər tərəf bağlanmışdı.Küçələrdən birində həyət evinin qarşısından tüstü qalxdığını gördü.Tüstüyə tərəf getdi.Hasarın ortasından kiçik pəncərə yeri açılmış və hasardan asılmış “qutab” sözü yazılmış lövhə diqqətini cəlb etdi.Yaxınlaşdı.Qoca bir arvad kətilin üstündə oturub müştəri gözləyirdi.Yaxınlaşıb “İki qutab verin!” – dedi.Qoca qadın heç nə demədən iki qutab verib pulunu səssizə aldı.Qadın ilk dəfə insan görürmüş kimi təəccüblə Turalın üzünə baxırdı.Tural qutabları alıb oradan uzaqlaşdı.Yolun kənarında dayanıb yeməyə başladı.Tikəni zorla udurdu.Boğazı quru idi.İçməyə su almamışdı.Su almağa pulu olsa da,nədənsə su axtarmadı.Təbiət də onun susuzluğunu hiss edirmiş ki,ətrafı dumana qərq etmişdi.Az sonra leysan xarakterli yağış yağdı.Yağışdan qorunmaq üçün yaxınlıqda olan ağacın altına sığındı.Əlini yağışın altına tutdu,ovuclarına yığılan sudan içdi.Havanın dəyişməsi onun əhvalına təsir etdi.Onda atasına bənzətdiyi qocanı axtarmaq istəyi baş qaldırdı.Onun həyatını soruşub öyrənmək istədi.Gəzdiyi küçələrdə yenidən dolaşdı,lakin qocanı görə bilmədi.“Bəlkə,evinə gedib? Bəlkə,heç o qoca bu dünyada olmayıb?” – deyə düşündü.Tural insanın gələcək həyatını əvvəlcədən görə bilməməsinin Yaradanın xoşniyyətliliyindən qaynaqlandığını anladı.Şəhərin səs-küyü qeybə çəkilmişdi.Tural küçənin kimsəsizliyini görüb ağaclardan birinin altında quru yer tapıb oturdu.Küçənin sonunda pəncərədən küçəyə düşən işığa baxdı.Yaşadığı ağrı-acını yenidən hiss etdi.Çıxılmaz vəziyyətdə olduğunu anlayırdı.Köməksiz və tək idi.Günəşin yerini qaranlığa verdiyi səmaya baxdı.Küt,mənasız həyatını müşayiət edən vaxtın bir əhəmiyyəti qalmamışdı.Atasının yoxluğunu iliklərinə qədər hiss etdi.Əvvəlki həyatını xatırladı.Anasının samovar çayını,ailəsinin bir yerdə mehriban yaşadığı günləri,hamının ona qarşı nəvazişli rəftarını xatırladı.Liana ilə bağlı arzularını xatırladı.İndiki həyatı əvvəlki xatirələr kimi ürəkoxşayan deyildi.Şirin dadmırdı… Acı göz yaşları əvvəlki dadı hiss etməyə imkan vermirdi.Qəhərləndi.Axı niyə onun başına bu hadisələr gəlməli idi?! Niyə məhz onun əlindəki silahdan təsadüfən atəş açılıb Kamrana dəyməli idi?! Ürəyində lənət oxudu.Yenidən işıq gələn pəncərəyə baxdı.Ona elə gəldi ki,elə bu şəhərdə doğulub.Uşaqlığını da bu şəhərdə keçirib.Lakin yaxın qohumlarından,dostlarından heç kim qalmayıb bu şəhərdə.Ona uşaqlığının xoş anlarını,gələcəklə bağlı arzularını xatırladan küçələr,pəncərədən düşən işıq,altında oturduğu ağac dəyişməz qalıb.Hara gedəcəyini,harada gecələcəyini bilmədi.İşıq düşən pəncərənin arxasında Lianasını gördü.Onun saçlarının xoş qoxusunu duydu.Bu duyğuları yaşayanda qorxmurdu.Lakin duyğular öz yerini çox asanlıqla qorxuya verməyə adət etmişdi.“Həyat niyə qeyri-müəyyən,başa düşülməyən və mənasızdır? Niyə dözülməzdir? Çıxış yolu ölməkdir? İnsan tək doğulduğu kimi,ölümü də tək qarşılamağa hazırdır? Həyatının şirin və acı məqamlarına,qurduğu xəyallara görə cavabdeh olmağa hazırdır? Ölmək niyə ona qorxulu gəlmir? Ölüm şirin və arzuolunandırsa,niyə çağıranda gəlmir,gözləmədiyin bir anda baş verir? Əgər ölüm şirin və arzuolunandırsa,onda niyə imkan vermir ki,sevgilinin şirin öpüşünü dodağında hiss edərək xəfif təbəssümlə öləsən? Kamran,atası və digərləri ölərkən bu hissləri yaşamağa imkan tapmışdılar görəsən?.” Tural bu fikirlər arasında yuxuya getdi.Artıq səhər açılmışdı.Tural yatıb qaldığı ağacın altından durdu.Bir qədər fikirləşdikdən sonra avtobus dayanacağına doğru getməyə başladı.Avtobusa mindi.Boş oturacaqların birində oturub başını aşağı saldı.Nə barədə fikirləşdiyinin fərqində deyildi.Mürgüləyərək yuxuya getdi.Avtomatdan açılan atəş səslərinə və avtobusdakı sərnişinlərin səs-küyünə ayıldı.Mindiyi avtobus naməlum istiqamətdən atəşə tutulmuşdu.Avtobusda olan çığır-bağır,qışqırtı səslərindən qulaq tutulurdu… Hadisə nəticəsində iki yeniyetmə,4 qadın öldürülümüş,5 nəfər ağır xəsarət almışdı.Bir neçə dəqiqə sonra həmin əraziyə “UAZ” markalı,onun arxasınca isə ağ rəngli “Moskviç-412” markalı dövlət nömrə nişanı olmayan maşınlar gəldi.Tural maşınlardan düşən əlisilahlı ermənilərin səsini eşitdi.Həmin yerə daha bir “UAZ” markalı maşın yaxınlaşdı.Yaxınlaşan maşında olan polis işçiləri azərbaycanlılar olsa da,onlar da atəşə tutulmuş və yaralanmışdılar.Tural burada da bəxtinin gətirməməsindən gileyləndi.Niyə ölmədiyinə təəssüfləndi.Düşmən şərəfsiz olsa da,onun əlindən belə olsa ölümü qəbul etməyə hazır idi.Çünki özünü öldürməyə cəsarətinin çatmayacağına əmin idi.Aşan kəndi,1992.Aşan kəndinin fermasından mal-qaranın oğurlanması xəbəri kəndə yayıldıqdan sonra kəndin kolxoz binasında kolxoz sədri Qrişanın rəhbərliyi altında müzakirələr başlandı.Ən əsəbi danışan kolxozda sürücü işləyən Vartan idi.-Nə qədər ki,biz erməniyik,türklər bizim tarixi düşmənimizdir.Biz öz evimiz,torpağımız üçün sonuna qədər vuruşacağıq.Biz bu türklərin mal-qarasını oğurlayırıq ki,yeməyə bir tikə tapmasınlar,acından ölsünlər.Ölməyənləri də biz öldürək.İndi isə onlar bizim üsulumuzdan istifadə edirlər.Ona görə də biz bunun cavabını amansız şəkildə verməliyik.Oğrunun kimliyindən asılı olmayaraq,bizim üçün bütün türklər düşməndir.Bütün türklər bizim mal-qaramıza göz dikib,oğurlayıblar.Nə qədər imkanımız çatır,onlara divan tutmalıyıq! Təklif edirəm ki,elə bu gün bütün türklər yaşayan kəndlərə hücum olunsun.Silahlarımız da var.Daşnaksütun partiyasının kənd üzrə nümayəndəsi rus hərbçilərindən 10 ədəd “Kalaşnikov” avtomatı satın alıb.Xudaya şükür,tək deyilik.Arxamızda bütün Ermənistan,Rusiya durur.Rus hərbçilərini də muzdla bu işə cəlb edə bilərik.Nə itiririk? Fürsətdir,həm düşmənlərimizi öldürərik,həm də yaxşıca qazanarıq.Qarabağda nə varsa,ermənilərə məxsusdur.Kolxozçular bir ağızdan Vartanın səsinə səs verdilər:-Qisas,qisas! Türklərə ölüm! Qarabağ bizimdir! Bu arada,kolxozun sağıcısı Siruş ortaya çıxıb saçlarını açıb çiyninə tökdü.Ağı deyib uca səslə çığırmağa və ağlamağa başladı.-Mən bütün erməniləri savaşa çağırıram.Anamız Qarabağ,türklərə “nifrət abidəsi” bizi qisasa çağırır.“Vaxtdır!”-deyə türklərə nifrət hissi aşılayan qədim erməni mahnısını ifa etməyə başladı.Siruş mahnını oxuduqca şüurunu itirmiş kimi gözlərini bir nöqtəyə zilləyir və daha sonra saçlarını yolurdu.Mahnının sonunda Siruş paltarlarını çıxarıb açıq sinəsini dırnaqları ilə cırmağa başladı və taqətdən düşərək otağın ortasında yerə sərildi.Otaqda olanlardan iki nəfər kişi Siruşun qollarından tutub ayağa qaldırdı.Siruş heç nə baş verməmiş kimi paltarlarını geyinib kənarda oturdu.Növbəti çıxışı kolxozun baş mühasibi Qinos başladı.-Vartan düz deyir.Bizim arxamızda həm “Böyük Ermənistan”,həm də rus hərbçiləri durur.Heç kimdən də qorxub ehtiyat etmirik.Qisas alınmalıdır və bu qisas amansız olmalıdır.Lakin hər bir iş planlı görülməlidir.Biz də bilirik ki,hələ də aramızda müsəlmanlarla əlbir olan satqınlar və oğrular var.Bu səbəbdən görəcəyimiz işləri gizli olaraq planlaşdırmalıyıq.Basqında iştirak edəcək şəxslərin siyahısı Daşnaksütun partiyasının kənd üzrə nümayəndəsi Mkrtiç tərəfindən tutulacaq.Yekun sözü kolxoz sədri Xaçatur söylədi:-Qədim Arsaxın bu müqəddəs torpaqları bizim eramızdan əvvəl ikinci minillikdə “Böyük Ermənistana” birləşdirilib.Sonradan türklər tərəfindən bu torpaqlar zəbt olunub.Həm 1905,həm də 1920-ci ildə ata-babalarımız bu torpaqların azad olunması üçün mübarizəyə başlayıb.Sovet dövləti bu məqsədimizə mane olub.Lakin işlər də dayanmayıb.Uzun illərdir Daşnaksütun partiyasının rəhbərliyi bu istiqamətdə işlər aparır.Dünyada yaşayan ermənilərin siyahısı tutulub.Onlar da bu məqsədin daşıyıcılardır.Kimi maliyyə yardımı edir,kimisi də bu döyüşlərdə şəxsən iştirak edir.Mal-qaramızın oğurlanması bizə fürsət verib.Türklər yaşayan kəndlərə hücum edin.Qadınlara,uşaqlara da rəhm etməyin.Onları öldürün! Öldürün! Heç kəsə rəhm etməyin.Evlərini,ibadət yerlərini yandırın,abidələrini uçurun,məhv edin.Onlara elə işgəncələr verin ki,yerdə qalanların gözü qorxsun.Bu torpaqlarda nəinki yaşamağa,buraya ayaq basmağa belə cəsarət etməsinlər.Həmişə yadınıza salın ki,türklər bizim tarixi düşmənimizdir! – dedi və iş otağına keçdi.Səhəri gün Mkrtiç Qaradağlı kəndinə hücumu əks etdirən planı Xaçaturun stolunun üzərinə qoyaraq üç dəstənin hansı istiqamətlərdən hərəkət edəcəyini izah etməyə başladı.-Kəndkürd kəndi istiqamətindən qırmızı rəngli siqnal raketi atıldıqdan sonra Qaradağlı kəndi Kəndkürd və Aşan kəndlərindən müxtəlif odlu silahlardan atəşə tutulacaq.Kəndin türk müdafiəçilərini çaşdırmaq üçün Vartanın başçılıq edəcəyi 5 nəfərdən ibarət dəstə Aşan kəndi qarşısında olan kənd müdafiəçilərini atəşə tutacaq və qarışıqlıq yaradacaq.Kəndkürd kəndi istiqamətindən isə Samvelin dəstəsi 5 nəfərlə qarışıqlıq yaratmalıdır.3-cü dəstəyə başçılıq etmək isə sənə həvalə olunub! – deyə Mkrtiç Xaçaturun üzünə baxdı və əlavə etdi:-Axı sən türklərdən daha çox yanıqlısan?! Ara,Santur,çantaları bura gətir!-deyə qapıya tərəf yönəldi.Az keçməmiş Santur iri bir çanta gətirərək Xaçaturun otağında ortaya qoydu.Mkrtiç çantanın içərisindən 3 ədəd “Kalaşnikov” avtomatı,ov tüfəngləri və 5 ədəd əl qumbarasını çıxartdı və stolun üzərinə qoydu.-Sənin dəstənə cəsarətli oğlanları daxil etmişəm.Hamısını tanıyırsan.Həmin şəxslərin üçünü kolxozdan tanıyırsan.İki nəfəri isə mən məsləhət bilirəm.Yerevan şəhərindən gəliblər.İdmançıdırlar,yaxşı uşaqlardır.Etibarlıdırlar.Onlar da sənin kimi türkün qanını içməyə hazırdılar.Hesab edirəm ki,əməliyyat uğurlu olacaq.Kolxozdan dəstənin tərkibinə daxil edilmiş adamlar malqaranı qovub gətirəcək,siz də onların təhlükəsizliyini təmin edəcəksiniz.Əməliyyat başa çatana kimi Qaradağlı kəndinə yönələn atəşlərə ara verilməyəcək.Sizin qayıdacağınız meşə yolu istiqamətində atəş açılmayacaq.Arxayın hərəkət edə bilərsiniz.Əməliyyata kolxozun “Zil” markalı maşını ilə gedərsiniz.Mal-qaranı gətirən şəxsləri də həmin maşınla müşayiət edərsiniz.Bu da sənə məndən şəxsi hədiyyə! – deyə qayışına taxdığı “Makarov” tipli tapançanı Xaçatura uzatdı.-Böyük Ermənistan qarşısında etimadı doğruldacağam,hər əməliyyata hazıram!-Xaçatur dedi və minnətdarlıqla Mkrtiçin üzünə baxdı.*** Qaradağlı kəndi,1991.Sahilə səhər tezdən yuxudan oyandıqdan sonra ev işlərini başa çatdırmış,axşam yeməyini bişirib hazır qoymuşdu.Axşam kənd fermasına işə getməli olduğundan bir saat uzanıb dincəlmək istədi.Sobanın yanında mütəkkəyə dirsəkləndi.Lakin yuxuya gedə bilmədi.Gözünün önünə qonşuluqda yaşayan Sahib gəldi.Sahib hərbi xidmətini başa vurduqdan sonra kəndə qayıtmış və həmin vaxtdan da kolxozda işləməyə başlamışdı.Kəndin müharibə vəziyyətində olması ilə əlaqədar olaraq tez-tez müdafiə postlarında olur və işi ilə bərabər kəndin xeyir-şər işlərində də yaxından iştirak edirdi.Sahilə onun mənalı baxışlarını üzərində hiss edirdi.Görüşəndə mərhəm baxışlarını bir-birlərindən əsirgəmirdilər.Lakin söhbət etmədiklərindən təsadüfi görüşlərdən təsəlli tapırdılar.Evlənmək barədə söz–söhbətin olmaması da elə müharibə vəziyyəti ilə bağlı idi.Başlarına nə gələcəyini heç kim əvvəlcədən bilmirdi.Bu səbəbdən də çoxdan idi ki,kənddə evlənən,toy edən olmurdu.Hamını başqa qayğılar maraqlandırırdı.Sahilə Sahibi sonuncu dəfə 2 gün əvvəl posta gedərkən görmüşdü.Təsadüfən üz-üzə gələndə Sahib ona gülümsəyib keçmiş,lakin yanında yoldaşları olduğundan Sahiləyə heç nə deyə bilməmişdi.Sahilə sevinirdi ki,bu gün fermada onunla bərabər Sahibin bacısı Aytən də olacaq.Aytən Sahilədən yaşca böyük idi.Lakin aralarındakı yaş fərqinə baxmayaraq,Sahilə ilə yaxın idilər.Aytən Sahilənin Sahibə qarşı hisslərini az-çox bilirdi.Hətta,bir dəfə Sahiləyə sözarası demişdi ki:“Bax ha,mənim qardaşımdan yoxdur!” Sahilə hərbi geyimdə tez-tez gördüyü Sahibi nəzərində canlandırdı.Hərbi paltar Sahibə çox yaraşırdı.O,xəfifcə gülümsədi.“Doğrudan da yoxdur!”-deyə fikrindən keçirdi və Aytənə ürəyində cavab verdi.Çöhrəsində məmnunluq yarandı.Aytəndən hər hansı bir xəbər bilmək arzusu ilə növbə vaxtının gəlib çatmasını səbrsizliklə gözləməyə başladı.Ferma kənddən üç kilometr aralıda Vərəndəli adlanan ərazidə yerləşsə də,Sahilə oraya necə çatdığının fərqinə varmadı.Ətrafda sakitçilik hökm sürürdü.Erməni kəndləri istiqamətindən atəş səsləri gəlmirdi.“Allaha şükür ki,atmırlar.Müharibə də qurtarsaydı…”-deyə Sahilə fikirləşdi.Fermanın qarşısında ov tüfəngini əlində tutmuş Vahid kişi dayanmışdı.-Cəld ol,qız!-deyə Vahid kişi Sahiləyə səsləndi.Sahilə içəri keçib sağıcılar Aytən və Səlimə xala ilə salamlaşdı.Aytənə gülümsəməyi də yaddan çıxarmadı.Vedrə götürüb işinə getdi ki,tez qurtarsın və Aytənlə şirin söhbətlərinə başlasın.Səlimə xala həyat yoldaşı Mürvət kişinin meyidi aşkar ediləndən sonra daha da qaradinməz olmuşdu.Həyata küskünlüyü,biganəliyi hər hərəkətində özünü büruzə versə də,işini adəti üzrə bütün məsuliyyəti ilə yerinə yetirirdi.Dindirən olmasa,danışmırdı.Səlimə xala ilə danışmağa,boş yerə onun yaralarını qaşımağa heç kim cəsarət etmirdi.Kənd sakinlərindən Muxtar və Cəbrayıl mal-qaranı yemləyir,su verirdilər.Təxminən gecə saat 12-də onlar işlərini bitirib tövləyə bitişik çoban evinə sobanın ətrafına yığışdılar.Hər kəs evdən gətirdiyi yeməyi ortaya qoydu.Fermada hamıdan yaşlı olan Vahid kişi “Bismillah” deyib əlini süfrəyə uzatmaq istərkən atəş səsləri ətrafı bürüdü.Bu dəfəki atəş səsləri həmişəkindən fərqli olaraq uzun davam etdiyi və aramsız olduğundan “Allah şeytana lənət eləsin!”-deyən Vahid kişi ov tüfəngini götürüb bayıra çıxdı.Sahiləni qorxu hissi bürüməyə başladı.Nə üçün belə narahat olduğunu kəsdirə bilmirdi.Axı hər gün atırlar.Sahilə də bu səslərə alışmışdı.Ancaq bu gün onu nəyin daha çox qorxutduğunu başa düşə bilmirdi.Qorxu dolu gözlərlə Aytənə baxdı.Aytən heç bir söz demədən Sahilənin başını köksünə sıxdı.Muxtarla Cəbrayıl Vahid kişinin arxasınca bayıra çıxmaq üçün ayağa qalxdılar.Bu zaman yaxından açılan atəş səsləri eşidildi.Muxtar və Cəbrayıl tələsik çoban evinə qayıtdılar.-Bizə hücum ediblər,Vahidi vurdular!-deyə Muxtar xəbər verdi.O,sözünü yenicə bitirmişdi ki,çoban evinin içərisinə əl qumbaraları atıldı.Ardınca qapı və pəncərələrdən otağa güllələr yağdırıldı.Hələ də ayaq üstə dayanmaqda olan Muxtar və Cəbrayıl biçilmiş ot kimi yerə sərildilər.Odlu silahlardan aldıqları xəsarətlər ani ölümlərinə səbəb olmuşdu.Birdən Sahilə ombasında dəhşətli ağrı hiss etdi.Ağrıdan inildədi.Elə bil,bədəninə qaynar su tökürdülər.Aldığı xəsarətin təsirindən ayaqlarındakı ağrını hiss etmirdi.Lakin qan axdığını görürdü.Dəhşət dolu gözlərlə Aytənə baxdı.Aytən ağır-ağır nəfəs alırdı.Elə bil,nəfəsi çatmırdı.İnildəyə də bilmirdi.Aytən Sahilənin ona zillənmiş qorxaq baxışlarına qeyri-təbii təbəssümlə cavab verdi.Sahiləni özünə daha bərk sıxmaq istərcəsinə hərəkət etmək istədi.Lakin Aytənin qollarında güc qalmamışdı.Artıq atəş səsləri dayanmışdı.Yalnız mal-qaranı qovub tövlədən çıxaran adamların erməni dilində qırıq-qırıq danışıqları eşidilirdi.Nə qədər vaxt keçdiyini Sahilə bilmədi.Burnuna tüstü,yanıq iyi gəldi.Tüstü yavaş-yavaş alova çevrilirdi.Yanğın tədricən bütün fermanı bürüyürdü.Sahilə dərisinin qəfildən qızardığını gördü.Yanıqların təsirindən şiddətli ağrılar hiss edirdi.Sahilə qeyri-ixtiyari çığırmağa başladı.Kimisə köməyə çağırmağa taqəti yox idi.Bütün bədəni od tutub yanan Aytəndən ayrılmaq istədi… Bacarmadı… Elə bil,ölüm də onları bir-birindən ayırmaq istəmirdi… Yandıqca Sahilə ağrılarının azaldığını hiss edirdi.Artıq hər şey üçün gec idi… *** Qaradağlı kəndi,1991.Turalın əlindəki tüfəngdən açılan atəş nəticəsində Kamranın ölməsi və bunun ardınca atasının meyidinin meşədən tapılmasından sonra Tahirin dünyalar qədər istədiyi Turala münasibəti dəyişmişdi.Ürəyində bütün baş verən hadisələrə görə Turalı günahkar hesab edirdi.Sanki Tahirin qəlbi daşlaşmışdı.Həyat faciəsi onun yaddaşına həkk olunmuş,yaşam tərzinə hopmuşdu.Lakin fikirləşdikcə Turalı nə ilə günahlandırdığını anlaya bilmirdi.Turalın özünə qapanması,həyata laqeydliyi Tahiri özündən çıxarırdı.Kəndin müharibə vəziyyətində olması,kənardan zəruri olan köməyin göstərilməməsi Tahirin həyat faciəsini xalqın ümumi dərdi ilə birləşdirirdi.Tahir dərdlərini unutmaq,həyata qayıtmaq istəyirdi.Arada Turalın üzünü təraş edəndən sonra daha da uşaqlaşmış simasını görəndə üzünə baxmasa da,gözlərindəki məsumluğu görürmüş kimi hiss edirdi.Turala gözaltı baxanda onda atasının bir parçasını görürdü.Yaxınlaşıb onu qucaqlamaq,gözlərindən öpüb ağlamaq,ona ürəkdirək vermək istəyirdi.Lakin ümumi əhvalına hakim kəsilən köməksizlik hissi ani yaranmış mərhəm hisslərini tez də unutdururdu.Turalla kəlmə kəsməyə belə özündə qüvvə tapa bilmir,iztirabları bitmirdi.Bu gün isə anası Səlimə fermada növbədə olduğundan Tahir Turala heç nə demədən,axşam yeməyini belə yemədən qonşu otağa yatmağa getdi.Tahir yatağında uzanmışdı,lakin gözünə yuxu getmirdi.Açılan atəş səsləri,ümumiyyətlə,kəndin müharibə vəziyyətində olması,ermənilərin günü-gündən azğınlaşması ona rahatlıq vermirdi.Birdən atışma səsləri eşidildi.Atəş səslərini eşidən kimi yatağından qalxdı,paltarlarını geyinib özündən ixtiyarsız kəndin Aşan kəndi ilə qarşı-qarşıya olan mühafizə postuna tərəf qalxmağa başladı.Posta az qalmış Vərəndəli adlanan ərazidə yerləşən fermadan alov yüksəldiyini gördü.Tez də fermaya tərəf qaçmağa başladı.Ürəyinin tez-tez vurmasına fikir vermədən var gücü ilə qaçırdı.Tahir fermaya çatanda kənd sakinlərinin kənardan alovu söndürməyə cəhd etdiklərini gördü.Artıq ferma və fermaya bitişik olan çoban evi yanıb qurtarmaqda idi.Çoban evinin çılpaq divarları tüstülənirdi.Tahir anasını düşündü:“Görəsən,fermada olanlar qaçıb canlarını qurtara biliblər?” Külə dönmüş fermadan kəskin iyli acı tüstü qalxırdı.Bitişik çoban evindən qalxan tüstü isə fermanın tüstüsündən azacıq fərqlənirdi.Yanğının təsirindən parçalanmış şifer və kərpic qırıqları ətrafa səpələnmişdi.Kənd sakinləri çoban evindən ağlaya-ağlaya çıxırdılar.Tahir qaçaraq çoban evinə girdi.Gördüyü dəhşətdən yerindəcə donub qaldı.Yanmış meyidlər kömürləşdiyindən onların insan meyidi olduğunu yalnız yanakı əlamətlərdən müəyyən etmək olardı.Tahir inana bilmirdi ki,dünyalar qədər sevdiyi və 5-6 saat əvvəl gördüyü anasının meyidi yanmış meyidlər arasındadır.Anasının meyidini tapmamaq üçün ürəyində Allaha yalvara-yalvara yanmış meyidləri nəzərdən keçirməyə başladı.Qucaqlaşmış halda tapılan meyidlərin kimə məxsus olduğu bilinməsə də,onlara baxanda ölməzdən əvvəl onların hansı əzab və işgəncələrə məruz qaldıqları Tahirin düşüncələrinə hakim kəsildi.Ağlamaq,qışqırmaq istədi.Səsi çıxmadı.Yalnız inildədi.Kənd sakinlərinin nə danışdıqlarını,meyidlərin kimlər tərəfindən və nə vaxt çoban evindən çıxarıldığını belə xatırlamırdı.Birdən gözü kənarda torpağın üstünə dizi üstə çöküb səssizcə ağlayan Turala sataşdı.Onun yanına getmək üçün qalxmaq istədi,ayağa dura bilmədi.Dizin-dizin Turalın yanına süründü,arxadan çiyinlərini qucaqladı və onu özünə tərəf sıxdı.Əvvəlki düşüncələrindən üzr istəyirmiş kimi “Məni bağışla,Tural!”-dedi və hönkürə-hönkürə ağlamağa başladı.Dizləri üstünə çökmüş Tahir və Tural qucaqlaşmış vəziyyətdə hönkür-hönkür ağlayırdılar.Onların ağlaşma səsləri kənd sakinlərinin harayları arasında itib-batırdı.Səliməni Mürvət kişinin yanında basırdılar.Aytənlə Sahiləni bir-birindən ayırmaq mümkün olmadığından onları birlikdə dəfn etdilər.Dəfndən uzun müddət sonra da yanğının kəskin iyli acı tüstüsü boğazını yandırdığı kimi,ana itkisi hələ Tahirin qəlbini çox dağlayacaqdı… *** Aşan kəndi,1992.Bütün çətinliklərə baxmayaraq,Tural Liana ilə görüşməkdə davam edirdi.Liana Turalın həyatının mənasına çevrilmişdi.Onunla olmaq,bir yerdə olub birgə nəfəs almaqdan başqa heç bir şey onu maraqlandırmırdı.Erməni-azərbaycanlı münaqişəsinin daha kəskin və amansız xarakter almasının da onun üçün heç bir əhəmiyyəti yox idi… Növbəti görüşlərdən birində Tural Liananı qəmgin gördü.Səbəbini soruşdanda Liana cavab verdi ki:-Bilmirəm,ürəyimin dərinliyində bir narahatlıq duyuram.Sənin üçün qorxuram,axırımız necə olacaq,bilmirəm.Atam-anam da nə baş verdiyini soruşurlar.Onlara sənin barəndə hələ bir söz deyə bilməmişəm.Aman Allah,bu düşmənçilik nə vaxt bitəcək?-Fikir eləmə,Allahdan ümid kəsilməz! Hər şey yaxşı olacaq.Birdən Turalın yadına nə isə düşdü.Cəld hərəkətlərlə gödəkçəsinin cibindən cib dəftərini çıxardı.Dəftərin arasında olan xarıbülbül gülünü Lianaya uzatdı.-Bunu sənə bağışlamaq üçün gətirmişəm.Qoy məhəbbətimizin rəmzi olsun! Liana gülümsədi:-Mən məhəbbətimin sənin ölümünə səbəb olmasını istəməzdim.Məni əcəl aparsa da,barı sən yaşa,sevgimizi yaşat! Sən bu gülün rəvayətini bilirsən?-Məktəbdə eşitmişəm.Deyirlər,bu gül möhtəşəm və eyni zamanda nakam məhəbbətin rəmzidir.Elə bil,bizim haqqımızdadır!-dedi və fikirlərindən qorxurmuş kimi birdən dayandı,az sonra yenidən sözünə davam etdi,-Bir azərbaycanlı müsəlman oğlan xaçpərəst erməni qızına vurulubmuş.Onlar bir-birlərini o qədər çox sevirlərmiş ki,bir-birlərindən ayrı həyatda qalmağın mümkün olmadığını deyirdilər.-Bizim kimi…-Lakin həmin zamanlar daha qorxunc,daha dəhşətli idi.Erməni və müsəlmanlar arasında zamanın yaratdığı uçurum daha dərin və keçilməz idi.Bu uçurumun üzərindən ancaq məhəbbətin təsirindən qanadlanaraq uçub keçmək olardı.Əks halda,uçuruma yuvarlananları dəhşətli işgəncələr gözləyirdi.Heç kim bu işgəncələrdən sağ-salamat qurtula bilməzdi.Belə insanlar uçurumda sadəcə ölümə deyil,davamlı olaraq şeytan qəhqəhəsinə qulaq asmağa,şeytanla öpüşməyə məhkum edilirdilər… Bir gün sevgililər öz məhəbbətlərini sınağa çəkmək üçün uçurumun qarşısına gəlirlər.Məhəbbətlərinə əbədi qovuşmaq üçün uçurumun o tayına uçmağa hazırlaşırlar.Sual dolu nəzərlərlə bir-birlərinin gözlərinə baxırlar.Sanki məhəbbət imtahanı qarşısında hazır olub-olmadıqlarını birbirindən soruşurlar… Baxışları ilə razılıq verirlər.Uçurlar… Sevgiləri,məhəbbətləri naminə… Səadətlərinə doğru uçurlar.Uçurumun ortasında işıqla zülmətin,xeyirlə şərin mübarizəsi ilə qarşılaşırlar.Qorxulu varlıqlar olan şər qüvvələrə qarşı həyatda nakam məhəbbətlərini yaşayan,zülmətlə,şərlə qarşıdurmada məğlub olan,lakin sonrakı həyatlarında birləşən ruhlar vuruşur.Mə-həbbət uçurumunu adlamağa çalışan hər kəs üçün… Lakin zamanın bütün kəsimlərində olduğu kimi,bu dəfə də insanlar üçün qorxulu varlıqlar olan şər qüvvələr qalib gəlir.Uçuruma yuvarlanan sevgililər onları gözləyən işgəcələrdən digərini daha çox qorumaq məqsədilə bir-birlərinə sarılırlar.Bu fədakarlıq səhnəsini yuxarıdan müşahidə edən şeytan tərəfdarlarından biri əlindəki xəncəri sevgililərin arasına atır.Onların sevgisini məhv etmək üçün,onları bir-birindən ayırmaq üçün… Səadətlərini tapmış sevgililər xəncəri görsələr də,qovuşduqları səadəti bir anlığa da olsa,əldən verməmək üçün bir-birlərinə daha qüvvətlə sarılırlar.Bilirlər ki,xəncər yarasından qorxub birbirlərindən ayrılsalar,bir daha səadətlərinə qovuşa bilməyəcəklər.Nə qədər qanları axsa da,nə qədər ağrılı olsa da,sevgililər bir-birindən ayrılmır.Sonradan Yaradan tərəfindən bu sevgililərə daha bir həyat nəsib edilir.Lakin gül şəklində… Aralarında xəncər olsa da,birgə açırlar,birgə solurlar.İldə bir dəfə… Sevginin,məhəbbətin yaşadığını insanlara göstərmək üçün hər il açırlar.Tez solmalarına baxmayaraq… İndiyə kimi xeyirlə şərin mübarizəsi davam edir.Deyirlər ki,nə qədər ki,dünyada nakam məhəbbətlər mövcuddur,xarıbülbül bitəcək.Bu uçurum Qarabağın üzərində olduğundan xarı bülbül də yalnız bu məkanda bitir… Bəlkə,ilk məhəbbət elə Qarabağda yaşanmışdı?! Liana sözünü bitirdikdən sonra bir müddət gözləri uzaqlara zilləndi.Tural eşitdiklərinin təsiri altında məhəbbətini Lianaya bir dəfə daha bildirmək üçün onu daha möhkəm qucaqladı.Liana gülümsəyərək soruşdu:-Bu gül barədə sizdə hansı rəvayət danışılır? Tural eşitdiyi rəvayəti danışmağa başladı.-Rəvayətə görə,bir gün bülbül öz sevgilisi gülün görüşünə getmək istədiyi vaxt bərk külək əsir.Küləyin məqsədi gülü bülbülün gözləri qarşısında alçaltmaq imiş.Külək öz gücünə,qüvvəsinə həddindən artıq inanırmış.O əsəndə,hərəkətə gələndə,aləmi tozanağa bürüyəndə bütün canlılar onun qarşısında əyilirmiş.Müqavimət göstərmək istəyənləri yerlə-yeksan edirmiş.Bir gün külək yenə var qüvvəsilə əsirmiş.Nəhəng çinarlar,uca sərvlər,salxım söyüdlər onun qarşısında dönə-dönə əyilirdilər.Yalnız zərif,gözəl,ətirli gül küləyin azğınlığına,yekəxanalığına tabe olmurdu.Bunu görən külək heyrətə gəldi:-Ay zərif,ay zəif gül,sən hansı cəsarətlə mənə baş əymirsən? Sən bu gücü hardan alırsan? Gül inamla cavab verdi:-Məhəbbətdən! Məhəbbətin gücü yenilməz olur.Sevən vüqarlı olur,o heç kəsə baş əymək istəmir.Mən bülbülü sevirəm.Onun saf məhəbbəti məni baş əyməyə qoymaz.-Baxarıq! Sən məhəbbətini sına,mən də gücümü! Külək bu sözləri deyib kükrədi.Elə bu vaxt bülbül sevgilisi gülün görüşünə gedirdi.Küləyin qəzəbi yerə,göyə sığmırdı.Zərif otlardan tutmuş fil gövdəli ağaclara qədər ona baş əyirdi.Artıq gül son qüvvəsini toplayırdı.Onun müqaviməti tükənməyə başlayırdı.Çünki o,tək qalmışdı.Əgər bülbül yanında olsaydı… Gül bir yarpaq əyildi.Külək qələbəsindən sevinərək daha bərkdən uğuldadı.Bir az da keçsəydi,külək gülü öz gücü ilə ikiqat edəcəkdi.Bülbül özünü vaxtında gülün harayına çatdırır.O,sinəsini yavaş-yavaş əyilən gülün köksünə söykəyir.Külək daha da hiddətlənir.Bülbül gülün əyilən qamətini düzəldir.Ancaq gülün xarı,yəni tikanı onun sinəsinə sancılır.Bülbül məhv olur,gülü bir addım belə əyilməyə qoymur.Elə həmin vaxtdan özünü məhəbbət uğrunda fəda edən bülbülün adı Xarıbülbül qalır.Liana ilə Tural nə qədər qucaqlaşıb oturduqlarının fərqində olmadılar.Artıq hava qaralmışdı.Birdən yaxınlıqdakı ağacların arxasından erməni dilində danışıqlar eşidildi.Liana danışıqlardan başa düşdü ki,bu səslər erməni kəşfiyyat qrupunun üzvlərinin səsidir.Onun rəngi ağappaq ağardı.Liananın səsini içinə çəkməsindən Tural da vəziyyətin yaxşı olmadığını anladı.Kəşfiyyatçıların səsləri meşənin müxtəlif yerlərindən eşidildiyindən Turalın yaşadığı Qaradağlı kəndinə qayıtması təhlükəli idi.Bunu Tural və Liana gözəl başa düşürdü.Tural Liananın əlini ovcunda sıxıb saxlamışdı.Sanki onların məhəbbətlərinə qarşı olan bir qüvvə ilə mübarizə aparmağa hazırlaşırdı.Nə etməli olduqlarını hər ikisi öz ürəyində fikirləşirdi.Uzun sürən sükutu Liana pozdu:-Gəl bizim kəndimizə gedək.Mənim yanımda olsan,sənin azərbaycanlı olduğunu kəşfiyyatçılar duymazlar.Qaranlıqda kəndimizdə də səni heç kim tanımaz.Atam yaxşı insandır.Mənimlə uşaq kimi rəftar etmir.Mənimlə dost kimidir.Yəqin ki,məni başa düşər və bağışlayar.Başqa yolumuz yoxdur.Heç olmasa,atam səni evinizə qədər müşayiət edər.O da gözəl başa düşür ki,bu erməni-müsəlman davası deyil.Bizləri bir-birimizə qarşı qoyublar.Tarixən yaxın qonşu olduğumuz şəxslərlə əlaqələri kəsməyə məcburuq.Bu kimlərəsə lazımdır,ermənilərə,azərbaycanlılara lazım deyil!-deyib sözünə bir qədər ara verdi…-Allah eləməsin,sənin başına bir iş gəlsə,mən sənsiz yaşaya bilmərəm! – deyə pıçıldadı və öz dediklərindən özü də dəhşətə gəldi.Tanış olduqları gündən etibarən birinci dəfə idi ki,Liana necə bir başıbəlalı məhəbbətə-xarıbülbül məhəbbətinə düçar olduğunu anlayırdı.Tural Liana ilə birlikdə səssizcə addımlayırdı.Liana ürəyində atasına nə deyəcəyini,Turalı necə təqdim edəcəyini düşünürdü.Lakin bununla belə,bir şeyi özü üçün dəqiqləşdirmişdi.Tək günahı sevmək idi və o,Turalsız yaşaya bilməzdi.Tural da fikirlərin məngənəsində idi.Onu necə qarşılayacaqlar,nələr olacaq? Lakin o da fikirlərində qətiyyətli idi.Bu addımı nə vaxtsa atmalı idi.Niyə indi olmasın ki? Yaxşı ki,meşə yolunda qarşılarına heç kim çıxmadı.Kəndin girəcəyində bir nəfər kamuflyaj geyimli hərbçinin yanından keçərkən həmin hərbçi dedi:-Türk vəhşilərinə rast gəlməkdən qorxmursunuz? Onların vəhşiliyi sərhəd tanımır.Liana erməni dilində ona cavab verdi:-Qorxulu bir şey yoxdur,artıq evə çatmışıq.Evə çatdılar.Liana Turala evin dəhlizində gözləməyi tapşırdı və özü otağa daxil oldu.Liana ata-anasını stolun ətrafında şam edərkən gördü.Səssizcə qapının önündə dayandı və başını aşağı saldı.Müharibə şəraiti olduğundan hamı pis xəbər eşidəcəyinə özünü hazırladı.-Nə olub? – deyə atası soruşdu.Liana dillənmədi.Anası stolun arxasından qalxaraq Lianaya yaxınlaşdı.Liana anasının yaxınlaşdığını görüb onun gözlərinə baxdı və başı ilə işarə verirmiş kimi üzünü dəhlizə tərəf çevirdi.Anası qapının arasından dəhlizə boylandı və Turalı gördü.Heç bir söz demədən qayıdıb əvvəlki yerində oturdu və gözlərini həyat yoldaşı Samvelin üzünə zillədi.-Nə olub axı? – deyə Samvel yenidən soruşdu.-Sakit ol,heç nə baş verməyib,ata! – dedi və başını aşağı saldı.Liana özünü itirdiyindən haradan sözə başlayacağını heç özü də bilmirdi.Anası ürəyində Liananın hərəkətlərinə hiddətlənsə də,sakitliyini qoruyub saxlayırdı.Liananı danışmağa ürəkləndirmək üçün asta səslə soruşdu:-Kimdir o?-Meşədə hərbçilər olduğu üçün kəndlərinə qayıda bilmədi.Bir az oturub gedəcək! – deyən Liana özü də öz cəsarətinə təəccübləndi.Samvel işin nə yerdə olduğunu tam anlamasa da,əlavə heç nə soruşmadı.Sadəcə başını əllərinin arasına alıb stola söykəndi.Sükutun nə qədər çəkdiyini heç kim bilmədi.Sükutu Samvel pozdu:-Çağır içəri! Liana dəhlizə çıxıb onsuz da özünü itirmiş Turalın əlindən tutub sıxdı və səssizcə içəri keçməsinə işarə etdi.Tural tərəddüd edir,içəri keçməyə ürək etmirdi.Ürəyində qorxu olmasa da,hansı hisslərlə mübarizə apardığını Tural özü də bilmirdi.Nəhayət,ürkək addımlarla otağa daxil oldu.Erməni dilində salam verdi və başını aşağı saldı.Samvel Turalın üzünə baxanda azərbaycanlı olduğunu anladı və azərbaycan dilində soruşdu:-Hansı kənddənsən,kimlərdənsən? Tural bir qədər ürəkləndi və cavab verdi:-Qaradağlı kəndindənəm,Mürvətin oğluyam.Samvelin rəngi açıldı.Ayağa durub Turala yaxınlaşdı:-Gəl,otur! – deyib Turala yer göstərdi.Özü də qarşı stulda oturdu.-Atan necədir?-deyə soruşdu.Tural başını qaldırmadan cavab verdi:-Atam rəhmətə gedib.-Nə vaxt?-cavab gözləmədən Samvel sözünə davam etdi.-Qəbri nurla dolsun.Yaxşı kişi idi,dost olmuşuq.Çoxdandır,onu görmürəm.Hörmətli adam olub.Allah baisin evini yıxsın,bir bəladır düşmüşük.Aranı necə qatıblarsa,illərlə qonşu kimi yaşadığımız insanlarla görüşə bilmirik.Otur,heç nədən də qorxma! Səhər səni özüm kəndinizə apararam! Söhbətin bu məcraya yönəlməsi Liananı sevindirirdi.Liana söhbətdən ürəklənib üzünü Turala tutdu:-Çay gətirim? Samvel Turalın Liana ilə gəldiyini indi başa düşürmüş kimi mənalı-mənalı mətbəxə doğru qaçan Liananın arxasınca baxdı və sonra üzünü həyat yoldaşı Jenyaya tərəf tutdu,ancaq heç nə demədi.Jenya gözlərini bir nöqtəyə zilləyərək fikirləri ilə məşğul idi.Təhlükədə olan bir adamı evindən ölümün ağzına necə qova bilərdi? Eyni zamanda qızı Liananın taleyi onu çox narahat edirdi.Qızının düşüncəsiz hərəkət etməsinə ürəyində hirslənirdi.Bilirdi ki,Liananın keçid dövrüdür və istənilən məntiqsiz hərəkəti edə bilər.Belə ağır şəraitdə tanımadığı azərbaycanlı oğlanı evlərinə necə gətirə bilərdi? Axı Liana bu hərəkəti ilə bütün ailəni təhlükə altına atır.Digər tərəfdən,qızının həyatı üçün yaranmış təhlükədən onu necə xilas edə biləcəyini düşünürdü.Jenya Samvellə olan ilk tanışlıqlarını xatırladı.Qızının artıq yetkinlik yaşına çatdığını indi dərk edirmiş kimi məhəbbət dolu gözlərlə Samvelin üzünə baxdı.Samvel Turalı vəziyyətdən çıxarmaq üçün soruşdu:-Çörək yemisən?-dərhal da özü öz sualına cavab verdi,-Harada yeməli idin ki?! Liana onlara qulluq edir,bir tərəfdən də,sevincindən uçurdu.Atasının Turalın atasını tanıması,onun barəsində müsbət rəydə olması Liananı sevindirirdi.Samvel və Jenya Liananı heç vaxt belə xoşbəxt görməmişdilər.Turalın onların evlərinə gəlişi,elə bil ki,Liananı ovsunlamışdı.Şam yeməyinin çoxdan qurtarmasına baxmayaraq,hər kəs öz fikirləri ilə məşğul idi.Liana ətrafda heç kim yoxmuş kimi diqqətlə Turalın hərəkətlərini izləyirdi,tez-tez “Çay gətirim?”-deyə soruşurdu.Samvel yenidən yaranmış sükutu pozdu:-Hər bir insanın vəzifəsi yalnız öz millətinin layiqli oğlu və ya qızı olmaq deyil.Gərək insanlıq naminə yaşayasan.Dinindən,dilindən asılı olmayaraq,hamı insandır.Hamımızın Yaradanı birdir.Hər bir insanla insan kimi davranmaq lazımdır.Yalnız bu halda biz sülh əldə edib müharibə etmədən yaşaya bilərik.Düzdür,millətini danan insan ləyaqətli insan ola bilməz.Ancaq heç bir millətin digər millət qarşısında üstünlüyü yoxdur.Bunu hamı qəbul edə bilsə,biz bir-birimizi məhv olmaqdan xilas edə bilərik.Sabah heç kim başına nə gələcəyini bilmir.Hər şey Yaradanın əlindədir.Ləyaqətli insan uzaqdan da bilinir.Həmin insanı öldürmək olar,ləyaqətini əlindən almaq olmaz.Elə dünya da ayrı-ayrı millətlərin nümayəndələrindən olan ləyaqətli insanların çiyinləri üzərində bərqərar olub.Tural,sənin atan da ləyaqətli insanlardan biri olub.Sən onunla fəxr edə bilərsən! Atası barədə eşitdiklərindən Turalın ürəyi dağa döndü.Qürurla başını yuxarı qaldırmaq istəsə də,nə Samvelin,nə də Jenyanın üzünə baxmağa cəsarət etmədi.Jenya qızının hərəkətlərindən onun sevincinin səbəbini başa düşmüşdü.İndi onu başqa fikirlər narahat edirdi:“Onlar nə Azərbaycanda,nə də Ermənistanda yaşaya bilməzlər.Bəs harada yaşasınlar? Harasa çıxıb getmək də olar,bəs qohum-əqraba? Onların hamısı ilə münasibətləri kəsmək mümkün olmayacaq axı… Həmkəndlilərinin bu məsələyə münasibəti nə olacaq? O müsəlmandır,Liana isə xaçpərət.Onlar bu iki mədəniyyəti birləşdirə biləcəklər?” Jenya birdən duruxdu.Gözlərini qan örtən həmkəndliləri gözləri önünə gəldi.Televizorda hər gün göstərilən süjetləri xatırladı.Axı hər gün türklərin vəhşiliyindən bəhs edən kadrlar nümayiş etdirilir.Jenya bunların çoxunun təxribat xarakterli uydurmalar olduğunu anlayırdı.Ancaq gözlərini qan örtmüş və aqressiv insan toplusu qarşısında qızının necə dayanacağını bilmirdi.Tural Jenyanın düşüncələrini oxuyurmuş kimi ürəyində ona söz verirdi:“Mən sizin qızınızı sevirəm.Dünyalar qədər sevirəm.Ömrümün axırına kimi onunla birlikdə olmaq istəyirəm.Liana indi təkcə sizin qızınız deyil,həm də mənim həyatımdır.Mənim ülvi məhəbbətimdir.Onu göz bəbəyim kimi qoruyacağam…!” Samvel səhər tezdən hava açılmamış Turalı atının belində Qaradağlı kəndinin girəcəyinədək gətirdi.Qaradağlı kəndi,1991.Kənd fermasına ermənilərin qəfil hücumu nəticəsində çoban evində qalanların faciəvi şəkildə və vəhşicəsinə öldürülməsi kənd sakinlərini sarsıtmışdı.Dəfndən sonra kənd sakinlərinin hamısı bir-biri ilə sözləşmiş kimi kəndin kolxoz binasının qarşısına toplaşmışdı.Kolxoz sədri Fəxrəddin baş mühasiblə iş otağında başını əllərinin arasına alıb oturmuşdu.-Kənd sakinləri ilə söhbət edib onları sakitləşdirmək lazımdır.– deyə baş mühasib Şahin sözə başladı.-Mən də bilirəm ki,söhbət aparmaq lazımdır.Söhbət aparım,nə deyim? Deyim ki,bu problem bu günün deyil,hələ 1988-ci ildən erməni millətçilərinin Dağlıq Qarabağ Muxtar Vilayətinin Azərbaycanın tərkibindən çıxmaq barədə iddialarının ortaya atıldığı vaxtdan başlayıb? Deyim ki,təhlükə təkcə bizim kəndimizin deyil,Dağlıq Qarabağda olan bütün azərbaycanlılar yaşayan kəndlərin üzərindədir? Deyim ki,Azərbaycanın partiya və digər dövlət orqanlarının başçılarına verdiyimiz məlumatlar cavabsız qalır? Deyim ki,erməni quldur dəstələrinin hücumları açıq xarakter daşıyır və artıq münaqişənin sülh yolu ilə nizamlanmasına ümid bəsləmək ağılsızlıqdır?-Düz deyirsən,erməninin özünə qalsaydı,onların öhdəsindən çoxdan gəlmişdik.Ermənistandan qovulan və bura köçüb gələn azərbaycanlıların qorxusundan ermənilər gecə yata bilmirdilər.Hamısı Ermənistana köçmək ərəfəsində idi.Gördün,Daşnaksütun partiyası nə elədi? Xaricdə,Livanda,Suriyada nə qədər azğınlaşmış erməni var idisə,yığıb tökdü Qarabağa.Bir tərəfdən də,366-cı motoatıcı alayın rus və erməni millətindən olan hərbçilərinin ermənilərə kömək göstərməsi.Söhbət gəzir ki,Xocavəndin mühasirədə saxlanılmasında xaricdən gətirilmiş erməni muzdlularından istifadə edilir.Onların qansızlıqları da hamıya məlumdur.Nə uşaqlara,nə də qadınlara ürəklərində rəhm yoxdur.Kəndimizin də ətrafında olan halqa daralır.Bir tərəfdən də,kənd camaatında olan ov tüfəngləri Sovet hərbçiləri tərəfindən yığılıb.Kimin gücü nəyə çatırsa,mal-qarasını,bəzək əşyalarını,nişanlı qızlar belə nişan üzüklərini satıb silah almağa sərf eləyiblər.Post qurmaqdan,səngər qazmaqdan başqa əlimizdən nə gəlir? Zirehli texnika,“Alazan”,“Qrad” tipli raketlərin qarşısında əliyalın,5 nəfəri bir ov tüfəngi ilə silahlanmış kənd sakinləri nə edə bilər axı? Yaxşı ki,hələ Bakıdan və digər rayonlardan 5-10 nəfər əlisilahlı kəndi qorumaq üçün könüllü gəlib.Heç olmasa,onlara baxıb təsəlli tapırıq ki,bizi də düşünən,yaddan çıxarmayanlar var.-Vallah,kəndi qoruyan könüllülərə də baxanda adamın ürəyi ağrıyır.Gecə-gündüz keşik çəkirlər.Bir qarınları ac,bir qarınları tox.Şaxtalı havaya öyrənməyən,torpağın,kirin və şaxtanın təsirindən əllərinin üstündə yaranmış qabarlara baxanda az qalıram deyim ki,“Ay bala,buranı qorumaq sizlərin deyil,Azərbaycan ordusunun vəzifəsidir,çıxın gedin ata-ananızın,ailənizin yanına!” Onların heç 20 yaşları belə yoxdur.Kimisi nişanlısını,kimisi sevgilisini,kimisi ata-anasını gözüyaşlı qoyub gəlib bura.Axı bunları da deyə bilmirəm.Şahin bu sözləri ürək ağrısı ilə dilinə gətirdi.-Ay Fəxrəddin,Azərbaycan xalqının belə qeyrətli,əyilməz övladları varkən respublika rəhbərliyi niyə bir tədbir görmür? Nə qədər məktub göndərmişik,vəziyyəti izah etmişik ki,ermənilər üçün Ağdam-Əsgəran-Xankəndi və Xocavənd–Xankəndi yolu strateji əhəmiyyətə malik olan yoldur.Bu yolu ələ keçirmək üçün ermənilər yolun ətrafında olan bütün azərbaycanlılar yaşayan kəndləri ələ keçirmək istəyir ki,bütövlükdə Dağlıq Qarabağa sahiblənsin.Başımızın altını yastıqlamaqdan başqa heç bir əməli kömək göstərilmir.Erməni quldurları da müqavimət görməyəndə daha da azğınlaşırlar.Bu kaftar sürüsünün qarşısında necə dayanacağıq?-Bilmirəm.Axırıncı ümidimiz odur ki… Yaxın günlərdə Dağlıq Qarabağ probleminin həlli üzrə yaradılmış Azərbaycan Dövlət Komissiyası üzvlərinin Qarabağa gəlişi gözlənilir.Yerlərdə vəziyyət öyrənildikdən sonra Ermənistan rəhbərliyi ilə danışıqlar aparılacaq.Görək,nə nəticə verir.Qaldı ki,fermada baş vermiş faciəyə,bu barədə rayon mərkəzinə məlumat verilib.Hadisə yeri müstəntiqlərimiz tərəfindən müayinə edilib.Dəfni də başa vurduq.Öldürülənlərin əksəriyyəti mənim də qohum-əqrəbamdır,əzizlərimdir…” Sözünü tamamlaya və qəhərini gizlədə bilməyən Fəxrəddin göz yaşlarını Şahin görməsin deyə üzünü arxaya çevirdi və əli ilə ona işarə edərək:“Get,özün bir söz tap,de!”-dedi.*** Moskva şəhəri,1991.Gecə saat 4:00 radələrində SSRİ Dövlət Təhlükəsizlik Komitəsinin kəşfiyyat və əks-kəşfiyyat bölməsində Komitənin son dərəcə məxfi “Alfana” dəstəsinin məhdud sayda üzvləri ilə növbəti qapalı iclas keçirildi.İclas Azərbaycan Respublikası Təhlükəsizlik Şurasının növbəti iclasının Dağlıq Qarabağda-Xankəndi,Şuşa,Ağdam,Əsgəran və Xocavənddə keçirilməsində iştirak edəcək şəxslərin siyahısında ediləcək düzəlişlərə və iclasa rəhbərlik edəcək şəxsin müəyyənləşdirilməsinə həsr olunmuşdu.İclasın gedişində otaqda olan yeganə telefon aparatından zəng səsi gəldi.Dəstəyi iclası aparan mülki geyimli şəxs qaldırdı və dərhal da ayağa qalxdı.-Eşidirəm,Mixail Serqeyeviç! – dedi və telefon aparatının reproduktor düyməsini basdı.-Arxadan zərbədir.Azərbaycanlıların qarşısını çətinliklə alırıq.Təhlükəli presedent yaranır.Ölkədə onsuz da milli zəmində çoxsaylı münaqişə ocaqları alovlanır.Nə qədər ki,Azərbaycan dövləti Qarabağda qəti addımlar atmaqdan ehtiyat edir,onların ermənilərə qarşı hər hansı bir zorakı hərəkətinin qarşısı qətiyyətlə alınmalıdır.Maraqlı qüvvələrin gücündən tam istifadə edin!-telefon xəttinin digər başında olan şəxs bildirdi.-Oldu!-deyə mülki geyimli şəxs dəstəyi asdı və iclas iştirakçılarını bir daha nəzərdən keçirərək telefon danışığının əhəmiyyətini vurğuladı.İclas keçirilən otağın mərkəzində qoyulmuş stolun üzərində siyahıya daxil ediləcək şəxslərin fotoşəkilləri düzülmüş və fotoşəkillərin aşağı hissəsində hansı vəzifə sahibi olduqları qeyd olunmuşdu.İclas üzvləri diqqətlərini stolun üzərinə düzülmüş fotoşəkillərə yönəltdilər.Ən yuxarıda Azərbaycan Respublikası Prokurorunun və dövlət katibinin şəkilləri qoyulmuşdu.Daha əvvəlki müzakirələrdə həmin şəxslərin məcburi iştiraklarının təmini məsələsi həll edildiyindən onlar artıq müzakirə mövzusu deyildilər.Digər nümayəndələr Azərbaycan Respublikasının güc nazirliklərindən və Təhlükəsizlik Şurası üzvləri sırasından seçilmişdi.Telefon aparatı növbəti dəfə cingiltili çağırış etdi.Bu dəfə telefon xəttinin o biri başında danışan “ASALA” erməni terror təşkilatının Beyrut bürosu – “Yerusəlimin gücü” təşkilatının Moskva mərkəzinin direktoru Serta idi.-Cənab general,“Tutqun səma” əməliyyatının keçirilməsinin detalları tərəfimizdən müzakirə edilmişdir.Əməliyyat istədiyiniz şəkildə planlaşdırılmış və icraçıları müəyyənləşdirilmişdir.Bizə əlavə göstəriş və tapşırıqlarınız olacaqmı?-Səhər saat 06:10-da yanımda olun! – deyə dəstəyi qaldıran şəxs cavab verdi.Bakı şəhəri,1991.Telman Bakıda anadan olmuşdu.Uşaqlıq illəri çox çətin keçmişdi.Valideynləri işləyirdi,əllərindən gələni edirdilər ki,övladları ac qalmasın.O,anasını çox istəyərdi.Körpəlikdən anasının ona layla deyəndə ağladığını bilməsə və dərk etməsə belə,ikisinin oynadığı gizlənpaç oyunu zamanı gizləndiyi yerdə anasını tapanda onun sevinc dolu qəhqəhəsini yaddaşına olduğu kimi köçürmüşdü.Lakin Telman anasını çox erkən itirdi.Ürəyində bu itki ilə barışmaq istəmirdi.Elə bilirdi ki,onu aldadırlar.Anası sadəcə onunla əylənir,ondan gizlənib.Bir gün gizləndiyi yerdən çıxıb yenə özünəməxsus şən qəhqəhə ilə güləcək.Lakin bu “oyun” uzandıqca uşaq ağlı ilə anasından küsürdü.Ürəyində anasına səslənirdi:“Sən uddun,daha bəsdir! Gizləndiyin yerdən çıx!” Telmanın günləri anasını axtara-axtara böyüməklə keçdi.Onu tapa bilmədiyindən yaddan çıxarmaq istəmədi anasının gizlənpaç oynayarkən şən gülüşlü qəhqəhəsini.Qarabağ müharibəsi getdiyi bir dövrdə Bakı küçələrində boş-boş gəzib dolaşmaq istəmirdi.Uşaq vaxtlarından həyatda çox çətinlik görsə də,dözürdü.Şamo Arifin “Anamın yuxusuna girməsin” romanını oxuduqdan sonra geoloq olmaq arzusuna düşmüşdü.“Yaxşı ki,anam bu çətin günlərimi görə,fikirlərimi duya bilmir” cümləsi tək təsəllisinə çevrilmişdi.Yaşa dolduqca arzusu da dəyişdi.Aktyor olmaq,filmlərə çəkilmək istəyirdi.Getdikcə arzuları hisslərinə hakim kəsilirdi.Onlar da zamanla dəyişirdi,püxtələşirdi.Aktyorluq,filmə çəkilmək istəyi sonradan yazıb-yaratmaq həvəsinə çevrildi.Bu arzularla orta məktəbi bitirib universitetə daxil olmaq istədi.Telman bilmirdi ki,gənclik arzularından başqa bir reallıq da var bu dünyada.Bu reallığın bir üzü də kasıbçılıq,kimsəsizlik məhrumiyyətləridir.Qarabağ könüllüləri sırasında savaşa qatılmaq istədi.Yaşı az olduğundan bu arzusunu da reallaşdıra bilmədi.Yaxın qohumlarından birinin xahişi ilə AzTV-də işıqçı vəzifəsində işə qəbul olundu.İşlədikcə ilkin əmək fəaliyyətinə uşaqlıq arzularının reallaşmasına bir şans kimi baxmağa başladı.İşə həvəslə gedir,hər gün yeni bir şey öyrənmək istəyirdi.İşinə o qədər aludə olmuşdu ki,hətta,universitetə belə qəbul olunmadığına sevinirdi.Öz-özünə düşünürdü ki,televiziya həyatı da bir universitetdir.Bir gün işə gedəndə şöbə rəisi onu otağına çağırdı.-Telman,bala,otur.Bir iş var,ancaq bilmirəm sənə necə deyim.Həyatın bütün zərbələrinə davam gətirmək iqtidarında olan Telman pis xəbər eşidəcəyinə özünü mənən hazırladı.-Buyurun,Şəmistan müəllim!-Dağlıq Qarabağ dərdimizdən sən də xəbərdarsan.Münaqişənin həlli istiqamətində müəyyən tədbirlərin görülməsi məqsədilə Dövlət Komissiyası yaradılıb.Yerlərdə vəziyyətlə birbaşa tanış olmaq üçün Komissiyanın üzvləri sabah Dağlıq Qarabağa səfər edəcəklər.Onların bütün görüşləri və araşdırmaları lentə alınmalı və dövlət televiziyasının “Günün ekranı” xəbərlər proqramında göstərilməlidir.Tərkib hazırdır.Onlara bir işıqçı da lazımdır.Bizdə ştatda bircə asudə olan sənsən.Digərləri hələ ezamiyyətdən qayıtmayıblar.Bu günə qədər gözləməyimin səbəbi də o idi ki,bəlkə,kimsə məzuniyyətdən tez qayıdar,başqa adam göndərərəm.Səni iradənə zidd olaraq ora göndərmək istəmirəm.Könüllü getməyə razılıq verirsənsə,sənin də adını siyahıya daxil edim.-Əlbəttə,Şəmistan müəllim!-deyə Telman razılıq verdi və çöhrəsində yaranmış təbəssümü,sevincdən parlayan gözlərini görməsinlər deyə başını aşağı saldı.-Onda get,hazırlaş,istənilən vaxt səni çağıra bilərik,lazım olanda tez studiyaya gəlməlisən.Telman evə gedəndə sevincindən uçurdu.Zarafat deyil,Dövlət Komissiyasının üzvləri ilə birlikdə heç vaxt olmadığı və görmədiyi,yalnız təsəvvüründə canlandırdığı Dağlıq Qarabağa səfər edəcək,millət üçün görüləcək bu şərəfli işlərin bilavasitə iştirakçısı olacaqdı.Küçə boyu gedə-gedə sevincindən qışqırmaq istəyirdi.Yerişi də dəyişmişdi.Tanımadığı adamlara belə Qarabağa səfər edəcəyini demək istəyirdi… Evə tələsirdi.Bu şad xəbəri ilk olaraq atası və onu böyüdüb boya-başa çatdıran nənəsinə vermək istəyirdi.Balaca qardaşını qucaqlamaq istəyirdi.Dost-tanışa zəng vurub hər biri ilə ayrı-ayrılıqda danışmaq istəyirdi.Fərəhlənirdi.Bu təklifi ilk nailiyyəti hesab edirdi.Axşam saat 10:00 radələrində Telmanın evindəki telefon zəng çaldı.Dəstəyi tələsik Telman qaldırdı.Zəng edən Şəmistan müəllim özü idi.-Telman,bala,başqa adam yoxdur.Bir maşına otur,tez studiyanın qarşısına gəl.Orada əməkdaşlarımız səni gözləyirlər.Televiziya binasının qarşısında dayanan “Raf” markalı maşına yaxınlaşmaq göstərişini alanda Telman başa düşdü ki,ezamiyyətə getməsi artıq realdır.Maşında onu gözləyən AzTV-nin əməkdaşlarından çox hörmət bəslədiyi telejurnalisti və operatoru görəndə sevincinin həddi-hüdudu yox idi.Düşündüklərini bəlli etməmək üçün tələsik maşına mindi,onu gözləyənlərə salam verib yubandığına görə üzr istədi və arxaya keçib maşının salonunda arxa oturacaqların birində yerini rahatladı.Telman birinci dəfə Azərbaycanın rayonlarına maşınla getmək fürsətindən tam yararlanmaq üçün yol yoldaşlarının danışıqlarına qulaq asmır,acgözlüklə yolboyu düzənlikləri,yol kənarında olan tikililəri,yaşayış yerlərini seyr edirdi.Qaranlıq olsa da,güclə görünən mənzərələri yadında saxlamaq istəyirdi.Səhərin erkən saatlarında Ağdam şəhərinə çatmalı olduqlarından sürücü maşını sürətlə sürürdü.Arabir maşını saxlayıb əl-üzünü sərin su ilə yuyurdu ki,yuxusunu qaçırsın.Səhər tezdən Ağdama çatdılar… *** Ağdam şəhəri,1991.Ağdama çatanda hava hələlik işıqlanmamışdı.Şəhərin mərkəzində yerləşən yeməkxanalardan birində səhər yeməyini yeyib çay içdikdən sonra yola düşdülər.Ağdam hava limanında hərbi komendantın iştirakı ilə onların hər birinin şəxsi sənədləri yoxlanıldı.Sonradan bir otaqda oturub gözləməyə başladılar.Telman heç kimlə söhbət etmir,yalnız danışıqlara qulaq asırdı.Xeyli gözlədikdən sonra təxminən saat 12 radələrində onları uçuş zolağına dəvət etdilər.Uçuş zolağında “Mi-8” tipli iki vertolyot dayanmışdı.Vertolyotlar dairəvi illüminatorlu idilər.Vertolyotların yanacaq çənləri doldurulurdu.Telman və onunla birlikdə gələnlər vertolyota birinci mindilər.Vertolyotun giriş meydançası ilə salonu arasında qapı yox idi.Salonu vertolyotun arxa hissəsindən açılıb-yığılan qapı ayırırdı.Telman və onunla gələnlər vertolyotun arxa hissəsində oturdular.Arxa hissə ilə salonu ayıran qapı açıq idi.Bir müddətdən sonra vertolyota pilotlar mindi və kabinədə öz yerlərini tutdular.Sonradan vertolyota 30 nəfərdən artıq adam mindi.Telman həmin şəxslərin arasında hərbi kamuflyaj formasında olan Azərbaycanın Respublika Prokurorunu,Dövlət katibini və Daxili İşlər nazirini tanıdı.Onları dəfələrlə televiziya ekranlarından görmüşdü.Digər şəxslərin də geyimlərindən və danışıqlarından yüksək mənsəb sahibləri olduqları anlaşılırdı.Çünki general forması geyinmiş rus zabitləri həmin şəxslərə vertolyotda oturmaq üçün yer təklif edirdilər.Hamı vertolyotda öz yerini tutduqdan sonra ön sıralardan birində oturmuş hərbi geyimli rus zabiti pilotların kabinəsinə daxil oldu.Bir müddət sonra isə vertolyot havaya qalxdı.Sərnişinlərdən biri uca səslə “Niyə bizi müşayiət edən vertolyotdan əvvəl havaya qalxdıq?”-deyərək pilotların kabinəsinə daxil olmaq istədi.Lakin kabinənin qapısı bağlı olduğundan geriyə dönərək salonda oturanlara müraciət etdi.-Kiminsə məlumatı var? Biz niyə müşayiət olunmadan uçuruq? Birinci vertolyot niyə havaya qalxmadı? Mühafizə üçün nəzərdə tutulmuş pulemyotlar,“PTURS” raketləri hansı səbəbdən açılıb götürülüb? – deyə soruşdu.Ön sıralarda oturan rus zabiti:-Narahat olmağa əsas yoxdur,bizi müşayiət edən vertolyot arxamızca havaya qalxmalıdır!-deyə cavab verdi.Bu zaman pilotların kabinəsinə daxil olan şəxs əlindəki tapançanı ikinci pilotun üzərinə çevirərək:-Qulaqcıqları çıxarın və dediklərimə sözsüz əməl edin! Qarakənd istiqamətinə uçuruq!-dedi.İkinci pilot ratsiya vasitəsi ilə vəziyyət barədə xəbər vermək istəyərkən kabinəyə daxil olan şəxs əlindəki tapançadan ona tərəf atəş açdı.Bu güllə pilotu həyatdan məhrum etdi.Vertolyotun qara qutusuna kabinədə olanların aşağıdakı məzmunlu danışıqları yazılırdı:Pilot:“Enmə zolağı haradadır?” Naməlum rus hərbçisi:“İstiqaməti kənd yoluna əsasən müəyyənləşdir.Sakit ol! Ehtiyatla kənd yolu ilə uçuşu davam etdir!” Pilot:“Hər tərəf çiskindir.Heç nə görə bilmirəm.Bəlkə,bir az aşağı düşək?” Naməlum rus hərbçisi:“Eybi yox,bundan da çətin vəziyyətlər ilə üzləşmişik.Hər şey yaxşıdır.Odur,elektrik dirəkləri görünür.Ehtiyatlı ol,elektrik naqillərinə toxunma! Aşağı,aşağı düş! Az qalıb.Pilot:“Hər şey bitdi,endirirəm”.*** Qarakənd kəndi,1991.Telman qorxu içində vertolyotun göyərtəsində gedən danışıqlara qulaq asır,nə baş verdiyini anlaya bilmirdi.Lakin onunla birlikdə ezam olunmuş operatorun heç nədən çəkinmədən çəkiliş apardığını görəndə ürəkləndi.-Kömək edim?-deyə soruşdu.-Yox,özünü qabağa atma,sakit otur!-deyə cavab verən operatorun sərt sözləri qarşısında hərəkətsiz dayandı.Vertolyotun göyərtəsindən gələn səsləri bir-birindən ayırd etmək mümkün deyildi.Ara-sıra eşitdiyi sözlərdən və qışqırıq səslərindən anlayırdı ki,vertolyot nəzərdə tutulan istiqamətdə uçmayıb və naməlum yerdə yerə endirilib.Vəziyyətin nə dərəcədə təhlükəli olduğunu anlamadığından məsələnin həll olunacağına ümid edirdi.“Axı bu qədər yüksək mənsəb sahibləri adi bir gözlənilməz hadisə qarşısında aciz qala bilməzlər!”-deyə düşünürdü.Vertolyotun illuminatorlarından onun dayandığı yerə 2 ədəd “UAZ” markalı avtomaşının yaxınlaşdığı görünürdü.Getdikcə yaxınlaşan maşınlar vertolyotdan bir az aralıda kənarda dayandılar.Avtomaşınlardan 3-4 nəfər hərbi kamuflyaj formasında olan şəxslər düşüb vertolyota tərəf gəlməyə başladılar.Vertolyotun qapısı açıldı və həmin şəxslər vertolyota mindilər.Vertolyota minən şəxslərdən biri erməni ləhcəsi ilə dedi:-Sakit olun,müqavimət göstərməsəniz,sağ qalacaqsınız.Silahları təhvil verin! Birdən içəridə atəş səsləri eşidildi.Operator salon və arxa hissəni bir-birindən ayıran qapının arasından baş verənlərin video çəkilişini aparırdı.Arabir:“Aman Allah,nə baş verir?”-deyə özözünə sual verirdi.Salonda atəş səslərinə ara verildi.Həmin şəxs ucadan deyirdi:-Müqavimət göstərmək əbəsdir! Siz müstəqil Arsaxın sərhədlərini pozduğunuza görə saxlanılmısınız.Silahları və sənədləri təhvil verdikdən sonra sizi sağ-salamat Azərbaycan tərəfinə təhvil verəcəyik.Bu sözlərdən bir qədər sonra salonda oturanların silahları və sənədləri yığıldı.“UAZ” markalı maşınlarda gələnlərdən biri pilotların kabinəsinə girdi,digəri isə vertolyotun arxa hissəsinə daxil oldu.Orada olanları nəzərdən keçirib erməni ləhcəsi ilə dedi:-Bütün avadanlıqları və sənədləri təhvil verin! Vertolyotda tək-tük silahı olanlardan yığılmış silahlar,sənədlər,kamera və digər əşyalar kənarda dayanmış maşınlara yükləndi.Daha sonra maşında gələnlər və vertolyotun salonunda olan bir neçə rus zabiti maşınlara minib vertolyot dayanan yerdən uzaqlaşdılar.Vertolyotun qapısı qarşısında əlində silahla dayanan şəxs vəziyyətə nəzarət etdiyindən hamı Azərbaycan hərbçilərinin vertolyota yaxınlaşmasını gözləyirdi.“Mİ-8” hərbi vertolyotundan təxminən 1 km aralıda iki nəfər ağacların arxasında durub maşınların vertolyotdan uzaqlaşmasını gözləyirdi.Onlardan biri yerə uzanmış vəziyyətdə “Barrett M82-A1” snayper silahının optik nişangahından vertolyotun dayandığı yeri müşahidə edirdi.“UAZ” markalı maşınlar vertolyotdan uzaqlaşıb gözdən itəndən sonra yerdə uzanmış şəxs başını qaldırıb yanındakına sual dolu nəzərlərlə baxdı.Digəri bu baxışların mənasını başa düşərək razılıq əlaməti olaraq gözlərini yumub açdı.Silahdan vertolyota tərəf atəş açıldı.Güllənin atəş hədəfi olan vertolyota dəyməsi ilə güclü yanğının baş verməsi bir anda oldu.Güllənin tərkibində birləşmiş uran izotopu “U-238”-in olması yanğının görünüşünü nüvə partlayışına bənzədirdi.Zərbənin şiddətindən parçalanmış vertolyotun qalıqları partlayış yerindən 500 metr radiusda ətrafa səpələnmişdi.Hadisə barədə ilkin məlumat Xankəndindən erməni dilində yayımlanan “Vətən və vətəndaş” verilişinin xəbərlər bölümündə,saat 15:30-da yayımlandı.Məlumat Şuşa şəhərində yerləşən Azərbaycan Respublikası Nazirlər Kabinetinin qərarı ilə yaradılmış,Polis,Prokurorluq və Dövlət Təhlükəsizlik Komitəsinin əməkdaşlarından ibarət olan vahid istintaq-əməliyyat qrupuna çatdırılsa da,məlumatın qeyri-dəqiqliyi,dövlət və hökumət rəhbərlərinin bir vertolyotda ermənilər tərəfindən havada vurulması xəbəri ağlasığmaz olduğundan şok yaratmışdı.Etibarlı mənbələrdən və səlahiyyətli şəxslərdən məlumat əldə edilməsinin mümkünsüzlüyü müxtəlif şayiələrin yayılmasına gətirib çıxardı.Bəzilərinin fikrincə,vertolyot yerə məcburi endirilib,sərnişinlər girov götürülüb.Digər şayiələr isə bu istiqamətdə idi ki,respublikanın prokuroru və Daxili İşlər naziri girov götürülüb,qalanlar isə öldürülüb.Vahid istintaq-əməliyyat qrupu tərəfindən hər ehtimala qarşı hadisə yerinə baxış keçirəcək istintaq-əməliyyat qrupunun tərkibi müəyyənləşdirildi.Həmin qrupa gözləmək tapşırığı verildi.Vertolyot qəzası barədə məlumat həmin gün İrəvan radiosu tərəfindən saat 16:15-də,Tehran və Moskva radioları tərəfindən isə saat 17:00-da açıqlandı.Rəsmi versiya ondan ibarət idi ki,vertolyot dumanlı havada qayalara çırpılmışdır.Azərbaycan Respublikası Prezident Aparatına bu məlumat rəsmi şəkildə saat 19:55-də çatdırıldı və vahid istintaq-əməliyyat qrupuna hadisə yerinin müayinəsi həvalə edildi.Şuşa şəhər komendantının sərəncamında olan hərbçilərə zirehli texnika ilə vahid istintaq-əməliyyat qrupunu müşayiət etmək tapşırığı verildi və qrup hadisə yerinə-Qarakənd istiqamətində yola düşdü.Yolun Əsgəran rayonu ərazisində yerləşən erməni millətçilərinin nəzarəti altında olan hissəsində qazılmış böyük xəndək maşınların hərəkətini mümkünsüz etdiyindən qrup üzvləri zirehli texnika vasitəsi ilə hadisə yerinə çatdırıldı.Əsgərandan geri qayıtmış əməliyyat qrupunun sərəncamında olan “UAZ” markalı avtomaşına isə hadisə yerinə yeni təyin edilmiş qrup üzvləri ilə birlikdə Laçın rayonundan keçməklə Ağdam şəhərinə getmək tapşırığı verildi.Əməliyyat qrupu hadisə yerinə çatanda artıq qəza baş vermiş yerin SSRİ Daxili İşlər Nazirliyinin daxili qoşunlarının əsgərləri tərəfindən mühasirəyə alındığının şahidi oldular.Vahid istintaq-əməliyyat qrupunun üzvləri rus hərbçiləri tərəfindən bir müddət hadisə yerinə buraxılmadılar.Hadisənin baş vermə səbəblərini araşdırmaq üçün Xankəndində yerləşən rus hərbi qarnizonunun erməni əsilli hərbi prokuroru da hadisə yerinə çağırılmışdı.Hərbi prokuror tərəfindən hadisə yerinə baxış keçirməzdən əvvəl “insan tələfatı ilə nəticələnən uçuşun düzgün idarə olunmaması faktının əlamətləri üzrə” cinayət işinin başlanması barədə artıq qərar qəbul edilmişdi.Hərbi prokuror rus hərbçiləri ilə söhbətdən və ətrafı bir daha nəzərdən keçirdikdən sonra kənarda gözləyən Azərbaycan Respublikasının hüquq-mühafizə orqanlarının əməkdaşlarına işarə edərək yanındakı köməkçisindən soruşdu:-Qara qutunu tapdınız?-Xeyr,cənab prokuror.Ola bilər ki,bizdən əvvəl kimsə tapıb götürüb və ya yanıb məhv olub.-Qoy onda azərilər hadisə yerinə baxış keçirib meyidlərini yığsınlar! – dedi və ikrahla gülümsündü.Hadisə yerində dəhşətli mənzərə yaranmışdı.Qohumlarının,əzizlərinin cəsədlərini tapa bilməyənlər ümid dolu nəzərlərlə ətrafa baxır,yanaraq tanınmaz hala düşmüş,müxtəlif parçalara ayrılmış meyidlərin bədən hissələrini görərək faciənin dəhşətindən nə edəcəklərini bilmirdilər.Meyidlər yalnız kiminsə paltarının yanmamış qalığından və ya yanmaya məruz qalmamış qayışından,qızıl boyunbağısından,ayaqqabılarından və digər əşyalarından müəyyənləşdirilirdi və dəfnə hazırlıq üçün kənara daşınırdı.İstintaq-əməliyyat qrupunun üzvləri hər hansı bir sübut növü tapmaq ümidi ilə hisslərini zorla cilovlayaraq hadisə yerinə baxış keçirirdilər.Bu zaman keçmiş istintaq-əməliyyat qrupunun ixtisasca kriminalist olan üzvü-polis kapitanı Azərbaycan Respublikası Prokurorluğunun nümayəndəsinə yaxınlaşdı.-Yoldaş prokuror,vertolyotun qara qutusu tərəfimdən aşkar edilərək götürülüb.-Haradadır? – deyə prokuror həyəcanla soruşdu.-Etibarlı əllərdədir,əməliyyat qrupunun gəldiyi “UAZ” markalı maşının sürücüsünə vermişəm.Məlumatı dəqiqləşdirmək üçün prokuror polis kapitanı ilə birlikdə hadisə yerindən xeyli aralıda dayanmış “UAZ” markalı maşının sürücüsünə yaxınlaşdı.-Qara qutu haradadır?-deyə prokuror soruşdu.Avtomaşının kürd əsilli gənc sürücüsü:-Məndə qara qutu yoxdur! – deyə cavab verdi.Bu zaman kapitan söhbətə qoşuldu.-Bu yoldaş özümüzünküdür.Respublika Prokurorluğunun əməkdaşıdır və hadisə yerinin müayinəsinə məsuldur.Ona etibar etmək olar! – dedi.Sürücü inadından dönmədi:-Məndə ruslara və ermənilərə veriləcək qara qutu yoxdur! Prokuror gərginliyi azaltmaq istədi:-Bala,sən çəkən ağrıları mən də çəkirəm.Bilirsən,mən də qara qutunu onlara vermək istəmirəm.Lakin istər-istəməz biz bu qutunun aşkar edilməsi barədə rəsmi məlumatı verməliyik.Həmin qutunun yazılarının oxunması üçün Moskvadan laboratoriya şəraitli xüsusi “İL-76” təyyarəsi göndərilib.Binə aeroportunda gözləyir.Sənə söz verirəm ki,həmin işin istintaqının aparılmasında istintaq-əməliyyat qrupunun əməkdaşlarının iştirakı təmin olunacaqdır! Kişi sözü verirəm! Sürücü yumşaldı:-Nə deyirəm? Siz deyən kimi olsun.Lakin mənim nə ruslara,nə də ermənilərə inamım var.Onlar söz də verə bilərlər,lakin arxasından qaçacaqlar.-Arxayın ol! – deyə prokuror maşından uzaqlaşdı.Vertolyotun qara qutusunu əlinə keçirən rus hərbi qarnizonunun erməni əsilli hərbi prokuroru sözündən dönmürdü:-Qara qutuya toxunmaq olmaz! Partlayışdan sonra yaranan istiliyin təsirindən qara qutu yanıb və əriyib.Bu lent yazılarını nə təyyarədə olan laboratoriyada,nə də Gəncə vertolyot zavodunda bərpa etmək olmaz.Qara qutu Moskvaya göndərilməlidir! *** Qaradağlı kəndi,1992.Azərbaycan Respublikasının dövlət və hökumət rəsmilərinin xaincəsinə öldürülməsindən sonra kənd sakinlərini kolxozun binasına toplaşmışdı.Kolxoz sədri Fəxrəddin kənd sakinlərini sakitləşdirmək istəyirdi:-Əzizlərim,biz hamımız bir-birimizə yaxın adamlarıq.Axtarsan,hamının bir-biri ilə qohumluq əlaqələri var.Bizlərdən heç birimiz qızılbaş tayfa birliyinin igid övladları olan babalarımızın ruhu dolaşdığı torpaqları erməniyə qoyub getmək istəmirik.Qaradağlı kəndi dünyaya gəlmiş saf əqidəli,xoşniyyətli,mərd və qorxmaz insanları ilə hər zaman fərqlənmişdir.İstər Qarabağ xanlığı dövründə,istərsə də çar Rusiyası zamanında Qaradağlı elinin nüfuzlu ağsaqqaları,imkanlı adamları söz və mənsəb sahibləri olmuşlar.Lakin sizə vəziyyəti izah etmək mənim borcumdur.Azərbaycanın dövlət və hökumət rəsmilərinin xaincəsinə qətli Azərbaycan Respublikasını şoka salıb.Arxalı köpək qurd basar.Ermənilərə də,elə bil,kimdənsə əmr verilib ki,Azərbaycan torpaqlarını işğal etsinlər.Malıbəyli və Quşçular kəndləri də işğal olundu.Kəndimiz də erməni kəndləri olan Ağkənd,Aşan,Baravatun,Qovaxan,Dağdağan,Kəndkürd,Mirikənd,Mısmına,Muşqabad,Ningi və Harov kəndlərinin əhatəsindədir.Qaradağlı kəndi onların bütün güclərinin birləşdirilməsinə mane olur.Bu səbəbdən ermənilər kəndimizə etdikləri hücumları davam etdirəcəklər.Bu günədək onların qarşısında davam gətirə bilmişik.Biz müqavimət göstərdikcə,onlar azğınlaşırlar.Bizim də silah-sursatımız tükənməz deyil.Ətraf erməni kəndlərində erməni quldurlarının böyük qrupları toplaşıb.Sıralarında 366-cı motoalayın əsgərləri də var.Mən heç kimdən öz iradəsinə zidd olaraq kənddə qalmasını istəyə bilmərəm.Kənddə 900-ə yaxın sakin yaşayır.Ən pis halda uşaqlar,qadınlar və qocalar kənddən çıxarılmalıdır.Ermənilərdən nə vəhşilik desən,gözləmək olar.Əli silah tuta bilənlərdən kim istəyirsə,qalıb kəndin müdafiəsində könüllü iştirak edə bilər.Mən şəxsən ailəmlə birlikdə bu kənddən bir addım kənara atan deyiləm.Lakin belə bir məsələ də var ki,kənd sakinləri kənardan kömək olmadan kənddən kənara çıxaraq canlarını qurtara bilməzlər.Nə isə fikirləşib bir yolunu tapmalıyıq.-Bəlkə,biz erməniləri qabaqlayıb kiçik qruplarla onlara hücum edək.Onlar Qaradağlı kəndi ətrafında olan qüvvələrini bizə qarşı səfərbər edəndə və başları bizimlə döyüşə qarışanda kənd sakinlərini təhlükəsiz şəkildə Ağdama yola sala bilərik! – deyə Tahir söhbətə qarışdı.-Yaxşı fikirdir.Başqa çarəmiz də yoxdur.Vaxtı və hücum qruplarını müəyyənləşdirin ki,fürsətdən tam yararlana bilək.Kənd sakinləri kolxoz binasından ayrılandan sonra Fəxrəddin və Şahin otaqda tək qaldılar.Bu zaman qapının ağzında dayanan şəxs xəbər verdi ki,Ağdamdan gələn var və o,Fəxrəddin müəllimlə görüşmək istəyir.-Gedək! – deyə Fəxrəddin Şahinə müraciət etdi və gələn adamı qarşılamaq üçün qapıya tərəf getməyə başladı.Gedə-gedə Şahinə deyirdi:-Ağdamdan mənim keçmiş məktəb direktorum xəbər göndərib ki,bura gəlmək istəyir.Qoca kişidir,bir yerdə dura bilmir.Bu çətin şəraitdə bura necə gəlib,bilmirəm.-Kəndin mühasirə vəziyyətində olduğunu bilmir?-Bilir.Elə ondan ötrü gəlir ki,bizə mənəvi dayaq olsun.Qarabağ müharibəsi başlayandan bəri bütün işini-gücünü atıb döyüş bölgələrini gəzir.Oğlu da haradasa Qarabağ bölgəsində müstəntiq işləyir.Hara gedirsə,qarşılaşdığı gənc döyüşçülərə ürək-dirək verir,ərzaq aparır.O gün eşitmişəm ki,Xocavənd ermənilər tərəfindən mühasirəyə alınan zaman orada mühasirədə qalan könüllülərə ərzaq aparıb.Təsəvvür edirsən,mühasirədə qalan əsgərlərin yanına təkbaşına və heç bir kömək almadan gedib çıxa bilib.-Kimdir? De,bəlkə,mən də tanıdım.-Kolanılıdır,Papravənd kənd məktəbinin keçmiş direktoru.-Yaxşı tanıyıram onu.Bir vaxtlar kənd sovetinin sədri vəzifəsində də işləyib.İndi neçə yaşı olar?-75-dən artıqdı.Ancaq deyirlər ki,insan özünü neçə yaşında hiss edirsə,o yaşdadır.Xeyirxah insanların ruhu və şəxsiyyəti tez qocalmaz.Bu da belələrindəndir.Onlar gələn qonağı kolxoz binasının qarşısında dayanan kənd sakinləri ilə söhbət edərkən gördülər.İlk olaraq Fəxrəddin ona yaxınlaşdı və azca irəli əyilərək gələn qonaqla görüşdü.-Müəllim,xoş gəlmisiniz.Keçək yuxarı.Sonra da eyni qaydada Şahin qonağı salamladı.Gələn şəxs Fəxrəddinin iş otağına çıxmazdan əvvəl üzünü binanın qarşısına toplaşmış kənd sakinlərinə tutdu:-İnsan şərəf və ləyaqətini həyatda öz əməl və hərəkətləri ilə,döyüş meydanlarında isə öz cəsarəti ilə qazanır.İstənilən müharibə özü ağırlığında insanlara bədbəxtlik,fəlakət və iztirablar gətirir.Onları evlərindən,var-dövlətlərindən,məhrum edir.Müharibə onu yaşayan hər kəsin həyat kitabının ən ağrılı səhifələrindəndir.Ancaq həyatda və döyüş meydanlarında qazanılan şərəf və ləyaqətin qorunub saxlanması daha önəmlidir.İş otağında qısa müddət kef-hal etdikdən sonra Fəxrəddin kəndin ümumi vəziyyəti ilə bağlı məlumat verdi və kənd sakinlərinin təhlükəsiz formada kənddən çıxarılması planlarından danışdı.Bu məqsədlə ermənilərin zəbt etdikləri Xocavənd rayonuna hücumun təşkil olunması planı qonaq tərəfindən də bəyənildi.Uzun sürən sükutdan sonra qonaq ağır-ağır dedi:-Əlbəttə,kəndin belə mühasirə vəziyyətində nə qədər davam gətirəcəyini əvvəlcədən bilmək olmaz.Əlimizdən gələni etməliyik ki,mövqelərimizi qoruyub saxlayaq.Kəndin ətrafında müdafiə gücləndirilməlidir.Lakin kəndin müdafiəsi düşmən tərəfindən yarılarsa,döyüşün davam etdirilməsi downloaded from KitabYurdu.org Müstəntiqin etirafı 65 və insanların təhlükəsizliyi baxımından əvvəlcədən hazırlanmış plan olmalıdır.Əgər,Allah eləməsin,kəndin ətrafında döyüşü uduzsaq,onda kəndin içərilərində döyüşü davam etdirmək lazım olacaq.Bunun üçün kənddə qalan insanların istehkamı kimi istifadə olunacaq bina müəyyən edilməlidir.Binaya əvvəlcədən su,ərzaq,silah-sursat ehtiyatı yığılmalıdır.Elə ərzaqlar seçin ki,duzlu olsun,tez xarab olmasın.Duz ehtiyatına da fikir verin.Biz də əlimizdən gələn köməyi edəcəyik.Görək,silah-sursat tapıb sizə göndərə bilərikmi? Yanacaq ehtiyatı da hazırlayın.Kənddən qocaların,qadınların və uşaqların köçürülmələri təşkil edilərkən kəndin müdafiəsini həyata keçirən könüllülər də nəzərdən keçirilməlidir ki,necə deyərlər,artıq yeyən və rəzalətə ləyaqət donu geyindirməyə çalışanlar olmasın.Əlbəttə,itki qaçılmazdır,təki vicdanımızı alver predmetinə çevirməyək,qəlblərimizi şeytana satmayaq!-Əsas ərzaqı və silah-sursatı qorumalıyıq.Kim bilir,bu vəziyyət nə qədər davam edəcək? Bəlkə də,ona qədər Bakıdan bir kömək gələr.Hamı susurdu.Gələn qonaq bir qədər fikirləşib sözünə davam etdi.-Müdafiə üçün bina elə seçilməlidir ki,ərzaq və digər yardımların vaxtlı-vaxtında alınması üçün şərait olsun.Binanın mühasirəyə alınmasının qarşısını almaq üçün onun ətrafında səngərlər qazılmalıdır.Bundan əlavə,odunlar da yığılmalıdır ki,lazım gəldikdə onları yandıra bilək ki,düşmən bizim müdafiəmizi yara bilməsin.Hücum edənlərin istifadə etdikləri zirehsiz avtomaşınların hərəkətinin məhdudlaşdırılması və qarşısının alınması üçün yollara mismar və ya tikanlı məftillər tökülməlidir.Müdafiəmiz yarılandan sonra binanın divarları ağır texnikadan və ya iriçaplı silahlardan istifadə edilməklə dağıdılarsa,özümüzü qorumaq üçün əvvəlcədən binaya içərisi torpaqla doldurulmuş kisələr yığılmalıdır.Gecələr qəfil hücumun qarşısının alınması üçün mütləq növbə çəkilməlidir.Bunun üçün insanlarla yanaşı,itlərin də köməyindən istifadə edilməlidir.Binanın girişində silahlı müdafiəçilər durmalıdır ki,təsadüfən içəri girməyə müvəffəq olan düşmənin irəliləməsinə yol verilməsin.Tez qorxuya düşən insanları kəndin müdafiəsinə cəlb etməyin.Mən də müvafiq qurumlara müraciət edəcəyəm ki,bizi piyadalar əleyhinə minalarla təmin edərək köməklik etsinlər.Əgər hər şey planlaşdırdığımız kimi olarsa,uzun müddət binada özümüzü müdafiə edə bilərik.Vəziyyət çətindir,Allah köməyimiz olsun! – deyə sözünü bitirən qonaq sağollaşmaq üçün ayağa durdu.*** Xocavənd şəhəri,1992.Həmlə qrupları Xocavənd rayonunun mərkəzində yerləşən evlərin adi gözlə göründüyü yerə qədər irəlilədilər.Bir neçə dəqiqə ərzində Ağdam-Xocavənd avtomobil yolu nəzərdə keçirildi.Yolda hərəkət edən maşın gözə dəymirdi.Rayon mərkəzinin ətrafında Əmiranlılar,Muğanlı və Kuropatkino kəndlərinin evləri görünürdü.Əvvəlcədən razılaşdırılmış plana əsasən,hücuma keçməzdən əvvəl azərbaycanlıların məskunlaşdığı Yuxarı Veysəlli kəndinin strateji yüksəkliklərindən Xocavənd rayon mərkəzi “Alazan” tipli raketlərdən atəşə tutulmalı idi ki,qəfil hücum qarşısında düşmənin səfərbərliyi ləngisin və əlavə vaxt qazanmaq mümkün olsun.Əldə olunmuş məlumatlara əsasən,azərbaycanlıların məskunlaşdığı kəndlərə təşkil olunacaq hücumlarda iştirak etmək üçün həmin gün Xocavənddə Mürişenli Aqonun başçılığı ilə yaradılmış,Yerevandan,Eçmiadzindən,Əştərəkdən və Aşqabaddan gələn muzdlulardan ibarət 200 nəfərlik “Mürişen batalyonu” və bundan əlavə daha iki dəstə də yerləşdirilmişdi.Həmlə qrupunun başçısı sakitcə bütün döyüşçülərə bir yerə toplaşmaq əmri verdi.Döyüşçülər verilmiş əmri yerinə yetirərək göstərilən yerdə toplaşıb dayandılar.Onların sayı 100 nəfərdən artıq olmazdı.Hazırlanmış plana uyğun olaraq,həmlə qrupları iki dəstəyə bölündülər.Birinci dəstə Aşıqlı məzarlığı,ikinci dəstə isə Qoşagünbəz tərəfdən hücüma başlamalı idi.Səhər saat 5 radələri olardı.Hər tərəf qaranlıq olsa da,ayın işığı altında ayaq izi belə götürməmiş ağ qar dənəcikləri parıldayırdı.Havada sərt şaxta hiss olunmurdu.Qrup üzvlərinin geyimləri müxtəlif idi.Kimisi qırmızı xətli polis formasının şalvarı üstünə qalın yundan toxunma köynək və üzərindən hərbi gödəkçə geyinərək “çeçenka” tipli papaqla başını örtmüş,kimisi mülki formalı qış geyimində gəlmiş,kimisi də rus hərbçilərindən pulla satın aldığı qış mövsümü üçün kamuflyaj geyinmişdi.Qrup üzvləri “Kalaşnikov” tipli avtomatlar,“Makarov” tipli tapançalar,“Aynalı” tipli beşaçılan,qoşalülə ov tüfəngləri və s.ilə silahlanmışdılar.“Xan” ləqəbli həmlə qrupunun başçısı döyüşçüləri ruhlandırmaq üçün sözə başladı.-Evlərimiz yerlə-yeksan edilib.Torpağımız insan qanı ilə isinib.Anabacılarımızın ağlamaqdan göz yaşları quruyub.Hamımıza çətindir.Ürəyimizə vurulan yaralar sızlassa da,məlhəm qoymaq vaxtı deyil.Məqsədimiz düşmənin canlı qüvvə-sini məhv etmək deyil,Qaradağlı kəndi ətrafında yerləşdirilmiş təcavüzkar erməni dəstələrinin diqqətini Xocavənd rayonuna cəlb etmək və onların rayon mərkəzinə doğru yerdəyişmələrinə nail olmaqdır ki,kəndimizin köməksiz sakinləri-qocalar,xəstələr,qadınlar və uşaqlar kənddən təhlükəsiz çıxarılsın.İtkilərə baxmadan hücum qəfil və fasiləsiz olmalıdır-sözünə ara verdi,-düşmənimiz bizə qarşı kişi kimi vuruşmur ki,onlarla axıradək kişi kimi vuruşaq! Onların cinsi yoxdur… Vətən uğrunda ölənlərə Allah rəhmət eləsin,yerləri cənnət olsun.Şəhidlərimizlə gələcək nəsillərimiz də fəxr edəcək! Bu müqəddəs döyüşdə hər birinizdən mətinlik və cəsarət gözləyirəm! – deyərək dəstə üzvlərini nəzərdən keçirdi.Baxışları ani olaraq Masallı rayonundan könüllü olaraq vuruşmağa gəlmiş,şirin talış ləhcəsi ilə danışan iki gənc qardaş-Səid və Ceyhuna yönəldi:“Sizin qeyrətinizə qurban olum!”-dedi və səsindəki titrəyişi hiss etdirməmək üçün əlavə bir kəlmə də söyləmədi.*** Xocavənd,1992.Səidlə Ceyhun Masallı şəhərində anadan olmuşdular.Eyni yaşda kimi görünsələr də,əkiz deyildilər.Rayonda onları tanıyan hər bir şəxs onların əkiz olduğunu düşünürdü Baxmayaraq ki,xarici görünüşləri bir-birindən kəskin fərqlənirdi.Ataları Qəmbər seyid nəslindən idi.Rayonda böyük bir müəssisənin direktoru işləyirdi.Sovet dövründə müəssisə direktoru işləyənlər hörmətli şəxslər hesab olunurdular.Həmin vaxt heç kim başqalarının pulunun hesabını aparmasa da,ürəklərində vəzifə sahiblərinə hörmətlə yanaşırdılar.Qəmbər də həmin şəxslər sırasında idi.Seyid nəslindən olması və ağır oturub-duruşu onu sayılan şəxslər arasında birincilərdən etmişdi.Qəmbərin Səidlə Ceyhundan yaşca böyük olan iki qızı da var idi.Qəmbərin müəssisə direktoru olmasına baxmayaraq,onun həyat yoldaşı Fatimə Qəmbərin rəhbərlik etdiyi müəssisədə adi işçi işləyirdi.Salamlı-kəlamlı qadın idi.Kiçiklə kiçik,böyüklə böyük kimi rəftar etməyi bacarırdı.Mehriban gülüşü vardı.Qəmbərin ata-babası sovet hökuməti qurulanadək rayonun tanınmış bəylərindən olduğundan Qəmbərə onların varisi kimi böyük torpaqlar qalmışdı.Babasının torpaq sahələri sovetləşdirmə dövründə kolxoz və sovxozların torpaqlarına çevrilsə də,o,özünə böyük bir sahə saxlamış və həmin torpaqlar miras olaraq Qəmbərə keçmişdi.Qəmbərin evi şəhərin kənarında,dağ döşündə yerləşsə də,həmin dövrdə əzəmətli bir tikili görkəmi olan ev idi.Əvvəllər həmin yerə “yiyəli yer” deyərdilər.Ataları həmin dövr üçün varlı şəxs hesab olunduğundan Səid və Ceyhun maddi çətinlik çəkmədən böyümüşdülər.Səidlə Ceyhunun uşaqlıqları bir yerdə keçmişdi.Həmişə bir yerdə gəzib dolaşır,bir yerdə oynayırdılar.Səid təbiətcə sakit uşaq olsa da,Ceyhun çox dəcəl idi.Məhlələrində ilk dəfə əlləri üstə başıaşağı gəzən uşaq Ceyhun olmuşdu.Dəcəlliklə yanaşı,çox da dalaşqan idi.Eyni zamanda mərhəmətli.Heç kim Ceyhunun özündən zəif uşaqla dalaşdığını və ya onu incitdiyini görməmişdi.Ceyhunun dalaşdığı uşaqlar “sonradan göyərmiş”,özlərini dağ başına qoyan uşaqlar olurdu.Bu səbəbdən yaşıdları Ceyhuna həsəd aparır,Ceyhunun hərəkətlərini təqlid etməyə çalışırdılar.Səidin isə ağıllı sözləri olsa da,daha çox “qızxasiyyət” idi.Dava ilə işi olmazdı.Hər bir münaqişəni sülh yolu ilə həll etməyə çalışardı.Belə xasiyyətdə olduğunu Səid uşaqlıq dövründə məhlə uşaqları ilə konfet kağızından və ya paltar düyməsindən qumar oynayan zaman büruzə verərdi.Oyun oynayan uşaqlar qazandıqları rəngbərəng konfet kağızlarını və qəpik pulları həvəslə sayıb ciblərinə qoyanda Səid buna biganə münasibət bəsləyərdi.Səidlə Ceyhunun orta məktəbi müvəffəqiyyətlə bitirmələri və elə həmin ildə də Bakı şəhərində yerləşən ali məktəbə daxil olmaları hamı tərəfindən təbii qarşılanmışdı.Pulu olan hər kəs mütləq ali məktəb diplomuna sahib olmalı idi.1989-cu il son günlərini xərcləyirdi.Qəribə şərait yaranmışdı.Sovet hökumətinin süqutu “de fakto” reallaşsa da,sovet şüuruna sahib olan insanlar üçün bu mümkünsüz və qəbuledilməz idi.Belə şüura mənsub insanlar baş verən hadisələrin həqiqiliyinə inanmır,dövranın geri dönəcəyinə ümid edirdilər.“Yenidənqurma” prinsiplərinə yad olan gənc nəsil üçün isə belə durum acınacaqlı idi.Köhnə dəyərlər itirilsə də,yeni dəyərlər hələ müəyyənləşməmişdi.Gənc nəsil yolayrıcında qalmışdı.Köhnə sistem dağılıb,yenisi isə yoxdur.Nə etməli?! Bir yandan da Azərbaycanın Qarabağ dərdi.Böyük güclərin himayəsindən və siyasi oyunlarından ruhlanaraq ölkəmizdən torpaq qoparmağa çalışan ermənilərin pis niyyətləri Səidi də ölkənin gələcəyi ilə bağlı məsələlərdə düşünməyə vadar edirdi.Lakin onun şahidi olduğu bir hadisə Səidi dilemma qarşısında qoymuşdu.Dönə-dönə ürəyində gördüyü mənzərəni canlandırır və gördüklərini analiz edib bir nəticəyə gəlmək istəyirdi.Sovet dövlətinin idarəetmə sistemi hələ də saxlanıldığı Azərbaycanda Mərkəzi Kommunist Partiyasının birinci katibi rayon mərkəzinə gəlmişdi.Yenilik arzusuyla yaşayan insanlar birinci katiblə görüşmək üçün təyin olunan yerə toplamışdılar.Hamı kimi Səid də bu görüşə gəlmişdi.Görüş üçün tribunanın hazırlanmasının Xalq Cəbhəsi partiyasının üzvlərinə həvalə olunması orada Səidin də iştirakını mümkün etmişdi.Yay tətili olduğundan rayonda istirahət edən аli məktəb tələbəsi kimi Səidə də birinci katibin dediklərini eşitmək maraqlı idi.Tribuna quraşdırılan zaman rayonda “Cin Kərim” kimi tanınan şəxsin dediyi sözlər Səiddə ikrah hissi oyatsa da,həm də onun marağına səbəb olmuşdu.Cin Kərim təklif edirdi ki,tribunanı elə düzəltsinlər ki,aşağıdan onu silkələmək mümkün olsun.Mərkəzi Komitənin birinci katibini belə qarşılamağa hazırlıq getməsi Səiddə maraq doğururdu.Doğrudanmı,dövlətin idarə olunması bu qədər sadə münasibətlər üzərində qurulur? Səid maraqla görüşün necə keçəcəyini gözləməyə başladı.Mərkəzi Komitənin birinci katibi qatarla gəldiyindən görüş üçün tribuna dəmiryol vağzalının həyətində quraşdırılmışdı.Nəhayət,Azərbaycan Respublikası Kommunist Partiyasının birinci katibi və onu müşayiət edən şəxsləri gətirən qatar stansiyada dayandı.Qapı açıldıqdan sonra vaqonun qapısı ağzında duran birinci katibi xalq cəbhəsinə rəğbət bəsləyən rayon partiya komitəsinin birinci katibi,prokuror,polis rəisi,digər rəsmi şəxslər və əlbəttə,rayonda cəbhə üzvü kimi söz sahibi olan Cin Kərim qarşıladı.Cin Kərim birinci katibin vaqondan enməsinə kömək etmək üçün irəli atıldığından onunla birinci görüşən də elə Cin Kərim oldu.Cin Kərimlə ilk görüşən birinci katib ətrafdakılara da əl verib görüşdü,onları saxta təbəssümlə salamlayıb yaxında quraşdırılmış tribunaya tərəf yollandı.Birinci katibi qarşılamağa çıxanlar onu müşayiət etsələr də,əlbəttə,birinci katibə ən yaxın olan şəxs Cin Kərim idi.Birinci katib tribunaya qalxmaq istəyəndə Cin Kərim onun yaxınlığında olan dostlarına göz vurub tribunaya qalxmaq istəyən birinci katibin arxasından əli ilə təkan verib onu qaldırmaq istəyirmiş kimi özünü göstərdi.Hamı gördüklərindən təəccüblənib bir-birinə baxsa da,çıxış yolunu elə birinci katib özü tapdı.Gülə-gülə tribunaya qalxıb sözə başladı.Səid onun nə dediyini eşitmirdi.Birinci katib danışanda Səidin gözü tribunanın aşağısında duran və tribunanın dayaq taxtalarını itələməklə onu silkələməkdə olan Cin Kərimdə idi.Cin Kərim heç kəsə əhəmiyyət vermədən tribunanı silkələyir,aradabir dayanıb birinci katibin nə dediyinin fərqinə belə varmadan əl çalır,həmfikirlərini də birinci katibi alqışlamağa sövq edirdi.Ora toplaşanlar da artıq birinci katibin nə dediyinə qulaq asmırdılar.Hamı yıxılmamaq üçün tribunanın taxtalarından ikiəlli yapışan,aradabir üzünü Cin Kərimə tərəf tutaraq “Ay bala,eləmə!”-deyən birinci katibin köməksizliyinə baxırdı.Səid üçün bütün bu gördükləri dəhşətli mənzərələr idi.“Bu millətin axırı necə olacaq?” – deyə ürəyindən keçirirdi.Yarım saat çəkən görüşü tələsik başa vuran birinci katib gəldiyi kimi də qatara minib getdi.Səid evə qayıdarkən gördüklərini ürəyində götür-qoy edir,dövlətin gələcəyi ilə bağlı ümidsizliyə qapılırdı.Evləri rayon mərkəzinin yuxarı hissəsində olduğundan üzü yuxarı getmək onun üçün çətinlik yaradırdı.Elə bil,nəfəsi çatmırdı.Həmişə gedib-gəldiyi yolun,yoxsa gördüklərinin onu yorduğunu başa düşə bilmirdi.Başını qaldırmadan getdiyi üçün yolda toqquşduğu qadından üzr istəyib getmək üçün başını qaldırdı və dərhal da nifrətlə üzünü yana çevirib getdi.Qadın da heç bir söz demədən tələsik ondan uzaqlaşdı.Səid illər əvvəl bu qadının başqasına pıçıldadığı dəhşətli sirri təsadüfən öyrənmişdi.Həmin qadından eşidənədək Səid bilmirdi ki,onun anası,əslində,Fatimə deyil,başqa qadındır.Atasının da Qəmbər olduğu bilinmirdi.Səid eşitdiklərindən qəribə vəziyyətə düşmüşdü.Əgər onun atası və anasının kimliyi bilinmirdisə,bu ailəyə necə düşmüşdü? Axı nə atası Qəmbərdən,nə də anası Fatimədən özünə qarşı heç bir ögey münasibət hiss etməmişdi.Əksinə,valideynləri sandığı insanlar onu həmişə Ceyhuna nümunə göstəriblər.Niyə bu vaxtadək bu hadisə barədə heç kimdən bir söz eşitməyib? Niyə eşitdiklərini dilinə gətirməyə,kiməsə deməyə,kimdənsə soruşmağa cəsarət etmir? Səid bu eşitdiklərindən sonra oğrun-oğrun ata və anasını altdan-altdan süzür,özündə onlarla oxşar və fərqli cəhətlər axtarırdı.Ceyhuna və bacılarına da baxır,heç nə başa düşə bilmirdi.Ataanasının,qardaş və bacılarının münasibəti onun ögey olduğunu hiss etdirmirdi.Bu fikirlərdən yorulub axırda qadının dediklərini şeytanın oyununa,paxıllığa yozurdu və özünü də buna inandırırdı.Birinci katiblə görüşlə bağlı təəssüratlarını məhlədə gördüyü qonşu qızı Lalənin mənalı baxışları dağıtdı.Səid Laləni sevirdi.Bu münasibətdən Lalənin ata-anasının və evdəkilərin də xəbəri var idi.Səid və Lalə valideynlərinin bu münasibətlərə müsbət yanaşdığını bilir və gələcəkdə evlənməyi planlaşdırırdılar.Qonşu olduqlarından Lalə vaxtının çox hissəsini onlarda keçirir,Səidin bacıları ilə birgə ev işlərində anası Fatiməyə köməklik göstərirdi.Elə Səidin anası da Laləni öz qızlarından ayırmırdı.Səidi görən Lalə heç bir söz demədi.Səidə şirin bir təbəssüm bəxş edərək ondan əvvəl Səidgilin həyətinə keçdi.Evdə oturub özünü məşğul kimi göstərən Səid oğrun-oğrun Laləyə baxırdı.Fikirləşdiklərini heç kimə demək istəmirdi.Düşüncələrini hər zaman bölüşdüyü,canından artıq istədiyi Ceyhunun gəlməsini gözləyirdi.Səiddən fərqli olaraq,Ceyhun birinci katiblə olan görüşdən ləzzət almışdı.Evə girən kimi Ceyhun qəhqəhə çəkib güldü:-Bir dövlətin ki,birinci katibini Cin Kərim qarşılaya,vay o dövlətin halına!-deyib yenidən qəhqəhə çəkdi və əlavə etdi:-Bambılı ki,bambılı! Səidin onun gülüşünə reaksiya vermədiyini görən Ceyhun ciddi görkəm aldı:-Nə olub sənə? Bu sualın içində o qədər sual cəmlənmişdi ki:“Xəstələnməmisən ki?”,“Kimsə xətrinə dəyməyib ki?” Səid Ceyhunun onu canından artıq istədiyini bilirdi.Bilirdi ki,Ceyhun yeri gəlsə,onun yolunda ölümə belə fikirləşmədən gedər.-Bu görüş məni yaman dilxor etdi.Bu dövlətin axırı hara gedir? Millətimizin aqibəti necə olacaq? Axı oxuyub,təhsilimizi başa vurub nə edəcəyik? Yenə sakit bir küncə çəkilib öz qayğılarımızla məşğul olacağıq.Bəs şəhid qanı ilə al qana boyanmış Qarabağ torpağı? Valideynlərini itirmiş körpələr böyüyəndə onların üzünə necə baxacağıq? Harada gizlənmişdik deyəcəyik? Topxana meşəsində iki ağacın kəsilməsinə etiraz əlaməti olaraq meydanlara toplaşmış yüz minlərlə insanın içərisində olduğumuzdan qürur duyduğumuz halda,köməksiz insanların faciəsinə niyə belə laqeydik? Kim qırdı bizim birliyimizi,mətinliyimizi,mübarizə əzmimizi? Dövlətçiliyimizin itirilməsi bizim iradəmizdən asılı deyil,bəs mənəviyyatımızın,kişiliyimizin itirilməsini necə izah edəcəyik? Bu gün Qarabağı,sabah başqa rayonları itirəcəyik.Nəyimiz qalacaq? Kimin üçün qalacaq? Ləyaqətimizi itirsək,ali məktəb diplomu ilə yaşaya biləcəyik? Rayonda elə ailə yoxdur ki,üzvlərindən heç olmasa biri xalq cəbhəsi tərəfdarı,o biri sovet rejimi tərəfdarı olmasın.Bu millətin işi qalıb Allaha! Dəliqanlı Ceyhunun üzü qayğılı görkəm aldı:-Nə istəyirsən,edək! Səid sözünə davam etdi:-Dərslər başlayanda Bakıya qayıdan kimi ərizə yazıb könüllü Qarabağa vuruşmağa gedəcəyəm.Sən evdə heç kimə bir kəlmə də olsa,mənim planlarım barədə danışma.Qoy elə bilsinlər ki,institutda oxuyuram.-Elədirsə,mən də səninlə gedəcəyəm.Qoy sən deyən olsun.Səid başını qaldırıb nə isə demək istədi.Tez də fikrindən daşındı.Canından artıq istədiyi Ceyhunu fikrindən daşındırmağın mümkün olmadığını bilirdi.Bakıya qayıtdıqdan sonra onlar ərizə yazaraq Qarabağa vuruşmağa getdilər.Qarabağa vuruşmağa gəldikləri ilk gündən bəri Ceyhun Səiddən bir addım belə olsa,aralı gəzmirdi.Hər yerdə qarabaqara Səidi izləyirdi.Səidin arxasından gedərək ətrafı diqqətlə nəzərdən keçirir,üzləşəcəkləri hər hansı bir təhlükənin qarşısını almaq üçün hazır vəziyyətdə dayanırdı.Rayon mərkəzinə hücumun başa çatdığını bildirən yaylım atəşindən sonra dəstə üzvləri ilə danışdıqları kimi,Səidlə Ceyhun da meşə yolu ilə görüş yerinə istiqamət götürdülər.Həmişəkindən fərqli olaraq,bu dəfə Ceyhun Səiddən öndə gedir və heç nə demədən irəliləyirdi.Səid onun arxasınca hərəkət etsə də,Ceyhunun rayon mərkəzinə təşkil olunmuş hücumda yaralandığından xəbərsiz şəkildə gedirdi.Bir qədər getdikdən sonra Ceyhun qəfildən üzü üstə yerə yıxıldı.Qalxmağa çalışsa da,bacarmadı.Səidin həyəcandan ürəyi sancmağa başladı.Cəld qaçaraq Ceyhuna çatdı.Onu qaldırmaq istədi.Ceyhunu kürəyi üstə çevirəndə ağzından qan gəldiyini gördü.Ceyhun zorla gülümsədi:“Qorxma,heç nə olmaz-dedi.Səid Ceyhunun üzünə baxdı.Birinci dəfə idi ki,onun gözlərinin dərinliyində qəm görürdü,nisgil görürdü.-Nə olub sənə?-deyə soruşdu.Ceyhun ağır-ağır nəfəs ala-ala:-Sinəmə güllə dəyib-dedi.Səid nə edəcəyini bilmirdi,özünü itirmişdi.Köynəyinin qolunu cırıb Ceyhunun yarasının üstünə basdı.Yaxınlıqda hələ də atəş səsləri eşidilirdi.-Bir azdan qalxaram,gedərik! – deyə Ceyhun pıçıldadı və bir anlığa gözlərini yumdu.Səid onun başını dizinə alaraq:-Nə oldu sənə,qardaşım? Qorxma,görüş yerinə az qalıb,dostlarımız kömək edər,səni xəstəxanaya çatdırarıq-dedi.downloaded from KitabYurdu.org Müstəntiqin etirafı 71 Ceyhun:-Əlbəttə!-deyib gülümsədi.Səid Ceyhunu kürəyinə alıb aparmağa başladı.Lakin tez də yoruldu.Yaxınlıqdan gələn atəş səsləri getdikcə yaxınlaşır və erməni dilində danışıqlar eşidilirdi.Səid dincəlmək üçün bir ağacın altında oturdu və Ceyhun kürəyindən yerə endirdi.Ceyhun getdikcə halsızlaşır və Səidə yalvarırdı ki,onu burada qoyub getsin:“Ara sakitləşəndən sonra gəlib məni apararsınız” – deyə təkrarlayırdı.Səidi qəhər boğduğundan heç bir cavab verə bilmədi və Ceyhunu yenidən arxasına alaraq irəli addımlamağa başladı.Nə qədər getdiyinin fərqində deyildi.Birdən Ceyhunun iniltili səsini eşitdi:-Məni yerə qoy,Səid.Bayıra çıxmaq istəyirəm.Səid Ceyhunu ehtiyatla kürəyindən düşürüb yaxınlıqdakı ağacın altında yerə uzatdı.Ceyhun iniltili səslə yalvardı:-Bir az kənarda dayan,utanıram.-Kömək edim? Ceyhun başını sag-sola tərpədərək “yox” işarəsi verdi.Səid narahat baxışlarla ətrafı süzüb səssizcə ağacların arxasına keçdi.Üzünü Ceyhun olduğu yerdən başqa səmtə çevirdi.O,nə edəcəyi barədə yenicə düşünməyə başlamışdı ki,qəfildən güllə səsi eşitdi.Dərhal Ceyhuna tərəf çevrildi.Ceyhunun cansız bədəni yerdə uzanıqlı qalmışdı.Gicgahında qara dəlik kimi güllə yeri görünürdü.Atəş açdığı tapança əlindən yerə düşüb qalmışdı.Səid tələsik Ceyhuna yaxınlaşdı.Onu qucaqlayıb silkələməyə başladı:“Qurban olum,gözlərini aç,Ceyhun! Belə eləmə!” Səid onun öldüyünü anlayıb dəli kimi çığırmağа başladı:“Sən nə etdin,Ceyhun? Allahım,mənə yol göstər.Evə necə qayıdım? Anama,atama nə deyəcəyəm? Ceyhunu niyə qoruya bilmədiyimi necə izah edəcəyəm?” Üzləşdiyi dəhşətli hadisə qarşısında nə edəcəyini bilməyən Səid Ceyhunun özünə qəsd etdiyi tapançasını əlinə götürdü.Tapançanı gicgahına dayadı.Nəfəsi daraldı.Atəş açmaq istədi.Bu zaman arxadan onları izləyən ermənilərin qırıq-qırıq səsləri eşidildi.Səidin göz yaşları içərisində islanmış baxışları qətiləşdi.Göz bəbəkləri genişləndi və qəribə şəkildə parlamağa başladı.İndi onun baxışları qisas çağırışına çevrilmişdi.Artıq Səid Ceyhunun meyidini aparmaq və ya dəfn etmək barədə fikirləşmirdi.O,soyuqqanlılıqla ətrafı nəzərdən keçirdi.Erməni dilində olan danışıqların daha da yaxınlaşdığını duyaraq Ceyhunun sənəd və silahını götürüb ağacların arasında qeyb oldu.Qaradağlı kəndi,1992.Xocavənd rayon mərkəzinə uğurlu hücumdan sonra Qaradağlı kənd sakinlərinin kəndi təhlükəsiz tərk etmək imkanları yüksəlmişdi.Qısa müddət ərzində fasilələrlə təhlükəsiz yaşayış yerinə köçmək istəyən sakinlərin bir qismi yaxın rayonlarda yaşayan qohumlarının evinə getmiş,bir qismi isə başqa yerdə sığınacaq tapmaq ümidi ilə kəndi tərk etmişdi.Kəndi tərk edənlər arasında vuruşmaq iqtidarında olan cavanlar da var idi.Onlardan bəziləri vuruşmaq üçün silah əldə etmək,düşməndən müdafiə təminatı almaq üçün haqq səsini “yuxarılara” çatdırmaq məqsədlərini bəhanə edərək kəndi tərk etmişdilər.Kənddə qocalı-cavanlı 115 nəfərə yaxın şəxs qalmışdı.Onlar arasında yaxınlarını itirmiş,kimsəsiz qalan qadınlar və cavan qızlar da var idi.Kimisi atasını,kimisi isə həyat yoldaşını tək qoyub getmək istəmirdi.Kəndi mühasirəyə almış,top,qrad qurğusu,BMP,avtomat,pulemyot və digər vasitələrlə silahlanmış erməni millətçiləri çox böyük üstünlüyə malik idilər.Fəxrəddin yaxşı başa düşürdü ki,kömək gəlməzsə,azğın düşmənin hücumlarının qarşısını almaq mümkün olmayacaqdır.Düşmən isə hücumlara ara vermirdi.Fəxrəddin hər gün ratsiya ilə əlaqə saxlayaraq ölkə rəhbərliyindən və aidiyyatı qurumlardan kömək istəyirdi.Lakin respublika rəhbərliyinə və digər orqanlara dəfələrlə edilən müraciətlərin hamısı cavabsız qalmışdı.Artıq güvənəcək bir yer qalmamışdı.Kəndin taleyi Allahın ümidinə qalmışdı.Bunu Fəxrəddin anlayırdı,lakin çarəsiz idi.Növbəti günün səhəri də Qaradağlılar üçün top və tüfəng səsləri ilə açıldı.Səhər tezdən erməni hərbi birləşmələri hər tərəfdən Qaradağlı kəndi üzərinə hücuma keçmişdilər.Lakin onların qarşısını kənd özünümüdafiə dəstəsinin döyüşçüləri qətiyyətlə alırdılar.Kəndin müdafiəsində olan hər kəs başa düşürdü ki,kənddə qalan hər bir kəsin həyatı,namus və ləyaqəti onların duruş gətirməsindən asılıdır.Döyüşlər pərakəndə olsa da,çox gərgin keçirdi.Kənddə qalan qızlar və qadınlar güllə yağışı altında döyüş meydanına girib müdafiəçilərə patron,su,ərzaq daşıyır,yaralılara tibbi yardım göstərir,qanaxmasını dayandırır və onların yenidən döyüşə qayıtmasına kömək edirdilər.Ağır yaralılar belə döyüş meydanını tərk etmək istəmirdi.Düşmən tərəfin hücumlara ara verməsindən istifadə edən kənd sakinləri atışmada həlak olmuş yaşlı qadının dəfnindən sonra kolxozun binasına toplaşmışdılar.İkinci mərtəbədə yerləşən kolxoz sədrinin iş otağı müdafiə qərargahına çevrilmişdi.Fəxrəddin kolxozun binasına toplaşmış kənd sakinlərini ürək ağrısı ilə nəzərdən keçirdi.Otaqda ilk sıralarda yaşı 60-ı ötmüş kişilər və məktəb yaşlı uşaqlar dayanmışdı.Otağa həmçinin ərlərinə,oğullarına və qardaşlarına həyan olmaq istəyən,onlara yemək hazırlayan,çörək bişirən,paltarlarını təmizləyən mərd və qeyrətli qadınlar,arxada isə könüllülər adlandırılan,Milli Ordunun əsgərləri kimi tanınan döyüşçülərdən 5 nəfəri yığılmışdı.Qaradağlı kəndinin özünümüdafiə dəstələri və Milli Ordunun digər əsgərləri kənd ətrafında yaradılmış məntəqələrdə kəndin müdafiəsində dayanmışdılar.O,müharibə məziyyətləri çöhrələrinə iz salmış gənclərin üzlərinə ötəri nəzər saldı.“Kaş bunları da bir tərəfə çıxara biləydim!”-deyə Fəxrəddin ürəyindən keçirdi.Qərargaha yığılanlar arasında olan Tural kolxoz sədri Fəxrəddinlə bir sırada dayanmış,avtomat silahı çiynindən sallanan qardaşı Tahirə baxdı.Onun yanında isə Milli Ordunun könüllü döyüşçüsü kimi tanınan,üzünü saqqal basmış,güllə yarası hələ tam sağalmamış,sağ əli ilə avtomatdan yapışıb,sol əli sarğı ilə çiynindən asılı olan Səidi görəndə daha da ürəkləndi.Fəxrəddin bir daha otaqda olanları süzüb səssizcə:“İnsanları qorumalıyıq!”-dedi və çarəsizlikdən başını aşağı saldı.Otaqda olanlardan heç kim danışmaq,nəyisə müzakirə etmək istəmirdi.Vəziyyət aydın idi.Bu anda da kəndin girəcəyində olan səngərlərdə qanlı döyüşlər gedirdi.Kolxoz binasına yığılmış 103 nəfər səhəri dirigözlü açdı.Gecə döyüşlərində güllədən dəlikdeşik olmuş müdafiəçilərin cəsədləri qərargaha gətirilmişdi.Gecə ikən döyüşçülərin cəsədləri yuyulmuş,ələ keçən parçalara bükülüb dəfn üçün hazırlanmış,1-ci mərtəbədə yerləşdirilmişdi.Atəş səsləri səhərə qədər eşidildi.Bu,vəziyyətin həddindən artıq kritik olduğuna işarə idi.Fəxrəddin narahatlıq içində keçən günlərin yuxusuzluğunu və yorğunluğunu bir saatlıq dincəlməklə çıxarmaq üçün oturduğu yerdə mürgüləyirdi.Atəş səsləri yaxınlaşanda kolxoz binasına yığışanlar qum kisələri ilə örtülmüş pəncərələrin açıq qalan hissəsindən erməni həmlə qrupları üzvlərinin qərargaha yaxınlaşdıqlarını gördüklərindən kəndin ətrafında yaradılmış müdafiənin yarıldığını anladılar.Gün ərzində kəndin artilleriya atəşinə tutulmasına baxmayaraq,binanın ətrafında qazılmış səngərlərdə olan müdafiəçilər hücum edən həmlə qruplarının binaya yaxınlaşmasına imkan vermirdilər.Düşmənin hər dəfə yeni qüvvə ilə binaya daxil olmaq cəhdlərinin qarşısı cavab atəşləri ilə alınırdı.Düşmən tərəfindən açılan snayper atəşlərinin hədəfdən yayındırılması üçün binanın ətrafına yığılmış saman tayalarına və odunlara od vurulmuşdu.Hər tərəfi tüstü bürümüşdü.Güclü alovun təsirindən yanan odunların çırtıltısı kənd müdafiəçilərinin axırıncı ümidlərini puça çıxarsa da,göylərə qalxan alov dilimləri Qaradağlıların mübarizə simvoluna çevrilirdi.Uzaqdan yaxınlaşmaqda olan avtomaşın mühərriklərinin səsi eşidilməz olmuşdu.Yollara döşənmiş tikanlı məftillər düşmən texnikasının binaya yaxınlaşmasını mümkünsüz edirdi.Binanın ətrafında qazılmış səngərlərdə düşmənə müqavimət göstərən müdafiəçilər üçün döyüşlər ölümqalım xarakteri almışdı.Heç kim ölümə təslim olmaq istəmirdi.Ətrafı qışqırıq,haray və söyüş səsləri bürümüşdü.Düşmənin qırıq-qırıq danışıqları eşidilsə də,onların nə danışdıqlarını başa düşmək olmurdu.Hücum edənlərin sifətlərinin rəngi,geyimləri,istifadə etdikləri silahlar fərqli idi.Düşmən tərəfin hücumlarının amansız xarakteri də anlaşılan deyildi.Hücumların əvvəlində binaya toplanmış kənd müdafiəçilərinin fikirlərinə hakim kəsilmiş qorxu hissi 3 gün ərzində davam edən döyüşlərin yaratdığı vahimənin təsirindən silinmişdi.Artıq heç kəs özünü köməksiz hiss etmirdi.Hər kəs yalnız həyatını deyil,namus və şərəfini də qorumaq məcburiyyətində olduğunu dərk edirdi.Kənardan bu mənzərəni görən olsaydı,bu döyüşü sadəcə adi kənd sakinlərinin mübarizəsi kimi deyil,səlib yürüşünə çıxanlara qarşı savaşan orta əsr cəngavərləri və onlara layiq olan qadın döyüşçülərin ölüm-qalım savaşı kimi xarakterizə edərdi.Bu insanlar arasında ölüm yolçuluqlarını dərk edənlər canlarını qurtarmaq üçün deyil,şərəfli ölüm uğrunda vuruşurdular.*** Qaradağlı kəndi,1992.Qaradağlı kəndinə hücum həmlələrini təşkil edən Mürişen batalyonunun komandiri Aqo qəzəbli idi.-Necə olur ki,bir batalyon erməni əsgəri 100 nəfərlik türk kəndlisinin öhdəsindən gələ bilmir? Bütün qüvvələri səfərbər edərək 3 gündür hücumu davam etdiririk.Nəticə var? – Yoxdur! Heç olmazsa,aldadıb təslim olmağa vadar edin.Üzünü Daşnaksütun partiyasının “Azdak” qəzetinin təşkilatçılığı ilə Livandan,Suriyadan və digər ölkələrdən göndərilmiş muzdlu döyüşçülərə tutdu:-Arsaxın müstəqillik əldə etməsini bütün qəlbimizlə istəməliyik.Buna hazır olmaq lazımdır.Xəyallarınızda da olsa,Vətənə qayıtmaq istəyini gücləndirin.Bu fikirləriniz müstəqilliyimiz yolunda hazırlıq mərhələsi olacaq.Bilirəm,belə bir fikir formalaşıb ki,Daşnasütun partiyasının “Spyurk” ilə heç bir əlaqəsi yoxdur.Ancaq bu belə deyil! Bütün Arsax camaatı bilir ki,uzun illərdir Daşnaksütun partiyası azadlıq uğrunda mübarizəmizin təşkil olunmasında yaxından iştirak edir,xalqı silahla,çörəklə,su ilə təmin edir.Bunlar çox mühüm əhəmiyyətə malikdir.Öz ideyalarına sadiq olan partiya üzvlərinin vuruşaraq həlak olmalarına Arsax camaatı dəfələrlə şahidlik edib.Bizə dəstək verənlərin ilk sıralarında bu partiyanın üzvləri dayanır.Düzdür,bu partiya Arsaxda yeni tanınır.Sovet dövründə bu partiya əleyhinə olan əks təşviqatlara inanmayın.Bu partiyanın üzvləri həmişə birləşdirici qüvvəyə malik olub.Erməni millətçiliyi ideyasının maliyyələşdirilməsində əvəzsiz rol oynayıb.Mən başa düşürəm ki,qürbətdə anadan olmaq,uzun illər orada yaşamaq səbəbindən assimilyasiyaya məruz qalmısınız.Sizi təkcə vətənpərvərlik ideyalarına söykənərək Vətənə dəvət edə bilmərik.Vuruşduğunuza görə sizlərə çoxlu pul veririk.Həmin pullarla Arsaxı on illərlə dolandırmaq olar.Niyə erməni olduğunuzu yaddan çıxarırsınız? Birdəfəlik yaddaşınıza həkk edin ki,qarşınızdakılar türklərdir,bizim düşmənlərimizdir! Rəhm etməyin! Qocalara,uşaqlara,qızgəlinlərə aman verməyin! Öldürün! Yandırın! Başlarını kəsin! Türklər bizim əcdadlarımıza rəhm etmişdilər?! Üzərində kamuflyaj tipli geyimi olan,əlində avtomat silah tutan,qurşağına piyadalar əleyhinə qumbaralar asılmış,Livanda 100 ildən də artıq müddətə nəşr edilən “Azdak” qəzetinin əməkdaşı Aqonun çıxışını davam etdirdi.Bizim böyük səhvlərimizdən biri də budur ki,biz erməniləri “Yerevan ermənisi”,“Livan ermənisi”,“Qarabağ ermənisi” və s.olaraq kateqoriyalara bölürük.Belə düşünmək düzgün deyil.Biz hamımız erməniyik.Əlbəttə,müxtəlif dövlətlərin ərazilərində yaşayan ermənilərin düşüncələri arasında müəyyən fərqlər olmalıdır.Lakin bu o demək deyil ki,onlar başqadır,biz başqa.Mən bunu qəbul edə bilmərəm.Bunu da başa düşürəm ki,Arsaxın müstəqilliyi uğrunda vuruşmaq üçün təkcə vətənpərvər olmaq kifayət etmir.Aqo demişkən,bunun əvəzi pulla ödənilir.Çünki qısa bir zaman ərzində dünyanın müxtəlif yerlərində yaşayan ermənilərin düşüncələrini erməniçilik ideyalarının təbliğinə yönləndirmək çətindir.Ermənistan əhalisi,o cümlədən Arsax xalqı “Spyurk” təşkilatının hansı işləri gördüyü ilə daha yaxından tanış olsa,əlbəttə,fikirləri dəyişəcək.Buna vaxt lazımdır.Lakin bizim indi buna vaxtımız yoxdur.Açığını deyim ki,düşmənlərimiz olan türklərin belə mövqe tutması,öz doğma yurd-yuvalarını tərk etməyərək müqavimət göstərmələri anlaşılandır.Axı kim öz ev-eşiyini könüllü qoyub gedər? İndi tarixi məqamdır.Gələcək nəsillərimizi türklərin intiqamından qorumaq məqsədilə mərkəzi Ermənistan olmaqla,çevrə ittifaqları yaratmaq fürsəti əldə etmişik.Bu ittifaq düşmənlərimiz qarşısında üstünlüyümüzü təmin edəcək.Bəli,bu gün düşmənlərimizlə açıqaçığına vuruşmağa bizim gücümüz çatmır.Bunun üçün başqa ölkələrdə yaşayan erməniləri və digər millətlərin nümayəndələrini muzdla bu işə cəlb edirik.Lakin gələcəkdə bütün dünyaya səpələnmiş ermənilərin birliyini yaratmaqla pisniyyətli qonşularımızın qarşısında davam gətirə biləcəyik.Bu gələcəyin işidir.İndi isə biz oturub gözləyə bilmərik ki,Ermənistan təkbaşına bu problemlərin həlli ilə məşğul olsun.Biz hakim də deyilik ki,hər hansı bir hərəkətə qiymət verək ki,bu düzdür,düz deyil,ədalətlidir,ədalətli deyil,insanlığa yaraşan hərəkətdir və ya əksinə,vəhşilikdir.Biz bunlar barədə fikirləşməməliyik.Böyük Ermənistanın keçdiyi əzablı yolları unutmaq olmaz.Hansı xalq ermənilər qədər çətinlik görüb?! Bəli,burada vuruşan ermənilər arasında valideynlərindən biri və ya hər ikisi erməni olan var.Burada pis heç nə yoxdur.Kim kimi sevirsə,onunla ailə həyatı qura bilər və qurur.Lakin əzəldən bizim bircə devizimiz var:“Bir erməni başqa bir millətdən olan qadınla evlənirsə,həmin qadının erməniləşməsini təmin etməlidir.Bir erməni qadını başqa bir millətdən olan kişiyə ərə gedərsə də,həmin qadın çalışmalıdır ki,övladlarını erməni kimi tərbiyə etsin”.Bir daha təkrar edirəm ki,hər bir erməninin borcudur ki,övladının ana vətənlə-Böyük Ermənistanla əlaqəsini təmin etsin! Əgər biz Böyük Ermənistana “bizim ümumi vətənimiz” deyiriksə,onda kimin harada anadan olmasından asılı olmayaraq,o,Arsaxın müstəqilliyi uğrunda vuruşmağa və qalib gəlməyə borcludur.Vətənə kömək etmək lazımdır.Hamı bilməlidir ki,Böyük Ermənistanın vətəndaşı olmaq bütün ermənilərin qismətinə yazılıb.Burada heç bir problem və məhdudiyyət ola bilməz.Bunun reallaşması üçün Ermənistan və “Spyurk” təşkilatı razılığa gəlib,bir-birləri qarşısında öhdəlik götürüblər.Hər bir xaricdə yaşayan erməninin öz vətəninə sərbəst gəlib-getmək haqqı tanınır.Lakin bütün bu arzuların reallaşması üçün vuruşmaq lazımdır.Təkcə vuruşmaq da kifayət etmir.Öldürmək,öldürmək,yenə də öldurmək! Amansızlığınızdan utanmayın.Böyük məqsədlərə rəhm etmək,aman vermək,ləyaqət yaraşmır.Bunları yaxşı yadda saxlayın! Kömək gəlmədən kəndi mənfur türklərdən təmizləyin.İmkan olsa,yer üzündən silin! Yaradan köməyiniz,Ermənistan arxanız olsun! İrəli! Böyük Ermənistan uğrunda ölənlərin qanını yerdə qoymayın! *** Qaradağlı kəndi,1992.Səhərə yaxın qərargahdan düşmən tərəfə açılan atəşlərin sayı azalmış və ardıcıllığı pozulmuşdu.Müdafiəçilərin döyüş sursatının tükənmək üzrə olduğu artıq anlaşılırdı.Bu səbəbdən düşmənin həmlə qrupu üzvləri qərargaha daha cəsarətli şəkildə yaxınlaşırdılar.Hələ də qərargahın içərisinə daxil olmağa ürək etməyən ermənilər səsgücləndirici vasitə ilə kolxoz binasında olanlara təslim olmağı təklif edir və təslim olacaqları təqdirdə onların təhlükəsizliklərinin təmin olunacağına və rayon mərkəzinə getmələri üçün şərait yaradılacağına söz verirdilər.Müraciətlərə qərargahdan atəş səsləri ilə cavab verildiyindən erməni zabitinin təslim olmaq çağırışları müəyyən fasilələrlə yenidən səsləndirilirdi.Fəxrəddin çıxılmaz vəziyyətə düşmüşdü.Bir tərəfdən anlayırdı ki,ermənilərin vədlərinə inanmaq olmaz,onlar söz verib aldatmağa meyllidirlər.Digər tərəfdən isə,qərargahda olan müdafiəçilərin silah-sursat və ərzaq ehtiyatları tükənmək üzrə idi.Müdafiəçilər artıq iki gün idi ki,ac idilər.Kənddə yandırılan evlərin,saman tayalarının tüstüsü ərşə dirənib.Acı tüstü udan,yemək və sudan məhrum edilmiş insanlar uzun müddət müqavimət göstərə bilməzlər.Fəxrəddin heç bir qərara gələ bilmədiyindən ümidini Allaha bağlamış,möcüzənin baş verməsini gözləyirdi.Kömək almaq üçün ətraf kəndlərin yaxınlığında olan Azərbaycan ordusu əsgərlərinə müraciət etmək məqsədilə göndərilən Tahir də gəlib çıxmırdı.Fəxrəddin Tahiri qərargahın binasında qarşısında dayanan görəndə bir anlığa da olsa,möcüzənin baş verdiyinə inanmaq istədi.Lakin taqətdən düşmüş,qolunu güllə siyirmiş Tahirin yorğun və kədərli baxışları onun sonuncu ümidini də qırdı.Tahir kənddən bir qədər aralıda Azərbaycan ordusunun general rütbəli bir nümayəndəsinə rast gəldiyini,generalın komandirlik etdiyi əsgər və zabitlərin sərəncamında “T-70” markalı iki tankın olduğunu,həmin general və əsgərlərinin uzaqdan Qaradağlı kəndindən qalxan tüstü və alovu müşahidə etdiklərini gördüyünü söylədi.Hisslərini cilovlaya bilməyən Fəxrəddin:-Niyə gətirmədin? – deyə bağırmağa başladı.Tahir generalın ünvanına ağır söyüşlər söyləyərək çevrilib başını otağın divarına çırpdı.Ağlar səslə inildədi.Dizləri üstə çökdü,başını əlləri arasında sıxıb danışmağa başladı:-Mən yalvardım.General qorxdu ki,yollar ermənilər tərəfindən minalanmış olar,tankları və canlı qüvvələrini itirərlər.Təklif etdim ki,mənim kürəyimə tank enində odun parçası bağlasınlar.İrəlidə mən gedim,odunu sürüyüm,tanklar arxamca izləri təqib edərək gəlsinlər.Mina olarsa,qoy birinci mən partlayım.Lakin generalı inadından döndərə bilmədim.Çarəsiz qalıb qayıtdım.Bizim kimsəmiz qalmayıb!-deyə Tahir anasını ikinci dəfə dəfn edirmiş kimi səssizcə ağladı.Fəxrəddin artıq heç nə barədə fikirləşə bilmirdi.Bir tərəfdən də,erməni komandirlərinin azərbaycan və rus dillərində “Çölə çıxın,təslim olun!” çağırışları ara vermirdi.Hərbi sursat tükəndiyindən qərargah binasından artıq intensiv atəşlər açılmırdı.Ermənilər danışıq üçün nümayəndə tələb edirdilər.Fəxrəddin tərəddüd içində idi.Yerlərdən :«cavab verməyin,barışıq-zad baş tutan iş deyil» səsləri eşidilməsinə baxmayaraq,Fəxrəddin sonuncu ümiddən istifadə etmək,iki döyüşçü ilə birlikdə ermənilərlə danışığa getmək qərarına gəldi.Erməni tərəfdən danışıq aparanın sözlərindən aydın seçilirdi ki,azərbaycan dilini bilsə də,ləhcəsi ingilis dili ilə qarışıqdır.Danışıqlarda özünü təkəbbürlü və eyni zamanda təmkinli aparması Qarabağ torpağanda çoxdan yaşamamasına dəlalət edirdi.Qarabağan tarixini ,adətlərini bilməməsi,insanlarını tanamaması hərəkətlərindən sezilirdi.Həmin şəxs danışıq üçün səlahiyyətli şəxs kimi özünü hansısa millətçi təşkilatın nümayəndəsi kimi təqdim etdi və bildirdi ki,Qaradağlı kəndinin türklərdən azad olunması əməliyyatına o rəhbərlik edir.Sonra üzünü Fəxrəddinə tərəf çevirdi.-Siz kimsiniz?-Mən kəndin kolxoz sədriyəm-deyə Fəxrəddin cavab verdi.Erməni tərəfinin səlahiyətli şəxsin sonrakı dedikləri danışıq-razılıqdan çox daha çox rəmi müracəitə bənzəyirdi.-Siz mühasirədəsiniz.Təslim olmaqdan başqa yolunuz yoxdur.Təslim olsanız biz sizi öz ərazilərinizə»-,«öz əraziləriniz» sözünü deyəndən sonra arxaya çönüb onu müşayət edənlərə baxıb əlavə etdi.-Baxmayaraq ki,sizin ərazilərin Kür çayının o biri sahilindən başlayır,hələlik qoy Ağdam da müvəqqəti sizinki olsun,sizi Ağdama yola salaraq.Əks halda siz məhv ediləcəksiniz və öldürülənlərin qanı üçün tanrı və insanlıq qarşısında şəxsən siz cavabdehlik daşıyacaqsınız.Fəxrəddin bu şəxsin həyasızlığına mat-məətəl qalmışdı…-Nə yaxşı sözlərdir….Tanrı və insanlıq qarşısında.Məgər siz Tanrı tanıyırsınızmı? Əgər tanıyırsınızsa öz evlərini,kəndlərini,təsərrüfatlarını qorumaq istəyən kimsəsiz.köməyi olmayan bu qız gəlinlərin,uşaq və qocaların üzərinə niyə qoşun – ləşgərlə gəlmisiniz? Öz əraziləriniz deyirsiniz… Məgər sizlərə qucaq açıb öz paylarından torpaq verən bu gün üzərinə getdiyiniz millətin nümayəndələri deyilmi? Hansı insanlıqdan söhbət gedə bilər? Qocaları,uşaqları,qız-gəlini mühasirədə saxlamaq,nəyin bahasına olursa ollsun onları evsiz eşiksiz qoymaq məhv etmək insanlıqdırmı? Hücümda siz tərəfdə iştirak edənlərin hamısı xaricdən gəlmə ermənilər və ya onlara qulluq göstərən digər mülliyətin nümayəndələridir.Onların ailələlri yoxdurmu? Onları nə adla aldadıb köməksiz insanların üzərinə gətirmisiniz? Onlar silahsız kənd sakinləri ilə gecə-gündüz döyüş apardıqlarını bilirlərmi? Bilirlərsə hansı qeyrətlə arvad-uşaqla vuruşurlar? Sözünə ara verdi.-Bilmirlərsə deyin.Biz onlarla vuruşmuruq.Kəndimizi,evimizi uşaqlarımızı qoruyuruq.Müdafiə olunuruq.İnsanlıq xətrinə ,tanrı xətrinə deyirsinizsə onda bizim günahsız insanları rahat buraxın.Geri çəkin qaniəçnlərinizi.Bizim kənddə qalmağımızdan siz nə təhlükə görürsünüz? Tarix boyu torpaqlarımızı sizlərə bağışlaya-bağışlaya gəlmişik.İnsanlığımızdan,qonaqpərvərliyimizdən siz xaincəsinə istifadə etmisiniz.Başqa gedəcək yerimiz yoxdur.Ölməkdirsə evimizi,kəndimizi müdafiə edib öləcəyik… Onsuz da siz arvad uşağa hucum edib öldürməyi qəhrəmanlıq sayırsınız.Fəxrəddin bu sözləri deyib,orada qalmağın artıq olduğunu başa düşüb geri qaytmaq üçün üzünü ikrahla ermənidən çevirdi Danışığa gedənlərin qaytmasından sonra hamı sual dolu nəzərlərini Fəxrəddinə dikdi.Fəxrəddin üçün danışmaq ağır olduğundan susurdu.Onun yerinə danışıqlarda iştirak etmiş döyüşçülərdən biri hamıya xitabən dedi:-Bizi Xocavənddən Ağdama yola salmağa söz verirlər.Qərargahda olanlar arasında ciddi fikir ayrılıqları yaranmışdı.Müdafiəçilərin bir qismi qanlarının son damlasınadək vuruşmağa,digərləri isə əsir düşməkdənsə,sonuncu güllələri ürəklərinə sıxmağa üstünlük verirdi.Heç kim ermənilərin vədlərinə inanmırdı.Atışma dayandıqdan sonra müdafiəçilərin silah-sursatının qurtardığını yəqin edən ermənilər qərargahın həyətinə soxuldular.Hamı gözlərini Fəxrəddinin üzünə dikmiş,ondan bir söz gözləyirdi.Fəxrəddin başını ovuclarının arasına almış,yuxarı belə qaldırmadan donub qalmışdı.Vaxt dayanmışdı sanki.Zaman zamansızlaşmışdı.Erməni dilindəki danışıqlar da eşidilmirdi artıq.Ani olaraq ölüm təbəssümlü səssizlik yaranmışdı.Son gülləsini istifadə etmiş,boş “Kalaşnikov” avtomatını əlindən buraxmaq istəməyən Sahib başını yuxarı qaldırmadan sözə başladı.-Mənim iki qumbaram qalıb.Aşağı mərtəbələrdə olanları da bu otağa çağırın.Ermənilərə təslim olmaqdansa,bu otaqda qumbaraları partladıb ölmək daha yaxşıdır! Sahibə heç kim cavab vermədi.Razılığını və ya etirazını bildirən olmadı.Aşağı mərtəbədə olanların hamısı artıq ikinci mərtəbədəki otağa toplaşmışdılar.Daha düşmən tərəfindən atılan gü-llələrdən qorunmaq üçün pəncərənin önündən də çəkilən yox idi.Qəribədir.Ölümü qarşılamaq bu qədər asan idimi? Otağa yığışanlar arasında səssiz bir anlaşma formalaşırdı.Elə bil,onlar fikirlərini bir-birlərinə sözsüz ötürürdülər.Çöhrələrindəki qorxu yox olmuş,yerini onların baxışlarına yaraşan ruhun təbəssümünə vermişdi.Sahib qumbaraların qoruyucu halqalarını qoparmaq üçün onları bir-birinə yaxınlaşdırıb dayanmışdı.Bəs hərəkətə keçmək üçün nəyi gözləyirdi? Fəxrəddinin göstərişini? Yoxsa o da Fəxrəddin kimi qəlbində möcüzənin baş verəcəyinə inanırdı? Bəlkə də,ölmədən öncə son bir dəfə ötən günlərini xatırlamaq,beyninə həkk olunmuş xatirələri ruhuna köçürmək üçün gözləyirdi.Bacısı Aytən,sevgilisi Sahilə,şəhid olmuş,öldürülmüş qohum-əqrabası,dostları ilə keçirdiyi xoşgünlər bir-bir gözünün önündə canlanırdı.Bəs niyə heç kim onu tələsdirmir,ya da göz görə-görə ölümə getməyə etiraz etmirdi? Birdən Fəxrəddinin yanında qalmış 14 yaşlı məktəbli oğlu “Qarabağ şikəstəsi”ni ucadan oxumağa başladı.Bu oxumaq deyildi.Qorxulu yuxudan yarımçıq oyanın uşağın yatırdılması üçün pıçıldanan ana laylası idi.Ancaq təəssüf ki,bu layla ermənilərin qəlbində baş qaldırmış vəhşi ehtirası yatırmağa yetmədi.Oğlan oxuduqca səsi haraya çevrilirdi.Düşmənə müqavimət göstərən,təslim olmayan bir kəndin fəryad harayına.Bu harayı Bakıdan eşidən olacaqdı,görəsən? Könülləri ağladan bu səsdə əzəmətin təntənəsi duyulurdu.Uşağın səsi,elə bil,otaqdan gəlmir,qeybdən süzülürdü.Bu qədər ağrı-acını,nifrəti və həyat eşqini bu balaca məktəbli eyni anda öz səsində necə cəmləşdirmişdi? Onları bir araya necə gətirmişdi? Axı zülməti işıqlığa qovuşduran olmayıb hələ! Ata fəryadı qəlbində fırtınalar yaratsa da,Fəxrəddin oturduğu yerdə donub qalmışdı.Çiyinlərinin tərpənişindən hıçqırığını zorla boğduğu hiss olunur,göz yaşlarını əlləri ilə silərək gizlətmək istəyirdi.Ağlayan heykəl təəssüratı yaradırdı o bu anlarda.Binanın qarşısında yığılmış düşmən əsgərləri şüşələri sındırılmış pəncərədən axıb gələn Qarabağ şikəstəsinə qulaq asırdılar.Onlardan heç kim atəş açmır,səslərini belə çıxarmırdılar.Kim bilir,ürəklərindən nə keçirirdilər.Sahib uşağın gözlərinin içinə baxanda bir anlığa nəfəsi dayandı.Əlində tutduğu halqalar od tutub əlini yandırdı.Qorxudan “yanmış barmaqlarını” halqalardan çəkdi.Uşağın gözlərində yırtıcılara xas olan qəzəb və həyat eşqi birləşərək əzəmət yaradırdı.Sahib bu əzəmətin qarşısında kiçildi… Qumbaraları partlatmaq fikrindən vaz keçdi.*** downloaded from KitabYurdu.org 78 Məmməd Quliyev Beyrut,1998.Tiqran Yerevan mərkəzi xəstəxanasında on gündən sonra özünə gəldi.Uzun-uzadı məşəqqətli müalicələri başladı.Xəstəxanada şərait olmadığından ona dərman preparatları və yeməkləri onunla birlikdə Livandan Ermənistana gəlmiş Rubenin qohumları gətirirdi.Rubenin qohumlarının bir hissəsi Yerevan şəhərində,bir qismi isə Xankəndində yaşayırdılar.Yaxşı ki,Rubenin qohumları zəngin və hörmətli insanlar idilər.Tiqranı nəinki dərman,adi sarğı bintinin belə çatışmadığı xəstəxanada olan ölümə məhkum olunmuş digər xəstələr siyahısından onu tez-tez ziyarət edən Rubenin qohumlarının gətirdiyi tibbi ləvazimatlar və yeməklər çıxardı.Bütün bunlara baxmayaraq,Tiqran zorla da olsa,müstəqil şəkildə ayaq üstə durmasını möcüzə hesab edirdi.Sonradan Rubenin qohumları müalicəsini davam etdirmək və bu məqsədlə Livana yola salmağa köməklik göstərmək məqsədilə onu Ermənistanın müdafiə nazirinin qəbuluna apardılar.Məsələ öz həllini tapanadək onu Mərkəzi Hərbi Hospitalda yerləşdirdilər.Əzablı müalicə kursları bir müddət daha beləcə davam etdirildi.İndi Tiqran anadan olduğu Beyrut hava limanında idi.İki qoltuq ağacına söykənmiş vəziyyətdə,əynində köhnə hərbi geyim,pulsuz-parasız,cibində Ermənistan Respublikasının təqdim etdiyi vətəndaşlıq pasportu ilə.Qarşısında məchulluqdan başqa heç nə görmürdü.Ermənistanda olarkən onu rahat buraxmayan suallara cavab tapa bilmirdi.Ondan soruşsalar,Qarabağa vuruşmağa getməyə hansı hisslər onu məcbur etmişdi,nə cavab verəcəkdi? Və-tənpərvərlik,yoxsa türklərə nifrət ruhunda aldığı tərbiyə? Vətənpərvərlik desə,ona inanarlarmı? Vətənpərvərliyi necə ifadə edəcəyini bilmirdi.Qarabağı Azərbaycandan qoparmaq məqsədilə köməksiz insanları – qocaları,uşaqları,qız-gəlinləri məhv etmək vətənpərvərlik deyildi axı… Çoxdan eşitdiyi və hafizəsində saxladığı bir kəlamı içindən pıçıldadı:“Əclafların sonuncu bəhanəsi vətənpərvərlikdir!” Hirslə üzünü yana çevirdi.Tiqrana da digər ermənilər kimi,özünü dərk edəndən türklərə nifrət hissi aşılanmış və bu nifrət onun qanına hopmuşdu.Bu səbəbdən də uzun illər əsi həqiqəti süni yaradılmış tarixdən ayıra bilməmişdi.Lakin Qarabağda Rubenin qohumlarından birinin başına gələn əhvalatdan sonra hər şeyin fərqinə varmışdı.Tiqran Rubenlə birlikdə Qarabağa getmək qərarına gəldikdən sonra onlar “ASALA” təşkilatının Beyrutdakı nümayəndəsi ilə əlaqə yaratdılar.Bu məqsədlə bir müddət snayperlik kurslarında hazırlıq keçdilər.1992-ci ilin əvvəllərində artıq Yerevanın Zvartnoç aeroportunda təyyarənin pilləkənlərindən düşürdülər.Elə həmin gün Müdafiə Nazirliyində əlaqədar şəxslərlə görüşdükdən sonra Dağlıq Qarabağın Xocavənd rayonuna,erməni diaspor təşkilatının nümayəndəsi olan komandir Aqonun yanına göndərildilər.Xocavənd rayonuna gedib çatana qədər yol boyu müxtəlif maneələrlə qarşılaşsalar da,nəhayət,Xocavənd rayonu ətrafında mövqe tutmuş komandir Aqonun yanına gəlib çatdılar.Onların ciblərində pasportdan başqa,“ASALA” təşkilatının nümayəndəsinin yazıb verdiyi “tövsiyə məktubu” da var idi.Məktubda Tiqran və Rubenin snayperlik kursları keçmələri,vətənlərini qorumaq məqsədilə Qarabağa könüllü olaraq vuruşmağa getmələri və ən qaynar nöqtələrdə vuruşmağa razılıq verdikləri barədə məlumatlar öz əksini tapmışdı.Aqo onları öz qərargahında qəbul etdi.Generatordan qidalanan elektrik lampalarının tutqun işığında gözlərini qıyaraq və ətrafdakılara eşitdirmək məqsədilə erməni dilində yazılmış məktubu uca səslə oxumağa başladı.Məktubu oxuyub qurtardıqdan sonra təbəssümlə Tiqran və Rubenin üzünə baxdı.-Sizin kimi oğullar vətən üçün canından keçməyə hazır olduqca,Qarabağ mütləq bizim olacaq! Gəlin bir sizi qucaqlayım! – dedi və qollarını ərklə kənara doğru açaraq onları növbə ilə qucaqladı.-Çay içirsiniz? – deyə soruşdu.Cavab gözləmədən yanındakı erməni əsgərinə baxdı.Həmin şəxs dərhal gedib haradansa iki dəmir fincanda çay gətirdi və Tiqranla Rubenə uzatdı.-Oturun! – deyə Aqo onlara yer göstərdi və ardından söhbətə başladı:-Əgər dünyaya səpələnmiş ermənilərin cüzi bir hissəsi sizin kimi Qarabağ uğrunda vuruşmağa gəlsə,3 gün ərzində biz türkləri bu topraqlardan təmizləyib Arsaxı Ermənistana birləşdirərik.Ancaq hələ işlər biz istədiyimiz səviyyədə getmir.Nədənsə xaricdə yaşayan ermənilər hərbi əməliyyatları maliyyələşdirməklə Vətənin borcundan çıxdıqlarını hesab edirlər.İnsana nə lazımdır? Pulunuzu da veririk,şərait də yaradırıq ki,vuruşasınız.Yığılın bir yerə,Böyük Ermənistan quraq,özümüzü dünyaya tanıdaq,sonra da hamımız rahat yaşayaq.Siz necə gəlmisinizsə,onlar da gəlsinlər.Mən özüm də xaricdə yaşamışam və qürbətdə yaşamağın nə olduğunu yaxşı bilirəm.Türkləri qırmaq,onlardan qisas almaq və Böyük Ermənistan yaratmaq üçün bizə bir daha belə tarixi məqam nəsib olmayacaq.Yaranmış vəziyyətdən istifadə edərək onları məhv etməliyik.Düzdür,onlar sayca bizdən çoxdurlar,hamısını qısa dövr ərzində qırıb qurtara bilmərik.Lakin məsəl var,deyirlər ki,“qırılan qoşundandır”.Tiqran Aqonun sözlərini təsdiq edərcəsinə başını tərpətdi.Aqo sözünə davam etdi:-Mən göstəriş vermişəm ki,sizə Amerika istehsalı kamuflyaj və qaranlıqda görmə cihazlarından yayınmaq məqsədilə kamuflyajın üzərinə hopdurulmaq üçün məhlul versinlər.Sizin üçün seçdiyim silahlar ingilis ustalarının ən gözəl əl işlərindən olan “Li-Enfild” snayper tüfəngləridir.Zirehli gödəkcə də götürün.Düşmənlə vuruşmaq planlarını müəyyən etməkdə sərbəstsiniz.Sizə Azərbaycan ordusu döyüşçülərinin və özünümüdafiə batalyonlarının yerləşmə xəritələri veriləcək.Çayını qurtum-qurtum ləzzət alaraq içən Tiqran dedi:-Aqocan,sən bizə patronların,su və ərzaq ehtiyatlarının saxlandığı şərti yeri de ki,biz hər gün qayıdıb oradan özümüzə lazım olanları götürə bilək.Xəritə bizə təqdim olunandan sonra biz öz işimizi yaxşı bilirik.Bir neçə saniyə sözünə ara verdikdən sonra utancaq ədası ilə əlavə etdi:-Biz bura gələndə belə razılaşmışıq ki,hər bir döyüşən əsgərin məhv edilməsi müqabilində 100 dollar,digərlərinin öldürülməsi müqabilində isə 50 dollar alacağıq.Hər bir öldürülən şəxsin siyahısı tutulacaq.Döyüşçülər ayrı,mülki şəxslərin sayı isə ayrı qeyd olunacaq.Qadınlara və uşaqlara da nə verərsiniz,özünüz müəyyənləşdirin.Ancaq bizə ayrılan sahəyə əlavə snayperçilər göndərilsə,bizə xəbər edin.Biz bununla pul üçün vuruşmağa gəldiyimizi gözə soxmaq istəmirik.Lakin bu gün vəziyyət elədir ki,biz də gərək gələcəyimizi təminat altına alaq.İstənilən halda Böyük Ermənistan naminə vuruşmaq bizə şərəf olardı.Aqo hiyləgərcəsinə gülümsədi:-Tiqran,biz bura bir-birimizin şərəfinə tost deməyə yığışmamışıq.Bura toplaşanların hər birinin öz məqsədi var.Kimisi düşmən kəndlərindən ələ keçirilən mal-qara hesabına özünə ferma düzəltmək istəyir,kimisi Şuşada özünə yaşayış evi qaralayıb,kimisi türklərdən əsir götürülmüş qızgəlinlərlə əylənməklə qisasını almaq niyyətindədir,kimisi ölmüş meyidlərin alverini edir,kimisi də dirilərdən əsir götürülmüşlərin alverini.Bu müharibənin sərt qanunlarıdır.Müharibə insanlıq tanımır.Müharibənin üzü yoxdur,qəzəbi var.Ona görə də öldürdüyün şəxslərin siyahısını tut! Pulunu alacaqsan,mülki əhalini,arvad-uşağı da döyüşən əsgərlərdən ayırma.Türk türkdür,öldür,pulunu al! Aqo ətrafı yoxladıqdan sonra Tiqrana yaxınlaşdı,ona tərəf əyilib qulağına pıçıldadı:-Bizdə insanlara olan münasibət məxaric materialına olan kimidir.Avtomat patronu kimi… Atəş açıldısa,giliz heç kimə lazım deyil.Çalış,sağ qal! Sözünü bitirdikdən sonra gülümsədi və əlini Tiqranın kürəyinə vurdu:-Hələ çox şey öyrənəcəksən! Tiqran minnətdarlıq ifadəsi ilə Aqonun üzünə baxdı və gülümsədi.Bu söhbətdən bir aydan artıq müddət keçmişdi.Tiqranla Ruben onlara ayrılan sahədə öz müharibələrini aparırdılar.Mina partlayışlarına və artilleriya atəşlərinə baxmayaraq,meşədə qazdıqları dəyələrdə gecələyir,razılaşdıqları kimi,gizli anbardan döyüş ləvazimatları,yeməkiçməklərini götürürdülər.Artıq onlar tərəfindən öldürülənlər siyahısında çoxlu döyüşçülər,mülki sakinlər yer almışdı.Öldürülənlər arasında olan qadınların və uşaqların sayı axırda yazılsa da,siyahı uzun idi.İşlərin gedişatı ürəklərincə idi.Qaradağlı kəndinin mühasirəyə alınmasından sonra Aqonun göstərişi ilə onlar kəndin ətrafında özlərinə müvafiq mövqe seçməli idilər.Tiqran və Ruben sürünə-sürünə kəndin atəş məsafəsinə yaxınlaşdıqdan sonra öz mövqelərini müəyyənləşdirdilər.Aqo xəbərdarlıq etmişdi ki,düşmən tərəfdə də snayperlər ola bilər.Onda olan məlumata əsasən,Qaradağlı kəndində silahlanmış çoxsaylı döyüşçülər gizlənmişdi.Bundan əlavə,bir qədər əvvəl düşmən tərəfin böyük qüvvə ilə Xocavənd rayonuna hücum etməsi barədə də onları xəbərdar etmişdi.Buna görə də qarşı tərəfin snayperlərindən qorunmaq üçün ikiqat ehtiyat tədbirləri görülməli idi.Gecənin qaranlığından istifadə edərək onlar uzandıqları yeri qardan təmizləmiş,bir-birindən aralı məsafələrdə mövqe tutmuşdular.Başlarında olan dəbilqə görünməsin deyə üstlərini yarpaqlarla örtmüşdülər.Fikirlərini yalnız işlərin gedişi məşğul edirdi.Аtəş məsəfəsində dayanıb məqam gözləyirdilər.Səs olmasın deyə ratsiyanın səsini alçaq tona qoymuşdular.Məhv etmək üçün hədəf axtarırdılar.Əlləri tətikdə istənilən an atəş açmağa hazır vəziyyətdə idilər.Səhər şəfəqləri qarın üzərində bərq vursa da,hava şaxtalı idi.Tiqran şaxtanın balaca siçan kimi ayaqqabılarının altından geyindiyi corablardan başlayaraq gödəkcəsinin altından bədəninə keçdiyini və onurğa sütunu boyunca yuxarı qalxdığını hiss edirdi.Çənəsinin titrəməsinin qarşısını almaq üçün dişlərini bir-birinə sıxmışdı.Ürəyində özünə söz verirdi ki,heç bir çətinliyə fikir verməyəcək.İndi onun yeganə arzusu öldürmək,öldürülənlər barədə cibində gəzdirdiyi siyahıya əlavələr etmək idi.Şaxta onların iliklərinə qədər işləsə də,qarşı tərəfin snayperlərindən ehtiyat etdiklərindən özlərini faş etməmək üçün yerlərindən tərpənmirdilər.Kənd top,qrad qurğusu,BMP,avtomat,pulemyot və digər silahlardan atəşə tutulurdu.Səs-küy qulaq batırırdı.Elə bil,snayperlər çarpaz atəş altında idilər.Günortaya yaxın bir yerdə uzanmaqdan Tiqranın bədəni şişmişdi və hər yeri ağrıyırdı.Bir tərəfdən də,gecədən içdiyi suyun təsirindən sidiyə çıxmaq istəyirdi.Lakin uzandığı yerdən tərpənməyə,başını belə qaldırmağa ehtiyat edirdi.Sidiyə çıxmaq üçün uzanıqlı vəziyyətdə çala qazmaq istədi.Lakin donmuş torpağı uzanıqlı vəziyyətdə qazmaq elə də asan iş deyildi.Əlindəki bıçağı bir-iki dəfə torpağa sancdı,lakin qaza bilmədi.Uzandığı yerdə elə paltarlı sidiyə çıxdı.Əvvəl isti maye qıçlarını isitdi.Lakin az keçməmiş şaxtalı havanın təsirindən bunun yalnış fikir olduğunu anladı.Artıq gec idi.Axı hazırlıq keçdikləri müddət qısa olduğundan belə hazırlıqlar onun vərdiş dairəsindən kənarda idi.Qaranlıq düşənədək gözləmək lazım idi.Bu hadisəyədək onda heç vaxt öz qurbanlarına qarşı nifrət hissi yaranmasa da,bu dəfə özündə daxili soyuqluq hiss etdi.Özünə söz verdi ki,bu gözlənilməz hallara axşamdan hazırlaşacaq.Bir müddət alt paltarlarını batırmış vəziyyətdə uzandığından hiddətinin getdikcə artdığını hiss edirdi.İndi o nəinki gözləməkdə olduğu qurbanına,həm də onu Qarabağa göndərənlərə qarşı qəzəbli idi.Ürəyində özünü söyürdü.Tiqran əlində olan “Li-Enfild” snayper tüfənginin obyekti 10 dəfə böyük göstərən nişangahına baxdı.Nişangahın görünmə dairəsində olan,dörd tərəfdən atəşlər yağdırılan ikimərtəbəli binanın arxa qapısından əlində su vedrələri olan yaşlı bir qadın və 14-15 yaşlı bir oğlan uşağı çıxıb ehtiyatla ağacların altına tərəf addımlayırdı.Ona elə gəldi ki,bayaqdan səsini eşitdiyi ürəyi dayandı.Bütün diqqətini tətiyin üzərində saxladığı barmağının ucuna topladı.O,atəş nöqtəsini dəqiqləşdirdi.Qadının geyimi Tiqranının diqqətini cəlb etdi.Diqqətlə baxdı.Baş örtüyü və paltarı sadə idi.Soyuqdan qorunmaq üçün çiyninə şal salmışdı.Paltarın sadə görünüşü Tiqrana anasını xatırlatdı… İndi onun nişangahında qadın və oğlanın görüntüləri itmiş,ekranda yalnız yaşlı qadının sifəti görünürdü.Atəş açmaq istəyinə daxili hissləri güc gəldi,nişangahın ekranına həkk olunan,cılız bədəninin olmayan ağırlığı altında taqətsiz qıçlarını hiss etdiyi qadının üzünə baxmaqdan özünü saxlaya bilmədi.downloaded from KitabYurdu.org Müstəntiqin etirafı 81 Qadının dəhşət saçan,böyümüş göz bəbəklərində nəyi görmək mümkün deyildi? Nifrət,qəzəb,qorxu… Bu qədər hissi kiçik bir göz bəbəyinə cəmləmək mümkün idi? Üz-gözünün qırışlardan ibarət büzüşmüş dərisi üzərindəki hər qırış bir əzabın,əziyyətin nişanəsi idi… Bəs həyatın çətinliklərinə meydan oxuyan,hər çətinlikdən bir qırış qazanaraq çıxan bu qadının sifətində xoş çalarlar nəyin nişanəsidi idi? Əziz xatirələrin? Bəs hərəkətlərində,baxışlarında aydın oxunan qorxu işarələri nədəndir? Bəlkə,qarı ürəyinin dərinliyində onunla birlikdə bayıra çıxan nəvəsinə yönəlmiş təhlükəni duyur? Tiqranın ürəyindən qəfil bir fikir keçdi:“Cəhənnəm olsun qəpik-quruş,bir-iki günə öz əcəli ilə öləcək onsuz da!” Qarının sifəti ekrandan silindi.İndi Tiqranın ekranından arıq,qaraqabaq,çəkdiyi məşəqqətlərdən kobudlaşmış uşaq üzü baxırdı.Qıyıq gözlərindən məsumluq yağsa da,baxışları sərt idi.Əynində qalın qış paltarı vardı.Başına taxdığı papağın altından qıvrım qara saçları görünürdü.Uşağın kənd adamlarına xas olan məğrurluğu özünü büruzə verirdi.Tiqrana elə gəldi ki,uşaq ona zərər verə biləcək hər bir insanla qarşı-qarşıya gəlməyə hazırdır.Uşaq əlində olan qoşalülə tüfəngin lüləsini qabağına tutmuşdu.Bir əli tüfəngin öndə olan taxtasını tutur,digər əli isə tətikdə idi.İstənilən an atəş açmağa hazır vəziyyətdə idi.Tiqranın onurğa sütunu boyunca yuxarı qalxan,özü ilə şaxtanı bədəninə yayan “siçan” indi daha güclü hiss olunurdu.Ona titrətmə gəldi.Gözləri önündə snayperlik kursu keçdikdən sonra ömründə cəmi bir dəfə gördüyü,adlarını belə bilmədiyi,Qarabağda öldürdüyü şəxslərin-əsgərlərin,qadınların,uşaqların simaları canlandı.Bir-bir… Ayrı-ayrılıqda… Tiqran onların simalarını yaddaşına nə vaxt köçürdüyünü başa düşə bilmirdi.Ürəyi sancdı.Tiqrana elə gəldi ki,öldürdüyü şəxslər yad insanlar deyil,elə özünün bir hissələridir.Onların simalarını hər gün görəcək.Öldürülənlərin taleyi,elə onun taleyidir.Ömrünün sonunadək öldürülənlərin taleləri ilə birgə yaşamağa məhkumdur.Bağışlanması mümkün olmayan qatil ömrünü yaşamaqdan başqa çıxış yolu yoxdur.Tiqran sifətinin alışıb-yandığını hiss etdi.Bu yanğını,bu atəşi söndürmək üçün əlini tüfəngin tətiyindən çəkib başını uzandığı torpaq üzərində olan qarın içərisinə soxdu.Rubenin uzandığı yerdən atəş açıldı.Onun açdığı atəş məğrur oğlanı yerə sərdi… Tiqran artıq qəti qərara gəlmiş kimi ona dəyəcək güllələrdən qorxmadan ayağa qalxdı və Rubenin atəş açdığı yerə tərəf addımlamağa başladı.Qaradağlı kəndi,1992.Ermənilər “Ural” və “KAMAZ” markalı iki maşınla kolxoz binasına yaxınlaşdılar.Sonradan içərisində hərbi formada olan erməni komandirləri olan “UAZ” markalı maşın da binaya yaxınlaşdı.Ətrafda gizlənmiş həmlə qrupunun üzvləri yeni gələnlərə yaxınlaşdılar.Kimin ilk olaraq binanı tərk etdiyi bilinmirdi.Hələ də bir qədər əvvəl oxunan Qarabağ şikəstəsinin təsiri altında olan kənd müdafiəçiləri hipnoz altına düşmüş insanlar kimi bir-bir binanı tərk edərək çölə çıxırdılar.Sonda isə Fəxrəddin oğlu ilə birlikdə binanı tərk etdi.Erməni komandirlərindən biri azərbaycan dilində əmr etdi:-Silahları,sənədləri,pul və qiymətli əşyaları yerə qoyun.Yerə atılmış əşyalar bir yerə qalaqlandı və erməni əsgərləri tərəfindən maşınlara daşındı.Ermənilər kənddən uzaqlaşmağa tələsdikləri üçün heç kəsin üst-başını yoxlamadılar və əmr etdilər ki,cavanlar “Ural” maşınına,qocalar,uşaqlar və qadınlar isə “KAMAZ”a otursunlar.Sağ qalan hamı maşınlara oturmuşdu.Ağır yaralı müdafiəçilər isə binanın içərisində qalmışdılar.Binanın içərisində kiminsə qalıb-qalmadığını yoxlamaq üçün bir neçə erməni silahlısı binaya daxil oldu.Güllə səslərindən anlaşılırdı ki,yaralılara atəş açıb öldüklərinə əmin olmaq istəyirdilər.Bir müddətdən sonra binadan çölə çıxaraq:“Sağ qalan yoxdur!”-dedilər.Maşınlara hərəkət əmri verildi.Heç 500 metr getməmişdilər ki,qonşu erməni kəndlərindən gələn ermənilərin tələbi ilə maşınlar saxlanıldı.Orta yaşlı bir qadın yolun kənarında dayanıb erməni dilində ağı deyib ağlamağa başladı:“Ərimin qanını istəyirəm!” Maşındakı cavan oğlanlardan bir neçəsi yerə düşürüldü və yol kənarında olan ağacın altına aparılaraq sıraya düzüldü.Qadın tüfəngi əlinə alaraq növbə ilə maşından düşürülən cavanlara atəş açdı.Qəribədir,heç kim qaçıb canını qurtarmağa cəhd belə etmək istəmirdi.Əksinə,yaxalarını sonuna qədər açıb ölümü gözləyirdilər.Heç nə danışmırdılar.Beşaçılanın lülə-sindən çıxan tüstü izi çəkilməmiş atəş açan qadın öldürdüyü cavanlara yaxınlaşdı.Əlini onların sinəsindən axan qana bulayıb alnına yaxdı.Onların meyidləri ətrafında dövrə vurub oynamağa başladı.Onunla gələn digər kənd sakinləri də qadının rəqsinə qoşuldular.Maşınlar yenidən hərəkətə gəldi.Qarşıda “Tut bağı” deyilən yerdə çoxlu erməni toplaşmışdı.Onlara çatanda silos quyularının yanında maşınlar yenidən dayandı.Erməni komandirlərinin səsi gəldi:“Kim öz vətənində ölmək istəyirsə,elə indicə maşından düşsün!” Eyni zamanda iki nəfər erməni hərbçisi cavanlar olan və arxadan gələn maşınları avtomat silahlarından atəşə tutdu.Cavanlardan bir neçəsi maşından düşdü.Yerə düşənlər arasında Sahib də var idi.Sahib maşından düşüb kənardan onu izləyən həmkəndlilərinə baxdı.Həmkəndlilərindən – silahdaşlarından haqlarını halal etmələrini istəyərcəsinə baxışlarını bir-bir onların üzərində gəzdirdi.Sahibin intiqam dolu baxışlarını görən və onu azca da olsa,tanıyan hər kəs onun nə edəcəyini duymuşdu.Heç kim başlarına gələcəklərdən qorxmurdu artıq.Sahib qəfildən durduğu yerdən hərəkətə keçdi,ermənilərin toplaşdığı yerə doğru istiqamət götürdü və bir neçə saniyə keçməmişdi ki,partlayış baş verdi.10 nəfərə yaxın erməni hərbçisi yerindəcə canını tapşırdı.Bir neçə nəfər erməni isə yaralanaraq yerə sərildilər.Yaralı ermənilər uca səslə inildəyir,söyüş söyürdülər.Qəzəblənmiş ermənilər əsir götürülənlər arasından 30 nəfərədək gənc və orta yaşlı şəxsləri cərgəyə düzüb güllələdilər.Açılan atəş səsləri güllələrə tuş gələnlərin “Allahu-Əkbər”,“Yaşasın Azərbaycan” kimi şüarlar səsləndirən səsləri bir-birinə qarışmışdı.Çapıqlı Edo adlı bir erməni hərbçisi öldürülənlərin qulaqlarını kəsir və sıra ilə onları belində olan qayışa bərkidilmiş məftillərdən asırdı.Kəsilmiş qulaqlardan hələ də qan axırdı… Daha sonra Çapıqlı Edo və ona qoşulmuş bir neçə erməni quldur dəstəsinin üzvləri ölən və yaralanan kənd müdafiəçilərinin üstünə benzin tökərək onları atəşə verdi.Öldürülən kənd sakinlərindən birinin 10 yaşlı qızı gördüyü dəhşətli mənzərə qarşısında dözə bilməyib maşından yerə tullandı,qışqıra-qışqıra qaçaraq yandırılan atasının yanına getmək istədi.Çapıqlı Edo əlindəki avtomatın qundağı ilə arxadan qızın başına zərbə endirdi.Qızcığaz inildəyərək huşunu itirdi və üzü üstə yerə sərildi.Bir erməni əsgəri öz dilində söyüş söyə-söyə qızın qulaqlarından tutub yuxarı qaldırdı və üzərinə mazut tökülmüş cəsədlərin içərisinə atdı.Daha sonra onların hamısına birlikdə od vurdular.Diri-diri yandırılanların iniltisində belə imdad harayı duyulmurdu.Sahibin üzərində daşıdığı qumbaraları partlatmasından sonra ermənilər bütün girovların üstbaşlarını axtarmaq qərarına gəldilər.Hamının üst-başı xüsusi azğınlıqla yoxlanmağa başlandı.Axtarış zamanı əsirlər arasında olan Müzəffər kişinin üstündə Quran tapıldı.Müqəddəs kitab Quranı Müzəffər kişinin cibindən çıxaran erməni əsgəri onu öpərək gözlərinin üstünə qoydu,daha sonra isə gödəkcəsinin döş cibində gizlətdi.Müzəffər kişi azərbaycan dilində ondan soruşdu:downloaded from KitabYurdu.org Müstəntiqin etirafı 83-Sən ki ermənisən,niyə Quranı öpürsən? Erməni əsgəri gülərək cavab verir:-Mən Livan ermənisiyəm,lakin müsəlmanam,atam müsəlmandır.-Axı belə müsəlmançılıq olmur,ay oğul? Qışın bu günündə insanları ev-eşiklərindən didərgin salmaq,silahsız insanları güllələmək müsəlmançılığa yaraşan hərəkət deyil.Axı Allah bu zülmü götürməz…-Dayı,mən çox sözü deyə bilmərəm sənə,lakin onu bilirəm ki,sizin təsəvvür etdiyiniz ermənilər yalnız Ermənistanda qalıb,bizi də pulla şirnikdirib,aldadıb bura gətiriblər.Nə isə… Olub keçib artıq! Müzəffər kişi onun qarşısında duran erməni gəncini başdan-ayağa süzdü.Ona elə gəldi ki,bu vaxtadək gözünə görünməyən,başqalarının da görə bilmədiyi bir çox şeyi görür və hiss edir.O,özündən ixtiyarsız içində pıçıldayan səsə qulaq verdi:“Müqəddəs kitab – Quran şeytanlarla insanlar arasında olan səddir.Bu sədd Yaradan tərəfindən yer üzünə ona görə göndərilib ki,şeytanlar,şeytana bənzər yaramazlar,cinayətkarlar istəsələr belə,tək bir Allahın mərhəməti altında olan insanlara ziyan verə bilməsin,iyrənc hərəkətləri ilə insanlığı silməsinlər”.Müzəffər kişi qarşısında olan erməni hərbçisini başqalarının görə bilmədiyi şəkildə gördü.O,həmin livanlı ermənini qan rəngində gördü.Qıpqırmızı qan… Bu onun həmkəndlilərinin,həmvətənlilərinin qanı idi.Bu qan adi qan deyildi.Qan qana qarışmışdı.Ata-ana nəvazişindən doymamış körpələrin,vüsalına çatmamış nişanlı qızların,ləyaqətini hər şeydən əziz tutan nər oğlanların,cənnət ayaqları altında olan anaların,ölümü “şərbət” deyə içməyi bacaran ataların qanına batmışdı bu erməninin əlləri.Müzəffər o səddin əridiyini gördü.-Onsuz da yer üzündən insanlıq silinir… Yalvarıram,müsəlman atanın inancı xətrinə mənim Quranımı qaytar! Livandan gəlmiş hərbçi onun sözlərinə əhəmiyyət vermədi.Tahir də bu zaman ailəsinin sonuncu yadigarı Turalın əlindən tutub bir kənarda dayanmışdı.Nəyin bahasına olursa-olsun,sağ qalıb Turalı qorumaq məcburiyyətində idi.Kənd sakinləri – cavanlar güllələnəndə Tahirə elə gəldi ki,hissləri,duyğuları əriyir.Ağlını itirmək dərəcəsinə gəldi.Bərk-bərk yapışdığı Turalın əlini özündən ixtiyarsız olaraq var gücü ilə sıxmağa başladı.Tural qardaşının üzünə baxdı.Tahir çənəsini elə sıxmışdı ki,bir-birinə kilidlənmiş dişlərinin səsi eşidilirdi.Tahir beynini məşğul edən “Nə edim?” sualına cavab tapa bilmirdi.Maşınlara doldurulmuş kəndin qız-gəlinlərinə,uşaqlarına baxdı.Onları əsirlik həyatında nələrin gözlədiyini ani olaraq gözləri önündə canlandırdı.Qəhər onu boğmağa başladı,nəfəsi boğazında düyünləndi.Udquna bilmədiyindən gözlərini qıydı.Uşaqlığını xatırladı.Balaca olanda ona elə gəlirdi ki,gözlərini yumsa,heç kim onu görməz.Tahirin qəlbində qisas almaq istəyi baş qaldırdı.Dodaq altından pıçıldayaraq dualar oxumağa başladı.Məğzini bilmədiyi ərəb dilində olan cümlələri əzbərə söyləmədi,öz sözləri ilə dua etdi.Hər imdad diləyişində “Allah,sən özün kömək ol!”-deyə yalvarırdı.Dua etdikcə,Allaha yalvardıqca mənən sakitləşir,fikirləri dəyişirdi:“Vəhşiliyin qarşısını vəhşiliklə almaq olarmı?-Əsla! Ermənilərin bu vəhşiliklərinin qarşısını almağa insan gücü kifayət deyil.Buna yalnız Allahın pənahı son qoya bilər.!” Turalın sağ qalması naminə taleyin ümidinə buraxılmış onlarla günahsız insana kömək etməkdə tərəddüd etməsi Tahirin qəlbini sıxdı.Seçiminin düzgün olub-olmadığına əmin olmaq istəyirdi.Qardaşını qorumaq naminə qəlb rəzalətini,hərəkətsizlikdən doğan əclaflığı qəbul etsin? Yadına ev-eşiyini atıb kö-mək etmək üçün Ağdamdan gələn yaşlı kişinin kolxoz binasında dediyi sözlər düşdü:“Vicdanınızla alver etməyin,rəzalətə qalib gəlin! Rəzalət insanda yaşamaq ruhunun,həyat eşqinin sonudur”.Tahir Turalın əllərini ovcunda sıxan yumruğunu boşaltdı.Dönüb qardaşının üzünə baxdı.Böyük qardaş məhəbbəti ilə… Tural qorxu dolu gözlərlə Tahirə baxdı və onun gözlərində sezilməyəcək dərəcədə az olan qəribə parıltı gördü.Bu parıltı Turalı qorxutdu.Nə isə demək istədi.Düşmənlərin eşidəcəyindən ehtiyat edərək səsini çıxarmadı.Tahirin əlini əlindən buraxmaq istəmədiyindən onu bacardıqca sıxıb saxlamağa çalışdı.Tahir gözləri dolaraq gülümsədi.-Əlvida,qardaşım,özünü qoru! – dedi və göz yaşlarını gizləmək üçün üzünü yana çevirdi.Turalın əlini sığallayarcasına bir hərəkətlə Tahir əlini onun əllərindən yüngülcə qopardı.Əllərini yuxarı qaldırıb başının arxa hissəsində çarpazladı və yaxınlıqda olan “KAMAZ” markalı maşına doğru asta-asta addımlamağa başladı.Erməni əsgərlərindən biri Tahirin cərgədən çıxdığını görüb hamının diqqətini ona yönəltmək üçün əlindəki avtomat silahdan havaya atəş açdı.Ermənilərin dörd bir yandan erməni və azərbaycan dillərində söyüşləri eşidildi.Lakin heç kim məsələnin nə ilə nəticələnəcəyini bilmədiyindən ona atəş açmır və hərəkətinin qarşısını almağa cəsarət etmirdi.Bir neçə addım atan və müqavimətlə qarşılaşmayan Tahirin addımları get-gedə daha da qətiləşdi.İndi o,başını dimdik tutaraq irəliləyirdi.Hamı,ermənilər belə Tahirin hərəkətlərini heyrətlə izləyirdilər.Tahir “KAMAZ” markalı maşına yaxınlaşdı.Üzünü maşına doldurulmuş kənd sakinlərinə tutaraq:-Məni bağışlayın və xatırlayın!-dedi və Kamazın ön təkərlərinin qarşısına uzanaraq boynunu sağ təkərin önünə qoydu.Tahirin bu hərəkətlərini kənardan izləyən erməni komandiri:-Ara,kef olacaq,bu tamaşa mənim ağlıma da gəlməzdi.Sür! Əz o iblisin başını! Mən hələ başı əzilmiş türk görməmişəm.Ermənilərdən biri yeni oyuncaq əldə etmiş uşaq kimi sevinərək maşına yaxınlaşdı.Kabinəyə oturub mühərriki işə saldı.Maşının açıq pəncərəsindən başını çölə çıxarıb vəhşi ehtirasla baş verəcək hadisəyə tamaşa etməyə hazırlaşan silahdaşlarına baxdı və qəhqəhə ilə gülməyə başladı.Maşında olan azyaşlı uşaqlar nə baş verdiyini dərk etmədiklərindən maraqla ətrafa baxırdılar.Qadınların isə mərhəmət və şəfqətlə dolu qəlbləri düşmənə nifrət etməyə,onları öldürməyə imkan vermədiyindən səssizcə ağlayırdılar.Qarın təsirindən yumşalmış doğma yurdun torpağı Tahirin maşının təkərləri və ağırlığı altında qalıb əzilmiş başını ana məhəbbəti ilə öz ağuşuna aldı.Onun həyat işığı sönmüş baxışlarını düşmənlərə göstərmədi.Ağrılarını gizlətdi.Və tamaşa baş tutmadı… *** Xankəndi şəhəri,1992.Gördüyü dəhşətdən özünə gələ bilməyən Tural onunla bir maşında Xankəndi həbsxanasına aparılan kənd sakinlərinin niyə onun üzünə baxmadıqlarını başa düşə bilmirdi.Bəlkə,ölüb? Niyə onu görmürlər? Niyə hamı başını aşağı salıb? Bəlkə də,çoxdan arzusunda olduğu ölümünə qovuşub.Çünki artıq həyatda qalmağının kiçicik də olsa,heç bir əhəmiyyəti qalmayıb.Əgər ölməyibsə,düçar olduğu ağrı-acı,fasiləsiz olaraq onlara ünvanlanan təhqirlər,aclıq,soyuq hava şəraiti niyə ona təsir etmir? Ölüm beləmi olur?! Ölübsə,qardaşı Tahir niyə onun yanında yoxdur? Axı o da ölüb… Bəlkə də,ölümlər fərqli olur.Hər bir kəsin qismətinə layiq olduğu ölüm yazılır.Və fərqli ölümlər insanları fərqli-fərqli məkanlara aparır.Qardaşı Tahirin ölümündən fərqli olaraq,o,şəhidlik zirvəsinə yüksələ bilməyib axı… Tural maşınların nə zaman Xankəndinə çatması və dayanmasının fərqinə varmadı.Əsirləri daşıyan maşınlar Xankəndi istintaq təcridxanasının qarşısında saxlanılanda yaxınlıqda yerləşən Polis İdarəsinin əməkdaşları və yerli sakinlər tamaşaya yığılmışdı.Əvvəl “Ural” markalı maşının içərisində olanlar bir-bir maşından düşürüldü.Maşının arxasında sağ və sol tərəfdə iki nəfər hərbçi xidməti itlərlə birgə dayanmışdılar.Avtomaşında olanlar düşürülənədək itlər zincirlərini dartır,elə güclə irəli dartınırdılar ki,elə bil özlərini zəncirlərdən qoparıb əsirlərin üzərinə atılmaq istəyirdilər.Lakin bir-birinin ardınca yerə düşürülənləri «görəndən» sonra sakitləşmişdilər.Arxa ayaqları üzərində oturub,başlarını dük tutaraq,istintaq təcridxanasının içərisinə aparılanlara baxırdılar.Bayaqdan özlərini «cıran» itlər niyə dartınıb azərbaycanlı əsirlərin üzərinə tullanmırdılar.? Deyirlər itlərin eşitmə qabliyyəti insandan daha üstündür.Uzaq məsafədən yayılan,insannın eşidə bilmədiyi sələri belə itlər eşidə bilirlər….Bəlkə bu itlər insanlardan fərqli olaraq əsir götürülmüş kənd sakinlərinin ürək sızıltılarını eşidirdilər ?.Deyirlər həmçinin itlər hər bir yeməyi iiyləyəndən və dadına baxandan sonra sonra tanısalar da,süd iyini qeyri-şuri hiss edirlər…Bəlkə itlər əsir götürülmiş anaların döşlərindən kəsilməmmiş ana sudunun iysini düyüb dönub qalıblar?? Bəlkə itlərin hissləri o dərəcədə yüksək inkişaf mərhələsinədədir ki,insanın köməksizliyini məsafədən duyurlar və onların «əxlaqı» yol vermir ki,köməksiz insanların köməksizliyindən istifadə edib öz güclərini nümayiş etdirsinlər? Bəs başlarını beə məğrur dik tütmalarının səbəbi nədir?.Bəlkə insandan fərqli olaraq itlər «qan dadandan» sonra qatilliyə meyllənmirlər,bir-biri ilə dalaşıb,bir-birinin qanını «içəndən» sonra belə rəhmsiz cəllardlara çevrilmirlər….Tural üçmərtəbəli istintaq təcridxanasına nə vaxt daxil olduğunu belə xatırlamırdı.Binanın içərisinə daxil olanda sağ və sol tərəflərdə yerləşən otaqların qapısının açıq olduğunu gördü.Hər bir qapının önündə əli avtomatlı,saqqallı erməni hərbçisi dayanmışdı.İkinci və üçüncü mərtəbələrdən qışqırıq və fəryad səsləri eşidilirdi.Koridor dümdüz şəkildə binanın axırınadək uzandığından erməni quldurları tərəfindən avtomatların qundaqları ilə kürəklərinə,təpiklə arxalarına vurularaq kameralara itələnən əsirlər qorxulu filmləri xatırladırdı.Tural dustaqların saxlanılması üçün nəzərdə tutulmuş kamerada ayaq üstə durmuşdu.Ətrafda olanların səslərini duymurdu sanki.Otaq qaranlıq idi.Bir anlıq ona elə gəldi ki,bütün həyatı bu otaqda keçib,elə burada anadan olub.Otağın pəncərəlinin şüşələri olmadığından bayırdakı şaxta adamın iliklərinə işləyirdi.Ayaqları dizə qədər otağa doldurulmuş buz kimin suyun içində elə keyimişdi ki,tərpənmək belə istəmirdi.Birdən onu soyuq tər basdı.Bunun necə bir hiss olduğunu təsvir etmək mümkün deyildi.O,milyonlarla iynənin eyni zamanda bədəninə sancılmasını təsəvvür edə bilmirdi.Bu halına sevindi.Qəlbini yaxıb yandıran atəşin qarşısında milyonlarla olsa belə,buz kimi iynə ona nə edə bilərdi ki? downloaded from KitabYurdu.org 86 Məmməd Quliyev O,otaqda ondan əvvəl neçə adamın olduğunu,daha sonradan kimlərin gətirildiyini aydınlaşdıra bilmədi.Tural çətin seçim qarşısında qalmışdı.Nə etsin? Taleyin ona bəxş etdiyi hə-yatı yaşasın,yoxsa qardaşı Tahir kimi mübarizə yolunu seçsin? Axı onun qəlbinin dərinliklərində hələ də müqəddəs saydığı,toxunulmamış hisslər var idi… Dəlilər kimi sevdiyi Liananın,əsir götürülmüş onlarla qız-gəlinin,körpənin aqibəti necə olacaqdı? Ermənilərin vəhşiliklərinin qarşısını necə almaq olardı? O,bircə şeyi özü üçün dəqiqləşdirdi:“Şəxsiyyətini itirmək ölümdən daha ağırdır!” *** Xankəndi,1992 Tiqranla Ruben Xankəndinə çatanda mərkəzi meydan çadırsız düşərgəni xatırladırdı.Əsirlərin Xankəndinə gətirilməsindən xəbərdar olduqlarından meydanın müxtəlif yerlərində tonqallar qalanmışdı.Meydana yığılmış sakinlər toy-bayram edirdilər.Kimi yeyib-içir,kimi isə şən mahnıların sədaları altında rəqs edirdi.Musiqi sədaları uzaqdan ara-sıra atılan top atəşlərinin səsini belə eşidilməz edirdi.Hamı üst-başı qanlı,kəmərlərindən türklərin kəsilən qulaqları asılmış “Qarabağ qəhrəmanları” ilə şəkil çəkdirmək üçün növbəyə dayanmışdı.Qohumlarını tapa bilməyən Ruben gecələmək üçün Tiqrana yaxınlıqda olan Polis idarəsinin binasına-tələbə yoldaşının iş otağına getməyi təklif etdi.Tiqran elə yorulmuşdu ki,istənilən təkliflə razılaşmağa hazır idi.Təki az müddətə də olsa,yorğun gözlərini yuma bilsin… Ürəyində yalvarırdı ki,heç olmazsa,öldürdüyü adamların surətləri onu 2-3 saatlığa da olsa,rahat buraxsın.Polis idarəsinin binasında da yatıb dincəlmək Tiqrana nəsib olmadı.Yaxınlıqda yerləşən əsirlərlə dolu istintaq təcridxanasından gələn fəryad səslərindən qulaq tutulurdu.Arabir eşidilən musiqi sədaları bu iztirablı fəryadları əridir,eşidilməz edirdi.Onsuz da onları eşidən qulaqlar yox idi.Yaxşı ki,səhəri gün Ruben qohumları ilə əlaqə yarada bildi və bir neçə gün qalmaq üçün Tiqranla birlikdə qohumlarının evinə getdi.Bir müddət sonra sərəncamında olduqları Aqonun tapşırığı ilə onlar vertolyotla Xankəndindən Ağdama tərəf uçurdular.Vertolyotda həmçinin meşələrdə vuruşan “qəhrəmanlar” üçün ərzaq və döyüş sursatı aparılırdı.Vertolyot hündürlüyə qalxanda Tiqran ətraf mənzərələri seyr etmək üçün vertolyotun illüminatorunu açmaq istədi.Heyət üzvlərindən olan rus hərbçisi buna imkan vermədi.-Kimliyinizi büruzə verməyin,hərbçi olduğunuzu büruzə versəniz,qarşı tərəf bizə atəş aça bilər.Qoy elə bilsinlər ki,mülki şəxslər daşınır.Tiqran xəbərdarlıqlara baxmayaraq,azca açdığı illüminatorun pəncərəsindən ətrafı seyr edirdi.Aşağıda dağın döşündə yerləşmiş şəhərin yandırılmış və tüstülənməkdə olan qalıqları görünürdü.Tiqranın diqqətini yanmış şəhərin qalıqları deyil,şaxtalı havada ayaqyalın,başıaçıq,əllərində örtüklərə bərk-bərk bürüdükləri körpələri aparan,dağ və meşə cığırlarına səpələnmiş insanlar cəlb etdi.Onlar hələ düşmən tərəfindən işğal olunmamış,Azərbaycanın nəzarətində olan Ağdam şəhəri istiqamətinə irəliləyirdilər.Canlarını qurtarmaq üçün isti evlərini buraxıb,əyinlərinə şaxta və soyuqdan qoruyacaq paltarlarını belə geyinməyə macal tapmamış dağlara qaçmaq məcburiyyətində qalan bu insanlar qarlı dağların ətəklərində şaxta və soyuğun onlara və körpələrinə ölüm marşı çalmasından xəbərsiz idilər.Başları şaxtaya,körpə balalarının həyatlarını xilas etmək naminə əyinlərində olan sonuncu paltarları ilə körpəsini bürüməyə qarışan analar gözlərini qan örtmüş,qadını kişidən,körpəni qocadan ayıra bilməyən,ana məhəbbətinə etiqadı olmayan yırtıcıların pusquda durub onları gözlədiklərindən xəbərsiz idilər.Həmin gün onların arxasınca düşən yırtıcılardan digər həmvətənlərini qorumaq məqsədilə ana əlləri ilə boğularaq kəsilən körpə səsi yerini şeytan qəhqəhəsinə verdi.İnsanlıq üzərində qələbə çalan şeytan qəhqəhəsinə.Tiqran da digər insanlar kimi bu qəhqəhəni eşitmədi.Bəlkə də,ona görə ki,Tiqranın fikirlərini qarşıda onu gözləyən yeni qurbanlar və ya bu fəaliyyəti sayəsində gələcəkdə nail olacağı təminatlı həyatı məşğul edirdi.Deyirlər,şeytan qəhqəhəsini nə qədər çox insan eşidərsə,bu qəhqəhə bir o qədər zəif səslənər və sonra tədricən kəsilər.Şeytanın qəhqəhə çəkməyə gücü yetməz.Lakin təəssüf ki,hələ şeytan qəhqəhəsini kifayət qədər insan eşitməmişdi *** Qaradağlı kəndi,1992.Tiqranla Ruben şərti yerdə gizlədilmiş patronları və ərzaq ehtiyatlarını götürəndən sonra Qaradağlı kəndi ətrafında olan mövqelərinə qayıtmışdılar.Onlar qayıdanda artıq kəndin ikimərtəbəli binasına yığılaraq müqavimət göstərən qüvvələrlə atışma dayandırılmış,onlarla təslim olmaları barədə danışıqlar aparılırdı.Tiqran buna sevindi.Çünki onunla birlikdə gələn Ruben belə hər şeyi atıb geriyə Livana qayıtmaq təklifinə birmənalı münasibət bildirməmişdi.Tiqran tərəddüdlərinin “qorxaqlıq”,“satqınlıq” kimi qələmə verilə biləcəyindən ehtiyat edərək ürəyindəkilərin çoxunu Rubenə belə deməkdən çəkinirdi.O,geri dönmək istəyini yorğunluğunu bəhanə gətirərək ört-basdır etməyə çalışırdı.Tiqran öz mövqeyində uzanıb tüfəngin ekranında bir-birinin ardınca çölə çıxan kənd müdafiəçilərini seyr edirdi.Çölə çıxanların arasında tək-tük müdafiəçinin olduğunu,müqavimət göstərənlərin əksəriyyətinin qocalardan,qadınlardan və uşaqlardan ibarət olduğunu görəndə heyrətini gizlədə bilmədi:“Təpədən dırnağa kimi silahlanmış Aqonun batalyonu 3 gündür vuruşur,amma sadə kənd sakinlərinə qalib gələ bilmir,danışıqlarla onları aldadıb əsir götürmək istəyir”.Tiqran kasıb görkəmləri olan bu insanların məğrurluğunun səbəbini aydınlaşdıra bilmirdi.O,snayperin nişangahından binadan çıxanların sifətlərinə baxır,sanki,onların baxışlarını oxumaq istəyirdi.Bu insanların baxışları onun düşündüyü kimi kədərli və məzəmmətli deyildi.Onlar imdad diləmirdilər… Tiqran bu vaxta qədər müharibələrdə iştirak etməmişdi.Onun müharibə haqqında bildikləri yalnız kinolarda gördüyü səhnələr,kitablardan oxuduğu,yaşlılardan eşitdiyi fraqmentlərlə məhdudlaşırdı.Ermənistana gəlməzdən əvvəl onun həmyaşıdları kimi,problemləri yalnız məişətlə bağlı olmuşdur.İndi gördükləri isə oxuduqları və eşitdiklərindən tamamilə fərqli idi.İndi gördükləri acı həqiqət idi.Nə qədər ehtiyac içində yaşasa da,müharibənin bu dəhşətlərini bilsəydi,pula görə könüllü vuruşmağa gəlməzdi.“Müharibə” sözünün mahiyyətini hələ indi başa düşməyə başlamışdı.Kənd erməni batalyonu tərəfindən işğal edildikdən sonra Tiqran başqa səhnələrin də şahidi oldu.Aqonun xüsusi dəstələri evlərin içindəki əşyaları maşınlara yığır,mal-qaranı sürüb aparırdılar.Maşınların çənlərindən çəkilən benzindən kənddəki evlərin,güllə və qəlpə yarasından ölmüş heyvanların üzərinə tökülüb yandırılmasında istifadə olunurdu.Binanın içərisində və ətrafında öldürülənlərin meyidləri də maşınlara yüklənirdi… Tiqran öldürülənlərin üzlərində qorxu və dəhşət izlərini görmürdü.Bu simalar azadlıq,şərəf hisslərinin daşıyıcılarına çevrilmişdilər.Tiqrana elə gəldi ki,öldürülənlər gülürlər.Ölülərin gülüşündən daha dəhşətli nə ola bilər?! Bəlkə də,onlar ona görə gülürdülər ki,sağ qalanları qabaqlayaraq hamının əvvəl-axır gedəcəyi məchulluğun yolçuları idilər.Meyidlərin bəziləri uzun müddət şaxtalı havada qarın üzərində qaldığından onların əynində olan paltarları yerə yapışmışdı.Onları yerdən qoparmaq üçün xüsusi dəstənin üzvləri xeyli əziyyət çəkməli oldular.Elə bil,doğma torpaq da bilirdi ki,insan yaddaşı mükəmməl deyil,unutmağa meyllidir.Zaman rəhmsizcəsinə insanların yaddaşında olanları silib aparır.İnsanlar əvvəlcə əhəmiyyətsiz hesab etdikləri,sonra az əhəmiyyətli,daha sonra isə tarixin bütün əhəmiyyətli məqamlarını yaddan çıxarırlar.Bəlkə,torpaq məhz bu səbəbdən şəhid oğullarını daha çox ağuşunda saxlamaq istəyirdi ki,onların adları,qeyrətləri,fədakarlıqları torpağın qəlbində elə bir iz salsın ki,tarixin amansız səhnələri içərisində itib batmasın… Bəlkə də,o,əsir götürülən kənd sakinlərinin yerinə ölənlərə qibtə edirdi ki,əsir götürülənlərin əzab-əziyyətlərini yaşamayacaqlar,əsirlikdə ölməyəcəklər downloaded from KitabYurdu.org Müstəntiqin etirafı 89 Tiqranın bu səhnələrə tamaşa etməsi,qanla,ölümlə dolu səhnələri duyğusuz bir şəkildə seyr etməsi onu vahimələndirdi.Bəli,onu əsl vahimə basdı.Çünki başa düşürdü ki,insanlığın yox olduğu bir yerdə qan gölünə çevrilmiş mənzərələr içində olan cəsədləri səssizcə seyr edən heç kimdə insani hiss ola bilməz.Təbii ki,sağlam qəbul edilən insan məntiqi quldur dəstələrinin anormal vəhşiliklə müşayiət olunan hərəkətlərini dərk edə bilməzdi.Bəlkə,buna görə insanlar da çaş-baş qalıb bilmirlər,sağ olanda gülsünlər,yoxsa öləndən sonra?! Tiqran arxadan ona yaxınlaşan Rubendən soruşdu:-Ölənlərin meyidlərini basdırmağa aparırlar? Ruben ucadan şaqqanaq çəkib güldü.-Nə basdırmaq,ara? Onlar müharibə qənimətləridir Ya satacaqlar,ya da dəyişdirəcəklər.Məgər biz Qarabağa meyid basdırmağa gəlmişik? Bəs bizim pulumuz haradan çıxmalıdır? Aqo milyonçunun qızı ilə evlənməyib ki! Tiqran növbəti döyüş əməliyyatında tutduğu mövqedən qarşı tərəfə güllə yağdırırdı.Ön cəbhədə strateji əhəmiyyətə malik olan yüksəkliyi tutmaq uğrunda qızğın döyüşlər gedirdi.Aqo və onun batalyonuna qoşulmuş çoxsaylı qüvvələr qarşı tərəfin açdığı şiddətli atəş altında idilər.Yüksəkliyi tutmaq üçün dəfələrlə edilən hücum cəhdləri isə nəticəsiz qalırdı.Bir müddət sonra Tiqranın snayperinin nişangahında pərən-pərənə düşüb yerlərini dəyişməyə çalışan əsgərlərin nizamsız hərəkətləri müşahidə edilirdi.Onların qaçmaqlarına tamaşa edən Tiqran gülümsəməyə macal tapmamış uzaqdan səsi eşidilən bir raket Tiqrandan bir az aralıda yerə düşdü,lakin onun başlığı qarla örtülmüş yumşaq torpağa sancıldığından partlamadı… Tiqran üçün bugünkü döyüş başa çatdı… Sonrakı döyüşlərdə də Dağlıq Qarabağın erməni birləşmələri adlandırılan ordusunun “zəfər marşı” çalmasının qarşısı qətiyyətlə alındı.Bir sıra rayonlarda yaşayış məntəqələri ardıcıl olaraq Azərbaycanın Milli Ordusunun əsgərləri tərəfindən azad ediləndə Aqonun kefi aşağı olurdu.“Yuxarılara” məlumat verəndə deyirdi ki,azərbaycanlılar tərəfindən çoxlu muzdlu əsgər döyüşür,zirehli texnika,aviasiya ilə yaxşı təchiz olunmuş qüvvələrlə vuruşuruq.Aqonun məlumatı əsasında həmin gün Xankəndindən yayımlanan televiziya verilişlərində təhrif olunmuş məlumatlar verildi,video-lentlər göstərildi… Bu lentlərdə Azərbaycan Ordusu tərəfindən geri alınan yaşayış məntəqələrinin yerli erməni əhalisinin öz müqəddəratlarını təyin etmək məqsədilə son damla qanlarınadək fədakarlıqla vuruşmaları və düşmənə müqavimət göstərmələri işıqlandırılırdı.Belə verilişləri izlədikdən sonra Aqonun əhvalı düzəlirdi:“Rus hərbçiləri köməyə gəldikdən sonra hər şey göstərdiyimiz kimi olacaq!” – deyərək gülümsəyirdi.Ağdam şəhəri ətrafında gedən döyüşlərdə Aqo qarşı tərəfin gülləsinə tuş gələrək öldürüldükdən sonra Tiqran dəfələrlə “qazandığı” pulları tələb etsə də,Aqonun yerinə gələn yeni komandir onun müraciətlərinə etinasız yanaşırdı.Hətta,bir-iki dəfə də onu hədələmişdi ki,bu cür söhbətlərlə digər ermənilərin “hissiyatlarını” təhqir etməsin.Tiqran bu münasibətlərdən sonra Qarabağdan getməyə fürsət axtarırdı.Lakin onu geriyə göndərmək fikrində olan da yox idi.Ruben varlı qohumlarından birinin əsir düşən qızının axtarılıb tapılmasına Tiqranı da cəlb etmək məqsədilə komandirdən icazə almışdı.Tiqran bu işə cəlb edildiyindən məmnun idi.Öldürdüyü insanlara görə vəd edilmiş pulları ala bilməyəcəyini başa düşdüyündən artıq nişançı olmaq istəmirdi.Onsuz da öldürdüyü insanların simaları ona gecələr rahatlıq vermirdi.Əsir düşən qızın axtarılıb tapılması məqsədilə Tiqran Rubenlə birlikdə erməni komandirlərinin qarşı tərəfin nümayəndələri ilə keçirdiyi görüşlərdə iştirak edir,əsir düşmüş qızın tapılması üçün xahişlər edirdilər.Tiqran üçün əsirlərin dəyişdirilməsi prosesi anlaşılmaz idi.Belə görüşlərdən birində qəribə bir hadisə baş verdi.Uzun sürən danışıqlardan sonra əldə olunan razılığa əsasən,hər iki tərəf bir əsiri geri qaytarmalı idi.Şərti işarə verilənədək əsirlər gizli bir yerdə saxlanılırdı.Şərti işarə veriləndən sonra hər iki tərəfdən əsirlər eyni vaxta danışıqlar aparılan yerə,razılığa gəlmiş nümayəndələrə doğru addımlamalı idilər.Bu dəfə də belə oldu.Əsirlər qarşı-qarşıya hərəkət edərək bitərəf ərazidə üz-üzə gəldilər.Onların hər ikisinin üz-gözü qan içində idi.Birdən heç kəsin gözləmədiyi bir anda onlar bir-birini qucaqlayıb ağlamağa başladılar.Onlar əvvəlcədən tanış idilərmi,yoxsa onları bu hərəkətə vadar edən “dərd qardaşlığı” idi,bunu heç kim bilmədi,aydınlaşdırmağa da heç kim cəhd etmədi.Tiqran:-Yəqin,belə hadisələr çox olur-deyə ürəyindən keçirdi.Tiqran meyidləri başa-baş dəyişməni də dərk edə bilmirdi.Bəzən,meyidin sağ ikən həyatda tutduğu mövqedən və ya qohumlarının pulundan asılı olaraq,bir meyidin bir neçə meyidə dəyişdirildiyi hallar da olurdu.Tiqranın beynini çoxlu suallar məşğul edirdi.Görəsən,meyidlərin dəyişdirilməsini ilk olaraq kim fikirləşmiş və ya hansı tərəfdən belə bir təklif gəlmişdi? Bundan əvvəlki müharibələrdə meyidlərin dəyişdirilməsi ilə bağlı Tiqranın məlumatı yox idi.Bəlkə,əvvəllər də “cansız qənimətlər” alver predmeti olmuş,alınıb-satılmışdı.Milliyətindən asılı olmayaraq,Allah tərəfindən yaradılan hər bir insanın “ləyaqətli dəfn hüququ” deyilən bir anlayış yox idi bu dünyada? Kim deyir ki,pulla hər şeyi əldə etmək olmaz? Nəyi əldə etmək olmaz axı? İnsan cəsədinin belə alver predmetinə çevrildiyi dünyada nəyi pulla almaq olmazdı,görəsən?! İnsan öləndən sonra onun necə dəfn olunmasının böyük fərqi var idi ki? Bəlkə,insan,doğrudan da,dövrün qaranlıq minilliklərində genetik mutasiyaya məruz qalmış ikinci növ yarımçıq vəhşidir.Onda niyə müxtəlif zaman kəsimlərində baş verən müharibələrdə belə hadisələr baş vermirdi? Döyüşlərə fasilə veriləndə hər bir tərəf qarşı tərəfə imkan verirdi ki,meyidləri götürüb lazimı qaydada dəfn etsinlər… Bu necə vəhşət idi,Tiqran anlamırdı.Əsir düşmüş övladının geri qaytarılması üçün kimsə qarşı tərəfdən mütləq əsir götürməli yaxud öldürməli idi? Yox,bu,müharibə qanunları deyildi… Qətliam idi… İnsanların deyil,insanlığın qətliamı… Uzun sürən axtarışlardan sonra Rubenin varlı qohumunun qız nəvəsinin Azərbaycanda saxlanıldığı yer məlum oldu.Tiqranın sevincinin həddi-hüdudu yox idi.Bu imkandan istifadə edərək Ermənistanı tərk edib vətəninə qayıtmaq istəyirdi.Bu səbəbdən bütün danışıqlarda həvəslə iştirak edirdi.Axtarılan qız oğlu ermənilər tərəfindən əsir alınmış azərbaycanlı bir qadının evində saxlanılırdı.Lakin onu evində saxlayan qadın əsirlikdə olan oğlunu geri tələb etmək əvəzinə əsir götürülmüş qız-gəlinlərin və körpələrin geri qaytarılmasını istəyirdi.Qarşı tərəfin təklifi Rubenin qohumlarına çatdırıldı.Qaradağlı kəndindən əsir götürülmüş qadın və uşaqların hamısının və ya heç olmazsa,10 nəfərinin geri qaytarılması tələb edilirdi.Rubenin qohumu qızın sağ-salamat geri qaytarılmasının əvəzi olaraq nəyin bahasına olur-olsun,əlindən gələni əsirgəməməyə söz verdi.Lakin bunun vaxt aparacağını vurğulayan akademik,nəvəsinin gün ərzində geri qaytarılmasını xahiş etdi.Razılaşdırılan vaxtdan bir az əvvəl Tiqran digərləri ilə birlikdə artıq görüş yerində idi.Hamı qarşı tərəfin nümayəndəsinin gəlişini gözləyirdi.Qızın atası kənarda dayanaraq əlləri titrəyə-titrəyə siqaret çəkirdi.Rubenin qohumu-qızın babası isə qeyri-ixtiyari axan göz yaşlarını silmək üçün üzünü arabir arxaya çevirirdi.Bir qədər sonra qarşı tərəfin nümayəndələri “Uaz” markalı maşınla yaxınlaşıb bir qədər kənarda dayandılar.Maşından bir nəfər hərbi formalı şəxs düşüb onu gözləyənlərə yaxınlaşdı:-Qızı gətirmişəm!-dedi.Qız avtomaşından düşüb heç nə olmamış kimi gülə-gülə babasına yaxınlaşanda Tiqran başa düşdü ki,hansı səbəbdən qızın atası və babası narahatlıq keçirirdilər.Qızın yetkin bədən quruluşu,gözəl siması vardı Qürurlu yerişi əsirlikdə qalan qız təsiri bağışlamırdı.Elə bil haradansa ziyafətdən qayıdırdı ….Qız yaxınlaşıb birinci olaraq babasının boynunu qucaqladı … Sonra baxışlarını kənarda sakitcə dayanan və göz yaşlarını gizlətməyə çalışan atasına çevirdi:-Nə olub ki,ağlayırsan? – dedi.Bu sözlər sualdan çox başqa məna daşıyırdı-Mən bir ananın evində qalmışam,heç kim mənə qarşı pis münasibət göstərməyib – dedi.Sonra heç kimin gözləmədiyi hadisə baş verdi.Qızın atası ağlaya-ağlaya qızını maşında gətirən azərbaycanlı hərbçisinə yaxınlaşdı.Başını hərbçinin sol qolunda gödəkçəsinin üzərinə yapışdırılmış azərbaycan bayraqlı təsvir edilmiş şevron üzərinə qoydu.«Sağ olun… Ölənə qədər mən sizə borcluyam»-dedi və üzünü gödəkçəyə sıxaraq bir müddət eləcə dayandı Atasını qucaqlayan köməksiz uşaq kimi dayandı Qızın atası hərbçidən ayrılanda Tiqranın nəzərləri erməni atanın göz yaşlarından islanmış və daha parlaq rəgli görünən Azərbaycan bayrağına satışdı… «Azərbaycanlılara qalib gəlməyin mümkünsüzlüyünü bildiklərindən ermənilər onları məhv edirlər»-deyə ürəyindən keçdi… Sonrakı bir həftə ərzində Tiqran Rubenin qohumları ilə Qarabağın ayrı-ayrı məntəqələrində saxlanılan qız-gəlinlərin axtarışları ilə məşğul oldular.Rubenin qohumu olan baba bir-bir əsir qadınlarla görüşür,onların görkəmlərindən saxlanıldığı şəraitdən dəhşətə gəlirdi:Belə də insanlıq olar? Mən o kişilərə söz vermişəm.İndi bu qız-gəlinləri,körpələri bu vəziyyətdə necə aparım onlara təhvil verim? Nə üzlə onların sifətlərinə baxım ? Babanın hər dəfə Azərbaycanlılardan əsir götürülmüş qızlarla,qadınlarla görüşündən sonra ətrafdakı ermənilərə etdiyi çağırışın uzun müddət yaddaşından silinməyəcəyinə Tiqran əmin idi:«Gedin,kişiliyi azərbaycanlılardan öyrənin!» *** Bakı şəhəri,2008.Otağa sükut çökmüşdü.Turalın vəkili ifadəni imzaladıqdan sonra çıxıb getmişdi.Otaqda müstəntiqlər və Tural qalmışdı.Heç kim danışmırdı.Bir müddət sonra otağa vergi orqanlarına məxsus geyimdə iki nəfər şəxs daxil oldu.Salamlaşdıqdan sonra onlardan biri müstəntiqdən soruşdu:-Budur? Müstəntiq dillənmədən razılıqla başını tərpətdi və qarşısında olan möhürlü sənədləri içəri daxil olan şəxsə təqdim etdi.Gələn şəxslərdən nisbətən uca boylu və idmançı görkəmində olan şəxs əlindəki qandalları silkələyərək Turala yaxınlaşdı və dedi:-Ayağa qalxın! Tural ayağa durdu.Baxışlarını gənc müstəntiqin üzünə zillədi.Lakin hər iki müstəntiq başını aşağı salmışdı.Bu zaman cavan müstəntiq içəri girənlərdən nisbətən uca boylu olana müraciət etdi:-Qandalsız olmaz? Bu sakit adamdır.Heç yerə qaçası deyil.-Qayda belədir,sonra buna görə mənim özümü cəzalandırarlar – deyə həmin şəxs cavab verdi və əlindəki qandalları Turalın qollarına keçirdi.Tural onun ardınca gələn şəxslərlə birlikdə otağı tərk etdi.O,departamentin üçmərtəbəli binasının pilləkənlərini düşdükcə qəribə hisslər keçirirdi.Bir neçə il əvvəl Hakim tərəfindən Bakı şəhərinə gətiriləndə fikirləşirdi ki,Liananı axtarıb tapmaq üçün Hakimə müraciət edəcək,ondan kömək istəyəcək.İndi isə bütün “planları” pozulmuşdu.Hara aparıldığını və bundan sonra başına nələrin gələcəyini təsəvvür edə bilmirdi.Tural arxa və yan şüşələri dəmir barmaqlıqlarla əhatələnmiş maşına mindi.Maşında oturduqdan sonra Tural əsirliyini xatırladı.Bu onda dəhşətli duyğular yaratdı.Əllərinə vurulmuş qandal onun vahiməsini daha da artırırdı.Maşının yan şüşəsindən aparıldığı yollara baxdı.Maşının keçdiyi yollarda lap yaxınlıqda olan insanları gördü.Turala elə gəldi ki,bu insanlar başqa bir dünyanın adamlarıdır.Qayğısız,ehtiyacsız,qorxusuz bir dünyanın adamları.Elə bir dünyanın ki,downloaded from KitabYurdu.org 92 Məmməd Quliyev orada sevgisiz yaşamaq mümkün deyil.Həmin dünyada insanların əlləri qandallanmayıb.Bu dünyada insanların göz yaşları ürəklərinə axmır.Onu bu dünyadan cəmi-cümlətanı bir neçə addım ayırıb.Tural zamansız dünyasından ayrılmaq və yeni kəşf etdiyi dünyaya qovuşmaq,onu bu dünyadan ayıran bir neçə addımlıq səddi yarmaq üçün var gücü ilə insanların diqqətini özünə cəlb etmək,onlardan kömək istəmək üçün qışqırmaq istədi.Öz səsindən özü vahimələndi.Bu onun səsi idi? Onun səsi idisə,niyə qışqırmaq əvəzinə inildədi?! Turalın səsinə uca boylu nəzarətçi geriyə çevrildi və sakit səslə “Nə istəyirsən?”-deyə soruşdu.Tural,“Heç nə!”-deyə cavab verdi və dərhal öz dünyasına-zamansızlığına qayıtdı.Tural indi başa düşürdü ki,onun mövcud olduğu zamansızlıqda da bir zaman,başına gələn nizamsız fəlakətlərdə belə bir nizam varmış.Yaxşı ki,Turalın nəzarətçiləri onunla nəzakətli davranırdılar.Onu təhqir edən və ya aşağılayan heç bir hərəkət etmir,ona acı sözlər demirdilər.Əksinə,hər fürsətdə onunla zarafat etmək,elə bil,qollarına vurduqları qandalların “ağrısını” yüngülləşdirmək istəyirdilər.Arabir mehribancasına “Tural vergidən yayındırdığın pulları hara xərcləmisən?”-deyə soruşurdular və ondan cavab gözləmədən təəssüflə başlarını yelləyirdilər.Tural başa düşürdü ki,müstəntiqdən tutmuş işdən xəbərdar olan hər kəs vergidən yayındırılan pulların Turala heç bir aidiyyatının olmadığını bilirdi.Bu qədər vəsait Turalda ola bilməzdi.Elə bu səbəbdən də o,həbs olunmasının səbəbini anlaya bilmirdi.Maşın müvəqqəti saxlanma yerinin qarşısında dayananda mühafizəçilərdən biri Turaldan yemək yeyib-yemədiyini soruşdu.Tural özü də istəmədən “Yeməmişəm!”-dedi.Mühafizəçilərdən uca boylu olan şəxs müvəqqəti saxlanma yerinə getməzdən əvvəl yaxınlıqdakı ərzaq mağazasına yollandı.Mağazadan qayıdanda əlində tutduğu paketi digər mühafizəçiyə uzatdı və dedi:-Onun qandallarını aç,qoy çörək yesin.Onsuz da təhvil verilməsinin rəsmiləşdirilməsi müəyyən vaxt aparacaq.Tural ona verilən kolbasa və çörəyi yedi.Sonra plastik stəkanda olan ayranı silkələyərək qarışdırıb içdi.Doyduğunu hiss etdi.Çoxdandır ki,belə iştahla yemək yeməmişdi.O,maşında olan mühafizəçiyə yeməyə görə təşəkkür etdi və əlavə etdi:-Yeməyimi qurtardım,qollarımı qandallaya bilərsiniz.Mühafizəçi onun üzünə baxaraq gülümsədi.-Sakit otur,təcridxanaya aparanda qandalı vuraram !-dedi.Tural minnətdarlıqla mühafizəçinin üzünə baxdı.Sanki baxışları ilə bildirmək istəyirdi ki,qollarına vurduqları qandala görə onlardan incimir.Onun qollarına vurulan qandalın istənilmədən,rəsmiyyətçilik xətrinə vurulduğunu başa düşür və indi bu qandallar onu qorxutmur.Turalın müvəqqəti saxlanma yerinə təhvil verilməsi bir neçə saat çəkdi.Tural müvəqqəti saxlanma yerində tək olduğundan başı ancaq öz fikirlərinə qarışırdı.Hakim tərəfindən ona yemək də göndərilmişdi.Yemək gətirən şəxs onunla görüşmüş və bildirmişdi ki,iki gündən sonra azad olunacaq,narahatçılığa ehtiyac yoxdur.Səhəri gün yaşlı müstəntiq Turalın vəkili ilə birlikdə müvəqqəti saxlanma yerinə gəldi.Müstəntiqin qoltuğunda sənədlərlə dolu qovluq var idi.Əvvəlcədən yazılmış protokol və qərarlar imza edilməsi üçün Turala təqdim olundu.Turaldan sonra vəkil də həmin sənədləri imzaladı.-Bir neçə saatdan sonra səni məhkəməyə aparacaqlar.Barəndə həbs-qətimkan tədbiri seçilməsi məsələsinə baxılacaq – deyə müstəntiq Turala bildirdi və sənədləri qovluğa yığaraq vəkillə birlikdə otağı tərk etdi.Tural onu məhkəməyə aparmaq üçün gələn mühafizəçiləri görəndə toxtaqlıq tapdı.Bunlar onu daha əvvəl müvəqqəti saxlanma yerinə gətirmiş mühafizəçilər idilər.Onlardan uca boylu olan mühafizəçi Turala yaxınlaşdı və pıçıltılı səslə:-İndi məhkəməyə gedəcəyik.Mənim sənə məsləhətim odur ki,hər şeyi düzgün danış,heç nədən qorxma! Sənin təqsirli olduğuna heç kəs inanmaz-deyərək əlindəki qandalları onun qollarına vurdu.Tural mühafizəçinin kimdən ehtiyat edərək pıçıltı ilə danışdığına heç bir məna verə bilmədi.İndi Tural məhkəmədə hakimin iş otağının qarşısındakı qəbul otağında mühafizəçilərin arasında oturmuşdu.Qollarındakı qandalların onda yenidən hansı səbəbdən vahimə yaratdığını başa düşə bilmirdi.Qəbul otağında oturmuş katibə qarşısındakı kompüterdə nə isə yazır,özünü məşğul kimi göstərirdi.Bir müddət sonra əvvəl əynində prokurorluğa mənsub xüsusi geyim forması olan şəxs,onun ardınca isə yaşlı müstəntiq və vəkil qəbul otağına daxil oldular.Prokuror katibə qıza yaxınlaşaraq soruşdu:-İçəridədir? Qız razılıqla başını tərpətdikdən sonra prokuror qapını döyüb içəri daxil oldu.Ardından müstəntiq və vəkil də hakimin otağına daxil oldular.Qapı aralı olduğundan Tural içəridəki danışıqları aydın eşidirdi.-Məhkəməni nə hesab edirsiniz,mən başa düşə bilmirəm.Harada bir yiyəsiz,qaçqın və ya qəbirqazan tapırsınızsa,onu məhkəməyə gətirirsiniz ki,bu,vergiləri ödəməkdən yayınıb.Utanmırsınız? Milyonlarla vəsaiti vergi kimi ödəməkdən yayındıran şəxs qapıda gözləyəndir? Vəsaitin kimdə olduğunu niyə gizlədirsiniz? Nə vaxtadək məhkəmə sizin zibillərinizi ört-basdır edəcək? – deyə hakim qəzəblə qışqırırdı.İçəridə olan prokurorluq işçisi də hakimin dediklərinə qüvvət verdi:-Gündə kiminsə həbsinə bir vəsatət yazırlar.Kimi istəyirlər,həbs edirlər,kimi istəyirlər,buraxırlar.Allah şahiddir! Tural bu sözlərin müstəntiqə ünvanlandığını başa düşdü.Onun üçün müstəntiqin cavabı maraqlı olduğundan diqqətlə qulaq asmağa davam etdi.Hakim və prokurordan fərqli olaraq,müstəntiqin cavabı sakit tonda idi.-Düz deyirsiniz,vallah,mən də vicdan əzabı çəkirəm.Amma əlimdən heç nə gəlmir.Məndən vicdan yox,işdə olan toplanmış sübutlara qiymət vermək tələb olunur.Mənim vicdanıma qulaq asmaq səlahiyyətim yoxdur.Allaha şükür,həm prokuror,həm də hakim səlahiyyətli şəxslərdir.Nə olsun ki,mən bir vəsatət yazaraq sizlərdən təqsirləndirilən şəxs barəsində həbs-qətimkan tədbiri seçməyinizi xahiş etmişəm? Sizin də səlahiyyətiniz var ki,əsassız olduğu halda mənim vəsatətimi rədd edəsiniz.İndi mən də xahiş edirəm ki,prokuror təqdimatdan imtina etsin,təqdimatı müdafiə etməsin.Siz də vicdanınızın səsinə qulaq asıb heç olmazsa günahsız yerə təqsirləndirilən şəxs barəsində həbs-qətimkan tədbiri seçməyəsiniz və mən də başqa yerə getməmək barədə iltizam alım.Hamımızın da ürəyi sakit olsun.Onsuz da hamımız bilirik ki,təqsirləndirilən şəxs heç bir qəpiyin də yiyəsi deyil.Hakimin qəzəbli səsi yumşalmışdı.-Elə bilirsən,mən nə isə edə bilərəm? Mən prokurorun təqdimatını rədd etsəm,gərək ordaburda izah edim ki,niyə prokurorluğun təqdimatını rədd etmişəm.Hamı kimi katibə qız da içəridə gedən danışıqlara diqqətlə qulaq asırdı.Bu məqamda o,yerindən durub azca aralı qalan qapını örtdü.Qapı örtüldüyündən Turalın prokurorun nə dediyindən xəbəri olmadı.Bir neçə dəqiqə keçdikdən sonra müstəntiq kabinetdən çıxaraq Turalı içəri dəvət etdi.Mühafizəçilər Turalın əlindəki qandalları açdılar,onu otağa qədər müşayiət edib otağa apardıqdan sonra qapını örtdülər.Mühafizəçilər otağa daxil olmadılar.Otağa daxil olan Tural eşitdiyi söhbətlərin nə ilə nəticələndiyini təxmin etmək məqsədilə əvvəl hakimin,sonra da prokurorun üzünə baxdı.Hakim ağ saçlı,şişman bir kişi idi.Hərəkətləri və oturuşu hökmlü şəxs təsiri bağışlayırdı.Lakin baxışları yorğun idi və heç bir məna ifadə etmirdi.Artıq xidmət illərini başa vurmağa az vaxtının qaldığı aydın sezilən prokuror da başını aşağı salıb oturmuşdu.Hakim üzünü Turala tərəf tutub mehribanlıqla “Gəl,otur!” dedi və qarşıda qoyulmuş stulu göstərdi.Sonra üzünü müstəntiqə tərəf çevirdi.Heç nə demədi.Hakim özünə məxsus rəsmi səslə qarşısında olan vərəqlərə baxaraq məhkəməyə daxil olmuş sənədlərin mahiyyətini açıqladı:-Məhkəməyə təqdim olunmuş sənədlərdən aydın olur ki,təqsirləndirilən şəxsə ona görə ittiham elan olunmuşdur ki,o,“Qayğı-4”,“Azərtikinti-servis”,“Elxan” məhdud məsuliyyətli cə-miyyətlərinə,“Xəzər-7” xarici investisiyalı müəssisəyə,“Mərhəmət-6” adlı tam ortaqlı müəssisəyə rəhbərlik etdiyi müddət ərzində qəsdən dövlət vergilərini büdcəyə ödəməkdən yayındırmaq məqsədilə müəssisələrin mühasibat sənədlərinə təhrif olunmuş məlumatlar daxil etmək yolu ilə və digər üsullarla külli miqdar təşkil edən,yəni 1.231.427.00 manat vergini dövlət büdcəsinə ödəməkdən yayınmışdır.Belə ki,o,vergi ödəyicisi kimi müvafiq qaydada dövlət qeydiyyatına alınmış hüquqi şəxs statuslu “Qayğı-4”,“Azərtikinti-servis”,“Elxan” məhdud məsuliyyətli cəmiyyətlərinə,“Xəzər-7” xarici investisiyalı müəssisəyə,“Mərhəmət-6” adlı tam ortaqlı müəssisəyə rəhbərlik etdiyi dövr ərzində Azərbaycan Respublikasının müxtəlif ərazilərində yerləşən satış məntəqələrindən sənaye,istehsal və tikinti təyinatlı mal-materialları əlavə dəyər vergisi ödəmədən,nəğd qaydada ödənişlər aparmaqla əldə etmiş,həmin materialların alışı zamanı əlavə dəyər vergisinin ödənilməsini saxta formada rəsmiləşdirmək və bununla da,guya ödədiyi əlavə dəyər vergisinin ciddi hesabat blankları hesab edilməklə dövlət büdcəsinə ödənilməli olan vergilərin əvəzləşdirilməsinə hüquq verən vergi hesab-fakturalarını əldə etmək məqsədilə müxtəlif müəssisələrin istintaq tərəfindən şəxsiyyətləri müəyyən edilməmiş rəhbərləri ilə cinayət əlaqəsi yaradaraq onlardan rəsmi qaydada nəşriyyat müəssisələrindən sifariş verilərək alınmış,istintaqa məlum olmayan şəxslər tərəfindən imzalanmış və möhürlənmiş,aparılan əməliyyatların məzmunu,xarakteri və dəyəri göstərilməyən vergi hesabfakturası blanklarını müəyyən haqq ödəmək müqabilində əldə etmiş,dövlət büdcəsinə ödəməli olduğu vergilərin vergi hesab-fakturaları təqdim edən müəssisələrə ödənilməsini təsdiq edən,apardığı əməliyyatların xarakterinə və dəyərinə uyğun saxta yazılıb doldurulmasını təşkil etdikdən sonra rəsmi qaydada qeydiyyatda olduğu vergi orqanına təqdim etmişdir.Bu hərəkətləri nəticəsində yuxarıda qeyd olunan hüquqi şəxslərin ümumi dövriyyəsinin 18% hesabı ilə əlavə dəyər vergisi kimi dövlət büdcəsinə ödəməli olduğu 1.231.427.00 manatı ödəməkdən yayınmış,bununla da,o,Azərbaycan Respublikası Cinayət Məcəlləsinin 213.2.2-ci maddəsində nəzərdə tutulan cinayət əməllərini törətmişdir.Hakim sonuncu cümlələrini uzada-uzada dedi:-Yuxarıda göstərilənlərə əsasən,o,iş üzrə təqsirləndirilən şəxs qismində istintaqa cəlb olunmuş və ona ittiham elan edilmişdir.Törətdiyi cinayətin ağırlığını,daimi yaşayış yeri olmaması səbəbindən istintaqdan və məhkəmədən qaçıb gizlənə biləcəyi ehtimallarını,istintaqın normal gedişinə mane ola biləcəyini nəzərə alaraq,istintaq orqanı onun barəsində həbs-qətimkan tədbirinin seçilməsi barədə vəsatət qaldırmış,istintaqa nəzarət edən prokurorluq orqanı vəsatəti əsaslı hesab edərək təqsirləndirilən şəxs barəsində həbs-qətimkan tədbiri seçilməsi barədə məhkəməyə təqdimat göndərmişdir.Hazırkı iş həbs-qətimkan tədbiri seçilməsi haqqında verilmiş vəsatətin və təqdimatın müzakirəsinə həsr olunmuşdu.-İlkin olaraq müstəntiqin izahatını dinləyək.Buyurun! – deyərək hakim müstəntiqə tərəf baxdı.Müstəntiq oturduğu stuldan ayağa qalxdı və zalda oturanların üzünə baxmadan rəsmi və quru çıxışına başladı.-Möhtərəm hakim! İşin faktiki hallarını siz elan etdiniz.Mənim başqa əlavəm yoxdur.Qətimkan tədbirinin seçilməsi barədə verdiyim vəsatəti müdafiə edirəm və sizdən xahiş edirəm ki,təqsirləndirilən şəxs barəsində həbs-qətimkan tədbirinin seçilməsi barədə qərar qəbul edəsiniz.Müstəntiqin qısa çıxışı hakimi qane etmədi.O,narazı-narazı müstəntiqə baxsa da,heç bir söz demədi.Daha sonra isə hakim prokurora müraciət etdi:-Cənab prokuror,siz təqdimatı müdafiə edirsiniz? Prokurorun cavabı da qısa oldu:-Bəli,möhtərəm hakim! Hakim hər gün məhkəmədə gördüyü,əsas işi təyinatla işlərə çıxmaq olan vəkilin üzünə etinasız baxaraq heç bir söz demədi və üzünü Turala tutdu.-Müzakirə olunan məsələ barədə sizin fikriniz necədir? Tural müraciətin ona ünvanlandığını bilsə də,necə cavab verəcəyini bilmədi.Ümid dolu gözlərlə müstəntiqə baxdı.Müstəntiq onun baxışlarını hiss edirmiş kimi başını yuxarı qaldırmadı.Tural prokurora tərəf baxdı.Prokuror başını dik tutsa da,gözlərini bir nöqtəyə zilləyib oturmuşdu.Elə bil,bu otaqda baş verənlərin ona heç bir aidiyyatı yox idi.Bəlkə də,Turalın ona baxdığından belə xəbəri yox idi.Hakim “Heç kəsin əlavəsi yoxdursa…”-deyə sözə başlasa da,kənardan eşidilən səs onun sözünün yarımçıq kəsilməsinə səbəb oldu.Otaqdakılar sual dolu nəzərlərlə əlində karandaşı sıxaraq sındırmış vəkilə tərəf döndülər.Vəkil yüksək səs tonu ilə:-Mənim müstəntiqə və prokurora suallarım var!– dedi.O,qətiyyətlə ayağa durdu və bir müddət səssiz dayandı.Bu səssizlik,elə bil,vəkilin vicdanının səsinin hakimin,prokurorun və müstəntiqin kinayəli baxışları ilə mübarizəsinə şahidlik edirdi.Vəkil heç nə demədən əlini cibinə saldı.Cibində olan 3-4 ədəd manatlıqların arasında olan yeganə 20 manatlıq əskinası götürdü.Yaxınlaşıb müstəntiqin qarşısında olan masanın üstünə qoydu.-Mənim sənə borcum var idi,onu qaytarıram! – dedi.Müstəntiq nə isə demək istəsə də,fikrindən daşındı,təəccüblə və eyni zamanda məzəmmətli baxışlarla vəkilin üzünə baxdı.Vəkil gözlərini onun və prokurorun təəccüblü baxışlarından yayındırdı,qayıdıb əvvəlki oturduğu stulun qarşısında durdu və üzünü hakimə tutaraq sözə başladı.-Möhtərəm hakim! Mən bu işə təyinatla çıxmış bir vəkiləm.Dövlət tərəfindən də hüquqi xidmətim əvəzində mənə çox cüzi bir məbləğ ödənilir.Bunları deməklə onu nəzərinizə çatdırmaq istəyirəm ki,mənim ədalətin bərpasından başqa bir niyyətim yoxdur.Mən təqsirləndirilən şəxsin özü ilə də söhbət etmişəm.Onun həyat tarixçəsini də az-çox bilirəm.Qarşınızda oturan şəxs müharibə şəraitinin qurbanıdır –deyərək sözünə ara verdi,-Mən bir daha sizin hamınızdan üzr istəyirəm.Ola bilər ki,bu mənim axırıncı çıxdığım iş olsun.Yox,yox… Mən özümü cəsarətli vəkil kimi göstərmək niyyətində deyiləm.Mən cəsarətli deyiləm,lakin daşıya bilmədiyim qədər çox günahım var.Həmin günahları mən balalarımın ac qalmaması naminə çiyinlərimə yükləmişəm.Artıq günahlarımı daşıya bilmirəm.Respublikamız,Allaha şükürlər olsun ki,müstəqildir.Təkmil qanunvericilik bazamız mövcuddur.Bu qanunvericilik bazası vətəndaş hüquq və azadlıqlarının müdafiəsinin təmininə,məhkəmə sisteminin müasirləşdirilməsinə,məhkəmə hakimiyyətinin möhkəmləndirilməsinə yönəlmişdir.Dövlətimizin məqsədi də normativ-hüquqi aktların insan hüquqlarına dair beynəlxalq standartlara uyğunlaşdırılmasına,müasir Avropa standartları səviyyəsinə çatdırılmasına yönəlmişdir.Lakin bu mexanizmlərin işləkliyi şübhə doğurur.Təqsirləndirilən şəxsin həyat yoluna nəzər salın.Onun yaşayışını gözünüz önündə canlandırın.Daimi yaşayış yeri ferma olan,həyatı mal-qaranın arasında keçən bir şəxs necə eyni zamanda bir neçə müəssisəyə rəhbərlik edə bilər? Onun mühasibatlıq barədə ibtidai bilikləri belə yoxdur.Təhrif olunmuş məlumatlar nədir? O,bizim danışıqlarımızın mahiyyətini belə anlamır… Vəkil bir neçə saniyə Turalın üzünə baxdı.Yenidən üzünü oturanlara tərəf çevirdi.-Cənab prokuror! Möhtərəm hakim! İstintaq orqanı və prokurorluq bu gün təqsirləndirilən şəxs barəsində həbs-qətimkan tədbirinin seçilməsini yox,bütövlükdə,ədalət mühakiməsi barəsində həbs seçilməsini xahiş edir.Biz insanların ümid yeri kimi gördükləri ədalət mühakiməsini həbsə göndərmək istəyirik.Niyə? İnsanların məhkəməyə inamının itirilməsi kimə lazımdır? Vəkilin üzü qızarmışdı.Hakim onun sözünü kəsmək istəsə də,fikrindən daşındı.-Yəqin ki,mənə kimlərsə tərəfindən ənam kimi verilən müəyyən haqqın əvəzinə kiməsə 5 manatlıq məktub yazsam,acından ölmərəm.Ünsiyyətdə olmağı istəmədiyim şəxslərlə kabab yeməkdənsə,sevdiyim insanların əhatəsində yediyim pendir-çörək məni aclıqdan qoruyar.Məzlumların ürəklərinin atəşi məni soyuqdan qoruyar.Təki insanların cavabsız qalan fəryadlarını eşitməyim.Onların əzab-əziyyətlərinə şahidlik etməyim !… Tural vəkilə qulaq asdıqca qardaşı Tahirin qəhrəmancasına həlakından sonra ilk dəfə idi ki,tək olmadığını hiss edirdi.Əlini Tahirin isti ovuclarında hiss etdi.Gözlərini yumdu.Gördüklərinin,eşitdiklərinin yuxu olduğuna özünü inandırmaq istədi.Gözlərini açmağa qorxurdu.Qorxurdu ki,çoxdan həsrətində olduğu şirin yuxunu itirər.Növbəti dəfə əlini qardaşının ovcundan çıxarar.Tural bu şirin “yuxudan” ayılmaq istəmirdi.“Yuxusunun” ölüm qədər uzun olmasını arzulayırdı.Zalda oturanlardan heç kim vəkilin sözünü kəsmək cəsarətində deyildi.-Bu gün biz Qarabağdan,el-obasından,ev-eşiyindən didərgin salınmış bir insanın faciəsi ilə əylənirik.Müstəntiq ittiham elan edərkən dövlət büdcəsindən yayındırılmış bu qədər vəsaitin qarşımızda əyləşmiş şəxs tərəfindən həyata keçirildiyinə inanırmı? Təqsirləndirilən şəxsdən yoxsulluq qoxusu gəlir.Onun üzündə dolaşan köməksizlik kabusunu görmürsünüz? Bu gün təqsirləndirilən şəxsi dəyəri 8 milyondan artıq olan materialları nəğd pula alıb satmaqda ittiham edirik.Bu mal-materialı almaq üçün ilkin zəruri olan məbləği onun haradan əldə etməsi kimisə düşündürür? Təqsirləndirilən şəxsin ifadəsində göstərdiyi kimi,vergidən yayındırdığı məbləği qumarda uduzmasına inanırsınız? Bəlkə,elə bu şəxs özü istintaqın müəyyən edə bilmədiyi vergi hesab-fakturalarının satışı ilə məşğul olan firmaların rəhbəridir? Əgər bu firmalar faktiki olaraq mal-material alqı-satqısı ilə deyil,sadəcə əlavə dəyər vergisi əvəzləşdirilməsinə hüquq verən saxta tərtib olunmuş vergi hesab-fakturalarının satışı ilə məşğul olursa,onda vergitutma bazası haradan yaranır? Saxta sənədlərin əldə edilməsi,onlardan istifadə edilməsi və ya həmin sənədlərin satılması nə vaxtdan vergi cinayətlərinin predmeti olub? Bu qəbildən olan işlərin istintaq aidiyyatının polis orqanları olmasına baxmayaraq,materialların həmin orqana göndərilməsi niyə təmin edilmir? Öz şəxsi və maddi mənafeləri naminə dövlətin vergi siyasəti pərdəsi altında kimlərinsə sərvət toplamalarına şərait yaratmaq vəzifəsini sizlərə kim həvalə edib? Hakimin qəzəbli səsi eşidildi:-Bəsdirin! Prosesdə kimlərisə müzakirə etmirik.Sizdən tələb edirəm,məhkəməyə hörmətlə yanaşın.Bu nə hörmətsizlikdir? Kiməsə böhtan atır,kimi istəyirsiniz təhqir edirsiniz.Doğrudan da,sizin barənizdə müvafiq ölçü götürülməsinin vaxtıdır.Sizin ədəbsiz hərəkətləriniz barəsində Vəkillər Kollegiyasına məlumat veriləcək.İşləyə bilmirsinizsə,çıxın gedin evinizdə oturun.Digərlərinin vəzifələrinin icrasına maneçilik törətməyin! İşin mahiyyəti üzrə sözünüz varsa,deyin.Yoxdursa.Prosesi bitmiş elan edirəm! Qərar bir qədər sonra elan ediləcək.Təqsirləndirilən şəxsi aparın! Müstəntiq və prokuror da üzlərində qəzəbli ifadə ilə vəkilə baxırdılar.Onların gözlərindəki qəzəb parıltısı ləyaqətsizliklərini pərdələyirdi.Tural “yuxusunu” itirdi.O,mühafizəçilər tərəfindən əlləri qandallanaraq çölə çıxarıldı.Tural bir daha hakimin otağına dəvət edilmədi.Qəbul otağında ona həbs-qətimkan tədbirinin seçilməsi barədə qərar təqdim olundu və o,saxlanılması üçün istintaq təcridxanasına gətirildi.İstintaq təcridxanasına təhvil verilməsi rəsmiləşdirilib başa çatdırılanadək artıq qaranlıq çökmüşdü.Əvvəlcə Turalın üst-başını axtardılar.Tural barəsində həbs-qətimkan tədbirinin seçilməsinə səbəb külli miqdarda vergini ödəməkdən yayınması olduğunu bildiklərindən onun cibindən çıxan 4 manat 30 qəpiyi görəndə təəccüblə bir-birlərinə baxdılar.Şalvarından kəmərini çıxarıb verməsini tələb etdilər.Nəzarətçilər artıq qarşılarında olan şəxsin “podstavnoy” olduğunu anladıqdan sonra ona qarşı münasibətləri dəyişmişdi.Yazığın biri olması qənaətinə gəlsələr də,ona nifrətlərini gizlətmirdilər.“Milyonerin əşyalarını yazın,sərvətinin siyahısını tutun!”-deyə istehza edirdilər.İstintaq təcridxanasının yarıqaranlıq və dar dəhlizləri Turala erməni əsirliyində saxlandığı yerləri xatırladı.Bu səbəbdən qorxu hissi bütün hisslərinə hakim kəsilmişdi.Tural ömründə birinci dəfə idi ki,tək qalmaq istəmirdi.Təklikdən qorxurdu.Tez də alışdı bu təkliyə.Ətrafdan qışqırıq və fəryad səsləri gəlməməsindən təsəlli tapırdı.Nəzarətçilərdən biri Turalı anbara gətirdi.Orada ona yatacaq dəsti,qaşıq,dəmir parç verildi.Nəzarətçi ona əşyalarını götürüb irəlidə getmək göstərişini verdi.Nəzarətçi arxada gəlir və Turala verdiyi göstərişlərlə onun hərəkətlərini istiqamətləndirirdi.Bu minvalla nəzarətçi yarıqaranlıq dəhlizlərlə onu kameraya gətirdi.Kamerada Turaldan əlavə,3 nəfər saxlanılırdı.Otağın işıqlandırması dəhlizdə olan işıqlardan belə zəif idi.Kameranın pəncərəsi yox idi.Divarda olan nəfəslik açıq olsa da,elə bil,oradan içəri hava daxil olmurdu.-Təzə qonağı qəbul edin! – deyə nəzarətçi kamerada olanlara səsləndi və şaqqıltı ilə dəmir qapını çəkib bağladı.Kamerada olan şəxslərdən biri Turala yaxınlaşdı.Əvvəl öz adını dedi.Sonra Turaldan adını,hansı əmələ görə tutulduğunu soruşdu.Tural adını dedikdən sonra hansı əməlin sahibi olduğunu izah etməyə çətinlik çəkdiyindən “Vergi işçiləri tutub”-deməklə kifayətləndi.Ona yaxınlaşan şəxs gülümsədi.Turala kamerada davranış qaydalarını qısa olaraq izah etdi və ona ikimərtəbəli çarpayılardan birinin üst qatını göstərərək “Yerləş!” dedi.Səhəri gün tibbi müayinədən keçirmək üçün Turalı təcridxananın feldşerinin yanına gətirdilər.Ona soyunmaq göstərişi verildi.Tural alt paltarını çıxarmağa utandığından əvvəl duruxdu.Lakin nəzarətçinin “Hamısını çıxar!” deyə qışqırmasından və feldşerin qəzəbli baxışlarını üzərində hiss etdiyindən heç nə demədən alt paltarını çıxarıb dayandı.Feldşer ona yaxınlaşdı.Bədəninin müxtəlif nahiyələrində olan yara və zədə yerlərinə baxdı.-Bu nə izlərdir? – deyə soruşdu.Feldşerin səsi əvvəlki tonunu itirmişdi.İndi onun səsində həm qorxu,həm də mərhəmət sezilirdi.-Erməni əsirliyində saxlanılmışam-deyə Tural qısa cavab verdi.Feldşer Turalın bədənində olan yara və xəsarət izlərini qarşısında olan kağıza qeyd edirdi.Hər bir yara və xəsarət izinin necə əmələ gəldiyini soruşduqca feldşer “Allah lənət etsin!” deyirdi.Onun lənətlərinin ermənilərə ünvanlandığı məlum idi.Turalın bədəni üzərində yara və xəsarət izlərini görən,onun hansı dəhşətlərlə üzləşdiyini təsəvvür edən feldşer və nəzarətçinin göstərişləri indi mehriban səslənirdi.Onların bu davranışı Turalı da kövrəltmişdi.Lakin Turalın kövrəlməyi üzündən hiss olunmurdu.Belə hisslər keçirdiyini Tural ürəyinin islanmasından bilirdi.Feldşer ondan hər hansı bir ağrı hiss edib-etmədiyini,müalicəyə ehtiyacı olub-olmadığını soruşdu.Tural heç bir müalicəyə ehtiyacı olmadığını söylədi.-Nə lazım olsa,mənə müraciət et! – deyərək feldşer,elə bil,müharibədə iştirak etməməsinin əvəzini Turala xidmət etməklə çıxmaq istəyirdi.Nəzarətçinin də Turala qarşı münasibəti dəyişmişdi.İndi o,göstərişlərini daha sakit səslə verirdi.Tibbi müayinədən sonra Turalın şəkli çəkildi,əl barmaq izləri götürüldü və sonra hamama aparıldı.Tural saxlanma şəraitindən məmnun idi.Saxlanma kamerasını dəyişsələr də,yeni gəldiyi kamerada saxlanılanlar da artıq Turalı qiyabi də olsa,tanıyırdılar.İstintaq təcridxanasında ümumi vəziyyət ağır olsa da,kamera yoldaşları onunla çox mülayim və mehriban davranırdılar.Cəmiyyətdən,qohumlarından,əzizlərindən təcrid olunmağı çoxları qəbul edə bilmirdilər.Onları başa düşmək olardı.Kimisi doğum evində olan həyat yoldaşından,kimisi xəstə valideynlərindən,kimisi də uşaqlarından xəbər tuta bilmirdi.Təyinatla onların müdafiəsini təşkil edən vəkillər də təcrid olunanlara laqeyd yanaşırdılar.Bəzən elə olurdu ki,saxlanılan şəxslərin etirafedici ifadələrinin alınması üçün təcridetmə planlı şəkildə həyata keçirilirdi.Əməliyyat tədbirlərinin həyata keçirilməsinə müvəkkil edilmiş şəxslər inanırdılar ki,təcridetmə insanları dəli downloaded from KitabYurdu.org 98 Məmməd Quliyev olmaq həddinə çatdırır.Onların törətdiyi əməlləri etiraf etmələrinə zəmin yaradır.Onların fikrincə,ən effektiv və sınanmış üsul budur.Bəzi istintaqçılar kişiləri ağlamaq həddinə çatdırmaqlarından həzz alırdılar.Onların ağladıqlarını görəndə öz işlərindən məmnunluq duyduqları üzlərindən oxunurdu.Tural isə ömründə ikinci dəfə idi ki,ağlayan kişiləri görürdü.Müxtəlif yaşlarda olan kişilərin ağlaması Turalda izaholunmaz vahimə yaradırdı.Onda Tural tək qalmaq istəmirdi.Təkliyini unutmaq,bu qorxunu dəf etmək məqsədilə Tural kamera yoldaşlarının təklifi ilə “çifirləmə” mərasiminə qoşulurdu.Tural kamerada bütün imtiyazlardan istifadə etməkdə sərbəst idi.Hamı onun dəhşətli keçmişini bildiyindən ona kömək etmək istəyirdi.İlk dəfə acqarına çifir içəndə Tural əvvəlcə çifirin acı dadından dodaqlarını büzdü.Növbəti dəfə ona uzadılan çifirdən imtina etmək istədi,lakin qəbul edilməyəcəyindən çəkindi Kamera yoldaşları Turalın üzünə baxmasalar da,onun halından xəbərdar idilər.Dəmir parçda olan kameradaxili “nəzarətçinin” məzəmmətedici baxışlarını görüb dəmir parçı əlinə aldı,iki qurtum içib növbədə olan kamera yoldaşına ötürdü.İlk dəfə çifiri içəndən sonra Tural bütün əzələlərinin qeyri-iradi olaraq gərildiyini,bədəninin titrədiyini hiss etdi.Bu titrəyiş onun daxilinə sirayət edirdi Çifir qurtardıqdan sonra hamı səssiz oturmuşdu.Bir qədər sonra Turalın kamera yoldaşlarından biri “Havası gəlir”-dedi.Tural nəyin havası gəldiyini bilməsə də,digərləri kimi səssiz oturub nə baş verəcəyini gözləyirdi.Kamera yoldaşlarının gözlədiyi havanı qarşılamağa hazırlaşırdı.Səssiz oturmuşdu.Bu səssizlikdə Tural keçmişinə yuvarlandığını hiss etdi.Bütün həyatı gözləri önündən gəlib keçdi.Kamranın güllə yarasından ölməsi,atasının meyidinin aşkar edilməsi,anasının fermada yanaraq ölməsi,qardaşı Tahirin ölüm səhnəsi,Liananı həmişəlik itirməsi… İlahi,bir anda bu qədər hissi yaşamaq mümkün idimi?! Turalı zamanından ayıran zamansızlıq harasa yox olmuşdu.Tural keçmişinə yuvarlanmışdı.Dəhşətli keçmişinə… Tural özü də hiss etmədən ucadan ağlayırdı.Əsir düşdüyündən bəri ilk dəfə idi ki,ucadan ağlayırdı.Keçmişinə ağlayırdı… Heç kim onu sakitləşdirməyə,ona təsəlli verməyə çalışmırdı.Turalın səsinə gələn nəzarətçiyə onun kamera yoldaşlarından biri hər şeyin qaydasında olduğunu izah etdi.Nəzarətçi başını bulayıb geri qayıtdı.Tural ağlaya-ağlaya kamerada o yana,bu yana gedirdi.Düşdüyü bəlaların günahkarını axtarırmış kimi kamera yoldaşlarının üzünə baxırdı.Bir müddət sonra sakitləşdi.İndi o yatmaq istəyirdi.Çarpayısına uzandı.Axşama yaxın oyandı.Yarımyuxulu idi.Zamanla zamansızlıq arasında asılı qalmışdı.Bir neçə qurtum çifirin ona yaşatdığı hissləri yarımçıq xatırlayırdı.Seçim qarşısında qalmışdı.Zamanına qayıtsın,yoxsa zamansızlıq daha yaxşıdır? Həyatının dəhşətli sınaqlarını axıradək dəf etməyə qətiyyəti,gücü çatacaq,yoxsa hər şeyi taleyin adına yazıb zamansızlığı qəbul etsin? Zamansızlıqda keçmiş və gələcək yoxdur? Fikirlərini qətiləşdirə bilmədi.Anladı ki,indiyədək o və onun kimi digər qaçqın və məcburi köçkünlər özlərini hansı səbəbdən tapa bilmirlər.Elə qaçqınlıq da,köçkünlük də türmədə yaşamaq kimi bir şeydir.Qaçqın və köçkünsənsə,ehtiyacın dustağı olursan,itirdiyin xatirələrin əsirliyində qalırsan… Bu hisslər həyatları boyunca həmin insanlarla qalır,onları heç vaxt tərk etmir.Tural yalvarışlı baxışlarla kamera yoldaşlarına baxdı.-Çörəyini ye! Axşam bir şey fikirləşərik! –deyə kameradaxili nəzarətçi ona təsəlli verdi.Günorta yeməyindən sonra Tural artıq mehriban münasibət yaratdığı kamerada davranışa məsul olan nəzarətçi ilə bir qədər söhbət etdi.Ağladığına görə üzr istədi.Daxilində nə baş verdiyini anlamadığını bildirdi.-Sən heç narahat olma.Bizim vəziyyətimizdə orqanizmi qida ilə alınması zəruri olan vitaminlərlə təmin edə bilmədiyimizdən çifir bu çatışmazlığı aradan qaldırır.Onun uyuşdurucu effektinin də orqanizmə heç bir ziyanı yoxdur.Amma gərək qaydasını biləsən.Çifiri heç vaxt şəkərlə içməzlər.Çifir şəkərlə içiləndə damarları kəskin daraldır.Bu da ürək döyünməsini,qan təzyiqini artırır,ürək ağrılarına səbəb olur.Çifiri uzun müddət şəkərlə içəndə ölümə də səbəb ola bilər.Gündə 2-3 dəfə qaydasında içsən,zərərsizdir.Ağlamağının da qorxusu yoxdur.Ağla,ürəyini boşalt… İnsan ürəyi vəhşiliyin yaratdığı yükü daşımağa qadir deyil.Ağlamaq ürəyin yükünü azaldır.Narahat olma!-deyə üzünü başqa səmtə çevirdi.Tural barəsində həbs-qətimkan tədbirinin tətbiqindən sonra onun vəkili tərəfindən verilmiş apellyasiya şikayəti təmin edilməmiş,həbs-qətimkan tədbiri dəyişdirilmədən saxlanmışdı.Üstəlik,onun həbsdə saxlanma müddəti də artırılmışdı.Bu müddət ərzində müstəntiq cəmi bircə dəfə Turalla görüşə gəlmiş,onu iş üzrə ekspertizaların keçirilməsi barədə qərarlarla tanış etmiş,tanış olma barədə protokola imza etdirməklə tələsik də çıxıb getmişdi.Turalla əlavə heç bir istintaq hərəkəti aparmamışdı.Vəkilin istintaq müddətinin artırılması barədə verdiyi qərarlardan şikayətlər də təmin olunmamışdı.Tural bu məlumatları vaxtaşırı yanına gələn vəkildən alırdı.Müstəntiqdən fərqli olaraq,vəkil Turalla görüşməyə gələndə yemək gətirməsə də,həmişə nəyə ehtiyacı olduğunu soruşurdu.Hətta,bir dəfə ona bir miqdar xərclik də təklif etmişdi.Lakin Tural həmişə ona təşəkkür edərək heç nəyə ehtiyacı olmadığını bildirirdi.Tural uzun müddət təcridxanada saxlanılmasından narahat deyildi.Həbsxanada keçirdiyi ilk aylarda gəzinti zamanı istintaq təcridxanasında saxlanılan bir nəfər nüfuzlu şəxs onu yanına çağırıb,söhbətə tutmuş,ondan nəyə ehtiyacı olduğunu soruşmuşdu.Təcridxanada gəzən şayiələrə görə həmin şəxs həbs edilənədək neft-çıxarma sahəsində hansısa bazanın rəisi olmuşdu.Nüfuzlu və zəngin şəxs olduğundan hamı ona hörmətlə yanaşırdı.Hətta,onun kamerası da ayrı və təkadamlıq idi.Gəzən söz-söhbətlərə görə istintaq təcridxanasının təmirini də həmin şəxs öz hesabına təşkil etmişdi.Bu səbəbdən təcridxananın rəhbərliyi tərəfindən də ona hörmətlə yanaşılırdı.Həmin şəxs Turalın hansı kamerada oturduğunu öyrənmişdi və həmişə həmin kameraya saxlanılan şəxslərin sayına uyğun ərzaq payı göndərirdi.Sözsüz ki,yanında mütləq qara çay da olurdu.Bunu Tural özü xahiş etmişdi.O,çayı çox sevdiyini bildirmişdi.Həmin şəxs tezliklə azad olunmasına baxmayaraq,Turalın ərzaq payının müntəzəm olaraq göndərilməsini təşkil edirdi.O,istintaq təcridxanasından azad olunandan sonra onu axtarıb tapmasını Turala bərk-bərk tapşırmış və əlaqə nömrəsini ona vermişdi.Artıq altıncı ay idi ki,Tural təcridxanada saxlanılırdı.Tural indi onu istintaq təcridxanasına göndərən müstəntiqə,prokurora və onun barəsində həbs-qətimkan tədbiri seçilməsinə qərar verən hakimə də minnətdar idi.Zamanına qayıtmağına şərait yaratdıqlarına görə… Kamera yoldaşları ilə tanış olduğuna görə… Əvvəllər ağlına gələn çifiri şəkərlə içib özünü öldürmək cəhdi də indi onda ikrah yaradırdı.Tural hər dəfə çifir içdikdən sonra beyninin açıldığını hiss edirdi.Gələcək planlarını qururdu.Kamranın əmisi Hakimin onu necə aldadaraq ondan istifadə etdiyini,onun həyatını məhv etdiyini anlayırdı.Ona rast gəldiyi günə lənət yağdırırdı.Xəyallarında ilişib qalmış əvvəlki müstəntiqi də axtarıb tapmaq istəmirdi artıq.Artıq o,təkliyi sevmirdi.Bu istək onda qorxudan yaranmamışdı.Kamera yoldaşları ilə söhbətlərin onu zamansızlığından ayırmasını istəyirdi.Onu indiki zamana qaytarmağını istəyirdi ki,indiki zamanın vəhşi qaydalarına uyğunlaşaraq öz niyyətlərini həyata keçirsin.İndi o,Liananı axtarıb tapmaq istəyirdi.Liananı tapanda onun ailə qurduğunun şahidi olmaq,övladlarının olduğunu öz gözləri ilə görmək istəyirdi.Uzaqdan da olsa,Lianasının xoşbəxt olduğuna əmin olmaq istəyirdi.Uşaq ikən oxuduğu kitabların formalaşdırdığı dünyagörüşünə görə bilirdi ki,həyatda hər bir insan tərəfindən törədilən pis və xeyirxah əməlin əvəzi əməlin xarakterinə və ağırlığına uyğun olaraq bumeranq kimi insana qayıdır.Lakin bir şeyi başa düşmürdü.Hansı ağır əməlin sahibidir ki,bu qədər məşəqqətlərə düçar olub? Təsadüfən əlində açılan atəşin Kamranın ölümünə səbəb olduğunu xatırladı.O,bunu ədalətsizlik hesab edirdi.Niyə kiminsə sadə bir xeyirxahlığı əvəzində ona Allah ilahi hədiyyələr bəxş etdiyi halda,kiminsə adicə səhvinə və ya ehtiyatsızlığına görə o ən ağır şəkildə cəzalandırılır? Cəzanın törədilən əmələ və ya xeyirxah işlərə görə bəxş edilən hədiyyələrlə mütənasiblik prinsipi pozulur.Axı belə ədalətsizlik Yaradana məxsus ola bilməz… Xüsusi amansızlığı ilə fərqlənən əməllərin bədəlinin ödənilməsinin Yaradanın cəzası olması şəksiz olsa da Bəlkə,bilmədiyimiz başqa qanunlar mövcuddur? Bəlkə,insan şüurlu həyatına qədəm qoyduğu andan həyatın sınaqları qarşısında təkcə fiziki dəyişikliklərə deyil,həmçinin psixoloji dəyişikliklərə məruz qalır.Pis və ya yaxşı əməlin müntəzəm törədilməsi adətkarlığa səbəb olur,insanın qanına hopur,onun davranışını müəyyənləşdirir,şəxsiyyətini səciyyələndirir.Bəlkə,bumeranq kimi geri qayıdan əvəzləşmənin mütənasiblik prinsiplərinin pozulmasına da elə insanın formalaşmış şəxsiyyəti səbəb olur ? Bəlkə,ona görə ən çətin anlarda həyatda qalmaq və ya ölümü seçmək hüququ insana verilir? Tural qardaşı Tahiri yadına saldı.Kəndin müdafiəsində iştirak etmiş qız-gəlinləri,uşaqları,canlarından keçən mərd həmkəndlilərini yadına saldı.Ölümə meydan oxuyan könüllü müdafiəçiləri yadına saldı.Onların şəhidlik zirvəsi seçiminə üstünlük verməsinin səbəblərini anlamağa çalışdı.Bəlkə,bir çoxları kimi ləyaqətləri və vicdanlarının səsinə qulaq asıb şəhid zirvəsini seçiblər? Bəlkə,onlar bu yolu seçəndə ləyaqətlərinə üstünlük veriblər,vətəndaşlıq,insanlıq borcu naminə ediblər,şəhidlik adını qazanmaq üçün,digərlərinin həyatını xilas etmək üçün… Bəlkə də,“dövlətimizə qəhrəmanlar lazımdır” deyə bu yolu seçiblər.Tural bu səbəblərdən hansı birinin düzgün olduğunu dəqiqləşdirə bilmirdi.Bunun əsl səbəbini elə qəhrəmanların özləri bilirdilər.Ancaq əfsuslar olsun ki,şərəfli ölümə üstünlük vermələrinin səbəbləri barəsində qəhrəmanların heç kimə məlumat vermək imkanları olmayıb və heç vaxt da olmayacaq! Lakin bircə şeyi Tural dəqiq bilirdi.Həyatlarını qurban verənlər qarşılaşdıqları şəraitə dözərək yaşayışlarını davam etdirmək iqtidarında olmayıblar.Onlar bu seçimi edəndə bağışlanacaqlarına ümid edir,dostlarının,yaxınlarının,əzizlərinin,gələcək nəsillərin onları başa düşəcəyinə,onları bağışlayacaqlarına və daim yad edəcəklərinə inanırdılar.Bəs digərləri hansı səbəbdən qorxu ilə müşayiət olunan həyatda qalmağa üstünlük veriblər ? Həyatlarını nəyin bahasına satın aldıqlarının üzə çıxması qorxusundanmı?… Ölümü qəbul etmək və ya həyatda qalmaq seçimi qarşısında qalanlar qorxaqlıqdan,satqınçılıqdan və digər səbəblərdən yaşamağa üstünlük verərkən törətdikləri əməlin xarakterindən asılı olmayaraq,insanlar tərəfindən vicdanlarının hökmü ilə əfv olunmayacaqlarını,bağışlanmayacaqlarını bilmirdilər? Tural hansı səbəbdən həyatda qalmağa üstünlük vermişdi? Seçim qarşısında qalanda niyə şərəfli ölümü seçə bilməmişdi? Qorxaqlıqdanmı? Satqınçılıqdanmı?-Yox,yox! Allaha şükür,Tural bu hərəkətlərin heç birini etməmişdi.Həyatda qalmağının yeganə günahı,yeganə cinayəti sevmək olmuşdu.Əgər sevmək onun iradəsindən asılı idisə… İndi Turalı belə fikirləşməyə məcbur edən nə idi? İstintaq təcridxanasında düşdüyü şərait? Bəlkə də,elə ona görə istintaq təcridxanasında saxlanılanların çoxu günahlarının bağışlanması üçün son ümidlərini Yaradana bağlamaqla müqəddəs kitabın mütaliəsinə,dini ayinlərin icrasına başlayır? Cəmiyyətdə niyə bu paklıq yoxdur? Bəlkə,elə bu paklığın özü təcrid olunmuş,biri-birinə dərdlə calanmış ayrı-ayrı fərdlərin birgə yaşayışından yaranır? Tural Kamranı əvvəllər tez-tez yuxuda gördüyünü xatırladı.Həmin vaxt Kamranla bağlı yuxuları yadından çıxarmağa çalışdığından,demək olar ki,onların əksəriyyəti xatirindən silinmişdi.Bircə sonuncu yuxusundan başqa.Hakimlə fermaya gəldiyinin ilk gecəsi o,Kamranı yuxuda görmüşdü.Görmüşdü ki,kəndlərindədir.Kənd öz sakit həyatını yaşayır.Müharibə də olmayıb.Qış aylarıdır.Aram–aram qar yağır.Tural bağçalarında yarpaqları tökülmüş ağacın qarşısında duraraq yağan qara baxır.Qar səmadan süzə-süzə elə bir şəkildə yerə düşürdü ki… Ətrafda səssizlik idi.Heç kim gözə dəymirdi.Kiminsə arxadan ona baxdığını hiss edib geriyə çevrilmiş,qonşu bağçada Kamranı görmüşdü.Qar yağmasına baxmayaraq,Kamranın əynində bircə ağ köynək vardı.Ağappaq,qar kimi… Qara saçları səliqə ilə arxaya daranmışdı.Kamranın üst-başında qar qalmırdı.Kamran məzəmmətlə Turala baxırdı.Yox,yox,baxışları acıqlı deyildi.Yuxuda Tural dəfələrlə “Kamran,məni bağışla!”-deyə bağırsa da,Kamran ona cavab verməmişdi.Lakin Tural əlində atəş açıldığına görə bağışlandığını duymuşdu.Bəs niyə Kamran məzəmmətedici baxışlarla ona baxmaqda davam edirdi? Tural “Bir söz de,Kamran!”-deyə yalvarsa da,Kamran ona cavab verməmiş,arxasını Turala tərəf çevirərək sakitcə qeyb olmuşdu.sonra Tural dəfələrlə Kamranı yuxuda görmək,onun məzəmmətedici baxışlarının səbəbini soruşub öyrənmək arzusu ilə gözlərini yumub yatsa da,bir daha Kamranı yuxusunda görməmişdi.Tural Kamran üçün növbəti dəfə yenidən təəssüfləndi.Bir tərəfdən də Kamranın onun və həmkəndlilərinin keçirdiyi əsirlik həyatını yaşamadığına sevindi.Bəlkə,Tural da ona nəsib olmuş həyatın bu qədər ağrı-acılı olacağını bilsəydi və onun qarşısında həyata gəlib-gəlməmək seçimi qoyulsaydı… Tural bir qədər fikirləşdi.Yox,yox… O,həyata gəlməyi seçərdi.Sevmək cinayətdirsə,qoy olsun.O,sevginin cəzasını və cəfasını çəkməyə hazırdır.Liana ilə keçirdiyi bir an bir ömrə bərabər deyil? Şirin xəyalları yenə Turalı zamansızlığına doğru çəkdi.*** Bakı şəhəri,2009.Uzun müddət gözləməsinə baxmayaraq,bu gün Turalın aldığı xəbər nədənsə əvvəl onda çaşqınlıq yaratdı.Müstəntiq onun dindirilməsi üçün istintaq otağına aparılmasını istəmişdi.O,nəzarətçinin müşayiəti ilə əlləri arxasında çarpazlanmış şəkildə istintaq otağına aparılırdı.Otağa girəndə müstəntiqin stolun baş tərəfində oturduğunu,vəkilin isə ondan bir az aralıda ayaq üstə durduğunu gördü.Salam verdi.Müstəntiq:-Salam,Tural,necəsən? – deyə soruşdu və sonra stolun yanında qoyulmuş taburetkanı göstərərək “Əyləş!”-dedi.-Yaxşıyam! – deyə Tural qısa cavab verdi,oturmaq üçün taburetkanı özünə tərəf çəkmək istədi,lakin onu yerindən tərpədə bilmədi.Müstəntiq gülə-gülə:-Döşəməyə mismarlanıb,qoyulduğu yerdə otur!-dedi.Bayaqdan dillənməyən vəkil Turalla qarşı-qarşıya qoyulmuş taburetkada əyləşdi və onunla əl verib görüşdükdən,kefini xəbər aldıqdan sonra dedi:-Qabağa çıxan xeyirdir,çox fikir eləmə.Səninlə dəfələrlə söhbətlərimdə demişəm ki,etirafedici ifadələr ver.Özün-özünü yalandan ittiham etmə.Bu gün də,yəqin ki,ittiham edildiyin maddənin tövsüfü dəyişməsə də,sənə yeni məzmunlu ittiham elan ediləcək.Sən nə qərar qəbul edirsən,et,mən sənin qərarına hörmətlə yanaşacağam.Tural üzündə minnətdarlıq ifadəsi ilə vəkilin üzünə baxdı,lakin heç nə demədi.Müstəntiq başını yuxarı qaldırmadan:-Sizin təklikdə söhbətiniz varsa,mən otağı tərk edə bilərəm-deyə vəkilin üzünə baxdı.Vəkil gözlərini Turala zillədi və sanki ondan razılıq alaraq:-Yox,elə bir gizlin söhbətimiz yoxdur-deyə cavab verdi.Müstəntiq qarşısındakı sənədləri diqqətlə nəzərdən keçirib səliqə ilə stolun üstünə qarşısına yığırdı.Hiss olunurdu ki,müstəntiqin vaxtı uzatmasına səbəb söhbətə başlamağa çətinlik çəkməsindən qaynaqlanır.Qısa sürən sükutu müstəntiq pozdu:-Tural,vəkilinin qeyd etdiyi kimi,ittiham maddəsinin tövsüfü və əvvəlcədən elan olunmuş ittihamın mahiyyəti dəyişməyib.Yalnız onun məzmununda bir qədər düzəliş edildiyinə görə sizə yeni məzmunlu ittiham elan ediləcək.İş üzrə keçirilmiş ekspertiza əsasında hazırlanmış rəylərlə yanaşı,istintaq bitmiş hesab olunduğundan cinayət işinin materialları da vəkillə birlikdə tanışlıq üçün sizə təqdim ediləcək.Bu əməliyyatların həyata keçirilməsinə başlamazdan əvvəl qeyri-rəsmi olaraq mənim də sizə bir neçə kəlmə sözüm var.Müstəntiqin Tural qarşısında özünü günahkar hiss etdiyi açıq-aşkar sezilirdi.O,nə qədər hisslərini gizlətməyə cəhd etsə də,bacarmırdı.Lakin Turala əvvəlki kimi süni də olsa,acıqlana bilmirdi.-Sizin iştirakınızla uzun müddət istintaq hərəkətlərinin aparılmamasına və istintaq müddətinin uzadılmasına səbəb,adınıza rəsmiləşdirilmiş müəssisələrin qarşılıqlı əlaqədə olduğu fiziki və hüquqi şəxslərlərin sayının çoxluğu olmuşdur.Onların hər birinin tapılması,müəssisələrin rəhbərlərinin dindirilməsi və istintaqa cəlb edilməsi uzun müddət tələb edib.İstintaq başa çatmışdır.İttihamın əsasını yalnız sənin ifadələrin təşkil edir.Düzdür,qarşılıqlı əlaqədə olan hüquqi şəxslərin nümayəndələri və fiziki şəxslər sənin rəhbərlik etdiyin müəssisələrlə qarşılıqlı əməliyyatlar aparılmasını təsdiqləsələr də,onların heç birinin səni şəxsən tanımadığı məlum olmuşdur.Bu səbəblərlərdən iş üzrə üzləşmələr aparılmasına ehtiyac olmamışdır.İş üzrə keçirilmiş məhkəmə xətşünaslıq ekspertizalarının rəyinə əsasən,rəhbərlik etdiyin kimi rəsmiləşdirilən müəssisələr adından aparılan əməliyyatları əks etdirən mühasibat sənədlərində müəssisənin rəhbəri qrafasındakı imzalar sənə məxsusdur.Müəssisələrin hesablaşma hesabları açılan banklar tərəfindən tərtib olunmuş kassa məxaric orderlərində “aldım” qrafası qarşısında olan imzalar da sənə məxsusdur.Həmkəndlin Hakim də istintaqa cəlb edilərək dindirilmiş,onunla olan əlaqələrin aydınlaşdırılmışdır.Hakim istintaqa səni həmkəndlisi kimi tanıdığını,müəssisələrin açılmasında və həmin müəssisələr adından əməliyyatların aparılmasında və digər işlərdə sənə kömək etdiyini bildirsə də,ifadəsində aparılan əməliyyatlara görə müəssisələrə ödənilən vəsaitlərin bankdan sənin tərəfindən alındığını bildirmişdir.Şəxsi münasibətləri bəhanə edərək üzləşmədən imtina etdiyindən onunla üzləşdirmənin aparılması məqsədəuyğun hesab edilməmişdir.Vergilərin ödənilməsindən gizlədilmiş vəsaitin qumarda uduzmağınla bağlı uydurman isə gülüncdür.Birincisi,ona görə ki,sən faktiki əməliyyatlar aparmamış,belə əməliyyatların aparılmasını yalnız sənədlərdə rəsmiləşdirmisən.Bu rəsmiləşdirməyə görə də müəyyən faizlər almısan.Daha doğrusu,bu işlərin Hakim tərəfindən təşkil olunması şəksizdir.Ona ittiham elan edilib-edilməməsi isə yalnız səndən asılıdır.Müstəntiq sözlərinə acıqlı ton qatdı:-Mən başa düşə bilmirəm.Sən hansı səbəbdən Hakimi müdafiə edirsən? – deyə Turalın gözlərinin içinə baxmağa cəhd etdi.Tural dillənmədi.-Özünü elə bir vəziyyətə salmısan ki.Bir də istəyirsənsə… Heç nə gec deyil.İstintaq materialları ilə tanış olandan sonra yenidən dindirilməyin barədə vəsatət qaldıra bilərsən.Mən çalışaram ki,istintaqın təzələnməsi barədə qərar qəbul edim.Vəkil də vəsatətin tez bir zamanda hazırlanmasını təşkil edər.Nə bacarırıqsa,edərik.Mən bilirəm ki,yalnız sənin ifadələrin üzərində qurulmuş ittihamın dəyişdirilməsi elə də çətin deyil.İştirakçı kimi cəlb olunsan,cəzan da yüngül olar.Məhkəmə həbsdə qaldığın müddətlə kifayətlənər.Heç olmazsa,barəndə həbslə bağlı cəza tətbiq edilməz.Başqa çıxış yolu yoxdur! – dedi müstəntiq.Tural müstəntiqin gözləmədiyi cavabı verdi:-Heç bir istintaq hərəkətində iştirak etmək istəmirəm,müdafiə hüququmdan istifadə edərək ifadə verməkdən,istintaq sənədləri ilə tanışlıqdan imtina edirəm.Xahiş edirəm,mənim kameraya qaytarılmağım üçün göstəriş verəsiniz.***Bakı şəhəri,2012.Bazar günü idi.Yaşar yuxudan oyandı.Başı yüngülcə ağrıyırdı.Dünənki ziyafəti xatırladı.Rusiya Federasiyasında işləyən tələbə yoldaşlarını yola salmaq üçün təşkil edilmiş qonaqlıqda bir qədər artıq spirtli içki qəbul etmişdi.Əzginliyinin və yorğunluğunun səbəbini bunda gördü.Bu gün işlədiyi Polis şöbəsində istintaq-əməliyyat qrupunun növbətçisi təyin olunduğunu dünəndən bilirdi.Gözü yataq otağında divardan asılmış təqvimə sataşdı.İstirahət və iş günlərini bir-birindən ayıran qırmızı və qara tarixlərə diqqət yetirdi.Adətən polis işçiləri qırmızı rəngə boyanmış tarixləri sevmirlər.Belə ki,bayram və istirahət günlərində tədbirlər çox olduğundan gücləndirilmiş iş rejimində işləyirdilər.Digər tərəfdən,istirahətdə olan insanlar adi günlərdən fərqli olaraq,daha çox əylənməyə üstünlük verdiklərindən xoşagəlməz hadisələr də daha tez-tez baş verirdi.Bu da iş gününü gərginləşdirirdi.Lakin elə də olurdu ki,bayram və istirahət günləri gözlənilənin əksinə olaraq,sakit keçir,heç bir hadisə qeydə alınmırdı.Hadisə baş vermədiyi günlərdə növbətçilər öz iş otaqlarında yatıb dincəlir,gərgin iş gününün əvəzini çıxırdılar.Yaşar ürəyində bu günün də hadisəsiz ötüşməsini arzuladı.Heç bir tədbir gözlənilmədiyindən yaxşıca yatıb istirahət edəcəyinə dair planlar qurdu.Bu fikirlərlə “Allah köməyimiz olsun!”-deyə dodaqaltı mızıldandı.Yaşar polis şöbəsinin qarşısına çatıb maşınını dayanacaqda saxladı.Şöbənin qarşısında olan sakitliyi görüb “Ah,bir şüşə pivənin nə yeridir!”-deyə içindən keçirdi.İçəri keçib şöbənin növbətçisi ilə salamlaşdı:-Salam,ay Ramazan,sakitçilikdir?-Tfu-tfu… Çiynindən arxaya tüpür ki,gözə gətirməyəsən.-Dünən qonaqlıqda olmuşam,bir az başım ağrıyır.Otağımda olacağam,bir hadisə olsa,xəbər ver! – Yaşar dedi və ikinci mərtəbədəki iş otağına qalxdı.Qapını açıb otağa daxil oldu.Pəncərəyə yaxınlaşdı,pərdələri aralayıb pəncərinin bir tayını açdı.Dərin nəfəs aldı.Ləzzətlə əsnədi.Paltar şkafını açıb əvvəlcədən ora qoyduğu balınc və mələfəni götürüb otaqdakı divanın üzərinə atdı.Ayaqqabılarını soyunmağa macal tapmamış otaqda daxili telefonun zəngini eşitdi.-Allah şeytana lənət eləsin! Dəstəyi qaldırdı:-Eşidirəm!-Gözün aydın.Düş aşağı.Bir kişi gəlib,oğlu itkin düşüb,ərizəsini qəbul et.-“Atana lənət!” – deyə dodaqaltı söylənən Yaşar qovluğunu götürüb aşağı mərtəbədə yerləşən qəbul otağına yollandı.Növbətçi hissənin qarşısında dayanan kişinin üzünə belə baxmadan:-İçəri gəlin! – deyərək qəbul otağına keçdi.Masanın arxasında oturub qovluğunu açdı.Qələmini çıxardı.Başını yuxarı qaldırmadan “Əyləşin!”-dedi.Qarşısına vərəqi qoyub bir neçə söz yazdı və qarşısında oturan kişidən soruşdu:-Adınız,soyadınız və atanızın adı?-Səlimov Hakim Cəbrayıl oğlu.-Doğum yeri və tarixiniz,ailə vəziyyətiniz nədir?-1952-ci ildə Dağlıq Qarabağ Muxtar Vilayətinin Xocavənd rayonunun Qaradağlı kəndində anadan olmuşam.Evliyəm,2 övladım var.-Harada işləyirsiniz?-Rəsmi olaraq heç bir yerdə işləmirəm.Rayonda fərdi təsərrüfatla məşğul oluram.-Harada yaşayırsınız? Hakim paytaxtın mərkəzi küçələrindən birində yerləşən evin ünvanını və mənzilin nömrəsini söylədi.Yaşar ünvanı eşidəndə ilk dəfə olaraq başını qaldırıb qarşısında oturan kişinin sifətinə baxdı.Kişi bahalı paltarlar geyinsə də,dəbli görünmürdü.Üzünü tük basmışdı.Yaxasına vurduğu qalstukun üzərində nazik cizgilər var idi.“Camaat yaşayır da…” – deyə Yaşar ürəyindən keçirdi.-Nə baş verib?-deyə Yaşar soruşdu.-Oğlum 2 həftədir ki,evə gəlmir.İtkin düşüb.Qapısı da bağlıdır.Heç kimə xəbər verməyib.Dost-tanışlarının da xəbəri yoxdur.-Siz oğlunuzla birgə yaşayırsınız?-Yox,oğlum öz şəxsi evində yaşayır!-dedi və ünvanı səsləndirdi.-Həmin ev fərdi yaşayış evidir?-Bəli,oğlum orada üçmərtəbəli evdə tək yaşayırdı.Yaşar düşüncələrə qərq oldu.Bir neçə dəqiqədən sonra yenidən soruşdu:-Cavan oğlandır,ola bilər ki,dostları ilə hər hansı bir rayona və ya başqa bir ölkəyə gedib.Bəlkə,ərizə verməyə tələsməyəsiniz?-Yox,harasa xəbərsiz getməyinə inanmıram.Maşını qarajda,mobil telefonu,bütün sənədləri,o cümlədən vətəndaşlıq pasportu da evdədir.Pasportsuz hansı xarici ölkəyə gedə bilər ki? Əgər Azərbaycanda harasa getmiş olsaydı,hər zaman istifadə etdiyi mobil telefonunu evdə qoymazdı.-Evdə tək yaşayır?-Bəli,1 ildən artıqdır.Həyat yoldaşından ayrılandan sonra təkbaşına yaşayırdı.-Ev əşyalarından oğurlananı var və ya evdə hər hansı bir dəyişiklik nəzərə çarpır?-On gündən artıqdır ki,mən hər gün həmin evə baş çəkirəm.Evdə gecələdiyim günlər də olub,lakin heç bir dəyişiklik hiss etməmişəm.Mətbəxdə olan qab-qacaqdan və stolun üstündə olan yarımçıq araq şüşəsindən bilinir ki,axırıncı dəfə kiminləsə oturub araq içib.-Oğlunuz spirtli içkilərin aludəsi idi? Narkotik maddələrə münasibəti necədir?-Həyat yoldaşından ayrılandan sonra tez-tez spirtli içki qəbul etdiyinin şahidi olmuşam.Lakin qətiyyən narkotik maddələr qəbul etmirdi.-Onun kiminləsə düşmənçiliyi və ya ədavəti var idi? Kimlərlə dostluq edirdi?-Aslanın kiminləsə düşmənçiliyi,ədavəti olduğunu eşitməmişəm.Oturub-durduğu dostları var.Mən onların hamısı ilə əlaqə saxlamışam.Lakin ondan bir xəbər verən olmayıb.Dostları da onun itkin düşməsinə inanmır.Lazım olarsa,onların ad-familyasını bir-bir sizə verə bilərəm.-Oğlunuzun adını deyin,zəhmət olmasa.Yanınızda onun fotoşəkli var?-Səlimov Aslan Hakim oğlu.Mən onun vətəndaşlıq pasportunu özümlə götürmüşəm.Buyurun!-dedi və cibindən çıxardığı pasportu Yaşara uzatdı.Yaşar pasportu alıb bir neçə dəqiqə vərəqlədi.Diqqətlə pasportda olan fotoşəkil və qeydləri nəzərdən keçirdi.Sonra Hakimin verdiyi məlumatları rəsmiləşdirdi.Məlumat vərəqəsi və Hakimin adından tərtib edilmiş ərizəni onun qarşısına qoyaraq:“Buyurun,imzalayın və gedin evinizdə gözləyin”.Hakim təqdim olunmuş sənədləri imzaladı və daha sonra təşəkkür edərək yerindən qalxdı.Qapının qarşısına çatanda geriyə çevrilib Yaşara baxdı.Nə isə demək istədiyi,ancaq deməyə ürək etmədiyi baxışlarından oxunurdu.Yaşar bunu hiss etdi və onu ürəkləndirmək üçün dedi:-Sizin deyəcəyiniz hər bir kəlmə bizim işimizə yaraya bilər.Odur ki,məndən söz gizləməyin.Nəyi bilirsinizsə,söyləyin.İşin gedişatına təsirini mən müəyyənləşdirərəm.Hakim bir neçə dəqiqə susduqdan sonra bildirdi:-Son 3-4 gündür ki,evdən pis qoxu gəlir.Nə olduğunu ayırd edə bilmirəm.Yaşar ayağa qalxıb Hakimə yaxınlaşdı.Əlini onun çiyninə qoyaraq dedi:-Gəlib evə baxarıq,narahat olmayın! Yaşar Hakimi yola salandan sonra bir neçə dəqiqə diqqətlə əlindəki məlumata baxdı.Daha sonra daxili telefonu götürüb növbətçi hissəyə zəng etdi:-Ramazan,idarədən öyrən,gör,prokurorluqda növbətçi müstəntiq kimdir? Növbətçidən müstəntiqin kimliyini öyrənən Yaşar məmnun-məmnun gülümsədi.Sonra mobil telefondan şöbə rəisinə zəng edərək alınmış məlumat barəsində xəbər verdi və göstərişlərinin nə olduğunu soruşdu.Daha sonra isə növbətçi müstəntiqin mobil telefonuna zəng vurdu və məlumat barədə xəbər verdi.Qərara alındı ki,əməliyyat məlumatları toplansın,evə baxış keçirmək isə səhəri günə saxlanılsın.Yaşar yenidən ayaqqabılarını çıxarıb divana uzandı.Bir neçə dəqiqə fikirləşdikdən sonra qəfildən ayağa qalxdı.Pəncərəni örtüb qapını bağladı və növbətçi hissənin qarşısına düşdü.-Ramazan,mən daxil olan məlumat üzrə ünvanlara baş çəkib qayıdıram.Telefonum üstümdədir.Hər hansı bir hadisə barədə məlumat daxil olarsa,zəng vur!-dedi.Yaşar itkin düşmüş kimi haqqında məlumat verilmiş Aslanın atasının verdiyi ünvanda yerləşən evə uzaqdan tamaşa edirdi.Ürəyində evin hansı xərcə başa gəldiyini hesablayırdı.“Bu qədər pulu camaat haradan tapır?”-deyə fikrindən keçirdi.Sonra evin əhatəsində olan ətraf küçələrdə dolaşdı və nə fikirləşdisə,əraziyə nəzarət edən sahə müvəkkilinin dayaq məntəqəsinə yollandı.Sahə müvəkkili ilə söhbətdən də maraqlı heç bir məlumat əldə edə bilmədi.Sahə müvəkkili həmin evdə yaşayan şəxs barəsində heç bir məlumata malik olmadığını,həmin ünvan və ya şəxslə bağlı ona heç bir rəsmi və ya qeyri-rəsmi məlumat daxil olmadığını bildirdi və söz verdi ki,bu istiqamətdə insanlarla söhbət aparıb hər hansı bir nəticə barədə ona xəbər verəcək.Səhəri gün Yaşar işə gələndə Hakimin qəbul şöbəsinin qarşısında gözlədiyini gördü.Salam verib onu içəri dəvət etdi.Bir neçə dəqiqə sonra Hakim Yaşarın qarşısındakı stulda əyləşmişdi.-Bir yenilik var? – deyə Yaşar soruşdu.-Heç bir yenilik yoxdur,mən də sizdən bir xəbər bilmək məqsədilə gəlmişəm – deyə-Hakim cavab verdi.-Gözləyək,prokurorluğun müstəntiqi gəlsin,bir yerdə gedib evə baxış keçirərik! Bir müddət sonra təşkil olunmuş istintaq-əməliyyat qrupunun üzvləri Hakimlə birlikdə onun oğlunun yaşadığı evin qarşısında idilər.Hakim cibindən çıxardığı açarla əvvəl darvazanı,daha sonra isə mənzilin qapısını açdı.-Ehtiyat açarlar məndə olur – Hakim dedi və əlavə etdi ki,-Aslanda olan açarları isə evdə tapa bilmədim.Evin birinci mərtəbəsində qaraj və yardımçı otaqlar,ikinci mərtəbədə qonaq otağı və mətbəx,üçüncü mərtəbədə isə yataq otaqları yerləşirdi.Evin ikinci və üçüncü mərtəbəsində ürək bulandıran dərəcədə pis qoxu hiss olunurdu.Lakin qoxunun mənbəyi və xassəsi anlaşılmaz idi.Yaşar və müstəntiq bir-birlərinə baxdılar,lakin heç kəs bu qoxunun haradan gəldiyini dəqiqləşdirə bilmədi.İrəlidə müstəntiq,onun ardınca isə Yaşar,istintaq-əməliyyat qrupunun üzvləri-ekspert,kriminalist,sahə müvəkkili və digər polis işçiləri Hakimlə birlikdə bir-bir otaqları gəzir və hər şeyi diqqətlə nəzərdən keçirirdilər.Müşahidə ilə diqqəti çəkən heç bir əlamət – qarşııqlı mübarizə əlamətlərini əks etdirən və ya oğurluq hadisəsinə dəlalət edən bir xüsusiyyət aşkar edilmədi.Müstəntiq Hakimdən icazə aldıqdan sonra ikinci mərtəbədə qonaq otağında bir siqaret yandırdı.O,fikirli-fikirli ətrafı nəzərdən keçirməkdə davam edirdi.Müşahidənin bir neçə saat davam etməsinə baxmayaraq,heç bir nəticə əldə olunmamışdı.Müşahidə ilə diqqəti çəkən heç bir əlamətin müəyyən olunmamasına baxmayaraq,ətrafı bürüyən pis qoxu müstəntiqin fikirlərini rahat buraxmırdı:“Bu pis qoxu nə qoxusu ola bilər? Mənə haradan tanışdır?”-ağlına gələn fikirləri qovurmuş kimi başını yellədi.Müstəntiqin öz fikirləri ilə məşğul olduğunu görən Yaşar ona yaxınlaşdı və qulağına pıçıldadı:-Nə fikirləşdiyini bilirəm.Həyət evidir.Ola bilər ki,haradasa siçan və ya siçovul ölüb qalmış olsun.Ancaq… Meyid qoxusuna da oxşayır.Bəlkə,daha ətraflı axtaraq.Mənim yavaş-yavaş bu hadisədən xoşum gəlməməyə başlayır.Müstəntiq Yaşara cavab vermədi,lakin mimikasından onunla razılaşdığı bilinirdi.Müstəntiq nə fikirləşdisə cəld hərəkətlərlə birinci,ikinci və üçüncü mərtəbələrdə yerləşən vanna otaqlarına girib uzun-uzadı ətrafa baxdı.Elə bil,həmin qoxu vanna otaqlarına hopmuşdu.Birinci mərtəbədə nəticəsizlikdən bezən sahə müvəkkili ev sahibi kimi çay dəmlədi və çəkinə-çəkinə istintaqəməliyyat qrupunun üzvlərini çağırdı:-Gəlin bir çay için,sonra davam edərik.Hamı birinci mərtəbədə mətbəx kimi istifadə olunan yerdə toplanmışdı.Hamının qarşısına çay süzülüb qoyulmasına baxmayaraq,sahə müvəkkilindən başqa heç kim çay stəkanlarına toxunmamışdı.Müstəntiq üzünü Hakimə tutdu:-Bu qoxu olmasaydı,mən bu evi çoxdan tərk etmişdim.Burada müşahidə aparmalı heç nə qalmayıb artıq.Lakin bu qoxu məni çox narahat edir.Bunun mənbəyi və səbəbini aydınlaşdırmaq üçün ətraflı axtarış aparılmalıdır.Mənim əlimdə qərar olmadığı üçün yalnız ev sahibinin nümayəndəsi kimi sizin razılığınızla bu hərəkətləri edə bilərik.Razılıq verirsinizsə,sizin iştirakınızla otaqları ətraflı axtaraq.Lakin sizi xəbərdar edirəm ki,axtarışda qaçılmaz olan maddi ziyanla üzləşmə ehtimalı da var.Özünüz fikirləşin və qərar verin! Hakim razılığını bildirdi.Müstəntiq Yaşara iki nəfər fəhlə tapıb gətirməyi tapşırdı.Fəhlələr gətiriləndən sonra müstəntiqin göstərişləri ciddiləşdi.O,vanna otaqlarında və mətbəxdə quraşdırılmış kanalizasiya sisteminin birləşdirici borularının sökülməsi göstərişini verdi.Pərakəndəliyin qarşısının alınması üçün bütün iştirakçılara bir otaqda axtarışı qurtarmadan digərinə daxil olmaq qadağan edildi.Hər bir otaqda axtarış aparılarkən Hakimin iştirakı təmin edilirdi.Otaqlar bir–bir ardıcıllıqla axtarılır,əşyaların yerləri dəyişdirilir,paltar şkafları,şkafların içərisində olan geyim əşyaları incələnir,çantaların,çamadanların içərisinə baxış keçirilir,hətta,döşəmə də seçmə üsulla bir neçə yerdən qaldırılırdı.Lakin yenə də müsbət bir nəticə hasil olmadı.Hakimin baxışları get-gedə narazı ifadə almağa başlamışdı.Bunu müstəntiq də sezirdi.Lakin onun axtarışı başa çatdırmaq niyyətinin qəti olduğu baxışlarından bilinirdi.Axtarış aparılan növbəti otaqlardan birində polis əməkdaşı əlində tutduğu çantanı tərsinə çevirdi və onun içərisində olan paltarları boşaltmaq istədi.Paltarlarla birlikdə çantanın içərisindən topa bənzəyən bir şey küt səslə döşəməyə dəyərək diyirləndi.Hamı gördüyü mənzərə qarşısında donub qalmışdı.Diyirlənib otağın ortasında qalan “top” bədənindən ayrılmış insan başı idi.Hamı donub qaldığından heç kim Hakimin orada iştirakına məhəl qoymurdu.Elə bil,onun axtarışda iştirakı unudulmuşdu.Hakim diyirlənib dayanan insan başına yaxınlaşdı.Səsi tutuldu.Vahimədən gözləri hədəqəsindən çıxmaq həddinə gəldi.Onun oğlunun kəsilmiş başına baxması 2 saniyədən də az çəkdi.İlahi,2 saniyə ərzində insan gözünə sonu görünməyən vahiməni yerləşdirmək olardı? Hamıdan tez bu dəhşətdən ayılan müstəntiq oldu.Əlindəki örtüyü tez kəsilmiş başın üstünə ataraq:-Bayıra çıxarın və cəld həkim çağırın!-deyə qışqırdı.Hamı hadisə yeri kimi qəbul olunan otaqdan çıxdı və ikinci mərtəbədə yerləşən mətbəxdə toplaşdı.Onlar həkimin və müstəntiq tərəfindən çağırılmış məhkəmə-tibbi ekspertinin gəlişini gözləyirdilər.Axtarışın nəticələri barədə rayon prokuroru və polis rəisi məlumatlandırılmışdı.Hakimə nəzarət edən iki polis işçisi onun yanında dayanaraq hər an yıxılmasının qarşısını almaq üçün hazır vəziyyətdə idilər.Hakimin üstünə vahimə çökmüşdü.Danışıq və hərəkətlərini itirmişdi.Baxışlarından qorxu və dəhşət oxunurdu.Sifəti ağarmış,göz bəbəkləri genişlənmişdi.Özünü unutduğu,harada olduğunu belə anlaya bilməməsi ətrafı dolaşan baxışlarından sezilirdi.Onun baxışları insanın qanını dondururdu.Bu dəhşəti heç kim onunla bölüşmək istəmədiyindən onun üzünə baxmır və onunla danışmağa cəsarət etmirdi.Otaqda çantanın içərisində olan paltarların arasından insan başının tapılmasından sonra hadisə yerinə hal şahidlərinin dəvət olunması təşkil edildi.Hadisə yerinə dəvət edilmiş məhkəmə-tibbi ekspertizasının nümayəndəsinin iştirakı ilə başın xarici müayinəsi aparıldı və müvafiq qaydada qablaşdırılaraq ekspertiza institutuna göndərilməsi təşkil olundu.Sonradan hadisə baş verən evə hal şahidlərinin iştirakı ilə təkrar baxış keçirildi.Baxış zamanı evdə olan kəsici,deşici alətlər,mətbəxdəki soyuducunun buzluq hissəsində olan ət parçaları,üzərində qan izləri olması ehtimal edilən paltarlar və digər əşyalar,eləcə də,qan izinin daşıyıcısı olan döşəmənin hissələri,əhəmiyyət kəsb edən hər bir digər əşya və o cümlədən,mətbəxdə qaz plitəsinin üstündəki tavanın içərisində olan ət yeməyinin qalığı da götürüldü.Tez xarab olan ət və yemək qalığı təcili olaraq müvafiq ekspertizaların sərəncamına təqdim edilmək üçün göndərildi.Ekspertiza keçirilməsi barədə qərarlar müstəntiqin xahişi ilə prokurorluqda olan digər müstəntiqlər tərəfindən hazırlandı və imza edilmək üçün hadisə yerinə baxış keçirən müstəntiqə təqdim edildi.Hakimə tibbi yardım göstərmək məqsədilə çağırışla gəlmiş həkimlər onun xəstəxanaya yerləşdirilməsinin zəruriliyini vurğulayaraq ilkin əlamətləri hiss olunan psixi xəstəlik diaqnozu qoyub onu özləri ilə apardılar.Hadisə yerinə baxış gecə yarısınadək davam etdirildi.Baş vermiş hadisənin yayılmasının qarşısını almaq mümkün olmadığından artıq səhəri gün şəhərdə “adamyeyənlərin peyda olması” barədə şayiələr dolaşırdı.Şayiələrin dolaşmasının digər bir səbəbi də meyidin digər hissələrinin tapılmaması ilə bağlı idi.Hətta,kütləvi informasiya vasitələri ilə verilən məlumatlar belə şəhərdə gəzən şayiələrin qarşısını almağa kifayət etmirdi.Fakt üzrə cinayət işinin başlanmasından günlər keçməsinə baxmayaraq,meyidin qalan hissələrinin tapılması istiqamətindəki əməliyyat tapşırıqlarına verilmiş cavablar və güman edilən bütün yerlərdə aparılan axtarışlar nəticəni əks etdirmirdi.İş üzrə təyin edilmiş məhkəmə-tibbi,məhkəmə-bioloji,məhkəmə-kriminalistik,məhkəmə-trasoloji,məhkəmə-portret və digər ekspertizaların cavablarının alınıb iş materiallarına əlavə edilməsinə baxmayaraq,cinayəti törətmiş şəxs və ya şəxslərin axtarışı müsbət nəticə verməmişdi.Məhkəmə ekspertizalarının rəyinə əsasən,təhqiqata təqdim edilmiş insan başı Səlimov Aslan Hakim oğlunun fotoşəkli ilə eynilik təşkil edirdi.Baş bədəndən əvvəl bıçaqla,sonra isə mişarla kəsilməklə ayrılmışdı.Soyuducunun buzluq hissəsindən aşkar edilərək götürülmüş ət parçaları insan orqanizminin ürək və ciyərinin hissələrindən ibarət idi.Mətbəxdən götürülmüş tavada hazırlanmış yeməyin tərkibini isə insana məxsus ürək və ciyərin hissələrinin kartofla qızardılması təşkil edirdi.Evin daimi müşahidə altına alınmasına baxmayaraq,evə gəlib gedənlər aşkar edilməmişdi.İş üzrə şübhəli şəxs qismində saxlanılan Aslanın dostunun verdiyi izahat və ifadələr də meyidin digər hissələrinin tapılmasını mümkün etməmişdi.Belə ki,ifadələrinə əsasən saxlanılan şəxs gah Aslanın meyidinin qalan hissələrini yediyini,gah da yaşadığı evin yaxınlığındakı zibil qutusuna atdığını deyirdi.Şəhərdə olan bütün zibil-tullantı məntəqələrinin axtarılması,təmizlik sahəsində işləyən çoxsaylı şahidlərin tapılaraq dindirilmələri təmin edilsə də,heç bir nəticə yox idi.Müstəntiq Yaşara zəng vurdu:-Salam,işimizdə nə yenilik var? Saxlanılan şəxs ətrafında aparılan əməliyyat işlərinin bir nəticəsi var?-Elə mən də sənə zəng etməyə hazırlaşırdım.Tədbirlər davam etdirilir.Saxlanılan şəxs dindirmə zamanı meyidi hissələrə doğrayaraq yol çantalarına yığdığını və həmin çantaları yaşadığı çoxmərtəbəli evin yaxınlığındakı zirzəmiyə atdığını etiraf etmişdir.Zirzəmi su ilə dolu olduğundan məlumatı axıradək yoxlaya bilməmişik.Oraya sahə müvəkkilini göndərmişəm ki,müəyyən məsələləri araşdırsın.Məlumatın doğru olduğu müəyyən olunarsa,sənə mütləq xəbər verəcəyəm.Səbirsizliklə sahə müvəkkilinin gətirəcəyi xəbəri gözləyirəm Bir müddət sonra müstəntiq telefonun displeyində yenidən Yaşarın adını görüb tez telefona cavab verdi:-Nə oldu,nə xəbər var?-Muştuluğum səndə.Sahə müvəkkili su ilə dolu olan zirzəmidə suyun üzərində iki çanta aşkar edib.Bir az da özfəaliyyətlə məşğul olub.Çantalardan birini ağacla özünə tərəf çəkib içərisinə baxıb.Ət hissələrini görüb və dərhal da çantanın ağzını bağlayıb suya buraxıb.Göstərişlərinizi gözləyirik.-Saxlanılan şəxsi təcili olaraq dindirilməsi üçün şöbəyə gətirin.Onun əlavə ifadəsi alınmalı,ifadəsinin yerində yoxlanılması təşkil edilməlidir.Rəisə də zəng vur,qoy şöbəyə gəlsin.Mən saxlanılan şəxsin ifadəsini rəsmiləşdirənədək yanğınsöndürmə xidmətindən zirzəmidə olan suyun çəkilib kənara axıdılması üçün maşınlar təşkil edin.Hadisə yerində ekspert-kriminalist və məhkəmə-tibbi ekspertinin iştirakını təmin edin ki,qaranlıq düşənədək işlərimizi başa çatdıra bilək.Hal şahidləri də yaddan çıxmasın! Artıq işin icraatı yekunlaşmaq ərəfəsində idi.Müstəntiq cinayət işinin materiallarını vərəqləyirdi.Aslanın qəsdən öldürülməsinin motivləri,cinayətin törədilmə mexanizmi və xarakteri bəlli olduğundan saxlanılan şəxsə ittiham elan etmək üçün kifayət qədər sübutlar toplanmışdı.Aslanın öldürülməsindən sonra onun yaşadığı evə yalnız Hakim gedib-gəldiyindən və bəzi günlərdə orada gecələdiyindən mətbəxdə olan tavada qalan yeməyin kim tərəfindən bişirilib-yeyilməsi və bu qəbildən olan sualların aydınlaşdırılması məqsədilə Hakim şahid qismində dindirilməli idi.Onsuz da hər şey aydın olduğundan bu dindirmə formal xarakter daşıyırdı.Bunu müstəntiq də başa dü-şürdü.Yaxınlarının vəsatəti əsasında iş üzrə digər şəxslər zərərçəkmiş şəxs qismində tanınıb dindirildiyindən Hakimin iştirakı olmadan bir çox istintaq hərəkətləri başa çatdırılmışdı.Müstəntiq Hakimin səhhəti ilə yaxından maraqlandığına görə yenidən Yaşarın nömrəsini yığdı.-Hakimin vəziyyəti necədir? Onun ailə həkimi ilə söhbət etmisən? Ondan ifadə almaq mümkündür?-Həkimi onun dindirilməsinin əhəmiyyətli olacağını hesab etmir.Səhhəti üçün qorxulu heç bir şey olmasa da,dindirmənin effektiv olacağına da zəmanət vermir.Onun xəstəliyinin remissiya mərhələsində olduğu vaxtlar da olur.-Bəlkə,gedib birlikdə maraqlanaq? Vəziyyətinə özümüz də şahid olaq və mən həkimdən onun xəstəliyinin bugünkü vəziyyətinə dair rəsmi arayış da alım.-Nə deyirəm,gəl gedək.Xəstəxanada onları Hakimi müalicə edən həkim qarşıladı.Birlikdə baş həkimin iş otağına yollandılar.Hakimin ifadəsinin alınması məqsədilə baş həkimin otağına dəvət edilməsi qərara alındı.Həkimin müşayiəti ilə gələn Hakim baş həkimin otağına üzündə qayğısız ifadə ilə girdi.Üzgözünü tük basmış,saçları dağınıq idi.Paltarları natəmiz idi və spesifik xəstəxana iyi verirdi.İçəri daxil olan Hakim otaqda oturanlara əhəmiyyət vermədən baş həkimlə əl tutub görüşdü və gülümsəyərək:“Həkim,necəsiniz?”-deyə soruşdu.Sonra kənarda qoyulmuş divanda yanakı oturmuş müstəntiqə və Yaşara tərəf baxdı.Bir müddət gözlərini onlara zillədi və qəfildən cəld hərəkətlərlə otağın küncünə sıxılıb əlləri ilə başını tutdu:-Gəlmə,gəlmə… Üstümə gəlmə! Cəfər,Aslanımı sən öldürdün,hə? Məndən əl çək…! Şakiri niyə özünlə gətirmisən? Məni də öldürmək istəyirsiniz? Gedin,götürün də mal-heyvanı,hamısı fermadadır… Sizin olsun! Saylarını da artırmışam…-Keçən gecə Aytənlə Sahilə gəlmişdi… Qucaqlaşıb gülüşürdülər,məni ələ salırdılar… Dedim axı,əl çəkin məndən!-dedi və baş həkimin otağından çıxaraq dəhliz boyu çığıra-çığıra qaçmağa başladı.*** Bakı şəhəri,2012.Turalın məhkəməsi başa çatmış,məhkum olunduğu üç illik azadlıqdan məhrumetmə cəzasını da çəkmişdi.Yaxın günlərdə azad olunacağı gözlənilirdi.O,azad olunacağı günü dəfələrlə təsəvvürünə gətirib özü üçün plan da cızmışdı.Əvvəl istintaq təcridxanasında tanış olduğu nüfuzlu şəxsi tapacaq,ondan yaşayışı üçün bir miqdar pul istəyəcəkdi.Axı həmin şəxs cəzaçəkmə müəssisəsindən ayrıldıqdan sonra belə Turalı yaddan çıxarmamış,ona həmişə ehtiyacı olan ərzaq payının göndərilməsini təşkil etmişdi.Daha sonra isə Hakimin evinə getmək fikrində idi.Ona deyəcək sözləri çox idi.Bəlkə də,heç nə deməyəcəkdi.Sadəcə Kamranın ölümünə görə öz cəzasını çəkdiyini söyləyəcək,onun qanına görə Hakimdən bağışlanmasını xahiş edəcəkdi… Və nəhayət,cəzaçəkmə yerində tanış olduğu şəxslərin məsləhət verdikləri kimi Gürcüstana gedəcək,oradan ermənilər vasitəsilə Lianasından xəbər öyrənəcəkdi.Təsadüfən tanış olduğu və qısa müddət ərzində dünyalar qədər sevdiyi və aradan keçən illər ərzində heç unutmadığı Lianasından… Yox,yox… O,Liananı yaşadığı amansız həyata dartıb gətirmək fikrində deyildi.O həyatda ülvi məhəbbətə yer yoxdur axı… O həyat amansız reallığı sevən insanların gözlərinin parıltısını belə söndürür.Tural isə Liana üçün gözəgörünməz qalmaq istəyirdi.Xəyallarına qatılmış şirinlik naminə Liananı həyatda xoşbəxt görmək istəyirdi.Uzaqdan da olsa,onun səadətini öz gözləri ilə görmək istəyirdi.Onun xoşbəxt olması xəbərini eşitmək belə Turala bəs idi… Payız fəsli olduğundan Tural azad olunacağı günün yağışlı olacağını xəyal edirdi.İstəyirdi ki,yağış yağsın.Liana ilə tanışlığının birinci günündə olduğu kimi… Anasının əllərinin tumarını xatırladan yağışın altına düşmək istəyirdi.Ona elə gəlirdi ki,yumşaq yağış damcıları alnından aşağı axsa,bu damcıların nəvazişində itirilmiş gəncliyini,səadətini,Lianasını tapacaq.Daxilində məhbəs həyatı yaşayan hissləri azadlığa qovuşacaq… Azad olunmazdan bir neçə gün əvvəl içdiyi çifir miqdarını artırmışdı.Özünü sakitləşdirmək üçün… Döyüntüləri ilə sinəsini yarıb çıxmağa hazır olan ürəyini sakitləşdirmək üçün… Cəzaçəkmə müəssisəsində Turala qarşı nəzakətli davransalar da,burada olarkən onda qəribə hisslər yaranmışdı.Tural özünü itirmişdi sanki.Ona elə gəlirdi ki,fikirləri,arzuları,xəyalları ona məxsus deyil.Bəlkə,uzun müddət şəkərdən istifadə etməklə içdiyi çifirin təsirindən idi… Arxasında dəmir darvaza ağır-ağır bağlananda Tural təşvişlə geri dönərək bağlanan darvazaya baxdı.Hara gedəcəyini kəsdirə bilmədi.Cəzaçəkmə müəssisəsində onun əvəzinə nə etməli olduğunu başqaları fikirləşir və yalnız göstərişlər verməklə onun hərəkətlərini tənzimləyirdilər.İndi isə o azad idi və bu azadlığa alışa bilmirdi.Tural həbsxanadan çıxanda yağış yağmırdı.Arxaya boylandı.Qarşısında olan məchulluqdan qorxdu.Bəlkə,yağış yağsaydı,onun bu qorxusunu da yuyub aparardı… Saxlanıldığı kamera gözləri önündə canlandı.Geriyə dönmək arzusu keçdi ürəyindən.Bəlkə,geri qayıdıb ömür payı olan yağışını gözləsin? Sağına və soluna baxaraq yolu keçdi.Hara gedəcəyini götür-qoy etdi.Yaxınlığında dayanan avtobusun açılan qapılarının səsi onu fikirlərindən ayırdı.İlk addımını avtobusa tərəf atanda ümidlərinə aparan yolun başlanğıcına qədəm qoyduğunu anladı.Yaxşı ki,avtobusda boş yerlər çox idi.Arxadakı oturacaqlardan birində əyləşdi.Xəyallara daldı.Hara gedəcəyinin indi onun üçün heç bir fərqi yox idi… Avtobus sürücüsünün səsi onu xəyallarından ayırdı:“Sonuncu dayanacaqdır.Geri dönürəm,düşün!” Tural avtobusun çıxış qapısına tərəf getdi.Sürücü onun nə fikirləşdiyini əvvəlcədən bilirmiş kimi dedi:-Heç nə lazım deyil.Yolun açıq olsun.Bir daha bu marşruta minməyi Allah sənə nəsib etməsin… Tural minnətdarlıqla sürücüyə baxdı.O indi şəhərdə tanımadığı küçələri dolaşırdı.Şəhər onu əvvəlki laqeydliyi ilə qarşılamışdı.Tural indi bu şəhərin daha çox qorxduğunu hiss edirdi.Bəlkə,şəhər Turalın azadlığından,onun keçmişindən qorxur… Bəlkə,şəhər öz parıltısına yaraşmayan nə varsa,ondan qorxur? Tural ürəyinin sancdığını hiss etdi.“Bircə fürsət,bircə aman da diləyirəm,ağrılarını kəs!”-dedi ürəyinə.Parkın yanından keçəndə yaxınlıqdakı süni şəlalənin səsi ona kəndlərini xatırladı.Aram addımlarla parka daxil oldu.Şəlalə səsinə yaxınlaşdı.Yaxınlıqda olan skamyaların birində oturdu.Hava tutqun olduğundan parkda az adam var idi.“Yaxşı ki,heç kim ürəyinin ağrısını duymur…”-deyə Tural fikirləşdi.O,həsrətlə yolunu gözlədiyi yağışı qarşılamaq üçün səmaya baxdı… Şər qovuşurdu.Yenidən ürəyində yalvardı:“Məni qaranlıq gecələrlə təkbaşına qoyma… Qaranlıqdan qorxuram…” Bircə yağış damcısını arzuladı Tural.Alnından üzü aşağı axıb ürəyini sakitləşdirə biləcək bircə yağış damcısını.Yaxınlıqdakı şəlalənin onu çağıran nəvazişli səsini eşitdi.Diqqətlə qulaq asmağa başladı.Bəs nədən şəlalə pıçıltı ilə danışır? Təəcübləndi.Onunla Liananın məhəbbət macərasını incə məqamlarınadək haradan bilir şəlalə? Şəlalənin niyə pıçıltı ilə danışdığını başa düşdü.“Axı erməni-azərbaycanlı müharibəsi hələ də davam edir… Müharibənin buz kəsmiş üzünün əriyib körpələrin göz yaşlarına döndüyü bir məmləkətdə erməni-azərbaycanlı məhəbbəti qədər günahkar ikinci bir məfhum ola bilərdimi?” Şəlalənin ehtiyatlılığına gülümsədi Tural… *** Krasnodar şəhəri,2012.Tural təhsil aldığı universitetdən çıxıb evə tələsirdi.Son zamanlarda anası sağalmaz xəstəliyə düçar olduğundan kirayə qaldıqları evin bir küncündə qoyulmuş yatağında uzanıqlı qalırdı.Şəhərə yenicə köçdükləri üçün qərib ölkədə ondan başqa anasına qulluq edən,qayğısına qalan kimsəsi yox idi.Tural otağa daxil olanda anasının yaşla dolmuş gözlərinin tavana zilləndiyini gördü.-Ana,necəsən?-deyə soruşdu.Liananın mimika və hərəkətlərindən danışmaq iqtidarında olmadığı görünürdü.Tural ölüm yatağında olan anasına baxanda özündən ixtiyarsız gözündən axan yaşlara mane ola bilmədi və ürək ağrısı ilə onun çəkdiyi əzab-əziyyəti,keçdiyi acı həyat yolunu xatırladı.Liana saf məhəbbətlə azərbaycanlı bir gənci sevən erməni qızı idi.Erməni-azərbaycanlı münaqişəsinin amansız müharibəyə çevrildiyi bir şəraitdə erməni qızının bətnində daşıdığı körpənin azərbaycanlı qanına sahib olması müharibədən qəlbləri çürümüş insanlar tərəfindən elə bir qəzəblə qarşılanmışdı ki,qohum-əqrəbanın kinayələri baxışlarına dözə bilməyən bu gənc qız anasının gizlin olaraq ona verdiyi pulla Rusiyaya qaçmış və Krasnodar vilayətinin kiçik bir kəndində məskunlaşmış-dı.Liana fermada işləyərək öz zəhməti ilə pul qazanıb oğlunu böyütmüşdü.Uzun illər ərzində heç kim onların qapısını açmasa da,maddi çətinliklər ona nakam sevgisinin yeganə yadigarını sağlam düşüncəli gənc kimi böyütməyə mane ola bilməmişdi.Yaşadığı kənddə heç kim Liananın hekayəsini bilmirdi.Lakin onun əməksevərliyi,öz namusu ilə çalışaraq övladını böyütməsi və ən əsası da bitməyən həyat eşqi insanlarda ona qarşı hörmət hissi yaratmışdı.Liana həyatın bütün sınaqları qarşısında mətinlik göstərmiş,əyilib kiçilməmişdi.Oğlunu atasız böyütsə də,ona heç vaxt atasızlığını hiss etdirməmişdi.O nə vaxtsa Turalın atasının gəlib onları tapacağı ümidi ilə yaşayır və sevgisini ilk günkü kimi təmiz tutmağa çalışırdı.Tural da qısamüddətli görüşlərdən belə möhtəşəm sevginin yaranmasının təsadüf olmadığını bilirdi.Bəzən ürəyində anasını qınasa da,dərhal bu fikirləri özündən uzaqlaşdırırdı.O,anasının danışıqlarında duyduğu Qarabağ müharibəsi dəhşətlərini təsəvvür etdiyindən bir-birinə əziz olan insanların itki dağını çox yaxşı anlayırdı.Tural atasının şəklini belə görmədən böyümüşdü.Uşaq ikən anasının söylədiklərinə uşaq təxəyyülünün yaratdığı ata obrazını əlavə edərək atasının simasını gözləri önündə canlandırmağa çalışardı.Turalın atası haqqında bildiyi yeganə şey onun Qarabağın Qaradağlı kəndində doğulduğu idi.Liana gözlərini açaraq zorla gülümsədi.-Tural – dedi və Turalın sezə bilmədiyi həsrət dolu baxışla oğlunun düz gözünün içinə baxdı.“Tural” kəlməsi Liana üçün həyatın mənasına çevrilən iki kişini – sevdiyi adamı və onun yadigarını ifadə edirdi.Belə anlarda Tural anasının ona deyil,atasına səsləndiyini bilir və bir gün atası ilə qarşılararsa hər kəlməsini ona çatdırmaq üçün nəfəs belə almadan anasının sözlərini yaddaşına həkk etməyə çalışırdı.Tural ona dünyalar qədər əziz olan anasını itirmək üzrə olduğunun fərqində idi.Göz yaşlarını anasından gizlətmək üçün üzünü yana çevirdi.-Qorxma,oğlum! Qarabağdan qaçmaq üçün vağzalda qatar gözləyəndə məni öldürmək üçün arxamca düşən,gözlərini qan örtmüş insanlardan gizlənərkən bir səs eşitdim:“Sənin geri qayıtmağın üçün tezdir hələ.Ölüm küləyini gözlə.Həmin külək səni qəlbinin tələsdiyi,layiq olduğun məkana gətirəcək.O gündən mən küləkdən qorxmuram.Gözləyirəm onu.Lakin əcəl küləyinin vaxtsız əsəcəyini.”-sözünə ara verdi,-sandıqda özüm üçün aldığım gəlinlik paltarını saxlamışam.Mənə qismət olmadı.Toyunda qoy o paltarı sevdiyin qız geyinsin.Mənim də ruhum şad olar.Artıq Liananın dəfnindən 2 ay keçmişdi.Turalı yuxudan havanın müqavimətini yararaq pəncərədən düz gözünə düşən günəş şüaları oyandırdı.Gözlərini ovuşdurdu.Pəncərədən bir az aralıda anası ayaq üstə dayanmışdı.Gördüklərinin yuxu,qarabasma yoxsa həqiqət olduğunu ayırd edə bilmirdi.-Ana,sən ölməmisən? – içində soruşdu.Anası üzünü ona tərəf çevirdi.-Tural,ölüm sənə deyə bilmədiyim bir çox səbəblərdən özünü tanıtmır.Mən indi həyatda olduğumdan daha diriyəm.Səndən bir xahişim var.Atanı tap.Mən onun yuxuları olsam da,onun üçün çox çətindir.O da sənin kimi yalnızdır.Həyatda qaydaları pozmağa qadir olan insanlar birbirlərinə çox gərəkdirlər.Ah! Qəlbi və əməlləri qara olan insanlar onları nə gözlədiklərini bilsələr.Liana şəfqətlə Turalın üzünə baxdı:-Allah səni qorusun.Vaxt gələcək evlənəcəksən.Övladlarını sevginizin bir hədiyyəsi kimi böyüt.Ürəklərində Allah sevgisi olsun.Son cümlələrini dedikdən sonra Liananın surəti möhtəşəm sükut və dodaqlarında donmuş təbəssümlə yoxa çıxdı.*** Bakı şəhəri,2012.Təbii ağaclardan hasarlanmış parkda səliqə ilə düzülmüş skamyaların birində bir kişi büzüşüb oturmuşdu.Payız fəslinin sonu olmasına baxmayaraq,havalar gündüzlər bir qədər mülayim,gecələr isə şaxtalı keçirdi.Yenə yerini qışa asanlıqla vermək istəməyən payız öz şıltaqlığını büruzə verirdi.Kişinin əyninə geyindiyi paltarlar köhnə və səliqəsiz idi.Skamyaya qısılıb oturmağından üşüdüyü hiss olunurdu,lakin o,evə getməyə tələsmirdi.Bəlkə də,getməyə yeri yox idi.Tük basmış,cizgiləri belə görünməyən üzündə hərdən qəribə bir təbəssüm sezilirdi.Bəlkə,yuxu görür? Elə bir yuxu ki,onun ən çox sevdiyi,həyatını büsbütün əhatə edən və dönə-dönə xatırladığı xəyal aləminə aparıb?! Kişi payızın onun bədəninə batırdığı soyuq iynələri hiss etsə də,müqavimət göstərmirdi.Çünki hərəkət edərsə,gördüyü yuxudan oyanacağından ehtiyat edirdi.Skamyanın yanında kişinin yalnızlığını müşayiət edən hündür bir ağac da qış yuxusuna getməyə hazırlaşırdı.Qış hazırlığını tam başa çatdırmış bu ağac bircə yarpaqdan başqa bütün yarpaqlarını tökmüşdü.Lakin sonuncu yarpağını salmağa tələsməyən bu ağac şirin qış yuxusuna getmirdi Bəlkə qış yuxusundan ayılmamaq qorxusunu ağac da yaşayır? Yoxsa skamyada oturan insanın ona sığındığını hiss edərək qış yuxusuna haram qatıb həmin insana keşik çəkirdi? Bəlkə də,onun kimsəsizliyini bildiyindən ona pənah gətirmiş insanı son mənzilinə qədər müşayiət etmək istəyirdi.Uşaq ikən inandığı bir şey var idi-nağıllar.Böyüdükcə onların həqiqət olmadığını,əslində,dünyanın nağıllardan çox daha fərqli olduğunu dərk etmişdi.Lakin onun hələ də yalan olduğuna inanmadığı bir nağıl var idi.Nənəsinin bir qədər düşüncəli,bir qədər də təəssüflə söylədiyi bu nağıl hələ 6 yaşından yaddaşına həkk olunmuşdu.“Zamanın belə olmadığı bir zamanda Tanrı yeri-göyü xəlq edəndə ona gözəllik vermək üçün yaratdığı 4 şahzadəni Yer üzünə göndərdi və hər birinə əmr etdi ki,elə etsinlər ki,birinin etdiyini digəri edə bilməsin,birinin yaratdığı gözəlliyi digəri yarada bilməsin.Bu şahzadələr içərisində ən şıltaq olan Payız hələ o zaman Tanrıya vəd verdi ki,onun yaratdığı gözəllik o qədər qüsursuz olacaq ki,onu görən və duyan hər kəs ölmək üçün yaşayacaq…” 6 yaşında olan,hələ həyatın və ölümün nə olduğunu belə dərk etməyən bir uşağın bunu anlaması qeyri-mümkün idi.Amma bütün bunlara baxmayaraq,o,yaddaşına olduğu kimi köçümüşdü həmin sətirləri.Bəlkə də,onu buna vadar edən nənəsinin təəssüf dolu gözləri idi… Həmin gündən nə az,nə çox,düz 34 il keçmişdi.Bu illər ərzində çox şey dəyişmişdi.Birbirinin ardınca yaşanmış o qədər sevinc və kədər dolu əzablı günlər olmuşdu ki.Bəs indi ona bunları yenidən xatırladan nə idi? Deyəsən,yenə o şıltaq şahzadənin gəlişi… Amma bu payız başqa payız idi.1991-ci ilin payızından çox daha fərqli payız.O,payız fəslini çox sevirdi.Sanki təbiət xüsusən onun üçün bəxş etmişdi bu qəm qoxusu verən gözəlliyi.Hərdən ona elə gəlirdi ki,heç kəs bu payızı onun gözlərinə göründüyü qədər gözəl görməmiş,heç kəs bu payızı onun kimi dərindən yaşayıb hiss edə bilməmişdi.Bəlkə də,ona payızı sevdirən onda heç kəsin duymadığı və sadəcə özünün hiss edə bildiyi bir qəribəliyin,daha doğrusu,ziddiyyətin olması idi.Halbuki,ömrünü başa vurmaqda olan yarpaqların sadəcə xışıltı adlandırdığımız üsyanı bir payıza yox,bir ömrə yetəcək qədər qəm yükü ola bilərdi çiyinlərində.Və o anlaya bilmirdi; bu qəmi sevirdi,yoxsa payızı?! Sonuncu yarpaq budağından ayrılaraq aram-aram havada dövrə vurub Turalın nimdaş pencəyinin yaxasına qondu.Bu payız Turalın ölüm fərmanını əllərində gətirən payız idi.SON SÖZ Əsər aşağıdakı həqiqətləri əks etdirən hadisələrdən bəhs etsə də,bütün adlar şərtidir.İstənilən şəxsin adının və ya hadisənin üst-üstə düşməsi təsadüfdür.Qaradağlı etnonimi səlcuq tayfasına daxil olan bir qoldur.1988-ci ildən mənfur qonşularımızın torpaq-ərazi iddiası başlayan dövrdən etibarən Xocavənd rayonunun Qaradağlı kəndinin dinc sakinləri hər gün ermənilərin hücumuna məruz qalmışdır.Erməni təxribatçıları tərəfindən törədilmiş terror aktları nəticəsində 1991-ci ilin 28 iyun tarixində3 nəfəri qadın olmaqla 6 nəfər diri-diri yandırılmış,1991-ci ilin sentyabr ayında sərnişin avtobusunun gülləbaran edilməsi nəticəsində 8 nəfər öldürülmüş,çoxlu sayda insan yaralanmış,güllə yarası alanlardan 5 nəfəri sonradan dünyalarını dəyişmişlər.1992-ci il 17 fevral tarixdə Qaradağlı kəndinin işğalı zamanı 118 nəfər əsir götürülmüş,33 nəfər ermənilər tərəfindən güllələnmiş,öldürülən və yaralı halda olanları bir yerdə təsərrüfat quyusuna tökərək üzlərini torpaqlamışlar.Əsir götürülənlərdən 68 nəfəri öldürülmüş,50 nəfəri böyük çətinliklərlə əsirlikdən azad edilmişdir.Azad olunanların 18 nəfəri aldıqları sağalmaz yaralardan sonra vəfat etmişlər.Əsirlikdə saxlanılanlara qarşı vəhşi,qeyri-insani hərəkətlərlə davranılması,insanların başlarının kəsilməsi,diri-diri basdırılması,dişlərinin çəkilməsi,ac-susuz saxlanmaları,döyülərək öldürülmələri insanlığa qarşı törədilmiş cinayət hadisələridir.Kənddə 2 ailənin hər birindən 4 nəfər öldürülmüş,42 ailə öz başçısını itirmiş,140-a yaxın uşaq yetim qalmışdır.Ümumilikdə Qaradağlı kəndində 91 nəfər,kənd sakinlərinin hər 10 nəfərindən biri qətlə yetirilmişdir.Öldürülənlərdən 10 nəfəri qadın,8 nəfəri məktəbli olmuşdur.-Tağıyev Tural Teyyub oğlu-1976-ci il may ayının 26-da Xocavənd rayonunun Qaradağlı kəndində anadan olmuş,erməni millətçiləri tərəfindən nümayişkarcasına işgəncələr verilməklə amansızlıqla qətlə yetirilmişdir.-Süleymanov Elçin Möhübbət oğlu-1965-ci il sentyabr ayının 3-də Xocavənd rayonunun Qaradağlı kəndində anadan olmuş,erməni millətçiləri tərəfindən nümayişkarcasına işgəncələr verilməklə amansızlıqla qətləyetirilmişdir.-Hüseynov Xandəmir Bəbir oğlu – 1932-ci ildə Xocavənd rayonunun Qaradağlı kəndində anadan olmuşdur.24.11.1990-cı il tarixdə erməni quldurları tərəfindən vəhşicəsinə qətlə yetirilmişdir.(6 övlad atası idi)-Bayramov Soltan Rəşid oğlu – 1958-ci il oktyabr ayının 27-də Xocavənd rayonunun Qaradağlı kəndində anadan olmuşdur.Qaradağlı kənd N.Nərimanov adına kolxozun idarə heyətinin sədri olmuşdur.Erməni millətçiləri tərəfindən nümayişkarcasına işgəncələr verilməklə amansızlıqla qətlə yetirilmişdir.(4 övlad atası idi)-Hüseynov Zülfüqar Dəmir oğlu – 1951-ci il noyabr ayının 10-da Xocavənd rayonunun Qaradağlı kəndində anadan olmuşdur.Erməni millətçiləri tərəfindən nümayişkarcasına işgəncələr verilməklə amansızlıqla qətləyetirilmişdir.(5 övlad atası idi)-Quliyev Ələkbər Məmməd oğlu – 1946-cı ildə Xocavənd rayonunun Qaradağlı kəndində anadan olmuşdur.Erməni millətçiləri tərəfindən nümayişkarcasına işgəncələr verilməklə amansızlıqla qətləyetirilmişdir.-Tağıyev Bakir Qaçay oğlu-1948-ci ildə Xocavənd rayonunun Vərəndəli kəndində anadan olmuşdur.1991-ci il 28 iyun tarixdə Qaradağlı N.Nərimanov adına kolxozun mal-qara fermasına erməni quldurlarının basqını zamanı qətləyetirilmişdir.(6 övlad atası idi)-Məmmədov Tohid Cəlil oğlu – 1936-cı ildə Xocavənd rayonunun Vərəndəli kəndində anadan olmuşdur.1991-ci il 28 iyun tarixdə Qaradağlı N.Nərimanov adına kolxozun mal-qara fermasına erməni quldurlarının basqını zamanı qətlə yetirilmişdir.(11 uşaq atası idi)-Şirinov İltifat Əjdər oğlu – 1962-ci ildə Xocavənd rayonunun Qaradağlı kəndində anadan olmuşdur.1991-ci il 28 iyun tarixində Qaradağlı N.Nərimanov adına kolxozun mal-qara fermasına erməni quldurlarının basqını zamanı qətlə yetirilmişdir.Şirinov İltifatın yanmış meyidini onunla eyni vaxtda qətlə yetirilərək yandırılmış anası Şirinova Qaragöz Həbil qızının cəsədindən çətinliklə ayıraraq dəfn etmişdilər.(2 uşaq atası idi.)downloaded from KitabYurdu.org 116 Məmməd Quliyev-Şirinova Qaragöz Həbil qızı – 1936-cı ildə Xocavənd rayonunun Vərəndəli kəndində anadan olmuşdur.1991-ci il 28 iyun tarixdə Qaradağlı N.Nərimanov adına kolxozun mal-qara fermasına erməni quldurlarının basqını zamanı qətlə yetirilmişdir.-Hüseynova Səbiqə Mürsəl qızı – 1991-ci il 28 iyun tarixdə Qaradağlı N.Nərimanov adına kolxozun mal-qara fermasına erməni quldurlarının basqını zamanı qətlə yetirilmişdir.-Hüseynova Məxmər Məcid qızı-1928-ci ildə Xocavənd rayonunun Qaradağlı kəndində anadan olmudur.1991-ci il 28 iyun tarixdə erməni quldurlarının silahlı hücumuna məruz qalırlar.Erməni faşistləri onları qəddarcasına güllələmiş,meyidlərinə isə od vurmuşdular.-Quliyev Əloğlan Ələslan oğlu – 1973-cü ilin 25 sentyabr tarixində Xocavənd rayonunun Qaradağlı kəndində dünyaya gəlib.18 yaşlı Əloğlan Quliyev 8 sentyabr 1991-ci il tarixdə ermənilər tərəfindən qətlə yetirilmişdir.-Quliyev Gündüz Əlqəmə oğlu – 1969-cu il 27 fevral tarixində Xocavənd rayonunun Qaradağlı kəndində dünyaya gəlib.8 sentyabr 1991-ci il tarixdə ermənilər tərəfindən qətlə yetirilmişdir.-Quliyeva Nazənim Rəşid qızı – 1955-ci il sentyabr ayının 4-də Xocavənd rayonunun Qaradağlı kəndində anadan olmuşdur.8 sentyabr 1991-ci il tarixdə ermənilər tərəfindən qətlə yetirilmişdir.(7 övlad anası idi)-Hüseynova Rahilə Şahmar qızı – 1948-ci ildə Xocavənd rayonunun Qaradağlı kəndində anadan olmuşdur.1991-ci il sentyabr ayının 8-də Ağdam şəhərindən qayıdarkən içərisində dinc sakinlərin olduğu avtobusa ermənilərin hücumu zamanı qətlə yetirilmişdir.-Hüseynova Rəxşəndə Bayram qızı – 1902-ci ildə Xocavənd rayonunun Qaradağlı kəndində anadan olmuşdur.1991-ci il sentyabr ayının 8-də Ağdam şəhərindən qayıdarkən içərisində dinc sakinlərin olduğu avtobusa ermənilərin hücumu zamanı qətlə yetirilmişdir.-Hüseynova Qənirə Həmid qızı – 1939-cu ildə Xocavənd rayonunun Qaradağlı kəndində anadan olmuşdur.1991-ci il sentyabr ayının 8-də Ağdam şəhərindən qayıdarkən içərisində dinc sakinlərin olduğu avtobusa ermənilərin hücumu zamanı aldığı ağır güllə yarasından dünyasını dəyişmişdir.(8 övlad anası idi)-Səməmədova Gülzəndə Bakir qızı – 1960-cı ildə Xocavənd rayonunun Qaradağlı kəndində anadan olmuşdur.1991-ci il sentyabr ayının 8-də Ağdam şəhərindən qayıdarkən içərisində dinc sakinlərin olduğu avtobusa ermənilərin hücumu zamanı aldığı ağır güllə yarasından dünyasını dəyişmişdir.(Üç övlad anası idi)-Babayeva Validə Həmid qızı – 1932-ci ildə Xocavənd rayonunun Qaradağlı kəndində anadan olmuşdur.12 sentyabr 1992-ci ildə olduğu avtobusun ermənilər tərəfindən atəşə tutulması nəticəsindəaldığı güllə yarsından ölmüşdür.-Əliyev Qasım Hüseyn oğlu-1910-cu ildə Xocavənd rayonunun Qaradağlı kəndində anadan olmuşdur.08.01.1992-cı il tarixdə kəndin yaxınlığında ermənilər tərəfindən vəhşicəsinə qətlə yetirilir,şəxsi təsərrüfatında olan 100-dək xırdabuynuzlu heyvanları ermənilər tərəfindən qənimət kimi aparılır.-Zeynalov Nobil Əliş oğlu – 5 fevral 1955-ci ildə Xocavənd rayonunun Qaradağlı kəndində anadan olmuşdur.Məktəb direkturu vəzifəsinidə işləmiş və 15 fevral 1992-ci il tarixdə erməni quldur birləşmələrinin Qaradağlı kəndinə növbəti hücumu zamanı baş verən qeyri-bərabər döyüşdə igidliklə döyüşərək şəhid olmuşdur.-Hüseynov Xanalı Həbib oğlu – 1962-ci ilin 12 dekabrında Xocavənd rayonunun Qaradağlı kəndində anadan olmuşdur.15 fevral 1992-ci il tarixdə erməni quldur birləşmələrinin Qaradağlı kəndinə növbəti hücumu zamanı baş verən qeyri-bərabər döyüşdə igidliklə döyüşərək şəhid olmuşdur.-Həsənov Altay Məhəmməd oğlu – 1970-ci il may ayının 5-də Xocavənd rayonunun Qaradağlı kəndində anadan olmuşdur.15 fevral 1992-ci il tarixdə erməni quldur birləşmələrinin Qaradağlı kəndinə növbəti hücumu zamanı baş verən qeyri-bərabər döyüşdə igidliklə döyüşərək şəhid olmuşdur.downloaded from KitabYurdu.org Müstəntiqin etirafı 117-Dadaşov Manaf İslam oğlu-1973-ci ildə Xocavənd rayonunun Qaradağlı kəndində anadan olmuşdur.15 fevral 1992-ci il tarixdə erməni quldur birləşmələrinin Qaradağlı kəndinə növbəti hücumu zamanı baş verən qeyri-bərabər döyüşdə igidliklə döyüşərək şəhid olmuşdur.-Hüseynov Əsgər Səməd oğlu – 1922-ci ildə Xocavənd rayonunun Qaradağlı kəndində anadan olmuşdur.16 fevral 1992-ci il tarixdə ermənilərin Qaradağlı kəndinə növbəti hücumu zamanı evinə yaxınlaşan quldurlarla baş verən qeyri-bərabər döyüşdə igidliklə döyüşərək şəhid olmuşdur.-Bayramov Rəşid Həşim oğlu – 1927-ci ildə Xocavənd rayonunun Qaradağlı kəndində anadan olmuş 16 fevral 1992-ci il tarixdə ermənilərin Qaradağlı kəndinə növbəti hücumu zamanı baş verən qeyri-bərabər döyüşdə igidliklə döyüşərək şəhid olmuşdur.-Rüstəmova Zibər Abdıhüseyn qızı – 1918-ci ildə Xocavənd rayonunun Qaradağlı kəndində anadan olmuşdur.16 fevral 1992-ci il tarixdə ermənilərin Qaradağlı kəndinə növbəti hücumu zamanı düşmən gülləsinə tuş gələrək dünyasını dəyişir.-Bayramov Arif İbrahim oğlu – 1940-cı il oktyabr ayının 1-də Xocavənd rayonunun Qaradağlı kəndində anadan olmuş,kəndin müdafiəsi zamanı erməni quldurlarının snayper tüfəngindən açdığı atəşlə qətlə yetirilmişdir.-Dadaşov Eldar İsa oğlu-1939-cu il fevral ayının 6-da Xocavənd rayonunun Qaradağlı kəndində anadan olmuş,17 fevral 1992-ci il tarixdə Qaradağlı kəndi işğal olunduqdan sonra oğlu erməni quldurları tərəfindən girov götürülmüş,vəhşicəsinə qətlə yetirilirmişdir.-Hüseynov Şahmurad Abdıhüseyn oğlu – 1928-ci ildə Xocavənd rayonunun Qaradağlı kəndində anadan olmuş,17 fevral 1992-ci il tarixdə Qaradağı kəndi işğal olunduqdan sonra digər həmkəndliləri ilə birlikdə erməni quldurları tərəfindən girov götürülür və kəndin kənarında hamının gözü qarşısında vəhşicəsinə qətlə yetirilir.-Hüseynov Dəmir Musa oğlu – 1920-ci ildə Xocavənd rayonunun Qaradağlı kəndində anadan olmuş,17 fevral 1992-ci il tarixdəgirov kimi güllələnmiş və silos quyusuna atılaraq üzəri torpaqla örtülmüşdür.-Hüseynov Fədail Zülfiqar oğlu – 1975-ci ildə Xocavənd rayonunun Qaradağlı kəndində anadan olmuş,Qaradağlı kənd orta məktəbinin şagirdi,məktəbli idi.17 fevral 1992-ci il tarixdə Qaradağı kəndi ermənilər tərəfindən işğalı zamanı digər həmkəndliləri ilə bərabər girov götürülür və kəndin 2 km-də “Bəylik Bağı” adlanan ərazidəgüllələnirlər.-Kərimov Əliqismət Qara oğlu – 1969-cu il fevral ayının 26-da Xocavənd rayonunun Qaradağlı kəndində anadan olmuşdur.Polis əməkdaşı idi.17 fevral 1992-ci il tarixdə Qaradağlı kəndinə ermənilərin növbəti hücumu zamanı baş verən qeyri-bərabər döyüşdə igidliklə döyüşərək şəhid olmuşdur.-Tağıyev Telman Tevon oğlu-1953-cü il fevral ayının 20-də Xocavənd rayonunun Qaradağlı kəndində anadan olmuş,17 fevral 1992-ci il tarixdə Qaradağlı kəndində girov götürülmüş “Bəylik Bağı” adlanan ərazidəgüllələnmişdir.-Tağıyev Faiq Həsrət oğlu-1961-ci il yanvar ayının 2-də Xocavənd rayonunun Qaradağlı kəndində anadan olmuş,17 fevral 1992-ci il tarixdə Qaradağı kəndində girov götürülmüş “Bəylik Bağı” adlanan ərazidə güllələnmişdir.(4 övlad atası idi)-Məmmədov Ədalət Şahmar oğlu-1958-ci il may ayının 31-də Xocavənd rayonunun Qaradağlı kəndində anadan olmuşdur.Qaradağlı kənd könüllü özünümüdafiə dəstəsinin komandiri idi.17 fevral 1992-ci il tarixdə Qaradağlı kəndində girov götürülmüş “Bəylik Bağı” adlanan ərazidəgüllələnmişdir.-Məmmədov Məmməd Əmirxan oğlu-1950-ci il avqust ayının 28-də Xocavənd rayonunun Qaradağlı kəndində anadan olmuş,17 fevral 1992-ci il tarixdə Qaradağlı kəndində girov götürülmüş,“Bəylik Bağı” adlanan ərazidə güllələnmişdir.-Məmmədov Ərəstun Ağalar oğlu-1969-cu il avqust ayının 29-da Xocavənd rayonunun Qaradağlı kəndində anadan olmuş,17 fevral 1992-ci il tarixdə Qaradağlı kəndində girov götürülmüş “Bəylik Bağı” adlanan ərazidə güllələnmişdir.downloaded from KitabYurdu.org 118 Məmməd Quliyev-Hüseynov Fehruz Mahmud oğlu-1952-ci il may ayının 17-də Xocavənd rayonunun Qaradağlı kəndində anadan olmuş,17 fevral 1992-ci il tarixdə Qaradağlı kəndində girov götürülmüş “Bəylik Bağı” adlanan ərazidə güllələnmişdir.(5 övlad atası idi).-Quliyev Nəbi Mütalib oğlu-1971-ci il dekabr ayının 22-də Xocavənd rayonunun Qaradağlı kəndində anadan olmuş,17 fevral 1992-ci il tarixdə Qaradağlı kəndində girov götürülmüş,“Bəylik Bağı” adlanan ərazidə güllələnmişdir.-Əliyev Xaliq Məhərrəm oğlu-1975-ci il avqust ayının 1-də Xocavənd rayonunun Qaradağlı kəndində anadan olmuş,17 fevral 1992-ci il tarixdə Qaradağlı kəndində girov götürülmüş “Bəylik Bağı” adlanan ərazidə güllələnmişdir,silos quyusuna atılaraq üzəri torpaqla örtülmüşdür.-Nağıyev Aftandil Xanlar oğlu-1977-ci il avqust ayının 22-də Xocavənd rayonunun Qaradağlı kəndində anadan olmuş,17 fevral 1992-ci il tarixdə Qaradağlı kəndində girov götürülmüş,“Bəylik Bağı” adlanan ərazidə güllələnmişdir.-Hüseynov Niftalı Bakir oğlu – 1975-ci ildə Xocavənd rayonunun Qaradağlı kəndində anadan olmuş,17 fevral 1992-ci il tarixdə Qaradağlı kəndində girov götürülmüş,“Bəylik Bağı” adlanan ərazidəgüllələnmişdir.-Rəhimov Məhi Surxay oğlu-1922-ci ildə Xocavənd rayonunun Əmiranlar kəndində anadan olmuş,17 fevral 1992-ci il tarixdə Qaradağlı kəndində girov götürülmüş,“Bəylik Bağı” adlanan ərazidə güllələnmişdir.-Dadaşov Uğur Eldar oğlu-1975-ci ildə Xocavənd rayonunun Qaradağlı kəndində anadan olmuş,17 fevral 1992-ci il tarixdə Qaradağlı kəndində girov götürülmüş,“Bəylik Bağı” adlanan ərazidəgüllələnmişdir.-Vəliyev Mobil Mürsəl oğlu – 1952-ci ildə Ağdam şəhərində anadan olmuşdur.17 fevral 1992-ci il tarixdə Qaradağlı kəndində girov götürülmüş,“Bəylik Bağı” adlanan ərazidə güllələnmişdir.(6 övlad atası idi)-Mustafayev Qərib Həsrət oğlu-1962-ci iyul ayının 1-də ildə Beyləqan rayonunun Dünyamalılar kəndində anadan olmuşdur.Polis əməkdaşı idi.17 fevral 1992-ci il tarixdə Qaradağlı kəndində girov götürülmüş,“Bəylik Bağı” adlanan ərazidəgüllələnmişdir.(2 övlad atası idi)-Kazımov Nəsimi Kazım oğlu-1968-ci il iyul ayının 15-də Xocavənd rayonunun Qaradağlı kəndində anadan olmuşdur.Polis əməkdaşı idi.17 fevral 1992-ci il tarixdə Qaradağlı kəndində girov götürülmüş,“Bəylik Bağı” adlanan ərazidə güllələnmişdir.-Tağıyev Zakir Gülüm oğlu-1963-cü il noyabr ayının 20-də Xocavənd rayonunun Qaradağlı kəndində anadan olmuş,17 fevral 1992-ci il tarixdə Qaradağlı kəndində girov götürülmüş,“Bəylik Bağı” adlanan ərazidə güllələnmişdir.(1 övlad atası idi)-Hüseynov Nahid Adil oğlu-1971-ci il noyabr ayının 17-də Xocavənd rayonunun Qaradağlı kəndində anadan olmuş,17 fevral 1992-ci il tarixdə Qaradağlı kəndində girov götürülmüş,“Bəylik Bağı” adlanan ərazidə güllələnmişdir.-Əzizov Alov Əfqar oğlu – 1968-ci il sentyabr ayının 1-də Xocavənd rayonunun Qaradağlı kəndində anadan olmuş,17 fevral 1992-ci il tarixdə Qaradağlı kəndində girov götürülmüş,“Bəylik Bağı” adlanan ərazidə güllələnmişdir.-Əzizov Atəş Əfqar oğlu – 1971-ci il fevral ayının 13-də Xocavənd rayonunun Qaradağlı kəndində anadan olmuş,17 fevral 1992-ci il tarixdə Qaradağlı kəndində girov götürülmüş,“Bəylik Bağı” adlanan ərazidə güllələnmişdir.-Əliyev Zahid Zeynal oğlu – 1955-ci il oktyabr ayının 1-də Beyləqan rayonunun Əlinəzərli kəndində anadan olmuş,17 fevral 1992-ci il tarixdə Qaradağlı kəndində girov götürülmüş,“Bəylik Bağı” adlanan ərazidəgüllələnmişdir.(4 övlad atası idi)-Quliyev Mirzəli Nüsrət oğlu– 1952-ci il aprel ayının 15-də Xocavənd rayonunun Qaradağlı kəndində anadan olmuş,17 fevral 1992-ci il tarixdə Qaradağlı kəndində girov götürülmüş,“Bəylik Bağı” adlanan ərazidəgüllələnmişdir.(5 övlad atası idi)-Abbasov Səlvər İldırım oğlu – 1962-ci il noyabr ayının 10-da Xocavənd rayonunun Qaradağlı kəndində anadan olmuş,Qaradağlı kəndi üzrə sahə müvəkkili olmuşdur.17 fevral 1992-downloaded from KitabYurdu.org Müstəntiqin etirafı 119 ci il tarixdə Qaradağlı kəndində girov götürülmüş,“Bəylik Bağı” adlanan ərazidə güllələnmişdir.(2 övlad atası idi)-Bayramov Elmidar Rəşid oğlu – 1960-cı il oktyabr ayının 20-də Xocavənd rayonunun Qaradağlı kəndində anadan olmuş,17 fevral 1992-ci il tarixdə Qaradağlı kəndində girov götürülmüş,“Bəylik Bağı” adlanan ərazidə güllələnmişdir.(2 övlad atası idi)-Xəlilov Zahid Əyyub oğlu – 1949-cu il noyabr ayının 12-də Xocavənd rayonunun Qaradağlı kəndində anadan olmuş,17 fevral 1992-ci il tarixdə Qaradağlı kəndində girov götürülmüş,Ningi kəndində nümayişkarcasına işgəncələr verilməklə amansızlıqla qətləyetirilmişdir.-Hüseynov Həbib Həmzə oğlu – 1938-ci ildə Xocavənd rayonunun Qaradağlı kəndində anadan olmuş,17 fevral 1992-ci il tarixdə Qaradağlı kəndində girov götürülmüş,Ningi kəndində nümayişkarcasına işgəncələr verilməklə amansızlıqla qətlə yetirilmişdir.(4 nəfər ailə üzvünün hamısı Qaradağlı kəndinin müdafiəsində iştiraklarına görə amansızlıqla qətlə yetirilmişdi)-Hüseynov İmran Əhməd oğlu – 1936-cı ildə Xocavənd rayonunun Qaradağlı kəndində anadan olmuş,17 fevral 1992-ci il tarixdə Qaradağı kəndində girov götürülmüş saxlanıldığı Xankəndi türməsində aldığı işgəncələr nəticəsində dünyasını dəyişmişdir.-Şirinov Böyükkişi Lələ oğlu-1931-cı ildə Xocavənd rayonunun Vərəndəli kəndində anadan olmuşdur.17 fevral 1992-ci il tarixdə Qaradağı kəndində girov götürülmüş saxlanıldığı Xankəndi türməsində aldığı işgəncələr nəticəsində dünyasını dəyişmişdir.-Tağıyev Kamil Sərdar oğlu-1973-cı il avqust ayının 31-də Xocavənd rayonunun Qaradağlı kəndində anadan olmuş,17 fevral 1992-ci il tarixdə Qaradağı kəndində girov götürülmüş saxlanıldığı Xankəndi türməsində işgəncələr verilməklə qətlə yetirilmişdir.-Vəliyev Fazil Cavad oğlu-1957-cı il noyabr ayının 14-də Xocavənd rayonunun Qaradağlı kəndində anadan olmuş,17 fevral 1992-ci il tarixdə Qaradağı kəndində girov götürülmüş saxlanıldığı Xankəndi türməsində işgəncələr verirməklə qətlə yetirilmişdir.-Quliyev Əlastan Nəriman oğlu – 1944-cü ildə Xocavənd rayonunun Qaradağlı kəndində anadan olmuş,17 fevral 1992-ci il tarixdə Qaradağı kəndində girov götürülmüş saxlanıldığı Xankəndi türməsində işgəncələr verirməklə qətlə yetirilmişdir.-Hüseynov Şura Avdıhüseyn oğlu-1934-cü ildə Xocavənd rayonunun Qaradağlı kəndində anadan olmuş,17 fevral 1992-ci il tarixdə Qaradağı kəndində girov götürülmüş saxlanıldığı Xankəndi türməsində işgəncələr verirməklə qətlə yetirilmişdir.-Nazarov Şura İbad oğlu-1925-ci ildə Xocavənd rayonunun Qaradağlı kəndində anadan olmuş,17 fevral 1992-ci il tarixdə Qaradağı kəndində girov götürülmüş saxlanıldığı Xankəndi türməsində işgəncələr verirməklə qətlə yetirilmişdir.-Quliyev Kamal Bəylər oğlu-1927-ci ildə aprel ayının 1-də Xocavənd rayonunun Qaradağlı kəndində anadan olmuş 17 fevral 1992-ci il tarixdə Qaradağı kəndində girov götürülmüş saxlanıldığı Xankəndi türməsində işgəncələr verirməklə qətlə yetirilmişdir.-Əliyev Vətən Əmirxan oğlu-1972-ci il aprel ayının 13-də Xocavənd rayonunun Qaradağlı kəndində anadan olmuş,17 fevral 1992-ci il tarixdə Qaradağı kəndində girov götürülmüşdür.Sonrakı taleyi barədə məlumat yoxdur.Fərziyyələri əsasən daxili orqanlarının satılması məqsədilə öldürülmüşdür.)-Axundov Hafiz Elmaz oğlu-1973-cü il yanvar ayının 10-da Xocavənd rayonunun Qaradağlı kəndində anadan olmuş,17 fevral 1992-ci il tarixdə Qaradağı kəndində girov götürülmüşdür.Sonrakı taleyi barədə məlumat yoxdur (Fərziyyələri əsasən daxili orqanlarının satılması məqsədilə öldürülmüşdür.)-Dadaşov Mikayıl İslam oğlu-1970-ci ildə Xocavənd rayonunun Qaradağlı kəndində anadan olmuş,17 fevral 1992-ci il tarixdə Qaradağı kəndində girov götürülmüşdür.Sonrakı taleyi barədə məlumat yoxdur (Fərziyyələri əsasən daxili orqanlarının satılması məqsədilə öldürülmüşdür.)-Hüseynov Əbülfət Mehman oğlu-1975-ci iliyul ayının 1-də Xocavənd rayonunun Qaradağlı kəndində anadan olmuş,17 fevral 1992-ci il tarixdə Qaradağı kəndində girov götürülmüşdür.Sonrakı taleyi barədə məlumat yoxdur (Fərziyyələri əsasən daxili orqanlarının satılması məqsədilə öldürülmüşdür.)-Vəliyev Füzuli Cavad oğlu-1968-ci il aprel ayının 15-də Xocavənd rayonunun Qaradağlı kəndində anadan olmuş 17 fevral 1992-ci il tarixdə Qaradağı kəndində girov götürülmüşdür.Sonrakı taleyi barədə məlumat yoxdur Fərziyyələri əsasən daxili orqanlarının satılması məqsədilə öldürülmüşdür.)-Kazımov Səlim Kazım oğlu-1958-ci il aprel ayının 15-də Xocavənd rayonunun Qaradağlı kəndində anadan olmuş,Ağdam rayonu ətrafında döyüş əməliyyatları zamanı igidliklə şəhid olmuşdur.( üç övlad atası idi)Allah şəhidlərə rəhmət eləsin! Qəbirləri nurla dolsun! Müharibə dəşhətləri qoy onların nəsillərinin davamçılarına qismət olmasın!