VÜQAR ƏHMƏD
Şeyx Məhəmməd Xiyabani
«Müəllim» nəşriyyatı
B a k ı – 2010
2
Elmi redaktor: Teymur ƏHMƏDOV
filologiya elmləri doktoru, professor
Ön söz müəllifi və rəyçi: Elman QULİYEV
filologiya elmləri doktoru, professor
Rəyçi: Əkrəm RƏHİMLİ (Bije)
Azərbaycan MEA Z.Bünyadov adına
Şərqşünaslıq İnstitutunun aparıcı elmi işçisi
Vüqar Mikayıl oğlu Əhməd. Ş.M.Xiyabaninin həyatı, mühiti və
ədəbi fəaliyyəti. Monoqrafiya. Bakı, «Müəllim» nəşriyyatı, 2010.
3
M Ü N D Ə R İ C A T
Xiyabanişünaslığa yeni bir töhfə. E.Quliyev………................................. 4
Həyatı və mühiti ……………................................................................ 8
Ədəbi fəaliyyəti ………………........................................................... 49
Xiyabani və din ……………………….................................................. 59
Nəticə ……………………………........................................................ 94
İstifadə olunmuş ədəbiyyat ………………………….............................. 96
Ş.M.Xiyabani. Azərbaycan və Azərbaycanın demokratik qüvvələri ….. 100
4
ANNOTASIYA
İstedadlı alim, tanınmış şair, filologiya elmləri doktoru, professor Vüqar
Əhmədin  “Şeyx Məhəmməd Xiyabaninin həyatı, mühiti və ədəbi fəaliyyəti” adlı
monoqrafiyasında ictimai xadim, siyasətçi, alim, publisist Ş.M.Xiyabani haqqında
adından da görüldüyü kimi ilk fundamental tədqiqat əsəridir. Onun həyatı, siyasi
fəaliyyəti haqqında müəyyən araşdırmalar aparılsa da Xiyabaninin ictimai, siyasi
fəaliyyəti, fəlsəfi görüşləri, publisistikası, ümumiyyətlə layiqincə öyrənilməmiş,
ətraflı tədqiq və təhlil edilməmişdir.
Tədqiqatda Q.Məmmədli, Ş.Tağıyeva, eləcə də rus alimləri A.Vinoqradov,
Q.İlyinskinin Xiyabani haqqında fikirlərinə münasibət bildirilmiş, onların bu
sahədə tədqiqləri dəyərləndirilmişdir. O cümlədən ilk dəfə olaraq fars dilində
yazılmış İran alimlərindən Əli Azərinin, Əhməd Kəsrəvinin Xiyabani haqqında,
onun dərin zəkası, böyük nüfuzu, nurlu siması, savadı, böyük şəxsiyyəti barədə
kəlamlar müəllif tərəfindən dilimizə tərcümə edilərək münasibət bildirilməklə
onlara istinad edilmişdir.
Tədqiqatda ilk dəfə olaraq Xiyabaninin ədəbi fəaliyyəti, redaktorluğu,
publisistikası, publisistikasının mövzu dairəsi və bədii xüsusiyyətləri, nitqləri, dinə
münasibəti və.s. təhlil süzgəcindən keçirilmişdir.
Araşdırmada həyatı, mühiti, uşaqlıq və gənclik illəri, ictimai fəaliyyəti də
işıqlandırılmış və onun ədəbiyyatımızda bədii obrazı barədə də söhbət açılmışdır.
Tədqiqatçı bu qənaətə gəlir ki, ədəbi fikir tariximizin layiqli simalarından
olan Xiyabaninin həyatı, mühiti və ədəbi fəaliyyətinin öyrənilməsi, onun çoxsahəli
fəaliyyətini, beləliklə ədəbi-ictimai fikir tarixində böyük xidmətlərini hərtərəfli
aşkara çıxarır. Monoqrafiyadan tarixçi və filoloq alimlər, dissertant, magistr və
tələbələr faydalana bilərlər.
Ümumiyyətlə, əsər geniş oxucu kütləsi üçün nəzərdə tutulmuşdur.
5
XIYABANIŞÜNASLIĞA YENI BIR TÖHFƏ
Kəndimizi (Lerik rayonu Zuvand mahalının Kələxan kəndi) üzük qaşı kimi
əhatə edən dağlar mənim üçün adi deyildir. Mən bu dağların təxminən bir qədər
hündürlüklərində torpağın bağrına sancılmış sərhəd dirəkləri yaxınlığından
«nəhəng yumurtaya bənzəyən Savalana», kəndimizin bir addımlığında yerləşən
Ərdəbil şəhərinə, ayrı düşmüş elimizin insanlarına «sayıq sovet sərhədçiləri»nin
nəzarətindən ehtiyat edə-edə tamaşa etmiş və özümdən asılı olmayan qəribə hisslər
keçirmişəm. (Görkəmli Azərbaycan yazıçısı M.İbrahimovun xatirəsinə həsr
etdiyim «Xalqın böyük oğlu» adlı məqaləmdə bu barədə ətraflı bəhs açmışam.)
Təxminən 5-6-cı sinif şagirdinin keçirdiyi həmin qəribə hisslər sonralar
«böyüyə-böyüyə» tamamilə başqa yön aldı və mənim içimdə parçalanmış
Azərbaycan dərdi şəklində bir kədərə çevrildi. Açığını desəm, məndə
Azərbaycanın «şimal» və «cənub» tarixi ədalətsizlik bölümünə baş qaldıran etiraz
və barışmazlıq hissinin mayasında uşaqlıq dövrümün müşahidələri dayanır. Və
görünür, uşaqlıq müşahidələri ruhumda elə təsirlər oyatmışdır ki, bu müşahidələr
özümdən asılı olmayaraq gələcəkdə cənub mövzusu ilə bağlı tədqiqat aparmaq
ehtiyacının təməlində dayanmışdır. M.Şəhriyar, M.İbrahimov, Əli Tudə, S.Tahir
yaradıcılıqlarına müraciətimin əsasında da, görünür, bu təsir istisna deyil (Sonuncu
3 sənətkarın Cənubla müəyyən bağlılığını nəzərdə tuturam). Ona görə də mənim
Cənubi Azərbaycanın hər hansı bir ictimai-siyasi və ədəbi hadisəsi ilə bağlı
materiallara müraciət və marağım təbiidir. İstedadlı şair və alim dostum Vüqar
Əhməd mənə Güney Azərbaycanın azadlığı uğrunda mübarizə aparmış
görkəmli ictimai-siyasi xadim Şeyx Məhəmməd Xiyabaninin dövrü, həyatı,
mühiti, yaradıcılığı və s. özündə əks etdirən «Şeyx Məhəmməd Xiyabani» adlı
tədqiqat əsərinin əlyazmasını oxuyub rəy yazmaq üçün təqdim edəndə heç bir
tərəddüd etmədən buna razılıq verdim. Bir tərəfdən müəllifin şəxsiyyətinə olan
hörmətim, digər tərəfdən problemin doğmalığı məni qərarımda israrlı etdi.
6
Müəllifin problemə bir ədəbiyyatşünas alim kimi yanaşması hər şeydən
əvvəl mövzuya yaxından bələdçiliyi və elmi-nəzəri düşüncəsinin yüksəkliyi ilə sıx
bağlıdır. Vüqar Əhmədin Seyid Cəfər Pişəvəri irsinin öyrənilməsində göstərdiyi
xidmətlər elmi ictimaiyyətə yaxından bəllidir. «Şeyx Məhəmməd Xiyabani»
monoqrafiyasında Cənubi Azərbaycanda baş verən ictimai-siyasi proseslər və bu
proseslərin önündə gedən Şeyx Məhəmməd Xiyabani hərəkatı, onun
publisistikasının mövzu dairəsi konkret faktlar əsasında tədqiq edilmiş, bu günkü
oxucunu razı sala biləcək səviyyədə diqqətə çatdırılmışdır. Əsərlə tanışlıq bir daha
onu təsdiqləyir ki, Vüqar Əhməd həm Xiyabaninin həyat və fəaliyyətinə, həm də
onun haqqında yazılmış tədqiqlərə yaxından bələddir. Müəllifin Şeyx Məhəmməd
Xiyabani ilə bağlı Q.Məmmədlinin, A.A.Vinaqradovun, Q.Q.İlyinskinin,
Q.Kəndlinin, Ş.Tağıyevanın və başqalarının yazdıqları əsərlərdən bəhs açması, bu
fikirlərin Xiyabanişünaslıq tarixindəki yeri və s. məsələlərə toxunması onun bu
problemin dərinliyinə enib fikir söyləmək bacarığını təsdiqləyir. Eyni zamanda
Vüqar Əhmədin Şeyx Məhəmməd Xiyabaninin həyati detallarını bütün
təfərrüatları ilə təqdim etməsi və ictimai-siyasi proseslərin Xiyabani
dünyagörüşünə təsiri, onun bir inqilabçı kimi yetişməsində rolu məsələlərinə
münasibəti bu bacarığın məntiqi davamına çevrilir.
Vüqar Əhmədin əsərdə Səttarxan hərəkatından geniş kontekstdə bəhs açması
kitaba əlavə bir hissə kimi daxil olmur, əksinə Xiyabani hərəkatının tarixi qaynağı
və bu hərəkatı doğuran ictimai-siyasi rejimə qarşı davamlı mübarizənin tarixi
qanunauyğunluq hissəsi kimi qiymətini alır. Əsərdə müəllif Xiyabani hərəkatının
siyasi qaynaqları ilə yanaşı, onun ədəbi fikir qaynaqlarından da bəhs açır.
Müəllif əsərdə Xiyabaninin Mirzə Fətəli Axundzadə bədii irsindən bəhrələnməsi,
ədəbi fəaliyyətində bunlardan istifadə etməsi və s. məsələlərə yer ayırır. Bu
mənada Xiyabaninin ədəbi-bədii düşüncəsində humanizm, xəlqilik, maarifçilik,
həyata tənqidi münasibət, yenilikçilik və s. kimi ideyalara yer verməsi onun
fikirlərinin məhz Mirzə Fətəli Axundzadə görüşləri ilə əlaqələnməsinə xidmət edir.
Prof. Vüqar Əhməd «Şeyx Məhəmməd Xiyabani» əsərində Xiyabanini təkcə
inqilabçı kimi təqdim etmir, onun publisistikasından bəhs açaraq ədəbi düşüncə
7
tərzinin və publisistikasında mövzu-ideya genişliyi məsələlərinə də önəm verir.
Xiyabaninin publisistikasında birinci növbədə onun apardığı mübarizənin –
vətəninin istiqlalına qovuşmaq arzularının təhlili ön plana çəkilir. Və haqlı olaraq
göstərilir ki, millətin gələcək taleyi barədə Xiyabani düşüncələrinin kökündə
Azərbaycan sevgisi və Azərbaycan yanğısı dayanır. Tədqiqatçı fikirlərinin təsdiqi
üçün kifayət qədər misallar gətirir və nümunələrdən yerli- yerində istifadə edir:
«…Ey qeyrətli Azərbaycan! …Ey azadlığın qorxu bilməyən qəhrəmanı! …ey
təriflərə ehtiyacı olmayan Azərbaycan! Bütün bu təqdir və təqdislər sənin verdiyin
şəhidlərin qanı bahasınadır. Bunlar sənin həqiqətən ölməmiş cavanlarının,
cavanmərd qocalarının, təsəlli tapmamış qadınlarının və qızlarının səsidir ki, təqdir
və təqdisləri İran səmalarında tərənnüm edir. Bu eşitdiyin onların səsidir. Dinlə və
ayıl! Ey Azərbaycan! Ey demokratik Azərbaycan, başını qaldır!».
Müəllif bu cür misalları gətirməklə Xiyabaninin ədəbi fəaliyyətinin əsas
istiqamətini nəzərə çatdırır və bu fikirlərin Azərbaycan inqilabi-demokratik
düşüncə tərzinin formalaşmasındakı rolunun dərəcəsini müəyyənləşdirir. Prof.
Vüqar Əhməd əsərdə Xiyabanini geniş spektrdə tədqim etməyə çalışır. Hətta
Xiyabani ilə bağlı müəyyən mübahisəli məqamları diqqətə çatdırmaqdan belə
çəkinmir. Xiyabaniyə konkret tarixi zaman və tarixi məkan kontekstində yanaşılma
əsərin uğurlarından biridir. Ona görə də Şeyx Məhəmməd Xiyabani hərəkatının
düzgün olaraq Azərbaycan xalqının milli suverenlik uğrunda mübarizə tarixinin
tərkib hissəsi, İran azadlıq hərəkatının deyil, məhz Azərbaycan istiqlal hərəkatının
böyük hadisəsi kimi vurğulanması mübahisəsiz görünür.
Qeyd etmək istərdik ki, Xiyabaninin dövri mətbuatla əlaqə məsələlərindən
bəhs edən hissədə müəllifin çoxsaylı faktlara istinad etməsi tədqiqat işinin
sanbalını artırmaq baxımından xarakterikdir. Müəllif istər İranda, istərsə də Quzey
Azərbaycanda çap olunan mətbu orqanlarla Xiyabaninin əlaqələrindən bəhs açır,
həllinə çalışdığı problemə uyğun təhlilə önəm verir. Belə ki, monoqrafiyada
Xiyabaninin İranda dərc olunan «Azərbaycan», «Əncümən», «Maarif»,
«Təməddün», «Sübhi-sadiq», «Təcəddüd» və Quzey Azərbaycanda nəşr edilən
«Molla Nəsrəddin», «Füyuzat», «Babayi-əmir», «Tərəqqi» və s. qəzet və jurnalları
8
mütaliə etməsi, onların bəziləri ilə əməkdaşlığı ilə əlaqədar məsələlərdən də söhbət
açılır. Bu halda müəllif bir tərəfdən Şeyx Məhəmməd Xiyabaninin İran və Qafqaz
xalqlarının həyatına olan marağını, digər tərəfdən isə regionda xalqlara zidd
idarəçilik sisteminə qarşı onun mətbuatda yer alan fikirlərinin mövcudluğunu
təsdiqləyir.
Təbii ki, kiçik bir yazıda tədqiqat əsərinin məziyyətlərindən geniş bəhs
açmaq mümkün deyil. Mən prof. Vüqar Əhmədin görkəmli azadlıq mücahidi Şeyx
Məhəmməd Xiyabaninin həyatı, dövrü, mühiti, ictimai-siyasi və ədəbi fəaliyyəti ilə
bağlı yazılmış tədqiqatını yüksək qiymətləndirir və bu əsəri Azərbaycanda
Xiyabanişünaslığın layiqli töhfəsi hesab edirəm.
Elman Quliyev
ADPU-nun «Türk araşdırmaları»
elmi-tədqiqat mərkəzinin müdiri,
filologiya elmləri doktoru, professor
9
ŞEYX MƏHƏMMƏD XİYABANİ (1879-1922)
Həyatı və mühiti
Güney Azərbaycanının azadlığı uğrunda imperializmə və despotizmə
qarşı mübarizədə Şeyx Məhəmməd Xiyabani xalqımızın yetirdiyi böyük
şəxsiyyətlərdən biridir. Xiyabani inqilabi fəaliyyəti 1905-1911-ci illər
Səttərxan hərəkatı zamanı başlamışdır.
Azərbaycanın görkəmli alim, siyasətçi və mütəfəkkir oğlu Şeyx
Məhəmməd Xiyabani 1879-cu ildə Təbriz yaxınlığındakı Xamnə
qəsəbəsində anadan olmuşdur. O, Xamnədə məktəbi bitirdikdən sonra
Mahaçqalada ticarətlə məşğul olan atası Hacı Əbdülhəmidin yanına gedir,
bir müddətdən sonra Təbrizə qayıdır və burada ilahiyyatla məşğul olur, dini
elmləri öyrənməyə başlayır. Gənc Məhəmməd Təbrizin tanınmış islamşünas
alimi, ruhani Əngəcinin yanında oxuyur, onun ən sevimli tələbələrindən olur
və müctəhidlik dərəcəsinə yüksəlir, həmçinin o, məşhur astroloq Mirzə
Əbdüləlinin yanında astronomiya və riyaziyyata dair bilgiləri mənimsəyir.
Get-gedə islam fəlsəfəsi, tarixi, o cümlədən ədəbiyyata dair mütaliəsini
genişləndirən Xiyabani məşhur alim kimi yetişir, tanınır və böyük nüfuz
sahibi olur.
Şeyx Məhəmməd Xiyabani bəlağətli nitqi, natiqlik məharəti ilə
təbrizlilərin hörmət və məhəbbətini qazanmış, məşhur ruhani və inqilabçı
Siqqətülislamın məsləhəti ilə «Xiyaban» məhəlləsində, «Hacı Kərimxan»
məscidində axund, cənublularn təbirincə desək, imamcümə və vaiz
olmuşdur.
Xiyabani çıxışlarında insan haqlarından, azadlıqdan söhbət açaraq
təbrizliləri məlumatlandırır, milli oyanışa səsləyir və dünyagörüşlərini
zənginləşdirirdi. Onun aforizmləşən bir sözü var idi və həmişə çıxışlarında
deyirmiş: «Haqqı verməzlər, haqqı almaq lazımdır». Qəlbən, ruhən, varlığı
10
ilə uca yaradana bağlı olan Şeyx minbərdən dini moizələrlə bərabər azadlıq
və demokratiyanı yaymaq üçün bir təbliğat tribunası kimi istifadə edirdi.
1908-1909-cu illər Təbriz üsyanı zamanı Xiyabani bir tərəfdən əlinə
silah alır, o biri tərəfdən Azərbaycan Vilayət Əncümənindəki çıxışları ilə
fəaliyyət göstərir, çoxsaylı tədbirlərin təşəbbüskarı olur. 1909-1911-ci
illərdə fəaliyyət göstərən II İran Məclisinə Azərbaycandan seçilən
inqilabçılar və ziyalılar arasında yer alır. 1909-cu ildə Tehranda yaradılmış
Demokrat Partiyasının üzvü kimi bu partiyanı məclisdə də təmsil edirdi.
1911-ci ildə parlament buraxıldıqdan sonra Tehranda keçirilən mitinqdə
hökumət əleyhinə çıxış edir.
İran hökumətinin demokratik qüvvələrə qarşı əsaslı tədbirlər görməyə
başladığı zamanlarda Xiyabani İranı tərk edir, müəyyən müddət Vladiqafqaz
və Peterburqda mühacirətdə yaşayır.
Xiyabani Rusiyada olarkən, rus siyasi düşüncəsi ilə tanış olmuş,
Quzey Azərbaycanında məskunlaşan güneylilərin vəziyyətini yaxından
öyrənmiş, Bakıda rus sosial-demokratları ilə əlaqələr yaratmışdır.
1914-cü ildə Şeyx Məhəmməd doğma şəhəri Təbrizə qayıdır. Bu
dövrdə Təbriz Səməd xanın («Sücaüddövlə» ləqəbli – V.Ə.) əlində idi.
Səməd xan Tehranı saya saymayaraq müstəqil bir üsuli-idarə qurmuşdu.
Qacar şahlarından fərqli olaraq, Əhməd şahın Məsrutəyə münasibəti pis
deyildi. Əhməd şah Güneydə seçkilərə zəmin yaratdı. Demokratlarla
liberallar arasında rəqabət yarandı. Demokrat partiyasının qələbə qazanacağı
labüd olduğu üçün Sücaüddövlə – Səməd xan Güney Azərbaycanında
seçkilərin keçirilməsinə razılıq vermədi, rusların ona dəstək olacağına ümid
edərək Təbrizdə seçkilərə mane oldu. III çağırış məclisdə Güneyin millət
vəkili olmadı.
Xiyabaninin fəaliyyətinin əsas hissəsi 1917-ci ildən başlayır.
Rusiyadakı inqilablar Güney Azərbaycanına da sirayət etdi, burada gizli
təşkilatların sayı çoxaldı. Şeyx Məhəmməd Xiyabani Demokrat partiyasının
Azərbaycan Vilayət Komitəsinə rəhbərlik edərkən İsmayıl Nübari,
11
Məhəmməd Əli Badamçı, İsmayıl Əmirxan, Əli Əskər Sərtibzadə, Əhməd
Kəsrəvi və başqaları ilə əməkdaşlıq edir. 1917-ci il aprelin 9-da o, sonralar
öz siyasi fəaliyyətinin məramnaməsinə çevrilən «Təcəddüd» (Yeniləşmə)
qəzeti nəşr etdirir. «Təcəddüd»də o, jurnalist həmkarları, silahdaşları ilə
birlikdə xalqda milli şüurun oyanması, maariflənməsi, dirçəlməsinə
yönəlmiş, bu ideyalara, məqsədlərə xidmət edən xüsusi dəyərə malik
yazılarla yaradıcılıq və fəaliyyət dairəsini genişləndirmişdir.
Demokrat Partiyasının Azərbaycan şurasının 1917-ci ilin avqustundakı
iclasında sərbəst fəaliyyət göstərəcək Azərbaycan Demokrat Partiyasının
(Firnəsinin) yaradılması və onun Mərkəzi Komitəsinin Xiyabaninin başçılığı
ilə toplanması qərara alındı. Partiyanın konfransında Mərkəzi Komitəyə,
yerli və əyalət əncümənlərilə keçiriləcək seçkilərə hazırlaşmaq tapşırıldı.
Partiyanın məqsədləri də dəqiq müəyyənləşmişdi:
 Konstitusiyada müəyyən edilmiş hüquqların və azadlıqların həyata
keçirilməsi uğrunda mübarizə aparmaq;
 Vilayət və qəza əncümənlərilə keçiriləcək seçkilərdə əhalinin
demokratik təbəqələrindən olan nümayəndələrin seçilməsinə
çalışmaq;
 İranın tərkibində Cənubi Azərbaycanın muxtariyyəi alması, ölkənin
iqtisadi və mədəni həyatının demokratik əsasda yenidən qurulması
uğrunda mübarizə aparmaq.
Xiyabani rəsmən iqtidarda deyildi, amma Azərbaycanda hər şeyi
nəzarətində saxlayırdı. Bir ilə yaxın davam edən bu dövr ərzində
Azərbaycan faktiki olaraq ADP tərəfindən idarə olunmuşdur.
Osmanlı ordusunun gəlişindən sonra vəziyyət dəyişir. Osmanlı ordusu
Məcdüssəlmənəni Azərbaycana vali təyin edir. Güney Azərbaycanının
Osmanlı ordusu tərəfindən tutulmasına etiraz edən Şeyx Məhəmməd və
silahdaşları həbs olunurlar. Onlar müəyyən müddət Qarsda saxlanıldıqdan
sonra fars əyalətlərindən birinə sürgün edildilir və Osmanlı ordusu
tərəfindən ADP dağıdılır.
12
1918-ci ildə Osmanlı ordusu Güney Azərbaycanını tərk edir. Xiyabani
vətənə dönərək ADR-i və «Təcəddüd» qəzetini bərpa edir. Bu dövrdə ADP-
də fikir ayrılığı yaranır. Partiya Xiyabaninin və doktor Zeynalabdin xanın
rəhbərlik etdiyi iki bölümə ayrılır. Bu bölümlər «Təcəddüdiyun» və
«Tənqidiyun» adlanırdı. Xiyabaninin əleyhdarları onun partiyanı demokratik
metodlarla idarə etmədiyini söyləyirdilər. Onlar Mirzə Tağı xan Rəfətin
yenidən partiyaya qəbul olunmasına etiraz edirdilər. Mirzə Rəfət Osmanlı
rodusu Azərbaycanda olduğu dönəmdə «Azərbaycan» qəzetini çıxarmışdı.
«Tənqidçilər» (Tənqidiyun – V.Ə.) belə hesab edirdilər ki, o, osmanlılarla
əməkdaşlıq etdiyinə görə partiya sıralarında ola bilməz. Xiyabani bu
etirazları qəbul etmədi və Mirzə Rəfəti yenidən «Tərəddüd»ün baş redaktoru
təyin edir. Xiyabani əleyhdarları partiyanın yalnız Azərbaycan partiyası
olmasına qarşı da çıxırdılar. Əhməd Kəsrəvi də «Tənqidçilər» qrupuna daxil
idi.1
1919-cu ildə İngiltərə ilə Vüsuqüddövlə arasında 1907-ci il
müqaviləsini əvəz edən bir müqavilə bağlandı. Bəyannamədə deyilirdi:
«İran dövlət başçıları məşrutə qanunlarını ləğv etdilər, xalqın tələbatını
qəbul etmirlər». Bəyannamədə xəbərdarlıq edilirdi ki, biz qiyam odunu
bütün İranda yandıracağıq, ADP daha kəskin mövqe tutaraq Tehran
hakimiyyətinə qarşı mübarizəyə başlayır. Sonra Tehrandan Təbrizə
göndərilmiş Bifinin yoldaşları geri qaytarılır. Təbriz hakiminin müavini
Əminilmülk və maliyyə rəisi Tərcümanüldövlə Azərbaycandan gedib,
Demokrat Partiyası tərəfindən nümayəndələr təyin edilirlər.
1920-ci ilin may ayında Təbrizdə ADP-nin rəhbərliyi ilə böyük mitinq
təşkil edilir. Mitinqdə imperialistlərin və İran irtica qüvvələrinin əleyhinə
mübarizəni daha da gücləndirməyə çağırışlar səslənir. Mitinqin iştirakçıları
təklif edirlər: «Azərbaycan bütün İran tarixi boyu həmişə azadlıq uğrunda
öncül olmuşdur. Bu münasibətə görə də «Azərbaycan» əyaləti yerinə
1 Ариф Кяскин. Эцней Азярбайъанда милли щярякатын тарихи тямялляри. «Бакы-Тябриз» дярэиси, 2006, №7, сящ.30.
13
«Azadıstan» (azadlıq sevən, azad əyalət – V.Ə.) adlanması daha
düzgündür». Bu təklif mitinq iştirakçıları tərəfindən qəbul edilir.
Mitinqdən sonra qiyamın əks-sədası, istiqlaliyyət dalğası bütün Cənub
şəhərlərinə yayılır, hərəkatın milli coğrafiyası genişlənir: Zəncan, Marağa,
Miyana, Əhər, Xoy və daha sonra Ərdəbil də azadlığa səs verir.
1920-ci ilin 22 iyununda ADP ümumi səslə Milli hökumətin strukturu
haqqında qərar qəbul edir və Şeyx Məhəmməd Xiyabani Milli Hökumətin
sədri seçilir. Həmin gün Xiyabani hökumət başçısı kimi Alaqapıya köçür.
Bu, Güney Azərbaycan tarixində yaranmış ilk demokratik milli hökumət idi.
«Azərbaycan» toponimi, söz bütün lövhələrdə, dövlət sənədlərində
«Azadıstan əyaləti» kəlməsi ilə əvəzləndi.
Xiyabani «Alaqapı»da Milli Hökumət başçısı olduğu az müddətdə
Təbrizdə bir çox islahatlar aparır. Eləcə də jandarm təşkilatını
genişləndirərək öz rəhbərliyi ilə Milli Qvardiya yaradır. Tanınmış
maarifpərvər Əbülqasim Fyuzatı maarif müdiri təyin edir. Məktəblərdə
təhsilin Azərbaycan dilində keçirilməsinə göstəriş verir. Bakıdan
«İddihadiyeyi-İraniyan» məktəbindən müəllimlər dəvət edir. Bütün idarə
işləri, sənədləşmələr, mətbu nümunələr, mitinq və çıxışlar doğma dilimizdə
aparılır.
Azadıstan dövlətinin ömrü çox uzun sürmədi. Müstəqillik elan
ediləndən altı ay sonra 1920-ci il sentyabrın əvvəllərində təzəliklə vali təyin
edilmiş Hidayət Müxbirisəltənə Təbrizə tərəf hərəkət edir. Təbrizə
girməzdən əvvəl o, mülkədarları öz tərəfinə çəkir. Hücumdan əvvəl Amerika
və İngiltərə konsulluqlarını xəbərdar edir. Sonra müqavimətsiz Təbrizə
soxulub kazak dəstələri ilə birləşir. Kazakların bir dəstəsi Xiyabaninin
iqamətgahına hücum çəkir. Döyüşlər dörd gün davam edir. Sentyabrın 14-də
Xiyabani öldürülür. Ş.M.Xiyabani öz xalqının və Vətəninin vurğunu idi. O,
xalqının gözəl, müstəqil yaşaması, azadlığı uğrunda canını qurban verdi.
* * *
14
Qeyd etmək lazımdır ki, Xiyabaninin ictimai, siyasi fəaliyyəti, fəlsəfi
görüşləri, publisistikası, ümumiyyətlə, yaradıcılığı layiqincə öyrənilməmiş,
ətraflı tədqiq və təhlil edilməmişdir. Doğrudur, onun həyatı, siyasi fəaliyyəti
haqqında müəyyən araşdırmalar aparılmışdır. Bu sahədə ilk əsər Qulam
Məmmədlinin 1949-cu ildə çap olunmuş «Xiyabani» kitabıdır.
Q.Məmmədlinin «Xiyabani» kitabında 1917-1920-ci illərdə İran
Azərbaycanının milli azadlıq hərəkatından geniş söhbət açılır. Tədqiqatçı
mövzu ilə bağlı zəngin materiallara istinad etmişdir. Əsər haqqında onu
deyə bilərik ki, tədqiqatçının kitab boyu Xiyabani şəxsiyyətinə dərin
məhəbbətini görürük. Q.Məmmədlidən əvvəl rus sovet mətbuatında
Xiyabaninin siyasi fəaliyyətini əks etdirən A.A.Vinoqradovun «Fars
Azərbaycanında inqilabi hərəkat», 1 Q.Q.İlyinskinin «Şeyx Məhəmməd
Xiyabani»2 adlı məqalələri mövcuddur. Lakin ilk dəfə Xiyabaninin keçdiyi
mübarizə yolu, siyasi fəaliyyəti, nitqlərini əks etdirən tədqiqat müəllifliyi
Q.Məmmədliyə nəsib olmuşdur. Bu əsər Xiyabaninin həyatı və şəxsiyyəti,
siyasi fəaliyyəti haqqında yazılmış ilk tədqiqat işi kimi dəyərlidir.
Xiyabaninin tədqiqatçıları sıpasında filologiya elmləri doktoru Qafar
Kəndlinin adını çəkməmək günah olar. 1961-ci ildə «Azərbaycan»
ruznaməsinin nəşriyyəsi kimi çap olunan Xiyabaninin «Azərbaycan və
Azərbaycanın demokratik qüvvələri» adlı kitabına mərhum alim Qafar
Kəndli Herisçi Şeyx Məhəmmədin həyatı və ictimai fəaliyyətini əks etdirən
«Ön söz» yazmışdır. Deyərdik ki, bu yazı Xiyabani haqqında qələmə alınan
ən tutarlı, ən səviyyəli, əhatəli məqalələrdən biridir.
Xiyabaninin həyatı onun ictimai fəaliyyəti ilə daha çox əlaqəlidir.
Həmin fəaliyyət isə Azərbaycan xalqının müstəqillik qazanmaq uğrunda
mübarizə salnaməsi ilə sıx bağlıdır. Tarix elmləri doktoru Şövkət Tağıyeva
1956-cı ildə rus dilində çap olunan «1917-1920-ci illərdə İran
1 Ящурп. «Новый Восток». №2, 1922.
2 Ящурп. «Революцонный Восток», №6 (28), 1934.
15
Azərbaycanında milli azadlıq hərəkatı» monoqrafiyasında Güney
Azərbaycanında ingilis imperialistlərinə və İran irticaçılarına qarşı aparılan
mübarizənin sosial-iqtisadi köklərini araşdırmış və milli azadlıq hərəkatı və
onun məğlubiyyətinin səbəblərini göstərməyə çalışmışdır. Tədqiqatçı sovet
dövrünün ideoloji çərçivəsindən çıxa bilməsə də, əsər gərgin axtarışların
bəhrəsidir. İdeoloji qüsurlarına baxmayaraq, Ş.Tağıyeva keçmiş SSRİ
arxivlərindən materiallar toplayaraq, bu məxəzlərə istinadən fundamental
bir monoqrafiya ərsəyə gətirmişdir. Burada Xiyabaninin ictimai-siyasi
fəaliyyəti geniş şəkildə əks olunmuşdur. Professor Ş.Tağıyeva 1990-cı ildə
«Təbriz üsyanı» adlı kitab nəşr etdirmişdir. Məlum olduğu kimi, bu əsərdə
də Xiyabaninin inqilabi, ictimai-siyasi fəaliyyəti işıqlandırılmışdır.
Fars dilində yazılmış İran tarixçilərinin əsərlərində 1917-1920-ci illər
hərəkatı, o cümlədən Xiyabaninin fəaliyyəti yer tutur, çox az və qısa
məlumat verilir. Məsələn: Həbibulla Möhtəri «İranın oyanışı haqqında»
əsərində İran Azərbaycanında 1917-1920-ci illərdə baş verən milli azadlıq
hərəkatı barədə heç bir məlumat verilmir. Lakin farsdilli ədəbiyyatlarda
obyektiv mövqe tutan müəlliflər də var. Xiyabaninin silahdaşı olmuş
Badamçı «Xiyabaninin həyatı və yaradıcılığı», Əli Azərin Ş.M.Xiyabaninin
«Təbriz üsyanı» kitablarını göstərə bilərik. Badamçı hərəkat zamanı maliyyə
işlərinə baxsa da, o, bu hərəkatın istiqamətini, xarakterini və Xiyabaninin
ictimai fəaliyyətini düzgün qiymətləndirmiş, Əli Azəri isə faktların
zənginliyi dolğun əks etdirilmişdir. Əli Azəri Xiyabanini bir şəxsiyyət kimi
ideallaşdırır, onun inqilabi, ictimai-siyasi fəaliyyəti barədə orijinal fikirlər
söyləyir.
Son illərdə fars dilində çap olunan iki kitabı qeyd etmək istəyirik.
Birinci, 1998-ci ildə Təbrizdə nəşr olunmuş «Namavaran Azərbaycan»
(Azərbaycanın məşhurları – V.Ə.) adlı ensiklopedik xarakterli məlumat
kitabında Xiyabaninin bir səhifəlik tərcümeyi-halı verilmişdir.
İkincisi isə Xiyabaninin keçmiş silahdaşı, sonra ona naxələf çıxmış,
əslən azərbaycanlı, lakin farslara xidmət etmiş məşhur alim, tarixçi Əhməd
16
Kəsrəvinin «Fiyali Şeyx Məhəmməd Xiyabani» kitabıdır. Tehran «Nəşri-
Mərkəz» nəşriyyatında 1998-ci ildə çap olunan kitabın müqəddiməsi və
naşiri Məhəmmədəli Humayun Katuzyandır. Xatirələrlə tanış olduqda
görürük ki, Ə.Kəsrəvi Xiyabani haqda, onun dərin zəkası, böyük nüfuzu,
nurlu siması, savadı barədə ürəkaçan, xoh sözlər də söyləyir, onun inqilabi
fəaliyyətinə düzgün qiymət verir. Bəlkə də bu əsərdə Ə.Kəsrəvi bağışlanmaz
günahlarını, tarixi suçlarını yumaq istəyirmiş. Ə.Kəsrəvi yazır:
«Xiyabaninin iti yaddaşı, bacarığı var idi. Buna görə də gündən-günə onun
nüfuzu artır və çoxlarını öz təsiri altına alırdı. Onlar da onu özlərinə rəhbər
seçir və onun sözündən və göstərişlərindən boyun qaçırmazdılar» (tərcümə –
V.Ə.).
Haqqında bəhs etdiyimiz bu araşdırmaların əksəriyyəti
Ş.M.Xiyabaninin ictimai-siyasi fəaliyyətinin şərhi və təhlilinə həsr
olunmuşdur. Lakin bu görkəmli tarixi şəxsiyyətin həyatı, mühiti və
yaradıcılığı bütövlükdə geniş miqyasda tədqiq olunmamışdır. Həmin
tədqiqatlarda Xiyabaninin həyatı və mühiti ilə bağlı problemlər sistemli
şəkildə qələmə alınmamış, yaradıcılığı, xüsusilə, publisistikası, məqalələri,
çıxışları, dil və üslubu haqqında elmi-nəzəri fikir söylənilməmişdir.
* * *
Ədəbiyyatımızda publisistikanın özünəməxsus salnaməsi var.
Publisistika tarixinin araşdırılması göstərir ki, onun inkişafında tənqidçi,
filosof, tarixçi və ədəbiyyatşünasların xidmətləri böyük olmuşdur.
Ədəbiyyatımızda publisistikanın ilk nümunələrinə hələ M.F.Axundzadə,
H.B.Zərdabi və N.B.Vəzirovda rast gəlirik. 1905-ci il inqilabı dövründə və
sonra C.Məmmədquluzadə, N.Nərimanov, F.B.Köçərli, Oktyabr çevrilişi
ərəfəsində M.S.Ordubadi, M.S.Pişəvəri, T.Şahbazi və başqaları siyasi
publisistikanın dəyərli nümunələrini yaratmışdılar.
17
Tarixi təcrübə göstərir ki, publisistika yazıçıların yaradıcılığında
mübariz ədəbi forma kimi geniş yer tutmuşdur. Publisistikaya
vətənpərvərlik, xalqlar dostluğu, qəhrəmanlıq, sədaqət, düşmənə qarşı
amansız olmaq motivləri həmişə qüvvətli olmuşdur.
Xalqın özünüdərkində, dünya miqyasında tanınmasında, milli-bəşəri
dəyərlərin sonrakı nəsillərə çatdırılmasında, xalqın bədii, tarixi dəyərlərə
yiyələnməsində onun ədəbiyyatı, incəsənəti və bunların təbliğində, təhlil və
təqdirində mühüm rol oynayan mətbuat amili faktor kimi vacib yer tutur.
Azərbaycan və təndaş-sənətkarlarının böyük bir nəsli məhz buna görə
məktəbi, maarif sistemini xalqın ictimai şüurunun zənginləşməsində başlıca
faktorlardan saymışlar. Bu baxımdan M.F.Axundzadə, C.Məmmədquluzadə,
Ə.Haqverdiyev, .S.Axundov, A.Şaiq, Ə.Hüseynzadə, M.Ə.Rəsulzadə,
M.S.Pişəvəri, N.Nərimanov kimi ədib, şair və demokrat-publisistlərin
obrazlı-ədəbi qənaətləri, nəticə və mülahizələri arasında ideya yaxınlığı və
tipoloji nöqtələr çoxdur. Tarixilik və varislik prinsipindən yanaşmaya Şeyx
Məhəmməd Xiyabaninin dövrünün ictimai-siyasi hadisələrinin təhlili, tarixi
problemlərə münasibəti ilə yaxından səsləşir, bir növ onun başqa mühitdə və
tarixi-coğrafi məkanda yenidən ifadəsidir.
Öz odlu qələmi ilə mübariz publisistikanın gözəl nümunələrini
yaratmış Xiyabaninin də bu sahədəki fəaliyyətinin tədqiqi, şübhəsiz ki, çox
faydalıdır. Ş.M.Xiyabaninin publisistik yazıları mövzu genişliyi ilə,
obrazlılığı, çoxmotivliliyi, zəngin epizodluluğu ilə seçilir.
Xiyabaninin publisistikası Azərbaycan ədəbiyyatının mütərəqqi
ənənələrinin bünövrəsi üzərində yüksəlirdi. İctimai həyat həqiqətlərini əks
etdirən, çağdaş həyatın tələbləri səviyyəsində durmaq onun fəaliyyətinin
əsasını təşkil edirdi. Xiyabani publisist əsərlərində humanizm, azadlığın,
demokratiyanın böyük müdafiəçisi kimi çıxış edirdi. İstedadlı publisist xalq
azadlığını, özü də ictimai-siyasi-mənəvi azadlığı yüksək qiymətləndirir,
zülm və istibdad altında yaşayan xalqın məşəqqətli həyatını, onun mənəvi-
əxlaqi paklığını, əqidə saflığını orijinal formalarda ifadə edirdi.
18
Qeyd etdiyimiz kimi, «Tərəddüd» qəzeti 1917-ci il aprelin 9-da nəşrə
başladı. Tədqiqatçı Q.Məmmədlinin göstərdiyi kimi, «Onun imtiyaz
sahibləri və baş mühərridləri ilk zamanlarda dəyişdirilsə də, siyasi
rəhbərliyi əsas etibarilə Xiyabaninin üzərində qalırdı».1 Qəzetin 65 nömrəsi,
yəni 137-ci nömrəsindən sonra çıxan 202-ci nömrəyədək rəsmən
Xiyabaninin müdirlik və baş mühərrirliyi ilə çap olunmuşdu. Məzmun və
mündəricəsi ilə İran qəzetlərindən fərqlənirdi.
Xiyabani siyasi mübarizəsinin məqsəd və amalı haqqında
«Təcəddüd»ün səhifələrində dərin və əhəmiyyətli məqallər yazırdı.
«Azərbaycan» (№24) adlı məqalədə Azərbaycan azadlığının, istiqlaliyyət və
milli varlığı problemini qəlbindən gələn atəşli sözlərlə ifadə etmişdi:
«…Azərbaycan bəhanə axtaran özgələr və kin-küdurətli özününküləri
qarşısında vurdu, vuruldu, öldürdü, öldürüldü, həyatın çətinliklər və çək-
çevirləri içərisində inqilab və təkamül yolunu keçib yaşadı…»
Ucdantutma qırğınlar, soyğunlar, zülm və işgəncələr Azərbaycandakı
istiqlaliyyət hərəkatını və azadlıq tələblərini məhv edə bilməyəcəkdir.
Özgələr və «özümüzünkülər» ürəklərində saxladıqları yaramaz
fikirlərini həyata keçirmək məqsədilə bu torpağın yaralı sinəsi üzərində dar
ağacları qurdular. Zülm və vicdansızlığın qara kölgəsini bu qana boyanmış
torpağın üzərinə saldılar.
Lakin bu ölkənin qeyrətli cavanları, qəhrəman qocaları başlarını
rəşadət səmalarında uca tutub, zülm və ədalətsizliyin dünyasını öz ayaqları
altında gördülər.
Öz gənc həyatını həqiqət və azadlıq uğrunda fəda edən Azərbaycan
övladları içərisində elə məsum balalara təsadüf etmək olurdu ki, dar ağacları
belə onların zəif vücudları qarşısında titrəyirdi. Bunların hədəqədən çıxmış
gözləri, göyərmiş dodaqları və sıxılmış boğazları cəlladları qorxudur və
rənglərini qaçırırdı…
1 Г.Мяммядли. Хийабани. Бакы, Азярняшр, 1949, сящ.37.
19
Xiyabani daha sonra yazırdı: «Hələ də azərbaycanlıların qanı
axıdılmaqdadır. Bu gün Tehranın gözü Azərbaycanın parçalanmış vücuduna
tikilmişdir. Dodaqlardan eşidilən kəlmələrdə, qələmlərin sözlərə təqdir
səsləri və təhsin nəvaları eşidilməkdədir.
Lakin ey qeyrətli Azərbaycan, ey vətən məftunlarının istiqamətli
övladları, ey təriflərə ehtiyacı olmayan Azərbaycan!.. Ey Azərbaycan!
Bütün bu təqdir və təqdislər sənin verdiyin şəhidlərin qanı bahasıdır…
…Ey Azərbaycan, ey demokratik Azərbaycan! Başını qaldır!
…Ey əziz Azərbaycan, sən bir iti görən gözsən ki, İran səninlə…
mədəniyyətə baxır. Sən bir həssas və mütəəssir olan ürəksən ki, bu vətən
dünya işığını səninlə hiss edir…
…Ey ölməz Azərbaycan, bu ümidləri doğrult, başını yuxarı tut, yaşa,
həmişəlik yaşa…»
«Təcəddüd»ün səhifələrində sadalanan bu vətən yanğılı, alovlu sözlər
(ixtisarla təqdim olunur – V.Ə.) Azərbaycan xalqının ürəyindən xəbər verir,
yüzilliklər boyu arzu və amal olaraq qalan düşüncələr dilə gəlirdi.
Xiyabaninin məqalələri soydaşlarımızı partiya ətrafına, azadlıqsevər
qələm adamlarını isə «əcəddüd»ün səhifələrinə toplayırdı.
«Təcəddüd» qəzeti 1917-ci il aprel ayının 9-dan etibarən nəşrə
başlamış və 1920-ci il sentyabr ayının 8-dək davam etmişdir. Qəzetin 202
nömrəsi çıxmışdır. 1-13-cü sayları Ə.Fyuzatın baş redaktorluğu, 14-58-ci
sayları Ə.Fyuzat imtiyazı ilə Əbülfət xan Ələvinin redaktorluğu, 59-86
sayları Mirzə Tağı xan Rəfətin müdir və baş redaktorluğu ilə çıxmış (87-
136-cı saylar haqqında məlumat yoxdur), 137-202 sayları isə Xiyabaninin
rəhbərliyi və redaktorluğu ilə nəşr edilmişdir.
Xiyabaninin rəhbərliyi ilə çıxan saylarda siyasi, ictimai məzmunlu
məqalələr çoxluq təşkil edirdi. Onun müəllifi olduğu «Bizim qadınlarımız»,
«Dünyanın məşhur qaınları», «Dünya qadınlarının tərəqqisi», «Sabahkı
analarımız» kimi yazılarda qadın problemlərinə xüsusi diqqət yetirilirdi.
20
Şeyx Məhəmməd qəzetin 137-ci sayında «Təcəddüd»ün məramını
bəyan edərək yazırdı: «Tərəddüd» ruznaməsi (qəzeti – V.Ə.) ibtida qüdrətli
bir dövlətin vücuda gəlməsinə müvafiq və bu yolda var qüvvəsi ilə mübarizə
edəcəkdir. Lakin bunu qeyd etməliyik ki, bu dövlət demokrat müxalifi olan
hər dövlətə müxalif olub, hər bir qüvvə ilə müxalifətdən əl
götürməyəcəkdir.
Xiyabani qəzetin bir neçə sayında partiya məsələləri, məramnaməsi ilə
bağlı məqalələr də qələmə almışdır.
152-155-ci saylarda İranda mətbuat tarixinə aid verilmiş məqalələr də
Şeyx Məhəmməd Xiyabani qələminin məhsullarıdır.
Xiyabani nitqlərində və «Təcəddüd» qəzeti səhifələrində yazdığı
məqalələrdə Təbriz üsyanı, qiyamın məqsəd və mahiyyəti barədə izahat
verib xalqı məlumatlandırır və demokratik hərəkatın amalını açıqlayırdı.
Şeyx Məhəmməd öz elmi məqalələri, ictimai məzmunlu çıxışları, nitq və
müsahibələri ilə güneyliləri milli hərəkatın ideyası, istiqaməti və tərəqqisi
ilə tanış edirdi.
«Şeyx Məhəmməd Xiyabaninin qiyamında azərbaycanlılıq ruhu daha
artıq özünü göstərirdi. Səttar xan inqilabından sonra güclənən irtica və
təzyiq, hakim fars dairələri və istibdadın artan zülmü Azərbaycanı
mütiləşdirmir, yatırdıb sakit etmir, əksinə, daha artıq oyadır və hərəkətə
gətirirdi. Getdikcə Azərbaycandakı xalq hərəkatları, daha artıq milli
xasiyyət kəsb etməyə başlayırdı. Şeyx Məhəmməd, Teran hakimlərinin
Azərbaycanda yaratdığı zorakılıq və səfalət mənzərəsini xalqın nəzərində
canlandırırdı».1
Ş.M.Xiyabani demokratik prinsipləri, demokratiyanın əsas
mahiyyətini oxuculara çatdırmaq üçün müəyyən bir problemi götürür, onu
ətraflı təhlil edərək məqalə şəklində dərc etdirirdi. Bu publisistik yazılarında
əxlaq, təşkilat, vəzifə, istiqlal, hökumət, inqilab, təhsil, iqtisadiyyat,
1 Мирзя Ибращимов. «Ъянуби Азярбайъанда милли-демократик щярякат щаггында». «Ингилаб вя мядяниййят». 1947,
№4, Бакы.
21
ədəbiyyat və başqa məsələlər haqqında söhbət açmaqla xalqın hansı amal
uğrunda mübarizə etdiyini başa salmağa çalışırdı. Xiyabani qiyamın məqsəd
və məramının izahına məqalələrində xüsusi diqqət yetirirdi: «Biz nə üçün
qiyam etmirik?
Əgər qiyamdan əvvəlki vəziyyəti nəzərdən keçirəriksə, əgər bu
ölkənin acınacaqlı həyatını, maliyyə işlərindəki hədsiz-hesabsız oğurluqları,
nəzmiyyənin namussuz və cinayətkar hərəkətlərini göz önünə gətirdikdə
qiyamın nə qdər zəruri olduğunu hiss edərik. Son vaxtlarda Azərbaycanın
müxtəlif əyalətlərində bir sıra nizami işlər baş vermişdir ki, bunlar yalnız
rüsvayçılıq olaraq qalmır…»
Xiyabaninin «Təcəddüd» qəzetində dərc edilmiş məqalləri özünün
ideyası, aydın məqsədi, səlis dili, bədiiliyi ilə seçilirdi.
Xiyabaninin publisistikasından söhbət açarkən bir cəhəti qeyd
etməliyik ki, biz burada adi qəzet məqalələrindən deyil, öz bədiiliyi, janrın
mənbələrinə uyğunluğu ilə sənət əsəri nümunəsi səviyyəsinə yüksəlmiş
publisistikanı nəzərdə tuturuq. Bu xüsusiyyət onun nitqlərinə də aiddir:
«Şəhidlərimizin qəbri üzərində kimsə ağlamadı, kimsə yazıqcasına nalə və
fəryad etmədi. Biz hörmətli həşidlərimizin qəbirləri üzərində açıq üz və
şadlıqla diz çökdük. Onlara baxdıq və bu şəhidləri özümüz kimi diri hiss
etdik. Bu o deməkdir ki, biz tərəddüd etmədən öz haqqımızı onların ölməz
ruhu ilə əvəz etməyə hazır idik, həmişə şad və şənliklə çalışmalıyıq»       (5
may, 1920-ci il, Təbriz, «Təcəddüd» səhnəsi).
Ümumiyyətlə, Pişəvərinin publisist yaradıcılıq fəaliyyəti haqqında
onu demək lazımdır ki, bu janrda onun əsərlərində Azərbaycan xalqının
milli azadlıq və istiqlaliyyət mübarizəsi daha geniş və ətraflı yer tutur.
Göründüyü kimi, Xiyabani mühərrirlik peşəsinə də dərindən
yiyələnmişdi. Həm redaktor, həm də müəllim kimi «Təcəddüd» qəzetində
ciddi məqallərə üstünlük verirdi. Çap olunan məqalələrdə soydaşlarımızın
düşdüyü bəlaları təsvir etmiş, özünün mühərrirlik borcuna sadiq qalaraq
xalqın hüququnu, haqqını müdafiəyə qalxmışdır. Alovlu və cəsarətli
22
publisistin məqalələrinin, nitqlərinin xarakterik cəhəti budur ki, müəllif
müxtəlif səciyyəli informasiyaları, problemləri eyni üslubda, bəzən eyni
başlıqla oxucuya çatdırsa da başlıca ideya birdir. Motiv müxtəlif olsa da,
xalqın sosial bəlaları ümumiləşdirməklə qruplaşdırılaraq təqdim edilir.
Xiyabani öz publisistikasında zəhmətkeşlərin hüquqlarını ardıcıllıqla
müdafiə edirdi. Əlbəttə, bu da, hər şeydən əvvəl, onun demokratik və zəngin
bir dünyagörüşə dərindən yiyələnməsilə izah olunmalıdır.
Xiyabani yaradıcılığında onun ən böyük əsəri «Azərbaycan və
Azərbaycanın demokratik qüvvələri»dir. Fars dilində yazılan bu əsər 1961-
ci ildə İsmayıl Şəms tərəfindən dilimiz çevrilərək Balaş Azəroğlunun
redaktorluğu ilə Bakıda «Azərbaycan» ruznaməsinin nəşriyyəsi kimi kitabça
şəklində çap olunmuşdur. Kitaba mərhum filologiya elmləri doktoru Qafar
Kəndli geniş «Müqəddimə» yazmışdır. Naşirlər Xiyabaninin bu əsərinə öz
sözlərini epiqraf seçmişlər: «And olsun şərəfimizə, nə qədər ki, biz diriyik,
heç bir xəbər, təhlükə, qorxutma, hədələmə bu qiyamın əsasını sarsıda
bilməyəcəkdir. Rəhmsizcəsinə oda yandırılıb, nəzəriyyəsindən dönməyən,
zəhər bardağını başına çəkərək haqqın isbat edən haqq tərəfdarlarının səbat
və mərdliyini biz qarşımızda qoyduğumuz məqsədi icra etməklə başqalarına
isbat edəcəyik. Biz bir çox səmimiyyətli, sədaqətli yoldaşlarımızla birlikdə
bu cür ölməyə, şəhid olmağa özümüzü hazırlamışıq».
Filologiya elmləri doktoru,ış ədəbiyyatşünas alim Rəhim Əliyevin
Xiyabaninin publisistikası haqda fikirlərini onun bütün məqalələri, eləcə də
«Azərbaycan və Azərbaycanın demokratik qüvvələri» əsərinə də şamil
etmək olar: «…Xiyabaninin siyasi publisistikası Azərbaycan xalqının milli
suverenlik uğrunda mübarizələri tarixində mühüm yer tutdu. O, vahid İran
azadlıq hərəkatının deyil, məhz Azərbaycan istiqlalı hrəkatının böyük
hissəsi oldu, özündən sonra məhz bu yöndə ciddi əhəmiyyət kəsb etdi.
Təsadüfi deyil ki, sonrakı demokratik hərəkatlarda onun adı məhz
azərbaycanlı bir lider kimi, Azərbaycan xalqının milli şüurunun güclü
23
ideoloqlarından və ifadəçilərindən biri kimi qaldı. Çünki, onun siyasi-
publisist irsinin mərkəzi məsələsi məhz Azərbaycan xalqının taleyidir».1
Xiyabaninin haqqında danışdığımız kitabına vaxtilə «Təcəddüd»də
çap edilmiş üç məqaləsi daxil edilib. Azərbaycanın demokratik qüvvələrini
birliyə, milli oyanışa çağıran kitaba daxil məqalələr bunlardır:
«Mütləqiyyəti devirin!», «Qorxu və cəsarət» və «Əmək və fəhlələr». Ərəb
qrafikası çap olunan kitabça ona görə qiymətlidir ki, onun ölkəmizdə işıq
üzü görən ilk və son əsəridir. Əfsuslar olsun ki, Xiyabaninin məqalələri
bütöv halda bugünə kimi çap olunmamışdır. Ona görədir ki, M.F.Axundov
adına «Respublika kitabxanası»nda Xiyabaninin kataloqu yoxdur.
Kitabın «Müqəddimə»sində Q.Kəndli Ş.M.Xiyabaninin publisist irsinə
böyük qiymət verərək yazır: «Xiyabani öz geniş inqilabi-siyasi fəaliyyətilə
birlikdə qiymətli yaradıcılıq irsinə malikdir. Böyük alimin odlu qələmindən
çıxmış məqalələri, mitinqlərdə söylədiyi nitqləri kütlələri inqilabi
mübarizəyə ruhlandırmış, Azərbaycan və bütün İranda siyasi-bədii
publisistikanın inkişafı tarixində yeni bir dövr açmışdır. O, bir çox elmi-
siyasi risalələrin müəllifidir. Xiyabaninin əsərləri Azərbaycanda və xaricdə
nəşr olunan bir çox ruznamə (qəzet – V.Ə.) məcmuələrində dərc
olunmuşdur. Ədib əsərlərini əsas etibarilə Azərbaycan və fars dillərində
yazmış, «Təcəddüd» ruznaməsinin təhririylə heyətinin yerləşdiyi binada və
Alaqapıda söylədiyi tarixi nitqlərini doğma Azərbaycan dilində söyləmişdir.
Təəssüf ki, həmin nitqlərin əsl mətni hələlik əldə deyildir. Həmin nitqlərdən
müəyyən parçalar görkəmli yazıçı Mirzə Tağı xan Rafət tərəfindən farscaya
tərcümə edilərək Xiyabaninin redaktəsi ilə «Təcəddüd» ruznaməsində dərc
olunmuşdur. Böyük ədibimiz Şeyx Məhəmməd Xiyabani əsərlərinin
külliyyatını, ədibin məktub, məqalə, risalə, çıxış və müsahibələrini toplayıb
çap etmək vəzifəsi qarşıda durmaqdadır». 1961-ci ildə deyilən bu sözlərə bu
gün də əməl olunmayıb. Xiyabaninin nə irsi çap olunub, nə də həyat və
yaradıcılığı fundamental şəkildə tədqiq olunmayıb.
1 Рящим Ялийев. «Иртиъа дюврцндя ядябиййат вя мятбуат» (1911-1922). Талейин сюзц китабы. Бакы, 2008, сящ.426.
24
Tədqiqat göstərir ki, Xiyabani irsinin əsas hissəsini qeyd etdiyimiz
kimi publisistik əsərləri təşkil edir, onun tarixi, ictimai, fəlsəfi məzmunlu
əsərləri müxtəlif tarixi hadisə və tədbirlərlə bağlı məqalləri obrazlı təfəkkür
sahibi olmasından xəbər verir. Xiyabaninin publisistikası mübariz
publisistikadır. Onun publisistikası yüksək ideyalı publisistikadır. Müəyyən
bir dövrü əhatə edən yaradıcılıq fəaliyyətində ən mürəkkəb ictimai-siyasi
hadisələrlə üz-üzə gələn və öz sağlam mövqeyini qoruyan inqilabçı, ictimai
xadim, alim, ədib, jurnalist olan Şeyx Məhəmməd Xiyabani həmişə
cəmiyyətin ən mütərəqqi qüvvələrinin fikir və arzularını təmsil etmişdir.
Xalqını və Vətənini coşğun hisslərlə sevən publisistin məqalələrinin
hər bir sətrində Azərbaycan xalqının milli varlığını inkar etməyə cəhd edən
və beləliklə, öz təcavüzkarlığına bəraət qazandırmaq istəyən şovinistlərə və
hakim millətlərə qarşı qəzəb və dərin nifrət ifadə olunmuşdur.
Xiyabaninin vətənpərvərliyi yüksək tipli vətənpərvərlikdir. Bu elə bir
vətənpərvərlikdir ki, öz vətənini və xalqını sevməklə bərabər, başqa
xalqların azadlıq və istiqlaliyyətinə hörmət edir.
Xiyabaninin publisistikası realist publisistikadır. O, həyat həqiqətini
heç vaxt təhrif etməmiş və heç nə uydurmaq fikrində olmamışdır.
Xiyabani publisistikası xüsusiyyətlərindən danışdıqda onun bədiilik
cəhəti ayrıca qeyd edilməlidir. Xiyabaninin publisistikası yazıçı qələminin
məhsulu, bayaq Qafar Kəndlidən gətirdiyimiz sitatda qeyd olunduğu kimi,
bədii publisistikadır. Onun bir çox məqalələri bədii əsər kimi oxunur:
«Qorxuram» sözü onu deyən adamın öz vicdanı qarşısında biabırcasına
etdiyi etirafdır. «Qorxuram» sözü rəzalətlərin ən alçaq dərəcəsini və onu
deyən adamın ruh düşgünlüyünü andıran bir formul və ifadədən ibarətdir.
«Qorxu» insanın təbiətində mövcud ən çirkin bir hiss və uğursuz bir
həyəcandır. «Qorxu» adamı mərdlik tərəfindən və alicənablıq məziyyətindən
məhrum edərək onu miskinliyin ən aşağı dərəcəsinə endirir və ən murdar
heyvanlarla bir sırada qoyur…»1
1 Ш.М.Хийабани. «Азярбайъан вя Азярбайъанын демократик гцввяляри». Бакы, 1961, сящ.29.
25
Nümunədən göründüyü kimi, Xiyabani izah etmək istədiyi fikri real,
obrazlı və bədii şəkildə təsvir edir. Ona görə də deyə bilərik ki, Xiyabani
publisistikası hər şeydən öncə alovlu inqilabçı bir yazıçının
publisistikasıdır.
Xiyabaninin istər fars, istərsə də Azərbaycan dilində yazdığı
publisistik məqalələri dilinin səlisliyi, bədiiliyi və obrazlılığı ilə fərqlənir.
Professor Teymur Əhmədovun N.Nərimanovun publisistikası barədə
dediyi fikri Xiyabaninin də publisistikasına şamil etmək olar:
«N.Nərimanovun publisist yazılarında İran milli azadlıq hərəkatının sadcə
icmalı deyil, bu hadisələrin xarakteri, mahiyyəti və istiqaməti obyektiv
şəkildə izah edilmişdir. İran inqilabi hadisələrini diqqətlə izləyən görkəmli
ictimai xadimin alovlu sözləri xalqın ölüm-dirim mübarizəsində qətiyyətli,
sərvaxt və həmrəy olmağa ruhlandırır».1
Xiyabaninin bədii obrazı
Şeyx Məhəmməd Xiyabaninin bədii obrazına Azərbaycan
ədəbiyyatında dramaturgiya, nəsir və poeziya sahəsində rast gəlmək
mümkündür. Xalq yazıçısı İlyas Əfəndiyevin «Şeyx Xiyabani» pyesi, Pənahi
Manulunun «Xiyabani»2 romanı, xalq şairi Xəlil Rza Ulutürkün «Xiyabani
yurdunda», 3 Seyid Əzim Şirvaninin nəticəsi, Güneydə doğulub Quzeydə
yaşayıb yaradan, şərqşünas Arif Səfanın «Xiyabani» 4 qəzəlini göstərmək
olar. Qeyd etdiyimiz ədiblərin müxtəlif janrlı əsərlərində Ş.M.Xiyabaninin
obrazı bədii fonda canlandırılmışdır.
Xalq yazıcısı Hüseyn Abbaszadə İ.Əfəndiyevin «Şeyx Xiyabani»
pyesinə yazdığı «Tarixə müasir baxış» adlı resenziyasında əsərin dramatik,
1 Т.Я.Ящмядов. Н.Няримановун йарадыъылыг йолу. Бакы, 1992, сящ.259.
2 1979-ъу илдя Бакыда, «Йазычы» няшриййатында йцксяк тиражла чап олунуб.
3 «Ядябиййат вя инъясянят» гязети, 1976-ъы ил, 27 нойабр.
4 Ариф Сяфа. «Гязялляр». Бакы, 2009.
26
quruluş, aktyor oyunu, rejissuruya dair məziyyətlərini qeyd etməklə
Xiyabani haqqında da dəyərli fikirlər söyləyir: «Sevimli dramaturqumuzun
bu günlərdə M.Əzizbəyov adına Azərbaycan Dövlət Akademik Dram
Teatrının səhnəsində tamaşaya qoyulan yeni əsəri – «Şeyx Xiyabani» pyesi
tarixi mövzudadır, bütövlükdə, Cənub probleminə həsr edilmişdir. Əsərdə
xalqımızın mütəfəkkir oğullarından biri, görkəmli ictimai xadim, alovlu
tribun, qüdrətli publisist Şeyx Məhəmməd Xiyabaninin ölümünü ən gərgin
dövrü – 20-ci ildə Cənubi Azərbaycanda xalqın öz azadlığı və istiqlaliyyəti
uğrunda mübarizəsinə başçılıq etməsi göstərilir. Burada təəssüflə etiraf
edim ki, xalqımızın Şeyx Məhəmməd Xiyabani kimi fədakar oğlu sovet
Azərbaycanında hələ kifayət qədər tanınmır. Geniş kütlələr onun həyat və
fəaliyyətindən lazımınca xəbərdar deyillər. Bu da bizim günahımızdır. Adı
Azərbaycan xalqının zəngin tarixinə qızıl hərflərlə yazılmış Şeyx
Məhəmməd Xiyabani xatirəsini əbədiləşdirməyə, geniş tanıtdırılmağa layiq
bir şəxsiyyətdir. O, bu haqqı öz geniş fəaliyyəti ilə və əsərləri ilə
qazanmışdır. Bu baxımdan İ.Əfəndiyevin Xiyabaninin həyatına müraciət
etməsi və samballı dram əsəri yaratması təqdirəlayiqdir».1
İ.Əfəndiyev qəhrəmanını – Xiyabanini bitkin bir obraz kimi göstərmək
üçün onu Təbrizin baş müctəhidi ilə milyonçu Hacı Fərhadla qarşılaşdırır.
Xiyabani müctəhidlə görüşündə dinin dövlət işlərinə qarışmasına qəti etiraz
edərkən nə qədər sərtdirsə, milyonçu Hacıya inqilaba maddi kömək
göstərdiyinə görə təşəkkür edəndə nə qədər səmimidirsə, gənclərlə
söhbətində bir o qədər xəyalpərvərdir. Onun hər kəlməsi şüara çevrilib
qiyamçıların dilində dolaşır, məqsədinə dönür.
P.Makulunun «Xiyabani» romanında zəngin obrazlar silsiləsi,
mürəkkəb süjet, hadisələrin vahid məcrada birləşməsi bir romançı kimi
müəllifin sənətkarlığını sübuta yetirir.
«Şeyx Məhəmməd Xiyabaninin ətrafında sədaqətli və sarsılmaz
dostlar kimi vahid cəbhə yaratmış demokrat obrazları ilə yanaşı, romanda
1 Щ.Аббасзадя. «Тарихя мцасир бахыш». «Бакы» гязети, 1986, 26 декабр, № 297 (8873).
27
əks cəbhənin ən müxtəlif mürtəce nümayəndələrinin bədii portreti
verilmişdir. Bunların arasında xarici imperialist dövlətlərin istər rəsmi
qulluqçuları, istərsə də casus, agent və din yaymaq pərdəsi altında
maskalanmış missionerləri ən məkrli obrazlar kimi təqdim olunmuşdur».1
Xalq şairi Xəlil Rza Ulutürk qeyd etdiyimiz kimi, Şeyx Məhəmmədə
həm şeir həsr etmiş, həm də Xiyabani qəhrəmanlarını tərənnüm edən məqalə
də yazmışdır: «XX əsrdə öz azadlığı və milli mənliyi uğrunda mübarizənin
tamam yeni və çox yüksək mərhələsinə qədəm qoymuş Azərbaycan xalqının
qəhrəmanlıq tarixinin şanlı və canlı səhifələrindən biri böyük Şeyx
Məhəmməd Xiyabaninin adi, möcüzəli həyatı və çarpışmaları ilə bağlıdır».2
X.R.Ulutürk «Xiyabani yurdunda» şeirində isə əsər bədii sualla
başlayır. Şair həcmcə böyük olan poetik nümunədə Şeyx Məhəmmədə bədii-
poetik sual şəklində müraciət etməklə onun obrazını canldandırır. Doğma
xalqının dililə məhəbbətini ifadə etməklə Azərbaycanın dahilər – Nizami,
Nəsimi, Füzuli, Xətai, Cabbarlı, Vurğun yetirən bir xalqın Xiyabanini də
yetirməsindən qürur duyur:
Mən bilmirəm işçisən,
Həkimsən, ya dilçisən.
Bircə bunu bildiyim:
xalqımın sərvətinin,
fikrimin qüdrətinin,
Əsrlərin ardından
bizim əsrə gətirən
müqəddəs bir elçisən.
Ehtiyac varmı deyim:
sənin ana dilindən
yaşar Şərq əzəməti!
Ehkam cəbhələrini
1 Мащмизяр Мещдибяйова. Ъянуби Азярбайъан мцщаъирят нясри (1947-1990-ъы илляр), Бакы, 2007, сящ.136.
2 Х.Р.Улутцрк. Ядяби тянгид. Бакы, 2003, сящ.807.
28
darmadağın eləmiş,
Al qanını zülmətə
işıq kimi çiləmiş
nəsiminin qüdrəti!
Başının ağ çalması
Aya, ulduza dəyən
Təbrizdəki nitqilə
Tehranı silkələyən
Xiyabani vüsəti!1
Əsasən əruz vəznində yazıb-yaradan Arif Səfa Xiyabaniyə qəzəl ithaf
etmişdir. Siyasi lirika nümunəsi olan bu qəzəldə Şeyx Məhəmmədin
inqilabi, ictimai fəaliyyəti öz poetik təcəssümünü tapmışdır:
Zəka verdi sənə Allah, bu yurdu payidar etdin,
Azadlıq kəlməsin hər gün dilində bir şüar etdin.
Gecə-gündüz düşündün zülmdən millət xilas olsun,
Azadlıq gördüyün gün sən, bu xalqı bəxtiyar etdin…
* * *
M.C.Pişəvəri Xiyabanini Səttarxanla müqayisə edərək yazırdı:
«Rəşidin nəzəriylə baxsaq, Səttarxan qəhrəman imiş. O, düşmən qarşısında
təslim olmamışdır. Amma fikir, elm və məlumat nöqteyi-nəzəriylə baxsaq,
Şeyxin (Xiyabaninin – V.Ə.) məqamı fövqəladə böyükdür. Şeyx o
xasiyyətlərə malik olduğu halda, bir də onun alimlik məqamı var idi».
Məşrutə inqilabı istər Güney Azərbaycanı, istərsə də İranın ictimai-
siyasi həyatı üçün Səttarxanı, Bağır xanı və nəhayət, Şeyx Məhəmməd
Xiyabanini yetirmişdir. Səttarxan və Xiyabaninin milli azadlıq ideyalarının
daha sonra Pişəvəri daşıyıcısı oldu. Əfsuslar ki, milli hərəkatların sonu
1 Х.Р.Улутцрк. «Ядябиййат вя инъясянят» гязети, 1976, 27 нойабр.
29
süqut və faciələrlə nəticələndi. Artıq doğma Qarabağımızın problemi də
güney Azərbaycan taleyinə gedib çıxır. Allah kömək olsun, İnşallah!
«Şeyx Məhəmməd Xiyabaninin siyasi fəaliyyəti, nəzəri-fəlsəfi
baxışları Azərbaycan xalqının milli azadlıq və demokratiya hərəkatı
tarixində dərin iz buraxmışdır».1
XX yüzillik güneyli-quzeyli Azərbaycan xalqının azadlıq uğrunda
mübarizə tarixinə bir sıra görkəmli siyasi xadimlər bəxş etmişdir. Onların
hər biri öz ictimai, tarixi və siyasi fəaliyyəti, əməlləri ilə ölməz insanlardır.
Ş.M.Xiyabaninin keçdiyi mübarizə yolu siyasi, elmi, bədii və
jurnalistik irsi zəngin və çoxsahəlidir. Bu irsin geniş tədqiqinə ehtiyac var.
Biz inanırıq ki, bu sahədə boşluq gələcəkdə tarixçi və ədəbiyyatşünaslarımız
tərəfindən doldurulacaq. Ş.M.Xiyabanini əsərləri toplanıb nəşr olunacaq.
Ümumiyyətlə, deyə bilərik ki, Xiyabaninin ictimai, siyasi və fəlsəfi görüşü
layiqincə öyrənilməmiş və tədqiq edilməmişdir. Azərbaycanın fəxri olan bu
böyük şəxsiyyət haqqında əhatəli, geniş və ətraflı kitablar, monoqrafiyalar
yazılmasına ehtiyac var.
* * *
O,  uşaq  olarkən Xamnə qəsəbəsindəki  xanın  rəiyyətə zülm  etdiyinin
şahidi  olur. O, anasından  öyrənir ki,  xan  onun  dayısını  heç  bir  səbəb
olmadan,  ağaca  bağlatdırıb  döydürübmüş.  Qəsəbənin  kişilərinin əksəriyyəti
xanın  zülmündən  qaçıb  başqa  ölkələrə pənah aparıblarmış.  Şübhəsiz ki, bütün
bunlar  balaca  Məhəmməddə zorakı  şah  reıiminə qarşı  nifrət  oyatmışdı. Uşaq
vaxtından  ilahiyyat  elmlərinə maraq  göstərən  Məhəmməddə,  dünyəvi  elmlərə
və maarifçiliyə ilk  maraq,  Mirzə Fətəli  Axundzadənin əsərləri  ilə tanış
olandan  sonra  başlamışdır…
Çox   gənc  ikən, əvvəlcə İstambula,  ordan  Batuma,  ordan da  Tiflisə
səfər  edən  Məhəmməd,  burda ədibin əsərlərinin  tam  külliyatını  mütaliə
1 Ш.Таьыйева, Я.Рящимли, С.Байрамзадя. Ъянуби Азярбайъан. «Хийабани» очерки. Бакы, 2000, сящ.197.
30
etməyə imkan  tapmışdır. Əvvəldə qeyd etdiyimiz kimi Tiflisdən  Mahaçqalaya,
atası  Hacı Əbdülhəmidin  yanına  gələn  Məhəmməd,  burda  ticarətlə məşğul
olmağla  yanaşı,  boş  vaxtlarını  Qərb ədəbiyyatını  mütaliyəyə sərf  etmişdir.
Nəhayət  o, Təbrizə qayıdıb,  arzuladığı “Qalibiyyə”  mədrəsəsinə daxil  olmuş,
burda  Hacı  Mirzə Həsəndən fiqh-üsul  elmini, Hacı  Mirzə Əbdüləli  Təbrizidən
nücum  elmini  öyrənmişdir. Bir daha xatırladaq ki, Məhəmməd  eyni  zamanda  o
dövrün  böyük  ilahiyyatçı  alimi  olan Əngəcidən  qiraət  və bəlağət  elmlərini əxz
etmişdir. Məhəmməd  islam  fəlsəfəsini və tarixini də gözəl  bilmiş,  odur ki,
müctəid  dərəcəsinə qədər  yüksəlmişdir. Ümumiyyətlə, yüksək  intellektə və
işıqlı  zəkaya  malik  olan  Məhəmməd Azərbaycan  və fars  dilləriylə yanaşı,
ərəb,  rus və fransız  dillərində də sərbəst  danışmışdır. Bu da  onun ictimai
xadim  kimi  yetişməsinə təkan  vermişdir... Siyasi  fəaliyyətinə isə Xiyabani
artıq 1905-ci ildən – Səttarxan  hərəkatı  başlayan  zamandan  başlamışdı...
Güney  Azərbaycanda   məşrutə hərəkatı  başlanan  gündən,  hərəkatın
lideri  Səttarxanın ən  yaxın  silahdaşı  və məsləkdaşına  çevrilən  Məhəmməd,
camilərdə və məscidlərdə, şah-üsul  idarəsinə qarşı məntiqli  və mənalı  çıxışlar
və cihada  çağırışlar eləməklə yanaşı, əlində silah,  azadlıq  uğrunda
savaşmışdır.
İnsan  arzularına  açılan  bir  cığır-məşrutə,  Xiyabaninin  taleyində,  ömür-
gün  kitabında da  bir  cığır  olmuşdur. Bu da  onun  gələcəkdə milli-azadlıq
hərəkatının  rəhbəri  kimi,  istiqlaliyyət  bayrağı  qaldırmasına  güşlü  təkan
vermişdir.
1905-ci ilin burjua-demokratik inqilabı, bütün Şərq ölkələrində, İranda,
Türkiyədə,  Çində və başqa  yerlərdə demokratik  hərəkatın  güclənməsinə səbəb
olmuşdu. Yüz milyonlarla  məzlum  insan,  yeni  həyata  və insan  üçün ən ibtidai
huquqlar  uğrunda mübarizəyə qoşulmuşdular. İranın əyalət və şəhərlərini bürüyən
demokratik  hərəkatın qorxusundan, şah məclis çağırıb, azadlıq  haqqında  manifest
verməyə məcbur olmuşdu.
Məşrutə hərəkatına  vaxtilə Bakıda  fəhləlik  etmiş  və bakılı  soydaşlarının
inqilabi  coşqunlyq əzminin  şahidi  olmuş  Səttarxan  başçılıq  edirdi. Onun ən
31
yaxın  köməkçisi isə Bağırxan  idi. İranda  Məştutə hərəkatı  başlayan  gündən,
Şimali  Azərbaycanın  və Tiflisin  demək  olar ki,  bütün  mətbuat  nümayəndələri,
o  cümlədən  tərəqqipətvər  və vətənpərvər  insanları nəinki  hər  gün,  nər  saat,
hər  dəqiqə,  hər  saniyə buna  münasibətini  bildirmiş,  başda  Hacı  Zeynalabidin
olmaqla, Əlibəy  Hüseynzadə,  Məmmədəmin  Rəsulzadə, C.Məmmədquluzadə,
M.S.Ordubadi  və başqaları Məşrutə hərəkatının  qələbəsi  üçün əllərindən  gələni
əsirgəməmişlər. N.Nərimanov isə əvvəlcə Odessada, sonra  isə Tiflisdə publisistik
çıxışlar edir, Tiflisdə olarkən Məşrutə hərəkatına kömək məqsədilə Qafqaz
mücahidlərinin Cənubi Azərbaycana getməsində xüsusi xidmətlər  göstərirdi.
Hacı Zeynalabidin Tağıyev Məşrutə hərəkatının mücahidlərinə hər cür
maddi yardım göstərmiş, M.Ə.Rəsulzadə İrana səfər edərək bilavasitə özü  Məşrutə
hərəkatında iştirak  etmiş, eyni zamanda “Yeni  İran” adlı qəzetin nəşrinə
başlamış, 1910-cu  ildə fars dilində “Tənqidi-firqeyi-etidaliyun” adlı, 1911-ci ildə
isə “Səadəti-bəşər”  adlı  kitabını  nəşr  etdirmişdi.  M.Ə.Rəsulzadə bundan
əlavə,  Bakıda Əhmədbəy  Ağayevin  redaktoru  olduğu  “Tərəqqi”  qəzeti ilə
əməkdaşlıq  edirdi  və Səttarxanın  başçılığı  altında  gedən  xalq  hərəkatına  aid
yazıları  “İran  məktubları”  rublikası  altında  “Tərəqqi”  qəzetində dərc  olunmaq
üçün Əhmədbəy  Ağayevə göndərirdi.  1909-cı  il  mayın əvvəllərində Təbrizdə
(Osmanlı  konsulluğunda)  Səttarxanla  M.Ə.Rəsulzadə şəxsən  görüşmüşdülər.
Bu  vaxt  inqilab  sərkərdəsi  Sərdari-milli  Səttarxanın  42,  M.Ə.Rəsulzadənin  isə
25  yaşı  var  idi. Milli  istiqlal  hərəkatının  iki böyük  şəxsiyyətinin bilavasitə
görüşü hər iki  tərəf  üçün  unudulmaz  və əlamətdar  olmuşdur. M.Ə.Rəsulzadə
Səttarxanın ən  yaxın  silahdaşları Bağırxan, Əli Müsyo, Heydər Əmioğlu, Mehdi
Kuzekarani,  Hüseyn Bağban, Baxşəli xan Yekanlı, Hacı Əli Davaçı, Mirzə Kərim
Bəzzaz, Üsgülü Məşdi Məhəmməd Əmioğlu, Səid Səlmasi və bir çoxları ilə də
görüşmüş, onlardan müsahibə alaraq, bu müsahibələri də “Tərəqqi” qəzetinə
göndərmişdi.
İran  inqilabını dövründə, Məşrutə hərəkatı “Molla Nəsrəddin” jurnalının
səhifələrində də müntəzəm surətdə əks etdirilirdi.  Mollanəsrəddinçilərin görkəmli
nümayəndələrindən  olan M.S.Ordubadi də İran  inqilabında  iştirak edirdi və öz
32
müşahidəsi əsasında  yazdığı əsərləri  Tiflisə, “Molla  Nəsrəddin” redaksiyasına
göndərirdi. M.S.Ordubadinin  İran  inqilabının  düşmənlərini  ifşa edən yüzlərlə
feleytonu  və şeiri  vardır. Onun İran  inqilabına  və Səttarxana  həsr etdiyi əsəri,
ən məhşur  romanlarından  biri  olan “Dumanlı Təbriz” romanında inqilabi  komitə
təşkilatınınm Təbriz camaatına müraciətlə buraxmış olduğu  intibahnamələrin
birində deyilir:
“1907-ci  ildən  başlayaraq  1911-ci  ilə qədər  Təbriz  xalqının  göstərdiyi
qəhrəmanlığı  İran  inqilabının  tarixi  heç  bir  vaxt  unutmayacaqdır.
Azərbaycan  xalqı  daima  İran  inqilabına  təkan  vermişdir.  İnqilab
duyğularını  heç  bir  qüvvət  sizin  zehninizdən  çıxara  bilməmişdir.
Siz  Nəsrəddin  şah,  Müzəfərəddin  şah  və onun  oğlu  Məmmədəli  şah
dövründə də mərkəzi  hökumətə təsir  yetirməklə də öz  fikrinizi  həyata
keçirmişsiniz...
Hazırda çar istilası sizi qorxutmasın, siz bütün mübarizədə müvəfəqqiyyət
qazandığınız kimi, bu mübarizədə də müvəffəqiyyət qazanacaqsız”.
M.S.Ordubadinin  Cənubi  Azərbaycandakı inqilabı  təsvir  edən  “Dumanlı
Təbriz”  pyesi də Səttarxan  və Bağırxanın  qəhrəmanlığından,  eyni  zamanda
Cənubi  Azərbaycan  inqilabçılarının  öz  ölkələrini  İran  mürtəceləri və xarici
imperialistlərinin  zülmündən  qurtarmaq  üçün  apardıqları  mübarizədən  bəhs
edir.
Cənubi  Azərbaycanda  ilk  dəfə ana  dilində nəşr  olunan “Azərbaycan”
adlı ədəbi-bədii  məcmuə (1906-1907) də Səttarxanın  adı  ilə bağlıdır.  Sərdari-
milli  inqilabi  fəaliyyətə rəhbərlik  etdiyi zaman milli  mətbuatın  yaranması və
ana  dilinin  inkişafı  uğrunda  bir  sıra  tədbirlər  görür,  bu  sahədə ciddi  fəaliyyət
göstərənləri  təltif  edirdi.
1907-ci ildə silahlı xalq hərəkatını yatırmaq üçün şah, qaradağlı məhşur
quldur Rəhim xanı və Maku xanı Təbriz üzərinə göndərdi. Rəhim xanın və Maku
xanın quldur  dəstələrindən Təbrizin müdafiə olunmasıİran inqilabının unudulmaz
qəhrəmanlıq səhifələrindən biridir. Təbriz quldur dəstələrinin hucumuna  məruz
qalarkən,  xalq Səttarxanın  yanına nümayəndə göndərib,  ondan  kömək  istədi.
33
Səttarxan  öz  silahdaşlarının köməyilə Təbrizin  müdafiəsinə qalxmış  və
Sədrəzəm Eynüddövlə ilə onun  şilləvuranları  Rəhim xanla Maku  xanın  başçılıq
etdiyi  silahlı  dəstələri  Təbrizdən  qovmuşdur.  Bundan  sonra  şah, çar polkovniki
Lyaxovu  Tehranın  hərbi  qubernatoru  təyin  etdi.  Səttarxan  isə ayıq  bir
sərkərdə olduğu  üçün  Təbrizdə hərbi  düşərgə yaratmışdı.  Polkovnik  Lyaxov
kazak  süvarilərindən  ibarət  böyük  bir  dəstə ilə Təbrizə hucum  edərkən onları
Sərdari-millinin  mücahidlərdən  ibarət  dəstəsi  sərrast  atəşlərlə qarşıladı.
Lyaxovun  kazak  süvarilərindən  ibarət  olan  dəstələri  böyük  itgi  verərək  geri
çəkilməyə məcbur  oldular.
Bu, dünya  ictimaiyyətinin  diqqətini  cəlb  edən  bir  hadisə idi.  “Molla
Nəsrəddin”  jurnalının  mühərrirləri  yaxşı  bilirdilər ki, İranda əksinqilaba
başçılıq  edən  Məhəmmədəli  şahdır. Buna  görə də onlar  şahı əsas  tənqid
hədəflərindən  birinə çevirmişdilər.  1908-ci  ildə M.Ə.Sabir  ölkənin  var-
dövlətini  xaricilərin  ayağı  altına  atan Məhəmmədəli  şah  haqqında  belə
yazırdı:
Mən  şahi-qəvi  şövkətəm,  İran  özümündür!
İran  özümün,  Rey,  Təbəristan   özümündür!
Abad  ola,  ya  qalsa da  viran  özümündür!
Qanuni-əsasi  nədi,  fərman  özümündür!
Şövkət  özümün,  fəxr  özümün,  şan  özümündür!
Şahın ordusu  mücahidlərə məğlub  olandan  sonra,  Güney  Azərbaycanda
inqilabi  hərəkata,  xüsusilə fədailərin silahlı  döyüşlərinə bilavasitə Səttarxan
başçılıq  eləməyə başladı. Şah  isə nəyin  bahasına  olursa olsun  inqilabi  hərəkatı
yatırtmaq  istəyir,  gah  kazaklardan,  gah  ingilislərdən  ibarət  dəstələri
Səttarxanın  üzərinə göndərir,  gah da  erməni  daşnak  Yefremin  başçılıq  etdiyi
kafirlər  ordusunu azərbaycanlalıların  üzərinə saldırırdı.  Bu  qanlı  vuruşmalar
dövründə “Molla  Nəsrəddin”  hadisələrə çox  düzgün  münasibət  bəsləyirdi.
“Molla  Nəsrəddin”  jurnalının  rəhbəri böyük  dramaturq  və publisist
C.Məmmədquluzadə yazırdı:
34
“Bu  günlərdə İranda  istibdad  və ədalət  bərk  çarpışır.  Yekə bir  millətin
dini,  namusu, huququ,  vətəni  təhlükədədir.  Kimsəsizlik  ucundan  ola  bilər
ədalət  tərəfi  basılsın.  O  vaxt  milyonlarca  məzlumun  dadü-fəryadı,  bu
günkündən  artıq  göylərə qalxacaqdır.  Bir  udum  suya  həsrət  qalıb,  can  verən
balaların,  qarınları  yırtılan  ana-bacıların  halı  Kərbəla vaqiəsindən  kənarda
qalmayacaqdır.  Bu  gün  Kərbəla  meydanı  Azərbaycandakı  vətənpərvərlik
meydanıdır.  Hər  kimin  ürəyində bir  cüzi  din,  namus,  vətən  hissi  varsa,
oranın  qeydinə qalmalıdır.  Axıtmalı  qanlarımız,  ehsan  etməli  pullarımız  varsa,
gözümüzün  qabağında  ürək  parçalayan  Azərbaycan  matəmgahı  durur.1
Onu da  qeyd  etmək  lazımdır ki,  Məşrutə hərəkatı  zamanı  Qafqazdan,
əsasən də Quzey  Azərbaycandan  gələn  mücahidlərin  yerləşdirilməsində
təşkilatçılıq  işləri  Xiyabaniyə tapşırılmışdı.  Xiyabani  eyni  zamanda  səngərləri
dolaşıb,  mücahidləri  maarifləndirməklə və ruhlandırmaqla  məşğul  olurdu.
Mücahidlər  Səttarxanın  başçılığı  ilə çar  polkovniki  Lyaxovun  kazak
briqadasına,  ingilis  silahlı  qüvvələrinə,  erməni-daşnak  Yefremin  polis
dəstələrinə və şah  qoşunlarına  iki  günlük  vuruşmada  qalib  gələndən  sonra
iyulun  13-də Tehrana daxil  oldular.  Paytaxt əhalisi  mücahidləri  öz  xilaskarı
kimi  qarşıladı.  Bu  zaman  İran  şahı  qorxusundan  qaçıb  rus  səfirliyində
gizlənmişdi.
Bu ərfədə İran  mətbuat  orqanlarından  Tehranda  çıxan  “Sure-İsrafil”,
Rəştdə çıxan  “Nəsime-şimal”, “Amuzqar”  və başqa qəzetlər  bu  hadisəni
nikbin əhval-ruhiyyə ilə öz  səhifələrində dərc  etmişdilər.  “Nəsime-şimal”ın
baş  redaktoru  Seyid Əşrəf  Gilani Şimali  Azərbaycan  mətbuat  orqanlarını  İran
haqqında  daha  çox  yazmağa,  Təbriz  mübarizlərini,  Səttarxanın  tarixi
qəhrəmanlığlarını  daha  çox  tərif  etməyə çağırırdı.
Məşrutə hərəkatı  alovlanırdı.  Hər  yandan azadlıq,  hüriyyət  sədaları
göylərə yüksəlirdi.  Rus  konsulu  vəziyyəti  belə görüb  Səttarxanı  aldatmaq
məqsədilə,  ona  sülh  təklif  elədi.  Lakin  şanlı  sərkərdə ona  sərt  cavab  verdi:
1 C.Məmmədquluzadə “Molla  Nəsrəddin” jurnalı, №2, 1909.
35
“Biz  kimsəyə hərb  açmadıq,  sadəcə millətimizi,  vətənimizi,  insan  haqlarımızı
mürtəcelərdən  qoruyuruq”.
Səttarxanın  qətiyyətini  görən  rus  konsulu  riyakarcasına iyrənc  bir  siyasi  gediş
eləmək  istədi,  rus  himayəsini  qəbul etmək  təklifini  irəli  sürdü.
Səttarxan  isə öz  növbəsində ona  belə cavab  verdi:    “Mən və
arxadaşlarım  özümüzü  başqasının  bayrağı  altında  deyil,  öz  bayrağımız  altında
görmək  istəyirik”.
Bundan sonra  Rusiyadan  İran  şahına  böyük  bir  ordu  köməyə gəldi.
Səttarxana  isə Anadıludan  kömək  gəldi.  Xəlil  bəy  başına  bir  dəstə toplayıb
Səttarxanı  müdafiə elədi.
Lakin  həyatın  amansız  bir  hökmü  var:  düşmən  sayca  çoxdursa,  azın
məğlubiyyəti  labüddür.  Şahın  Çar  Rusiyası  ilə birləşən  qüvvələri  Məşrutə
hərəkatını  qan  içində boğdu.   Edamlar,  qətllər,  hüriyyət  yolunda  şəhid
olanların  qızıl  qanı  naləyə,  fəryada dönüb ərşə yüksəldi.  Azəri  xalqının
hüriyyət  istəyi  beləcə boğuldu.
Məşrutə hərəkatının  qızğın  dövründə Xiyabani  “Əncüməni-milliyi-
Təbriz”ə üzv  seçilmiş,  1909-cu  ildə işə başlayan  II  çağırış  Məclisə millət
vəkili  seçilmişdi.  Bu  Məclis  “Şah  Bankı”ndan  250000  funt  kredit alıb  hərbi
islahat  çərçivəsində jandarm  təşkilatı  yaratmaq  üçün  İsveçdən  iki  zabit
gətirmişdi.  Maliyyə sistemini  islah  etmək  məqsədilə,  amerikalı  Morqan
Şusterin başçılığı  ilə,  iki  maaliyə mütəxəssisi də İrana  dəvət  olunmuşdu.
Bütün bunlar  ölkədə yeni  bir  islahat  dönəminin  başlandığını  göstərirdi.
İslahatçıların  qarşısındakı  İran  bu  şəkildə səciyyələndirilə bilər:  rus əsgərləri,
xüsusən Güney  Azərbaycanda əhəmiyyətli  təsirə malik  idilər;  idari  işlərdə
başıpozuqluq  hökm  sürürdü; məşrutə hərəkatı  başlayandan  sonra  feodallar
dövlətə vergi  ödəməyi  dayandırmışdılar;  dövlət  iqtisadi böhran  içində idi;
ölkədə insanların  malının  və canının  təhlükəzliyi  təmin  olunmurdu.
II  çağırış  Məclisdə siyasi  partiyalar  rəsmiyyət  qazanmışdılar  və iki
partiya  ortaya  çıxmışdı.  Bunlardan  biri  inqilabçı  və demokrat  təmayüllü
“Demokrat-amiyun” (Demokrat  Partiyası),  digəri  isə “İctimaliyun-Etiqaliyun”
36
(Sosial-Liberal)  partiyası  idi.  Məclisdə Demokrat  Partiyasını  28,  Sosial-
Liberalları  isə 36  deputat  təmsil  edirdi.  Liberallar  ictimai  və siyasi  dəyişiklər
üçün  təkamül  yolunu  təklif  edir,  silahlı  mübarizəni  rədd  edirdilər.  Bu  partiya
əsasən  din  xadimlərindən  və sahibkarlardan  təşkil  olunmuşdu.  Tehranın  din
xadimlərindən  fars  kökənli  Seyyid  Abdullah  Behbeqani  partiyanın  lideri idi.
Demokrat  Partiyasına  isə təbrizlilər;  Seyid  Həsən  Tağızadə və Süleyman
Mirzə rəhbərlik  edirdilər.  II  çağırış  Məclisdən  çox  şeylər  gözlənilirdi.  Anacaq
Məclis  iki  partiya  arasındakı  sərt  çəkişmələrin  səhnəsinə çevrilmişdi. Bu
arada  Məhəmmədəli  şah  taxtdan əl  çəkib  Avropaya  getmiş,  yerinə Əhməd
şah  keçmişdi.
Yuxarıda  qeyd  olunduğu  kimi  1910-cu  il  avqust  ayında  imperialist
dövlətlərin  təhriki ilə Tehranda  inqilabi  qüvvələrin  məhv  edilməsi planı
tutulmuş,  mücahıdlərlə,  irticapərəst  qüvvələr  arasında  güclü  savaş  başlamışdı.
Ağır  yaralanan  Səttarxan  və Bağırxan əsir  düşmüşdülər. Əsasən  Cənubi
Azərbaycandan  olan  fədailərin  simasında  inqilab, ən  yaxşı  mübariz  qüvvəsini
itirmişdi.  Lakin  xalqın  qəzəbindən  qorxan  Məhəmmədəli  şah  Avropaya
qaçmaq  məcburyyətində olduğu  üçün,  onun  yerinə Əhməd  şah  keçmişdi.  Baş
nazir  postuna  isə Nasirülmülk  təyin  olunmuşdu.  Demokrat  Partiyası  Rusiya
əleyhinə siyasət yürüdür,  rus əsgərlərinin  İrandan  çıxarılmasına  çalışırdı.
Rusiya  II  çağırış  Məclisdə proseslərin  onun əleyhinə getdiyini  gördükdə,
Demokrat  Partiyasının  islahat  üçün  gətirdiyi  Morqan  Şusterin  İrandan
çıxarılmasını  tələb  etdi.  Məclis  tələbi  rədd  etdi  və bunun  ardınca  rus
əsgərləri  məclisə hucum  çəkdi.  Vəziyyəti  belə görən  Nasirülmülk  II  çağırış
Məclisi  buraxdı.  Məclis  buraxılandan  sonra  Xiyabani  Tehranda  bir  mitinq
keçirdi.  Tehranın  Səbzəm  meydanında gerçəkləşən  bu  mitinqdə Xiyabani
şahlığa  və Rusiyaya  qarşı  sərt  bir  nitq  söylədi.  Bundan  sonra  daşnak  Yefrem
xanın  başçılıq  etdiyi  Tehran  polisi  Xiyabanini  həbs  etmək  üçün  hərəkətə
gəldi.  Xiyabani  yaxın  silahdaşları  ilə Tehranı  tərk  edib əvvəlcə Xorasana,
sonra  isə Şimala  getdi.
37
Birinci  dünya  müharibəsi  bütün  regionlar  sırasında  İrandan  və Güney
Azərbaycandan da  yan  keçməmişdi.  İran  müharibınin  rəsmi  iştirakçısı  olmasa
da,  onun ərazisi  müharibəyə qoşulan  ölkələr,  həm  Antanta,  həm də
Almaniyanın  başçılıq  etdiyi “Üçlər  İttifaqı”  üçün  hər  cəhətdən  faydalanmaq
məkanı  olmuşdu.
Müharibə ərəfəsində əcnəbi  qüvvələrin  köməyi ilə Məşrutə inqilabının
məğlub  edilməsi,  Səttarxanın,  Bağırxanın  və onun  başqa  fəallarının  edam
edilməsi,  Məşrutə iştirakçılarının  kütləvi  təqiblərə məruz  qalması,  irticanın  və
şahlıq  dəstgahının əl-qolunu  açmış,  vətənpərvər  və demokratik  qüvvələrə
qarşı  daha  geniş  miqyasda  hucuma  şərait  yaratmışdı. Bu  mənada  birinci
dünya  müharibəsinin  başlanması ərəfəsində İranda  irticanın  tüğyan  edən
dövrü  idi.  Birinci  dünya  müharibəsinin  səbəblərindən  biri də imperialist
dövlətlərin  mənafeyinin toqquşduğu  düyün  nöqtələrindən  birinin də İran  olması
idi. Antanta  İttifaqına  daxil  olan  İngiltərə ilə Rusiyanın,  habelə “Üçlər
İttufaqı”nın  İran  haqqında  öz  planları  vardı.  Hər  iki  blok  çalışırdı ki,  bu
müharibədə İran  onlardan  birinin  müttəfiqi  olsun. İran  müharibədə özünü
bitərəf  elan  etsə də,  onun ərazisi  müharibə aparan  ölkələrin  işğalı  altına
düşdü  və bu  İranın  onsuz da  geri  qalmış  iqtisadiyyatına,  maliyyə vəziyyətinə
daha  ağır  təsir  göstərdi.  Ölkədə ərzaq  qıtlığı  və bahalıq  imkansız  ailələri
taqətdən  salır,  işsizlik,  səfalət  gündən-günə artırdı.  Müharibə illərində Güney
Azəarbaycanda  vəziyyət  daha  ağır  idi. Müharibə başlanan  kimi  bura  soxulmuş
rus əsgərləri,  bütün ərzağı  və müharibə üçün  lazım  olan  bütün  vəsaiti
daşıyıb  apardıqlarından,  burda  iqtisadiyyat  daha  yoxsul  vəziyyətə düşmüş,
aclıq  və səfalət,  eyni  zamanda  yoluxucu  xəstəliklər  hər  tərəfi  bürümüşdü.
İranın bitərəflik  mövqeyinə əsaslanan  azərbaycanlılar,  rus  hərbi  qüvvələrinin
ölkədən  çıxıb  getməsi  üçün və Azərbaycan  iqtisadiyyatının  talan  olunması
əleyhinə dəfələrlə mübarizəyə qalxmaqlarına  baxmayaraq,  şahlıq  səltənətindən
himayə görən ruslar,  bu  yerlərdə öz  mövqelərini  və hökmranlıqlarını
möhkəmlətməyə çalışırdılar.  Təbii  olaraq  bu  vəziyyət müharibədə Antanta
blokuna  qarşı  vuruşan  “Üçlər  İttifaqı”nı və onun  üzvlərindən  biri  olan
38
Osmanlı  dövlətini  narahat  etməyə bilməzdi. Əslində bu  İranın  Şimal-Qərb
rayonunda  Birinci  dünya  müharibəsinin  Qafqaz  cəbhəsinin  davamı  olan  yeni
cəbhənin  açılması  idi. Osmanlı  ordususnun  alayları  qəfildən  hucuma  keçərək
rusları  acı  məğlubiyyətə uğratdılar.  Osmanlıların  qəfil  hucumu  qarşısında
duruş  gətirə bilmıəyən  ruslar  Şücaüddövləni  yenidən əyalətə çağıraraq,  ondan
kömək  istədilər.  Şücaiddövlə öz  nökərçilik  xidmətini  göstərib, “İzaqi”, “Sili”,
“Əmriyyə”  və digər  adlar  altında  bir  neçə alay  təşkil  etdi. O,  eyni  zamanda
öz  iyrənc  siyasətindən  istifadə edərək,  bu  alayları  azərbaycanlı əsgər  və
zabitlərdən  təşkil  etmişdi.  Lakin  osmanlılarla  eyni  soydan  olan
azərbaycanlılar,  öz  türk  qardaşları  ilə savaşmaqdan  imtina  etdikləri  üçün,  rus
hərbi  qüvvələri  yenə də osmanlı əsgərlərinin  qaşısında  aciz  qalıb  məğlub
oldular. Şücaiddövlə isə özü  osmanlılara əsir  düşməkdən  güclə xilas  oldu.
Bundan  sonra  vali  Sərdar  Rəşid  başda  olmaqla  xalq  Osmanlı  ordusunu  duz-
çörəklə,  toy-bayramla  qarşıladı.
Antanta  dövlətlərinə,  ilk  növbədə Rusiya  və İngiltərəyə satılmış  yezidi-
kürd  tayfaları,  eyni  zamanda  Təbrizdə və başqa  bölgələrdə yaşayan  ermənilər
Osmanlı  komandanlığı  tərəfindən  ciddi  cəzalandırılırdı. Yerli əhaliyə böyük
inamı  olan  osmanlılar  hətta  bəzi  həssas  vəzifələri  yerli  azərbaycanlılara
tapşırırdılar.  Məsələn  bütün  Güney  Azərbaycanda  mətbuat,  poçt,  teleqraf  kimi
hərbi-strateji əhəmiyyəti  olan sahələri  Şərifzadəyə tapşırmışdılar.
Ruslardan  fərqli  olaraq,  osmanlılara  qarşı  yerli əhalinin  hüsn-rəğbəti  və
bir  çoxlarının  onlara  yardım  etməyə hazır  olmaq  meyli,  Rusiya və İngiltərə
ilə yanaşı Şah  üsul-idarəsini də ciddi  narahat  etməyə bilməzdi. Buna  görə də
onlar  bütün  vasitələrdən  istifadə edərək, əhalini  Osmanlı  ordusuna  qarşı
pozuculuq  və təxribata  cəlb  etmək  üçün  bütün  qüvvələrini  işə saldılar. Hətta
Təbtizdə osmanlılar əleyhinə qəsdə də əl  atdılar. Əfsuslar  olsun ki,  tək
osmanlılara  deyil,  eyni  zamanda  elə azərbaycanlıların  özünə qarşı  törədilmiş
bu  qəsd  geniş  kütlə tərəfindən  müdafiə olunmadı.
1915-ci  ildə,  Antanta  ölkələrinə çuğulluq  eləyən daşnak Andronik,
ermənilərdən  ibarət  təpədən-dırnağa  qədər  silahlanmış  böyük  bir  ordu  ilə
39
Anadoluda  və Qafqazda  yaşayan  dinc  türk əhalinin (Osmanlı və azəri
türklərinin)  üzərinə qəfil  hucuma  keçərək  dəhşətli  bir  soyqırım  törətdi.
Erməni  quldurları  türk  çağalarını  süngüyə keçirir,  qadınların  döşünü  kəsir,
qoca  kişilərin  kürəyinə isti  samavar  bağlayır,  yeniyetmələrin  başını  kəsir,
yaşlı  qadınların  gözləırini  çıxarırdılar. Osmanlı  dövləti  bunun  qarşısını  almaq
üçün  müvafiq  tədbirlər  gördü və Güney  Azərbaycanda  yerləşən  alaylarını da
geri  çağırmağa  məcbur  oldu. Osmanlı əsgərləri  Təbrizi,  o  cümlədən  Güney
Azərbaycananın  bütün  bölgələrini  tərk  etdikləri  üçün,  Rusiya  öz
müttəfiqlərinin  köməyi ilə yenidən  Güney  azərbaycana  soxuldu.  Osmanlı
ordusu  isə aprel  ayında  Anadolunun  Van  vilayətində Andronikin  erməni
daşnaklardan  ibarət  olan  yüz  minlik  ordusunu  acı məğlubiyyətə uğratdı.  Bu
qanlı  savaşda  on  minlərlə əsgər  və zabitini  itirmiş  ermənilər əyinlərinə yas
libası  geyinərək,  osmanlı  türklərinin  onlara  qarşı  soyqırım  törətdiklərini  bütün
dünyaya  car  çəkməyə başladılar.
Təbriz  şəhəri  isə yenidən  Rusiyanın  tabeliyinə keçdi  və rus  hərbi
hissələri  1918-ci  ilin əvvəlinədək  burda  qaldı.  Bütün  bu  dövr ərzində Güney
Azərbaycan  rus  qoşununun  başlıca ərzaq  təhcizatı  mərkəzlərindən  biri
olmuşdu.
Vətənin  xilası  uğrunda  gizli də olsa  mübarizə aparan  İDP  Azərbaycan
əyalət  təşkilatına,  onun  Təbriz  komitəsinə Mirzə Əli  Çayçı,  Mirzə Əli xan
Postxana,  Hacı  Məhəmmədəli  Badamçı  başçılıq  edirdi.  Məşrutə inqilabı
yatırılandan  sonra  şahın  və irticanın əlinə düşməmək  üçün ölkəni  müvəqqəti
tərk  etmiş  Xiyabaninin  vətənə qayıdışı  və azadlıq  hərəkatı  rəhbərliyində
coşqun  fəaliyyətə başlaması  Azərbaycan  xalq  hərəkatına  yeni  nəfəs  verdi.
Xiyabani  1914-cü  ildə Təbrizə qayıtdı. Bu  dövrdə Təbriz  “Şücaiddövlə”
ləqəbi  daşıyan  Səməd  xanın əlində idi.  Şücaiddövlə Güney  Azərbaycanda
özbaşına  bir  idarəçilik  qurmuşdu. Əhməd  şah  digər  Qacar  şahlarından  fərqli
olaraq  məşrutəyə,  yəni  “Gələcəyə açılan cığıra”  isti  münasibət  bəsləyirdi.
Odur ki, o, Məclisin  açılması  barədə fərman  verdi.  Güney  Azərbaycanda  seçki
yeli əsməyə başladı.  Demokratlarla  liberallar  arasında  rəqabət  qızışdı.
40
Demokrat  Partiyasının  uğur  qazanacağına  şübhə eləməyən  Şücaiddövlə
Azərbaycanda  seçkilərin  keçirilməsinə icazə vermədi,  rusların  köməyinə
arxalanaraq   Təbrizdə seçkiləri əngəllədi. III  çağırış  Məclisdə Güney
Azərbaycandan  millət  vəkili  olmadı.
1917-ci  ildə baş  verən  inqilab  İranın  siyasi  həyatında  bir  sıra
dəyişikliklərə səbəb  oldu.  Rusiya əvvəlki  bütün  anlaşmaları  ləğv  etdi.  Rus
inqilabından  sonra  Güney  Azərbaycan  yenidən hərəkətə gəldi.  Urmiyada
ermənilərlə bir  kökdən  olan  assuriyalılar  şəhəri  yandırıb  qarət  etdilər.
Qaradağ  bölgəsi  şahsevənlər  tərəfindən  yağmalandı. Ərdəbili  çar  ordusundan
qalmış əsgərlər  yandırıb  talan  etdilər.  Bütün  yollarda quldurlar  dolaşmağa
başladı.  Onlar  zülm əlindən  qaçmış  didərginləri  soyub  talayır  və
öldürürdülər.
Belə bir  ictimai,  siyasi  və iqtisadi  vəziyyətdə Xiyabani  Demokrat
Partiyasının  Azərbaycan  şöbəsini  qurdu  və partiyanın  adını  Azərbayzan
Demokrat  Partiyası (ADP)  qoydu.  Partiya  Tehrandan  asılı  olmayaraq  müstəqil
şəkildə çalışmağa  başladı.  ADP  tərəfindən  Mirzə Tağı xan  Rəfətin  rəhbərliyi
ilə “Təcəddüd”  qəzeti  nəşr  olunmağa  başladı. “Təcəddüd” qəzeti  İranda  və
Azərbaycanda  baş  verən  hadisələri  işıqlandırır,  Xiyabaninin  publisistik
çıxışlarını  çap  edirdi.
ADP 450  nümayəndənin  iştirakı ilə keçirdiyi  qurultayında  bir  qətnamə
qəbul  edərək,  Tehrana  dörd  tələb  irəli  sürdü. a)Demokratik  dəyişikliklər,  o
cümlədən  torpaq  islahatı b)Tehranda Milli  Məclisin  yenidən  qurulması,
v)Əyalət əncümələrinin  təsis  edilməsi, d)Məşrutənin  bütün  qurumları  ilə birgə
qüvvəyə minməsi...
ADP həmin  qətnamədən  sonra  Azərbaycanın  bütün  vilayətlərində
təşkilatlanmağa  başladı.  Xiyabani  nitqləri  və məqalələri  ilə Azərbaycan
xalqını  milli  mücadiləyə ruhlandırırdı.  O  hesab  edirdi ki,  Azərbaycana  Tehran
tərəfindən  haqsızlıq  edilmişdir.  Tehran  bu  haqsızlığa  və ədalətsizliyə son
qoymalıdır.  Xiyabani  Azərbaycanın  problemlərinin,  Konstutsiyanın  qüvvəyə
minməsi  və əyalət əncümələrinin  qurulması  ilə çözüləcəyinə inanırdı.  ADP
41
Tehrandan  cavab  gözləmədən,  Azərbaycanın  vəziyyətini  yaxşılaşdırmaq  üçün
tədbirlər  görməyə başladı.  İlk  növbədə başıpozuqluq,  möhtəkirlik  və aclıqla
mübarizə məqsədilə bəzi  qurumlar  yarandı.  Bunlar  aşağıdakılar  idi.
1. Ərzaq  komissiyası - Bu  komissiya  imkanlı  adamlardan  taxıl  alıb çörək
bişitdirir və həmin  çörəyi  çox  ucuz  qiymətə əhaliyə satırdı. 2.Məhəllə
komissiyası - Bu  komissiya  yaşlı  insanlardan  təşkil  olunmuşdu və
məhəllələrdəki  yoxsul  ailələri  müəyyənləşdirib,  onlara  çörək  çatdırılmasında
Ərzaq  komissiyasına  yardım  edirdi. 3.Yoxsullar  evi-Bu  komissiya yoxsul,
kimsəsiz  və qoca  adamları  bu  evdə yerləşdirirdi. 4.Yardım (İanə)  komissiyası-
Bu  komissiya  yoxsullar  üçün  yardım  toplamağla  məşğul  olur,  bu  məqsədlə
varlılardan  böyük  məbləğdə pul  alırdı.
Xiyabani  bu  qurumların  işinə şəxsən  özü  nəzarət  edir  və vəzifəsini  pis
yerinə yetirən  şəxslərin  adlarını  “Təcəddüd”  qəzetində qeyd etdirir,  eyni
zamanda ADP-nin  iclaslarında  onları  ifşa  edirdi. “Təcəddüd”  qəzetində
həmçinin  bütün  qurumların  statistik  hesabatları  dərc  olunurdu.  Xiyabani
rəsmən  iqtidarda  deyildi, amma  Güney  Azərbaycanda  hər nəsələni  nəzarətdə
saxlayırdı.
1918-ci  ilin  martında bolşeviklərin  köməyi ilə Quzey  Azərbaycanın əksər
bölgələrini  işğal  edərək,  Azərbaycan  xalqına  qarşı  tarixdə görünməmiş
soyqırım  tətbiq  edən  erməni-daşnak  ordusu,  eyni  zamanda  Təbrizi  və Güney
Azərbaycanın  bir  çox  bölgələrini də işğal  edərək  qırğınlar  törətdi.  Az  bir
müddət  içində silahsız  insanlara  divan  tutan  ermənilər,  Güney  Azərbaycanda
da  on  minlərlə insanı  vəhşicəsinə qətlə yetirdilər. Belə bir  zamanda  Osmanlı
ordusunun  komandanları  Quzey  Azərbaycanı  xilas  etməkdən  ötrü  Qafqaz
İslam  Ordusunun  bir  neçə korpusunu  göndərdiyi  kimi,  Güney  Azərbaycanı da
daşnak  işğalından  xilas  etmək  üçün bir  neçə alay  göndərdi.  Osmanlı  ordusu
tez  bir  zaman  içərisində daşnakları  acı  məğlubiyyətə uğradaraq, Təbrizi  və
başqa  bölgələri  işğaldan  azad etdi.
Yeri  gəlmişkən  onu  da  qeyd  etmək  yerinə düşür ki, Qulam
Məmmədlinin 1949-cu  ildə “ Azərbaycan  xalqının  milli  azadlıq  mübarizəsi
42
tarixindən”  sisilə yazılarından  olan   Şeyx  Məhəmməd  Xiyabani  haqqında
“Xiyabani”  adlı  tədqiqat əsərində bir  çox  yalnışlıqlara  yol  verilmişdir ki,
bunlardan  biri də 1918-ci  ildə osmanlıların  Güney  Azərbaycana  gəlişi  ilə
bağlıdır. Qulam  Məmmədli  bu  tədqiqat əsərində həm  Osmanlı  türklərinə,  həm
də güneyli  qardaşlarımıza  ifrat  dərəcəsində böhtanlar  yağdırır.  Qulam
Məmmədli əsərin  58-ci  səhifəsində yazır: “Birinci  dünya  müharibəsi  zamanı
rus  ordusu  qarşısında  məğlub  olub, Ərzurumun  qərbinə qədər  geri  çəkilmiş
osmanlı  qoşunları,  rus  ordusunun  Sovet hökuməti  tərəfindən  cəbhədən  geri
çağırıldığını  və nəticədə meydanın  boş  olduğunu  görüb,  cəsarətə gəldi.  Bu
ordudan  ayrılmış  bir  qol,  Ehsan  bəyin  komandanlığı  altında  Urmiya  və
Salmasi  asorulardan  xilas  etmək  bəhanəsilə 1918-ci ilin  iyun  ayında
Azərbaycana  söxulub,  Qərb  və Şərq  torpaqlarını  tutduqdan  sonra  Təbrizə
girdilər.  Yuxarıda  qeyd  olunduğu  kimi  bu  zaman  Azərbaycanda  aclıq  idi.
Buna  baxmayaraq  həmin  çağırılmamış  “qonaqlar” əllərinə keçən  taxıl
anbarlarını  tutur  və pulsuz-parasız  talayırdılar.  Onsuz da  fəlakət  içərisində
olan  bu  ölkəni  bu  ac  qurdların əlindən  qurtarmaq  lazım  idi.  Xiyabani  yerli
hökumət  nümayəndələri  ilə məsləhətdəşdikdən  sonra,  osmanlı  komandanlığının
qarətgirliyinə qarşı  bir  sədd  olsun  deyə,  onlara  müəyyən  miqdarda  taxıl
buraxılması  qərarına  gəldi. Türklərlə razılaşdırılmış  şərt  maddələrindən  biri də
ondan  ibarət  idi ki,  türklər  özləri  kəndə getməyəcək  və əhaliyə əziyyət
verməyəcəkdir.  Bu  şərt  hər  iki  tərəfdən  qəbul  edilmişdi, lakin  osmanlılar vəd
edilmiş  taxılı  aldıqdan  sonra,  onunla  kifayətlənməyib,  özləri  ölkəni  qarət
etməyə başlamışdılar”.1
Qulam  Məmmədli  sonrakı  səhifələrdə də osmanlıların  quldurluqla  və
qarətlə məşğul  olduqlarından,  yerli əhaliyə zülm  etdiklərindən  yazır,  eyni
zamanda  onların  turanşılıq siyasəti  apardıqlarını,  “İttihadi-İslam”  adlı  bir
cəmiyyət  düzəldib,  bu  cəmiyyət  vasitəsilə turançılıq  ideyalarını  yaydıqlarını
qeyd edir.
1 Q.Məmmədli. Ş.M.Xiyabani. Bakı, 1949, səh.58.
43
Həqiqəti əks  etdirən  tarixi  mənbələr  göstərir ki,  mənfur  sosializm
ideologiyasının fəal  təbliğatçılarından  biri  olan  Qulam  Məmmədli  ağ  yalan
danışır.  Buna  misal  olaraq  2000-ci  ildə “Orxan”  nəşriyyatında  çapdan  çıxmış,
müəllifləri  Şövkət  Tağıyeva, Əkrəm  Rəhimli (Bije)  və Səməd  Bayramzadənin
“Güney  Azərbaycan”  kitabını  misal  gətirmək  olar. Belə ki, “Gülüstan
müqavləsi”ndən  başlayaraq  dövrümüzə qədər  Güney  Azərbaycanın  tarixini
arxiv  materialları əsasında əks  etdirən  bu  kitabda, bu  haqda  istənilən  qədər
məlumat  vardır.
Güney  Azərbaycan  mühacirət  nəsrində tarixi  romanlar  müəllifi  kimi
şöhrət  qazanmış  Abbas  Pənahi  Makulinin “Xiyabani”  romanına  nəzər  salarkən
də biz  bir  sıra  tarixi  gerçəkliklərin əksinə olan  səhnələrə rast  gəlirik. Roman
bədii  cəhətdən  roman  janrının  demək  olar ki,  bütün  tələblərinə cavab  versə
də,  burda da biz  osmanlıların  Təbrizə və Güney  Azərbaycana  xoş  niyyətlə
gəlmədiklərinin,  “zavallı”  erməni  xalqına  zülm  elədiklərinin  şahidi  oluruq.
Makulu  bundan əlavə romana  Siranuş,  Şuşanik,  Karo,  Hampo,  Arakel kimi
“müsbət”  erməni  surətləri  salmışdır ki, bunların nə Səttarxan  hərəkatına,  nə də
ondan  sonrakı  Xiyabani  ilə bağlı  olan  hadisələrə heç  bir  aidiyyatı  yoxdur.
Əslində bu  personajlar əsərdə bədii xarakterləri ifadə etmir, əksinə yamaq
kimi  görünür.
Beləliklə, Qılman  İlkinin  “Şimal  küləyi”  romanındakı  kimi, öz
əsərlərində türkə düşmən,  erməniyə isə qardaş  deyən  bu  müəlliflər,  ağa  qara,
qaraya  isə ağ  deyərək,  XX əsrin əvvəllərindən  başlayaraq  xalqımıza  qarşı
zaman-zaman  soyqırımlar  tətbiq  edən,  torpaqlarımızı  işğal  edib,  milyonlarla
soydaşlarımızı  öz  doğma  yurdundan,  ev-eşiyindən  didərgin  salan,  hər  an
bələkdəki  körpəmizin  də qanını  içməyə hazır  olan  ermənilərin  dəyirmanına
su  tökmüşlər.
1918-ci  ilin  yayında  Osmanlı  ordusu  Təbrizi  və başqa  bölgələri
işğaldan  azad edəndən  sonra,  türkçü  görüşlərlə tanınan  Məcdüssəltənəti
Güney  Azərbaycana  vali  təyin  etdi.  Vali  türk  dilində “Azərbadeqan”  adlı  bir
qəzet  çıxarmağa  başladı.  Yeni  rəhbərlik  “İttihadi-İslam”  adlı  bir  təşkilat
44
quraraq  Təbrizdə və Urmiyada  öz  dayaqlarını  yaratdı. Xiyabani  siyasi  bir
səhv  buraxaraq,  osmanlı əsgərlərinin  Güney  Azərbaycandan  çıxarılmasını
tələb  etdi.  Osmanlı  paşası  Xiyabaninin  və onun  silahdaşlarının  tutulmasını
əmr  etdi.  Xiyabani  və silahdaşları  həbs  olunub  Qarsa  gətirildilər.  Onlar
Qarsda  bir  müddət  saxlandıqdan  sonra  Fars  bölgəsinə sürgün  edildilər. ADP
Osmanlı  ordusunun əsgərləri  tərəfindən  dağıdıldı.
1918-ci  ilin  noyabırında  Osmanlı  ordusunun  alayları  Güney
Azərbaycanı  tərk  etdilər.  Xiyabani  Azərbaycana  qayıdaraq ADP-ni  yenidən
topladı.  “Təcəddüd”  qəzetinin  nəşri  bərpa  olundu. Həmin  dövrdə ADP
daxilində fikir  ayrılığı  yarandı.  Partiya  Xiyabaninin  və doktor  Zeynalabdinin
başçılıq  etdiyi  iki  qrupa  ayrıldı.  Bu  qruplar “Təcəddüdyun” və “Tənqidyun”
adlanırdı. Xiyabaninin əleyhdarları,  onun  partiyanı  demokratik  metodlarla  idarə
etmədiyini  söyləyirdilər.  Onlar  Mirzə Tağı  xan  Rəfətin  yenidən  partiyaya
qəbul  olunmasına  etiraz  edirdilər.  Mirzə Rəfət,  Osmanlı  hərbi  qüvvələri
Güney  Azərbaycanda  olduğu  müddətdə “Azərbadeqan”  qəzetinin  baş
redaktoru  olmuşdu.  Tənqidçilər  belə hesab  edirdilər ki, o,  osmanlılarla
əməkdaşlıq  etdiyinə görə partiya  sıralarında  ola  bilməz.  Lakin  Xiyabani  bu
etirazları  qəbul  etmədi  və Mirzə Rəfəti  yenidən  “Təcəddüd”ün  baş  redaktoru
təyin  etdi.  Xiyabaninin əleyhədarları  partiyanın  yalnız  Azərbaycan  partuyası
olmasına da qarşı  çıxırdılar.  Sonralar  Xiyabaniyə xəyanət  etmiş Əhməd
Kəsrəvi də “Tənqidçilər”  qrupuna  daxil  idi.
Rus  inqilabından  sonra  İranda  İngiltərənin  siyasi  nüfuzu  artdı.
Vüsüqüddövlənin  1919-cu  ildə İngiltərə ilə bağladığı  müqavilə bu  nüfuzun ən
bariz  göstəricisi  idi.  Həmin  müqaviləyə görə İngiltərə İrana  2 milyon  kredit
verərək,  eyni  zamanda  İranda  dəmiryolu  tikəcəkdi.  Bunun  müqabilində İran
ordunun  silahla  təhcizatı,  hərbi  təlim və idarəçilikdə müşavirlik  huququnu
İngiltərəyə verirdi.  Vüsüqdövlənin  bu  müqaviləsi  İranda  böyük  çılğınlıqla
qarşılandı. ADP  bu  müqaviləni  bir  sui-qəsd  kimi  dəyərləndirdi.  Vüsüqdövlə
təzədən  Eynüddövləni  Azərbaycana  vali  təyin  etdi.  Eynüddövlə Məçrutəyə
qarşı  olduğu üçün  Azərbaycanda  qətiyyən  sevilmirdi.  Xiyabani də onun
45
valiliyini  qəbul  etmədi.  Məhz  bundan  sonra  Güney  Azərbaycanda  yenidən
Milli  azadlıq  hərəkatının  qığılcımları  görünməyə başladı.  Tehran,
Azərbaycanda  başlamış  Milli  azadlıq  hərəkatının  getdikcə genişləndiyini,  get-
gedə daha  çox  nahiyə və vilayətləri əhatə etdiyini  görüb,  qorxuya  düşdü,
odur ki,  irtica  tədbirləri  görmək  qərarına  gəldi.
Vüsüqiddövlə İngiltərə ilə olan  müqavilənin  Məclis  tərəfindən  təsdiq
olunmasını  gözləmədən,  onun  ayrı-ayrı  maddələrini  həyata  keçirməkdə idi.
Onun  kabinəsinin  xarici  işlər  naziri  Şahzadə Nüsrətüddövlə Firuz  Parisdə
ingilis   maliyyə müstəşarı  İsmət  ilə üç  illik  bir  qərar  imzalamışdı.  Bu
qərarda əsasən  ingilis  zabitlərindən  ibarət  bir  komsiyon  təşkil  edilmişdi  və
İranın  qoşun  işlərini  yenidən  qurmaq  bu  komsiyona  tapşırılmışdı.
Vüsüqüddövlə bununla  kifayətlənməyib Güney  Azərbaycanda  bir  sıra
kadr  dəyişiklikləri  etməyə başladı.  Azərbaycan  polisinə rəhbərlik  etməyi
isveçrəli  Bierlinq  Flenq  Kioya  tapşırdı.  Bu  dövr ərzində Azərbaycanın  bəzi
bölgələri  yezidi-kürdlərin  hucumlarına  məruz  qaldı.  Şəkkak  tayfasının  başçısı
İsmayıl  Simko,  Azərbaycanın  bəzi  bölgələrində böyük  özbaşnalıqlar  törətdi,  o
cümlədən  bütün  teleqraf  xəttlərini  kəsərək,  rabitə problemi  yaratdı. Şübhəsiz
ki,  bu da  şah  üsul-idarəsinin  Azərbaycana  qarşı  işlədilmiş  iyrənc  bir  siyasəti
idi.  Yezidi-kürdlər cəsur  azərbaycanlılar  tərəfindən  güclü  müqavimətə rast
gəlib  pərən-pərən  düşdülər  və quldurluqlarından əl  çəkmək  məcburiyyətində
qaldılar.
1919-cu  ilin  fevral  ayında Bierlinq  Təbrizə gəldi  və xalqla  sərt
davranmağa  başladı.  Polis  ADP  üzvüləri  və din  xadimləri  ilə amansız  rəftar
etdi.  ADP  üzvülərindən  bir  neçəsinin  həbsi  iğtişaşlara  səbəb  oldu.  Şəhər
sakinləri  polis  idarəsinin  önünə topılaşdılar,  Xiyabani  başda  olmaqla  camaat
polis  idarəsinə hucum  edib  həbsdə olanları  azad  etdi.  Lakin  bununla
nümayişlər  səngimədi.  Xalq  “Təcəddüd”  qəzetinin  redaksiyasının  həyətinə
toplaşıb  bir  bəyənat  yaydı.  Bəyənatda  konstutsiyanın  qüvvəyə minməsi,
məşrutiyyətin  bərpası,  ictimai  təhlükəsizlik  və xalqın  rifahının  təmin  edilməsi
tələb  olunurdu.  Xiyabaninin  və Demokrat  Partiyasının  tələbi  daha  radikal  idi.
46
Xiyabani  Azərbaycanda  Tehrandan  asılı  olmayan  bir  dövlət  qurmaq  istəyində
idi.  Bunun  üçün  o,  xalqın  dəstəyi ilə Təbrizə nəzarəti ələ keçirdi. Vüsüqdövlə
qorxuya  düşüb  istefa  verdi.  Yeni  kabinəni təşkil  etmək  Müşiriddövləyə
tapşırıldı.  Müşiriddövlə iş  başına  gələn  kimi  bir  bəyannamə nəşr  etdirdi.  Bu
bəyannaməyə görə Vüsüqüddövlənin  İngiltərə ilə bağladığı müqavilənin
dayandırıldığı  bildirilirdi.  Müqavilə Məclis  tərəfindən  təsdiq edilməyincə
qüvvəyə malik  olmamalı  idi.
Müşürüddövlə bununla  gözdən  pərdə asırdı. O,  bununla  Xiyabaninin
başçılğı  ilə başlanan  qiyamın  qarşısını  almaq  istəyirdi.
Xiyabani Nürşüddövlə ilə apardığı  müzakirə zamanı  qeyd  etmişdi:
“Dövlət   millətin  iradəsinə arxalanmadıqca  uğur  qazana  bilməyəcək.  Bizim
ölkədə isə Dövlət  bir  nəfər  vəzirdən  ibarətdir ki,  o da  istədiyi  5-10  nəfəri
ətrafına  toplamış  və xalqa  hakim  kəsilmişdir.  Bu  hökumətdə kütlənin  iştirakı
yoxdur. Əksinə bir  dəstə xain  şəxslər  bu  vəzirləri  millət  adından  vəzarət
məsxədinə namizəd  etmişdir.  Belə bir  hökumət  heç də xalqın  dərd  və
ehtiyacına əhəmiyyət  vermir.  Xalq  Dövlət əleyhinə üsyan  və ya mütəşəkkil
çıxış  etdiyi  zaman  ortalığa  belə bir  sual  atır: -Nə istəyirsiniz?    Xalq
yazıqcasına  öz  arzularını  hökumətə izhar  edir.  Hökumət  isə əsassız  və boş
vədlərlə xalqı  aldadıb,  onu  qiyam  daşını ətəyindən  tökməyə dəvət  edir.  Lakin
bizim  qiyam  bundan  ötrü  deyildir ki, icz  və yalvarışla  Dövlətdən  istirham  və
iltimas  edək.  Bizim  məqsədimiz  budur ki,  xalq  özü  bilavasitə vəzir  və
hakimlərini  təyin  etsin”.
Əlbəttə Xiyabaninin  bu  təklifləri  Mürşüddövləni  razı  sala  bilməzdi.
Xiyabani  isə öz  tələblərində möhkəm  durmuşdu.  Yuxarıda  qeyd  olunan
danışıqlar  birbaşa  teleqraf  xətti ilə aparılırdı.  Xiyabani  həmin  danışıqların
nəticələri  haqqında  izahat  verib  deyirdi: “Bu  gün  Dövlət  heyəti  ilə
apardığımız müzakirə zamanı  belə nəticəyə gəldik;  Dövlət  hər  şeydən əvvəl
Azərbaycana  bir  nəfər  vali  göndərmək  fikrindədir.  Lakin  bizim  valiyə
ehtiyacımız  yoxdur.  Azərbaycanı  idarə etməyə özümüz də layiq  və qadirik.
47
Qoy  Dövlət  hər  şeydən əvvəl  Azərbaycanın  ehtiyaclarını  rəf  etməklə bərabər
azadxahların  tələblərinə müvafiq  tədbirlər görsün”.
Xiyabaninin  yağlı  vədlərə uymayacağını  görən  baş  vəzir  bu  dəfə
mətbuat  vasitəsilə hucuma  keçib,  qiyamı  və onun  rəhbərlərini məmləkətə
xəyanətdə ittiham  etməyə başladı.  Bu  cəbhədə əsas  vəzifəni  ingilis  cəsusu
Ziyaəddin  Təbabətiyə və onun  “Rəd”  qəzetinə,  habelə Məlikşüara  Baharın
müdirliyi  altında  çıxan  “İran”  qəzetinə tapşırdı.  Ziyaəddin  “Rəd”in
səhifələrində Xiyabaninin,  eyni  zamanda  azərbaycanlıların  azadlıq
mübarizəsini  ləkələməyə başladı.  O, Əminəlmülk  imzası  ilə çap  etdiyi
məqalədə Azərbaycanda əminiyyət  olmadığını  iddəa  edirdi. “İran”  qəzeti də
onun  səsinə səs  verib,  Xiyabani  hərəkatına  və qiyama  böhtanlar  atırdı.
Xiyabani  düşmən  cəbhəsindən  qalxan  bu  ittihamı  susdurmaq  məqsədiylə
söylədiyi  nitqində demişdi:  “Rəd”  qəzeti Əminəlmülkün  bəyənatını,  “İran”
qəzeti də Təbriz  qiyamı  haqqında  xüsusi  məqalə dərc  etmişdir.  Tehran
qəzetlərindəki  bu  məqalələrin bizim  nəzərimizdə əhəmiyyəti  yoxdur və
olmayacaqdır.  Nəhayət  Təbrizdən  çıxan  bu  günəşin  nuru  yapalaqların  gözünü
kor  edəcəkdir”.
Bundan  sonra  qiyamlar  yenə davam  etdi  və azadxahlarla  irticaçılar
arasında  dəfələrlə qanlı  döyüşlər  baş  verdi.  Təbrizdə başlamış  üsyan  tədricən
Güney  Azərbaycanın  başqa  mahal  və şəhərlərini də-Zəncan,  Marağa, Əhər,
Xoy, Ərdəbil  və s. əhatə etdi.  Təbriz  üsyanı  dövründə Tehranda  və İranın
digər  mühüm  məntəqələrində bu  üsyana  açıqca  hüsn-rəğbət  və həmrəylik
güclü  idi.
Təbrizə hərbi  yardımlar da təklif  olunurdu.  Lakin  İranı,  iranlı  azad
etməlidir”-deyən  Xiyabani  İranın daxilindən  və xaricindən  olunan  bir  sıra
hərbi  yardım  təkliflərini  rədd  etdi. Üsyanın  gedişi  zamanı  baş  vermiş
müəyyən  hadisələr  Xiyabaninin  bu  sərt  mövqeyinə haqq  qazandırırdı.
Xüsusilə həmin  dövrdə Gilandakı  hərəkatın  bəzi  xoşagəlməz (neqativ)
cəhətləri,  o  sıradan  Sovet  rəhbərlərinin  (Çarizmlə ingilislər  arasında  İranın
bölünməsi  haqqında  1907-ci  və 1915-ci  illər  gizli  sazişlərinin  ləğvini  elan
48
etməklə demokratların  rəğbətini  qazanmış  bolşeviklərin)  rəsmi  bəyənatlarının
tam əksinə olaraq  1920-ci  il  mayın  18-də yenidən-onun  Xəzər  dənizi
sahilində yerləşən liman  şəhəri Ənzəliyə hərbi  hissələr  çıxarması  və sonrakı
hadisələr  Xiyabanidə bolşeviklərə olan  inamı  tamamilə qırdı.  Bu  aylar
ərzində “On birinci  qırmızı  ordu”nun  Quzey  Azərbaycanı  işğal  etməsi,  Bakıda
və Gəncədə müsəlman əhaliyə qarşı  qırğınlar  törətməsi,  bir  sözlə
azərbaycanlılara  divan  tutması,  eyni  zamanda  Gilandakı  sovetlərin
dəstəklədiyi  ifrat  solçu  kommunistlərin  mənfur  siyasətinin əsil  mahiyyəti
Xiyabaniyə çox  şeyləri  aydınlaşdırdı.  Yalnız  indi  Leninin  və bolşeviklərin  iç
üzünü  tanıyan  Xiyabani  avqust  ayının  7-də “Yuq  Rossiyi”  qəzetinin
müxbirinə verdiyi  müsahibədə öz  fikrini  bolşevizmi  “Çarizmin  o  biri  üzü”
adlandırmışdı.
İranın Əsas  Qanununa  uyğun Əyalət Əncüməni  yaradılması  haqqında
Tehrana  müraciətinə cavab  almayan  üsyan  rəhbərliyi,  yerlərdə hakimiyyətin
demokratlar əlinə keçməsinə istinadən  iyunun  24-də Konustutsiyadakından
daha  yüksək  müxbir  huquqlara  və silahlı  qüvvələrə malik  Milli  Hökumət
(MH)  yaratdı.  Xiyabaninin  sədr  seçildiyi  “MH”  iyunun  24-də “Təcəddüd”
qəzeti  redaksiyası  binasından,  üsyandan əvvəl  mərkəzi  dövlət  idarələrinin
yerləşdiyi  və vəliəhdin  iqamətgahı  olan  binaya-Ala  Qapıya  köçürüldü. Milli
Hökumətin  tələbiylə vəliəhdin  hərəmxanası  və xidmətçiləri,  eləcə də üsyan
zamanı  Təbrizə göndərilmiş  vali  Eynüddövlə Təbrizi  tərk  etdilər.  Beləliklə
Təbrizdə mərkəzdən  göndərilmiş  bir  nəfər də məmur  qalmadı.
Bundan  sonra  irticaçılar  yenə üsyanı  yatırmaq,  daha  doğrusu  Milli
Hökuməti  yıxmaqdan  ötrü  yenə Təbrizə hucuma  keçdilər. Hər  dəfə də Milli
azadlıq  hərəkatının əsgərləri  irticaçılara  layiqli  cavab  verərək,  onları  geri
çıkilməyə məcbur  etdi.  Nəhayət, Xiyabani  Azərbaycanı  müstəqil  Dövlət  elan
edərək  adını  “Azadstan”  qoydu.  Lakin  “Azadstan”  Dövlətinin ömrü  uzun
sürmədi.  Müstəqiilk  elan  olunandan  altı  ay  sonra  1920-ci  il  sentyabrın
əvvəllərində,  yenicə Azərbaycan  valisi  təyin  olunmuş  Hidayət  Müxbirsəltənə
böyük  bir  ordu  ilə Təbrizə doğru  hərəkət  etdi.  O,  Təbrizə hucuma
49
keçməmişdən əvvəl  ingilis  və Amerikan  konsulluqlarına  xəbər  verdi,  sonra
isə kazak  dəstələri  ilə birləşərək  Təbrizə daxil  oldu.  Demokratlar  bu  səfər
dinc əhali  ayaq  altında  qalmasın  deyə,  Müxbirsəltənənin  ordusuna  heç  bir
müqavimət  göstərmədilər.  Təbrizdə Müxbirsəltənə ilə Xiyabani  arasında  bir
sıra  danışıqlar oldu.  Lakin  bu  danışıqlar  heç  bir  şeyi  həll  etmədi.  Xiyabani
Müxbirsəltənəyə sərt  cavablar  verib,  onun  istefasını  tələb  etdi.  Müxbirsəltənə
fırıldaqlarının  baş  tutmadığını  görüb,  gizli  surətdə Azadstan  Dövlətini
yıxmaqdan  ötrü  fəaliyyətə başladı.  O, Milli  hökumətin  jandarm  dəstəsini  öz
tərəfinə çəkə bildi.  Onların  başçısı  Hüseyn  xan  Majorla  birləşib  plan
hazırladı.  Onlar  jandarm  polkundan  bir  neçə dəstəni ətraf  kəndləri  və yolları
tutmaq üçün  göndərdilər.
Bundan  bir  neçə gün keçəndən  sonra  yollarda  quldurlar  olduğu  barədə
söz  yayıldı.  Mirzə Hüseyn  Major “quldurlarla  mübarizə aparmaq”  bəhanəsilə
800  nəfərlik  jandarm  dəstəsini özü ilə bərabər  Basminc  tərəfə apardı.
Beləliklə Milli  Hökumətin  son  silahlı  dəstəsi də mərkəzdən  çıxarıldı.  Təbrizdə
yalnız  İran  kazak  briqadası  qaldı.  Həmin  briqada  isə Tehran  hökumətinə
sadiq  idi.
Müxbirsəltənə ilə Xiyabani  arasındakı  münasibətin ən  gərgin
günlərində,  yəni  sentyabr  ayının 7-də Cəlil  Məmmədquluzadə Təbrizə gəldi.
O,  tək  gəlməmişdi,  özüylə “Molla  Nəsrəddin”  məcmuəsini də gətirmişdi.
Xiyabani  Mirzə Cəlillə görüşdü  və uzun  sürən  səmimi  müsahibədən  sonra,
“Molla  Nəsrəddin”i  Təbrizdə çap  etmək  işində əlindən  gələn  köməyi
əsirgəməyəcəyini  söylədi.  Lakin  Azərbaycan  xalqının  azadlıq  və səadəti
uğrunda  bu  iki  simanın  dostluğu  çox  sürmədi.  Bu  görüş  birinci  və sonuncu
oldu.  Çünki  Müxbirsəltənənin əmriylə hərbi  qüvvələr  üç yüzdən  çox
demokrat  ailəsini dağıdıb  qarət  edəndən  sonra,  Milli  Hökumətin  yerləşdiyi
Ala-Qapını  tutdular.  Xiyabani  isə Həsən  Miyanəçinin  evində olduğundan,
sentyabrın  14-də kazaklar  bura  hucum  çəkdilər.  Xiyabani  ilə kazaklar
arasında  atışma  başladı.  Xiyabani  bir  neçə düşməni  məhv  edəndən  sonra,
50
onların əlinə keçməsin  deyə son  gülləsi ilə özünü  vurdu.  Bununla da
Azadstan  Dövlətinin  mövcudluğuna  son  qoyuldu.
Onu da  qeyd  etmək  lazımdır ki,  Xiyabani  bir  siyasi  və ictimai  xadim
kimi  bir  sıra  müsbət  keyfiyyətlərə malik  olsa da,  öz  siyasi  fəaliyyətində bir
sıra  xətalara  yol  vermişdi.  Belə ki, o,  Okyabr  inqilabının  yaradıcısı  Leninə və
Qırmızı Orduya  dərin  məhəbbət  bəsləmişdi.  Quzey  Azərbaycanı  qana  boyayan
Leninə və Qırmızı  Orduya  məhəbbət  bəsləyən  Xiyabani,  “Azərbaycan
Demokratik  Cumhuriyyəti”nə və onun  qurucularına o  qədər də hüsn-rəğbət
bəsləmirdi.  Tarixi  mənbələr  göstərir ki,  Xiyabaninin  “Azərbaycan”  adını
“Azadstan”a  çevirməsinin səbəbi  məhz bu olmuşdur. Onun  Quzey Azərbaycanın
1918-ci il  may  ayının 28-də elan olunan müstəqilliyinə qeyri-səmimi  münasibəti,
onun Quzey Azərbaycanı “XI qızıl ordu” işğal edənə qədər, Quzey Azərbaycanla
bütün əlaqələrinin  kəsilməsinə səbəb olmuşdu. Xiyabanin “Turançılıq ideyası”na
da  münasibəti  müsbət  olmamışdır. Lakin Nəriman Nərimanov kimi, Xiyabani də
sonradan  Leninin  və bolşeviklərin  riyakarlığını görüb peşmançılıq  çəkmişdir.
Bəlkə bu da onun  siyasi  karyerasının  zəifləməsinə, müəyyən qədər bədbinliyə
qapılmasına və ümumiyyətlə, hər kəsə qarşı  inamının  itməsinə səbəb olmuşdur.
Əlbəttə, bütün  bu  qeydlər  Xiyabanini  tənqid  etməkdən  ötrü  deyildir.
Xiyabani  quzeyli-güneyli  Azərbaycan  xalqının  qəhrəman  oğludur.  Lakin
həyatda  peyqəmbərlərdən  və övliyalardan  başqa  ideal  insan  olmayıb  və heç
zaman da  olmayacaq.  Çox  təəsüflər  olsun ki,  istər  Xiyabaninin  tədqiqatçıları,
istərsə də onun  haqqında  bədii əsərlər  yazan ədiblər,  onun  yalnız  müsbət
keyfiyyətlərini  göstərməklə kifayətlənmiş,  səhvlərini  isə nəzərə çatdırmamışlar.
ƏDƏBI  FƏALIYYƏTI...
Alovlu natiq, istedadlı publisist jurnalist-mühərrir
Xiyabaninin ədəbi  fəaliyyətini əsasən  daxili  istibad  və xarici
müstəmləkəçilərlə mübarizə,  Azərbaycan  cəmiyyətinin  islahı  üçün  yeni
51
yolların  axtarışı,  yeni  elmlərə münasibətdə İslam  dininin  mövqeyinin
müəyyənləşdirilməsi, torpaq islahatı,  iqtisadi  məsələlər,  rabitə vasitələri,  vergi
sisteminin  nizamlanması,  mülkiyyət  məsələləri  və şübhəsiz ki,  ilk  növbədə
azadlıq,  hüriyyət  arzusu əhatə edirdi.
Xiyabaninin  publisistikası  şah üsul-idarəsinin  milli  təfəkkürün  inkarına
söykəndiyi  bir  zamanda,  Azərbaycan  xalqını  qoruyan  sipər  kimi  idi.  Xiyabani
publisistikası  xalqına  imperializmin  cazibə qüvvəsinə qarşı  müqavimət
göstərməkdən  ötrü  mənəvi  güc  bəxş  edirdi.
Xiyabani  ictimai  və siyasi  baxışlarını  fəlsəfə əsasında irəli  sürür,  bütün
çıxışlarında  hadisələri  bir  siyasətçi  kimi  deyil,  bir  filosof  kimi  təhlil  edirdi.
O,  Güney  Azərbaycan  milliyətçi  hərəkatının  lideri  olmaqdan əlavə,  həm də
Azərbaycanın ən  görkəmli  publisistlərindən  biri  sayılır.  Onun  düşüncəsinin
mərkəzində “Təcəddüd” (müasirləşmə) məfhumu  dayanırdı.  O,  hətta  üsyanın
həyata  keçirilməsini  nəzəri  cəhətdən  işləyib  hazırladığı  “Təcəddüd” məsləki
əsasında  təşkil  etmişdi. “Təcəddüd” yenilikçi  məsləki  imperializm  ağalığına,
şah  hakimiyyətinin  zülmünə,  feodal  geriliyi  və istibad  qalıqlarına,  ictimai
ədalətsizliyə qarşı  üsyan  edən  siyasi  və demokratik  azadlıqlar,  həqiqi  xalq
hakimiyyəti və s. kimi  inqilabi-demokratik  tələblər  irəli  sürən,  nəhayət  Güney
Azərbaycanın milli  huquqları  uğrunda mübarizə aparan  bir əqidə,  siyasi-nəzəri
bir  cərəyan  idi.  Bu  cərəyan  siyasi  mübarizədə nə sağ,  nə də sol  olmayan,
Xiyabaninin  dəfələrlə təkrar  etdiyi  “Qara  xətt”  götürən  radikal  xırda  burjua
platforması  idi.  Həmin  cərəyan  iri  burjuaziya  və torpaq əsilzadələrindən
başqa  bütün  sinif  və təbəqələri  vahid  bir  cəbhədə birləşdirmək  imkanı  verən
və o  vaxt  üçün  məqbul  sayılan  düzgün  hərəkət  xətti  idi.
“Ey əziz  Azərbaycan,  sən  bir  iti  gözsən ki,  İran  səninlə Avropa
mədəniyyətinə baxır”-deyən  Xiyabani,  Təbrizdən  başlamış  üsyanın  bütün
İrana  yayılacağını  və bu  işdə Azərbaycanın, ələlxüsus  Təbrizin  mühüm  rol
oynayacağını  söyləyitdi. “Təbriz  İrana  nicat  verəcəkdir”  kəlıamı  doğma  diyarı
Azərbaycanın  vurğunu  və fədaisi  olan  Xiyabaninin  səmimi  sözləri  idi.  İyun
ayının  23-də o  deyirdi:  “Bu  gün  Təbrizdə hökumət  demokratların əlindədir.
52
Bu  demokratik  hökumət  Təbrizdən  başlayacaq  və İranın ən  ucqar  şəhərlərinə
də şamil  olacaqdır.  Biz  yavaş-yavaş  bu  ali  məqsəsimizə çatacağıq.  Bütün
idarə və məqamlar  bizim  nəzarətimiz  altında  olacaq”.
Bununla da  Xiyabani  gələcək  demokratik  quruluşda bütün  İranda,
əslində hakimiyyət  başında  məhz  azərbaycanlıları  görmək əzmini  ifadə
etmişdir.
İranda  müasirləşmə, qərbləşmə ilə sinonimdir  və qərbləşmə milli
dəyərlərin  inkarı  kimi  başa  düşülür.  Xiyabaniyə görə isə “Təcəddüd”
cəmiyyət  və fərd  səviyyəsində müasir  dövrün  şərtlərini  mənimsəmək  və
zamanla  ayaqlaşmaqdır”  O, təcəddüdü  milli  dəyərlərin  üzərində qurulmuş
yeniləşmə prosesi  kimi  görürdü.  Xiyabaninin  düşüncəsində müstəqilliyin  çox
önəmli  yeri  var  idi.  Müstəqillik  olmayan  yerdə təcəddüddən  söhbət  gedə
bilməz.  Bir  humanist  və bütün  bəçəriyyəti  sevən  insan  kimi
Xiyabani  tək  öz  xalqının  deyil,  bütün  xalqların  müstəqil  olmasını  istəyirdi.
O,  çıxışlarının  birində hər  bir  xalqın  müstəqilliyinə xüsusi əhəmiyyət  verərək
“Bir  xalqın  şərafəti  üçün  birinci  şərt  onun  müstəqil  olmasıdır.  Müstəqil
olmayan  bir  xalqın əzmi  və fəaliyyəti  yoxdur”- demişdi.
Xiyabaninin  üzərində dayandığı  xüsusi  problemlərdən  biri də
Azadstanda  qadınların  ictimai  həyatda  iştirakı  məsələsi  idi.  O,  Güney
Azərbaycanda  (Azadstanda)  ümumiyyətlə bütün  İran  tarixində ilk  dəfə olaraq
belə aydınlığla  və yüksək  məqamda  qadınların  fəal sosial  qüvvəyə çevrilməsi
ideyasını  irəli  sürürdü.  Onun  bir  sıra  məqalələri  (“Dünyanın  məhşur
qadınları”, “Dünya  qadınlarının  tərəqqisi”, “Bizim  qadınlarımız”,  “Sabahkı
analarımız”  və s,) və nitqləri  məhz  bu  mühüm  problemə toxunurdu.  Məslən  o
deyirdi:  “İctimai  həyatdan  ayrı  yaşayan  qadınlar  aləmi  böyük əhəmiyyətə və
həyati  qüvvəyə malik  olan  bir  dünyadır.  Qadınlarımızın  ölkə müqəddəratında
və demokratiyanın  gələcəyində böyük  payları  vardır.  Qadınlarımız  öz  səy  və
qeyrətlərini,  qüvvət və qüdrətlərini  vətənin  və xalqın  xeyrinə olan  işlərə sərf
etməlidir”.
53
Xiyabaninin  təşəbbüsü  ilə üsyan  dövründə Təbrizdə pulsuz  qız
məktəbinin  açılması  bu  yolda  atılan  ilk  addımlardan  biri  idi.
Xiyabaninin ədəbi  fəaliyyəti əsasən  irticaçıların  yırtıcılaşdığı  bir  dövrə
təsadüf  edir.  Məhz  buna  görə də onun  publisistikasında  müstəmləkə
xalqlarının  çox  acınacaqlı  vəziyyəti,  imperialislərin  təkcə İranda  yox,  bütün
Şərqdə törətdiyi  fitnəkarlıqlar  xüsusi  yür  tutur.  Xiyabaninin  publisist
yazılarında  və çıxışlarında  İran  milli  azadlıq  hərəkatının  sadəcə icmalı  deyil,
bu  hadisələrin  xarakteri,  mahiyyəti  və istiqaməti  obyektiv  şəkildə izah  edilir.
Bilavasitə hadisələrin  içində olan  ictimai  xadimin  alovlu  sözləri  xalqı  daima
ölüm-dirim  mübarizəsində qətiyyətli,  cəsarətli,  sərvaxt  və həmrəy  olmağa
ruhlandırırdı.
Bu dövrdə Güney Azərbaycanda  ictimai  fikrin  inkişafında  “Təcəddüd”
qəzetinin  böyük  rolu  olmuşdu.  Geniş  xalq  kütlələri  arasında  qəzetin  nüfuzunu
təsəvvür  etmək  üçün,  onun  redaksiyasına  göndərilən  məktubları  nəzərdən
keçirmək  kifayətdir.  Kəndli,  şəhərli,  kargər, əsnaf,  ruhani və s.  Təbəqələrin
nümayəndələri  tərəfindən  yazılan  bu  məktublarda  geniş  xalq  kütlələrinin
“Təcəddüd”  qəzetinə səmimiyyəti  oxunmaqdadır.  “Təcəddüd”  1917-ci ildən
etibarən  fəaliyyətə başlayandan  sonra, 137-ci  nömrədən  202-ci  nömrəyədək
rəsmən  Xiyabaninin  müdirliyi  və baş  mühərrirliyi  ilə çap  edilmişdi.  Öz
məzmunu  və istiqaməti  cəhətdən  İranda  çıxan  bütün  qəzetlərdən  fərqlənən
“Təcəddüd”ün əsasən  fars  dilində nəşr  edilməsi,  Xiyabaninin  Azərbaycan
dilini  intişar  etmək  yolunda olan tədbirlərə qarşı  bir  hərəkət  idi.  Hamıya
məlumdur ki, İranda,  Şah  İsmayıl  Xətainin  dövrünü  çıxsaq,  tarix  boyu  sayı
farslardan  artıq  olan azərbaycanlılara  bir  xalq  kimi  heç  bir  huquq
verilməmişdir.  Xiyabaninin  yaşadığı  dövrdə 1906-cı  ilin  dekabrından  Təbrizdə
nəşr  olunmağa  başlayan  “Azərbaycan”  adlı  satirik  jurnaldan və “Fəryad”  adlı
qəzetdən  başqa  İranda  ümumiyyətlə azərbaycanlılarla bağlı  nə bir  dərgi,  nə də
bir  ruznamə nəşr  olunmamışdı.  “Azərbaycan”  jurnalı da  Məşrutə hərəkatı
dövründə yalnız  bir  il  müddətində fəaliyyət  göstərmişdi.  Şübhəsiz ki,  bütün
bunlar da  Xiyabanini  düşündürməyə bilməzdi. Ancaq “Təcəddüd”ün  fars
54
dilində çıxmasının  başqa  bir  səbəbi də var idi. Hamıya məlumdur ki, İranda
yaşayan azərbaycanlıların əksəriyyəti fars dilində sərbəst danışa, eynu  zamanda
oxuya-yaza bilir. Lakin İranda yaşayan farsların böyük  bir  qismi Azərbaycan
dilində bir kəlmə söz də bilmirlər. Şübhəsiz ki, “Təcəddüd”ün fars dilində
çıxmasının səbəblərindən də biri bu idi ki, farslar da bu qəzeti oxuyub
maariflənsinlər.
Xiyabani  siyasi  mübarizənin  məqsəd  və amalı  haqqında “Təcəddüd”ün
səhifələrində dərin  və bariz  məqalələr  yazırdı.  24-cü  səhifədə Xiyabani
tərəfindən  yazılmış  “Azərbaycan”  adlı  məqalə diqqəti  xüsusilə cəlb  edir.  O,
bu  məqaləsində Azərbaycanın  müqəddəratı,  azadlığı,  istiqlaliyyət  və milli
varlığı  məsələsini  fəlsəfi  baxışlarla  vermişdir.  Ümumiyyətlə, hər  cümləsində
dərinliklərə varan Xiyabani  heç  vaxt  boş-boşuna  söz  işlətməmiş,  dahi  şairimiz
Nizami  Gəncəvinin  təbirincə desək, hər  sözü  az,  daha  xoş  və yerində
işlətmişdir. Xiyabani  bu  məqalədə öz  ürək  sözlərini  belə ifadə edir:
“Azərbaycan!  Bəhanə axtaran  özgələr  və kin-küdurətli  özününkülər  qarşısında
vurdu,  vuruldu,  öldü,  öldürüldü.  Həyatın  çətinliklər  və çəkçevirləri  içərisində
inqilab  və təkamül  yolunu  keçib  yaşadı.  Ucdan  tutma  qırğınlar,  soyğunlar,
zülm  və işgəncələr  Azərbaycandakı  istiqlaliyyət  hərəkatını  və azadlıq
tələblərini  məhv  edə bilməyəcəkdir.
Özgələr  və “özümüzünkülər”  ürəklərində saxladıqları yaramaz  fikirlərini
həyata  keçirmək  məqsədilə bu  torpağın  yaralı  sinəsi  üzərində dar  ağacları
qurdular.  Zülm  və vicdansızlığın  qara  kölgəsini  bu  qana  boyanmış  totpağın
üzərinə saldılar.  Lakin  bu  ölkənin  qeyrətli  cavanları  və qəhrəman  qocaları
başlarını  rəşadət  səmalarında  uca  tutub,  zülm  və ədalətsizlik  dünyasını  öz
ayaqları  altında  gördülər.  Öz  gənc  həyatlarını  həqiqət  və azadlıq  yolunda
mərdliklə fəda  edən  Azərbaycan  övladları  içərisində elə məsum  balalara
təsadüf  eləmək  olurdu ki,  dar  ağacı  belə onların  zəif  vücudu  qarşısında  tir-tir
titrəyirdi. Onların  hədəqədən  çıxmış  gözləri,  göyərmiş  dodaqları  və söxölmöş
boğazları  cəlladları  qorxudur,  rənglərini  qaçırırdı.
55
Müharibə əleyhinə olan  qüvvələr,  daxili  və xarici  düşmənlər  soxulmuş
bu  varlı əyaləti  öz  məcaraları  üçün  meydan  təyin  etdilər.  Təcavüz  və zülmün
qanlı  pəncəsi  bu  vətənin  nazənin  vücudunu  parçaladı,  qalib  və məğlubların
yandırdığı  atəşlər  abad  yerləri  yaxıb  külə döndərdi.  Duz-çörək  qanmayan
ünsürlərin qanlı  xəncəri  Azərbaycanın  hörmətdən  salınmış  qözlarının
vücudunda  elə yaralar  açdı ki,  onların  qanlı dodaqları  bir  daha  yumula
bilməyəcəkdir.
Hələ də azərbaycanlıların  qanı  axıdılmaqdadır.  Bu  gün  Tehranın  gözü
Azərbaycanın  parçalanmış  vücuduna  dikilmişdir.  Dodaqlardan  eşidilən
kəlmələrdə,  qələmlərin  yazdığı  sözlərdə təqdir  səsləri  və təhsin  nəvaları
eşidilməkdədir.  Lakin  ey  qeyrətli  Azərbaycan!  Ey  vətən  məftunlarının
istiqamətli  övladları,  ey  azadlığın  qorxu  bilməyən  qəhrəmanı!  Ey  təriflərə
ehtiyacı  olmayan  Azərbaycan!  Bütün  bu  təqdir  və təqdislər  sənin  verdiyin
şəhidlərin  qanı  bahasınadır.  Bunlar  sənin  həqiqətən  ölməmiş  cavanlarının,
cavanmərd  qocalarının,  təsəlli  tapmamış  qadınlarının  və qızlarının  səsidir ki,
təqdir  və təqdisləri İran  səmalarında  tərənnüm  edir.  Bu  eşitdiyin  onların
səsidir.  Dinlə və ayıl!  Ey  Azərbaycan!  Ey  demokratik  Azərbaycan  başını
qaldır!
Tutalım ki,  bu  gün  fəlakət  və səfalət  girdabında  boğaza  qədər
müsibətlərə batmış,  vücudun əziyyətlərə düçar  olmuş, ən  ağır  ehtiyaclar
içərisində gücsüz  və qüvvətsiz əl-ayaq  çalmaqdasan.  Tutalım ki,  qışın  bu
şaxtası  lüt  vücuduna  qorxunc  neştərlərini  sancmaqdadır.  Tutalım ki,  çox
bədbəxtsən.  Tutalım ki,  müharibədə iştirak  edən  ölkələr  sənin  qədər  xar
olmamışlar.  Təqsirli  millətlər  sənin  qədər əzab  və işgəncələrə düçar
olmamışlar.
Dünyanın ən  günahkar  ailələri  hamısı  xilas  ildular.  Sən  isə hələ
giriftarsan”.1
1 Ş.M.Xiyabani. Azərbaycan və Azərbaycan demokratik qüvvələri. Bakı, 1961, “Azərbaycan” ruznaməsinin
nəşriyyəsi, səh.14-15.
56
Zavallı  xalqının  taleyinə acıyan  Xiyabani,  Qərb  dövlətlərinin
azərbaycanlılara  qarşı  olduqca  biganə bir  mövqeydə olduğunu  qeyd  etməklə
yanaşı,  “Özgələr  və özününkülər”  deyəndə isə fars  şovinistlərini  və onlara
satılmış  bir  sıra əqidəsiz  adamları  nəzərdə tuturdu.
İstər  bu  məqaləsində,  istərsə də digər  məqalələrində və publisistik
çıxışlarında  Xiyabani  tez-tez  Azərbaycan  və azərbaycanlılar  sözlərini  təkrar
edirdi.
Məlum məsələdir ki,  XX əsrin əvvəllərinə qədər  azərbaycanlıların  necə
adlandırılması,  Azərbaycan  ziyalıları  tərəfindən  dəfələrlə düşünülsə də,  qəti bir
nəticə əldə edilməmişdi.  Odur ki, azərbaycanlılar  sadəcə olaraq  “müsəlman”
adlanırdılar. Hətta əcdadlarımızın  böyük  bir  qismi  özlərinin  türk  olduğunu
belə bilmir,  özlərinin  yalnız  İslam  dininə qail  olduğunu  anlayaraq,  “Biz
müsəlmanıq” deyirdilər. 1892-ci  ildə Kamal Ünsüzadə “Azərbaycan”  adlı  qəzet
çıxarmağa  təşəbbüs  göstərmişdi,  ancaq  çar  hökuməti  bunun  qarşısını  almışdı.
1909-cu  il  mayın  1-də Məhəmmədağa  Şahtaxtlı “Kaspi”  qəzetində
“Zaqafqaziya  müsəlmanları  necə adlandırılmalı” məqaləsində bu türkdilli
xalqın  azərbaycanlı  olduğunu  bildirmişdi.  1903-cü  ildə görkəmli
ədəbiyyatşünas  Firidun  bəy  Köçərlinin  “Azərbaycan ədəbiyyatı”  kitabı
çıxmışdı. “Ancaq  bunu  siyasi  doktrina  halında  həyat  və siyasət  səhnəsinə
atan  M.Ə.Rəsulzadə olmuşdur”.1
1911-ci  ildə M.Ə.Rəsulzadə çar  qoşunlarının  İrana  daxil  olması  ilə
əlaqədar  Türkiyəyə getmiş  və orada  “İran  türkləri”  adlı  məqalə yazmışdır.
Bu  məqaləsindən  başlayaraq,  o  müstəqil  Azəybaycan  ideyasını  işləyib
hazırlamağla  məşğul  olmuşdur.  Şübhəsiz ki,  bu da  Güney  Azərbaycandakı
milli-demokratik  qüvvələrin  şuuruna  müəyyən  təsir  göstərmiş  və gələcəkdə
Xiyabani  publisistikasında  mərkəzi  yer  tutan  konsepsiyaya  çevrilmişdi.
Xiyabani  eyni  zamanda  “Təcəddüd”  qəzetində çap  etdirdiyi  məqalərində
mürtəce  qüvvələrin  dayağı  olan  şah üsul-idarəsini  kəskin  tənqid  edirdi.  O
göstərirdi ki,  mütləqiyyətin  zülmü  və insafsız  qayda-qanunlar hamını  cana
1 M.Əliyev.  M.Ə.Rəsulzadə, “Elm” qəzeti, 1988 oktyabr, səh.7.
57
gətirmişdir.  Xiyabani  torpağı  “öz əlləri  ilə işləyənlərin  ixtiyarına”  verməyi,
vergiləri  azaltmağı, ən  zəruri ərzaq məhsullarını  ucuzlaşdırmağı  və rəiyyətdən
seçilmiş  adamların  ixtiyarına  verməyi  yazaraq,  zəhmətkeş  kütlələri  həmrəy
olmağa  səsləyirdi. O  inqilabın  milli-azadlıq  mübarizəsinə təsir  göstərəcəyinə
inanırdı.  Çünki  inqilabi  hərəkat  meşşan  insanların  zəhmətkeşlərə olan
münasibətdə riyakarlıq  pərdəsini  parçalayıb  atmışdı.  Xiyabani  görürdü ki,
inqilabi  hərəkat  baş  verəndən  sonra  möhürlü  ağızlar  açıldı,  neçə illər  bir-
birinin  üstünə toplaşmış  dərdlər  aşkar  olmağa  başladı.
Bütün  bunlar  xalqı  yüzillər  boyu  zülm  və əsarətdə saxlayan  şah  üsul-
idarəsinin  sarsıldığını  göstərirdi.  Hamıya  məlumdur ki,  o  dövrlər  Güney
Azərbaycanda  tək  şah  üsul-idarəsi  deyil,  çar  üsul-idarəsi,  eyni  zamanda  onun
müttəfiqləri  ağalıq  edirdilər.
Xiyabaninin  publisistikasında  bu  mövzu  da  vaxtaşırı  yer  alırdı.
Hətta  1917-ci  ildə çar  üsul-idarəsi  devriləndən  sonra,  cəlladlıqda
onlardan  geri  qalmayan,  bəlkə beş  dəfə də artıq  olan  bolşeviklər  tərəfindən
devriləndən  sonra da  Güney  Azərbaycandan  çar  üsul-idarəsinin  kazak
süvariləri  ayaq  götürmədilər.  Lakin  bunlar  artıq suquta  uğramış  çar  üsul-
idarəsinə deyil,  riyakarlıqda  və alçaqlıqda  tayı-bərabəri  olmayan  şah  üsul-
idarəsinə tabe  idilər.  Xiyabani  “Təcəddüd”ün  səhifələrində bu  barədə söhbət
açır  və bunu  İranın  köksündə,  bir  yerindən  qopub,  o biri  tərəfinə rışa  atmış
irinli  bir  çibana  bənzədirdi.
Xiyabaninin  siyasi  görüşləri  həm də Məşrutə hərəkatı  ilə bağlı  idi.  Bu
hərəkatla  bağlı  olan  Demokratik  Partiyanın  tərkibində mübarizə edərkən
Xiyabani  bir  İran  təbəəsi  kimi  vahid  İranın  imperialist  boyunduruğundan
qurtulmasına  çağırırdı.
1919-cu  ildə ingilis-İran  müqaviləsi  nəticəsində İranın  suverenliyinə
növbəti  zərbə dəyəndə,  Xiyabani  bu  müqaviləyə qarşı  çıxaraq  vətənpərvər
qüvvələrdən  ibarət  məclis  çağırmağa  səsləyirdi.  Lakin  1920-ci  ilin
əvvəllərində Cənubda  xalq  hərəkatının  qüvvətlənməsi  Xiyabaninin  müstəqil
Azərbaycan  şüarına  tərəfdarlıq mövqeyinə gətirib  çıxardı.  Lakin  bu  məslədə
58
müəyyən  tarixi  səbəblərdən onun  mövqeyi  ziddiyətli  idi.  Bir  tərəfdən  o,
məqalə və nitqlərində İranı  “vətən”  adlandırır, İmkan  düşən  kimi  bu  ölkənin
bütıvlüyünə tərəfdar  olduğunu  göstərirdi,  təkidlə bildirirdi ki, bütün  İran  üçün
azadlıq  arzulayır  və mübarizəsinin  ali  məqsədi də budur.  Lakin  ikinci
tərəfdən o,  İran  tərkibində Azərbaycanın  muxtariyyətinə can  atır,  bu  məqsədlə
1917-ci  ilin  avqustunda  başqa  İran  xalqlarından  ayrı  Azərbayca  Demokrat
Partiyasını  müstəqilləşdirmək  üçün əyalət  konfransı  çağırırdı ki, bu  da
perspektivdə İranın  vahid  vətən  olması  konsepyasına  zidd  idi.  Ümumən
məqalə və nitqlərində Azərbaycan  xalqını  alovlu  tərənnüm  etməsi,  onu
demokratiyanın əsas  dayağı  adlandırması  doğru və uzaqgörənlik  idi. Lakin
belə görüşlər  İranın  demokratik  hərəkatının  ideyasına  tam  uyuşmurdu.  Onun
işlətdiyi  “Azərbaycandakı  istiqlaliyyət  məfhumu  vahid  İranın  azadlığı,
demokratiyaya  gəlməsi  fikrinə zidd  idi. İranda  vahid  hərəkatın  fotmalaşa
bilməməsi,  millətlər  arasında  birliyin  yoxluğu,  bütün  İran  inqilablarının  və
hərəkatlarının  məqlubiyyətinin əsas  səbəblərindən  biri  idi.  Yalnız  1978-1979-
cu illərdə İmam  Xomeyninin  rəhbərliyi  ilə alovlanan  İslam  inqilabı  zamanı,
Şəriət  Mədarinin  müdrikliyi  sayəsində Azərbaycan  xalqı  milli  şüarları  ortaya
atmadı  və nəhayət ki, İranda inqilab  qalib  gəldi.
Xiyabaninin  siyasi  publisistikası  Azərbaycan  xalqının  milli  suverenlik
uğrunda mübarizələri  tarixində mühüm  yer  tutdu.  O,  vahid  İran  azadlıq
hərəkatının  deyil,  məhz  Azərbaycan  istiqlalı  hərəkatının  böyük  hadisəsi  oldu.,
özündən  sonra  məhz  bu  yöndə ciddi əhəmiyyət  kəsb  etdi..  Təsadüfü  deyil ki,
sonrakı  demokratik  hərəkatlarda  onun  adı  məhz  azərbaycanlı  bir  lider  kimi
qaldı.  Çünki  onun  siyasi-publisist  irsinin  mərkəzi  məsələsi  məhz  Azərbaycan
xalqının  taleyidir.1
Bizə məlumdur ki,  Güney  Azərbaycanda  ilk  dəfə ana  dilində nəşr  olunan
ədəbi-bədii  məcmuə “Azərbaycan” (1906-1907)  idi.  Bu  məcmuəninm  adı
bilavasitə Səttarxanın  adı  ilə bağlıdır.  Sərdari-milli  inqilaba  rəhbərlik  etdiyi
zaman  milli  mətbuatın  yaranması  və ana  dilinin  inkişafı  uğrunda  bir  sıra
1 Rəhim Əliyev. Taleyin  sözü. Bakı, “MBM”  nəşriyyatı, 2008, səh 426.
59
tədbirlər  görür,  bu  sahədə ciddi  fəaliyyət  göstərənləri  təltif  edirdi.
“Azərbaycan” məcmuəsinin  birinci  nömrəsini  gördükdə Səttarxanın  sevincdən
ağladığı  qeyd  edilir.
“Azərbaycan”  məcmuəsindən əlavə,  Məşrutə hərəkatının  təsiri  altında
Təbrizdə “Əncümən”,  “Azad”,  “Maarif”,   “Təməddün”,  “Sübhi-Sadiq”  kimi
qəzet  və məcmuələr  çıxırdı.  Xiyabani  imkanı  daxilində bu  dərgiləri  və
ruznamələri  mütaliə edir,  yeri  gələndə dövri  mətbuatda  bu  mətbuat
vasitələrindəki  yazılara,  məqalələrə öz   münasibətini  bildirirdi.  Lakin Xiyabani
tək  bununla  kifayətlənmirdi.  Ümumiyyətlə, mütaliəni  çox  sevən  inqilabçı
Quzey  Azərbaycanda  çıxan  “Molla  Nəsrəddin”, “Fyuzat”,  “Yeni  Fyuzat”,
“Həyat”, “Tərəqqi”,  “Babayi-Əmir”  və s. qəzet  və jurnalları da  zaman-zaman
mütaliə edirdi.  “Molla  Nəsrəddin” ənənələrini  davam  etrdirən  “Azərbaycan”
məcmuəsinin  qiymətli  cəhətlərindən  biri də müasir  mövzularda,  yerli  şərait
üçün  aktual  məsələlərdən  yazması  idi.
Şübhəsiz ki, bütün bunlar Xiyabaniyə lazım  olan məlumatları  çatdırmaqla
yanaşı, onun gələcək ədəbi fəaliyyətinə də öz təsirini göstərirdi. Tarixdən
məlumdur ki, hər bir ədəbi məktəb, ədəbi cərəyan, özündən əvvəlki ədəbi irsə öz
münasibətini bildidrir. Yəni mütərəqqi ədəbi məktəb, ədəbi cərəyan xalqın
həyatını, onun qabaqcıl arzu və meyllərini əks etdirməyi özünün bacib
vəzifələrindən hesab edir. Beləliklə də o, xalqın yaratdığı ən yaxşı mənəvi
sərvətlərdən  qida  alaraq,  onu  inkişaf  etdirib  yeni  pilləyə qaldırır.  Azərbaycan
ədəbi  məktəbindən, ədəbi  cərəyanından  kifayət  qədər  bəhrələnmiş  Xiyabani,
Həsən bəy  Zərdabi, Mirzə Fətəli  Axundzadə,  Məhəmməd  Şahtaxtlı,  Firidun
bəy  Köçərli,  Cəlil  Məmmədquluzadə, M.Ə.Sabir, M.Ə.Rəsulzadə, Əli bəy
Hüseynzadə, Əhməd bəy  Ağaoğlu,  eyni  zamanda  Bayraməli  Abbaszadə, Səid
Səlmasi, Əşrəfəddin  Gilani  və başqa  sənətkarların  davamçısı  kimi,  yaşadığı
dövrün  real  hadisələrini, ən  vacib  məsələlərini,  eyni  zamanda  xalqın  arzu  və
istəklərini  dünya  ictimayyətinə çatdırmaq üçün  fəaliyyət  göstərirdi.
Tarixdən bu da məlumdur ki, böyük sənətkarlar daima maddi çətinliklər,
mənəvi sıxıntılar, hətta bəzi hallarda fiziki təzyiqlər altında yazıb yaratmışlar.  Bu
60
çətinliklər və sıxıntılar, nəinki onların yaradıcılığına mane olmuş, əksinə onların
elmi və bədii fəhminin artmasına kömək etmişdir. Buna Azərbaycan  klassiklərinin
həyat və yaradıcılığından kifayət qədər misal gətirmək olar.
Güney Azərbaycanda hələ “Türkmənçay müqaviləsi”ndən sonra öz xalqının
düşmüş olduğu faciə yollarına nəzər salan və bunu yaradıcılığında əks etdirən
Nəbati, Heyran xanım, Şukuhi, Xalxali, Dilsuz, Arif, Əndəbili, Sərraf, Ləli,
Heydəri, Pərvin xanım, Etisali və başqaları maddi və mənəvi sıxıntılar içində yazıb
yaratmışlar. Xiyabaninin müasiri Mirzə Əli Möcüz Şəbüstəri mürtəcelər
tərəfindən daim haqsızlığa məruz qalmasına baxmayaraq zəngin bir irs
yaratməşdı. Təsadüfü deyil ki, Xiyabaninin  rəhbərlik  etdiyi  demokrat  partiyasını
ürəkdən  alqışlayan  şair  “Payidar  olsun  cahan  içrə demokrat  firqəsi”-deyirdi.
Onu da  qeyd  etmək  lazımdır ki,  Möcüz  yaradıcılığının  tədqiqində
böyük  alim,  Azərbaycan ədəbiyyatşünaslığı  xəzinəsinə misilsiz  gövhərlər  bəxş
etmiş filologiya  elmləri  doktoru, professor  Mir Cəlal Paşayevin  böyük əməyi
olmuşdur.  O, XX əsr  Azərbaycan ədəbiyyatı  tarixinə həsr  etdiyi əsərində
şairin  həyat  və yaradıcılığını  elmi  cəhətdən  təhlil  etmiş,  onu  XX əsr
şairlərimizlə birlikdə ədəbiyyat  tarixinə salmışdır.  Vətən  məhəbbəti  Möcüz
yaradıcılığında  öz  müasirlərindən  fərqli  olaraq  daha  konkret  şəkildə tərənnüm
olunurdu.  O,  daim  Azərbaycan  haqqında  öz  ürək  sözlərini  yazırdı.  Möcüz
şerlərinin birində deyir:
Niçin  ah  eylədin  ey  bülbüli-nalani  vətən,
Yadına  düşdü  məhər  ah,  pərişani-vətən
Nə yatıbsan,  ayıl  ey  milləti-biçarə ayıl!
Satır  axır vətənə düşmənə əyani-vətən
Balışi  nazə qoyub  başını  naz  eyləmə dur,
Sürünü  qurd  dağıdar,  yuxlasa  çubani-vətən.
Vətəniz  cismdi,  siz  vətənə can  kimisiz,
Razı  olmuş  qala  cansız  vətən,  ey  cani-vətən,
Olmayıb  şad,  üzü  gülməyib əfsus-əfsus,
O zamandan ki,  olub  Möcüzə İrani-vətən...
61
Xiyabani və din
Gənc  yaşlarından  İlahiyyat  təhsili  almış  və bir  çox  İlahiyyat  elmlərinə
yiyələnib  müctəid  dərəcəsinə yüksəlmiş Ş.M.Xiyabaninin ədəbi  fəaliyyəti
klassiklərdə və ədəbi  cərəyanlardan  bəhrələnməklə yanaşı,  öz  fəlsəfi
baxışlarını  Marksın  cəfəngiyyatı olan  materiyanın  şuura  olan  nisbəti  üzərində
yox,  Uca  Yaradanın müqəddəs  Qurani-Kərimdə bütün  bəşəriyyətə bəxş  etdiyi
yüksək   zirvədə mənəvi  vəhdət  və bütövlük  üzərində qururdu. Məsələ
burasındadır ki,  Şeyx  Məhəmməd  Xiyabani  haqqında   yazılan  bütün  tədqiqat
və bədii əsərlər,  onun  nə həyatını,  nə də ədəbi  fəaliyyətini  bir  müctəid  kimi
yox, ən  çox  Qərb  və rus ədəbiyyatından  bəhrələnmiş  bir  alim  kimi  qələmə
verirlər.  Bu  isə Xiyabanini  tamamilə xarakterizə etmir. Bu  onu ənənəvi  “ideal
sovet  adamı” na  bənzədir. Əlbəttə Xiyabani İran təbəəsi  idi,  sovet  vətəndaşı
deyildi.  Lakin  sosializmin  iti  baltası  altında  tədqiqat  aparan  publisistlər onu
az  qala  ateist,  eyni  zamanda  materialist  adlandırmaqdan  belə çəkinmirdilər.
Lakin  Xiyabani  yuxarıda  qeyd  olunduğu  kimi  ali  dini  təhsil  görmüş  alim  idi
və onun ədəbi  fəaliyyətinin əsası da  elə burdan  gəlirdi.
Yetmiş  illik  sovetlər  dönəmində İslam  dininin əleyhədarları  ateizmi
təbliğ  etməklə İslam  dininə qarşı  təxribat  törədirdilər.  İmperialist  dairələr
ateizm  təbliğaında  İslam  dinini  gözdən  salmaq  üçün  dəridən-qabıqdan
çıxırdılar.  Bu  onunla  izah olunur ki,  milli-azadlıq  hərəkatları  bütün  Şərqdə
daim İslamın  daha  çox  yayıldığı  bölgələrdə baş  verirdi.  Yaxın  və Orta  Şərq
ölkələrinin  siyasətində vətənpərvər  qüvvələr  milli  şüarlarla  çıxış  edirdilər.  XX
əsrin əvvəllərində Şərq  ölkələrinin  ictimai-siyasi  həyatına  İslam  ideologiyasının
güclü  təsir  göstərməsi  müşahidə olunurdu.  İslam  amilinin  canlanması  Yaxın
və Orta  Şərq  ölkələrində canlanmasının  səbəbi  həmin  ölkələrdə sosial,
iqtisadi  və siyasi  sahədə baş  verən  proseslərlə sıx  bağlı  idi.  Lakin  sosialzm
ideoloqları  İslama  ləkə yaxaraq,  onu  milli-azadlıq  hərəkatlarına  mane  olan,
62
insanları  zülmətlərə qərq  edən,  zəncirləyən,  zehnini  inkişafdan  saxlayan
“mövhumat”  kimi  qələmə verirdilər.  Bu  adamlar istər  elmi-tədqiqat,  istərsə də
bədii əsərlərdə,  elə yerli-yersiz  İslamı  təhqir  edir,  Uca  Yaradanın  yoxluğunu
məntiqsiz  və mənasız  bəhanələrlə subut  eləməyə çalışır,  kainatın əfəndisi
sevgili  peyqəmbərimiz  Həzrəti  Məhəmmədi (s.ə.v.) “yalançı”  adlandırır,
müqəddəs  Qurani-Kərimi  yunan əsatirlərindən,  eyni  zamanda  bütpərəst
ərəblərin  folklorundan  bəhrələnən ədəbiyyat  nümunəsi  kimi  qələmə verirdilər.
Bu  zaman  belə bir sual  meydana  çıxır?  Nizami,  Nəsimi, Hafiz, Ömər
Xəyyam, Xaqani,  Füzuli,  Xətai,  Yunus Əmrə,  Cəlaləddin  Rumi,  Şəms
Təbrizi,  Şeyx  Sədi  Şirazi,  Rudəki və sair  dahi  sənətkarlar  məgər  Marksın
cəfəngiyyatlarını və yaxud Leninin  cızmaqaralarını  oxuyub ədəbi  fəaliyyət
göstərmişdilər?  Bütün  şuurlu  insanlara  məlumdir ki,  bu dahilər  İslamın  böyük
peyqəmbərinin ədəbi  mirası  olan  müqəddəs  Qurani-Kərimdən  faydalanmışlar.
Məhz  Quranın  nuru  onların  zehinlərini  işıqlandırmış  və onlara  fitri  istedad
bəxş  etmişdir. Bu baxımdan  güclü  İlahiyyat  dərsləri  almış,  müctəid  dərəcəsinə
yüksəlmiş  Xiyabaninin,  peyqəmbərin ədəbi  mirasından,  müqəddəs  Qurani-
Kərimdən nə qədər bəhrələndiyi  zatən  görünür.  İslam  dinindən  bir  balaca
xəbəri  olan  adamlar  bilirlər ki,  müctəid  rütbəsinə yüksəlmək  üçün  səksən
dənə ilahiyyat  elmini  bilməklə yanaşı,  hafiz  olmaq  lazımdır.  Hafiz  isə
müqəddəs  Qurani-Kərimi əzbərdən  oxuyan  adama  deyirlər.  Bundan əlavə
Qurani-Kərimi  təfsir  etməyi  İslam  aləmində yalnız  müctəidlərə icazə verilir.
Bu  təfsirçi  isə bu  elmləri  bilməklə yanaşı, Əli ibn Əbu Talib,  Abdullah  ibn
Abbas, Mücahid,  Qətadə,  Müqatil,  İbn  Cübeyr  kimi  İlahiyyat  alimlərinin
təfsirlərini  oxuyub mənimsəməlidirlər.  Həzrət Əli əleyhəssalamın  “Nəchul-
bəlağə”si  Qurani-Kərimi  anlamaq,  ilkin  İslamdakı  ictimai-iqtisadi  məsələləri
öyrənmək  üçün əvəzsiz  qaynaqdır.. Bütün  bunları  qeyd  etməkdə məqsəd  odur
ki, bu  tədqiqat əsərini  oxuyan  şəxs  Xiyabaninin  öz  fəlsəfi  görüşlərini və
ümumiyyətlə bədii  yaradacılığını, təkcə Qərb  və rus ədəbiyyatı  üzərində deyil,
bütün  dahilər  kimi  məhz  Qurani-Kərimdən  aldığı  elmi  fəhm əsasında
müəyyənləşdirdiyini  bilsin.
63
Xiyabani  çıxışlarının  birində deyirdi: “Allah-təalanın  İslamın  bizim
üçün  istədiyini  yenidən əldə etmək,  müasir  dünyada  yeni  mədəniyyət
yaratmaq,  ya  heç  olmasa  istər-istəməz  meydana  gələcək  bir  mədəniyyətin
yaranmasında  fəal  iştirak  etməkdə öz  layiqli  borcunu  yerinə yetirmək  üçün
biz  müsəlmanların  iki əsas  işdə səy  göstərməsi  zəruridir: bunlardan  biri  ağıl
və təfəkkür,  digəri  isə səbat  və həmrəylikdir.  Bu  iki  qiymətli  gövhəri əldə
etmək  üçünsə müqəddəs  Qurani-Kərimdən  faydalanmaqdan  daha qənaətbəxş
bir  iş  ola  bilərmi?  Quran  kimi  hansı  bir  kitabda  varlıqda,  dünyada  elmə,
səbrə,  təfəkkürə və tədbirə,  millətlərin,  xalqların  taleyindən  nəsihətamiz
məsələlərə bu  qədər  diqqət  verilmişdir?  Bütün  irqi,  milli,  dil  və hətta
məzhəb  ixtilaflarının  mövcud  olmasına  baxmayaraq,  Quran  bizim  vəhdət
amilimiz,  bizi  bir-birimizə bağlayan ən  möhkəm  kəndirimiz-vasitəmizdir.
Əgər  onun  qədrini  bilsək,  bir  tərəfdən  durğunluqdan  və adətpərəstlikdən,
digər  tərəfdən  başqalarının  qarşısında  özümüzü  itirməkdən  uzaq  olsaq,  ağılla
ona  müraciət  etsək,  bugünki  həyatımızı  və gələcəyimizin  üfüqlərini  onun
nuru  ilə işıqlandıra  bilərik”.
Xiyabani  başqa  bir  çıxışında  deyir: “Bizim  dərdimiz budur ki,  bir
zamanlar  elm,  hikmət və mədəniyyət  bayraqdarı  olan  İslam  ümməti  son
əsrlərdə zəifləmiş  və geri  qalmışdır.  Zamanın  qalib,  böyük  nüfuza  malik
mədəniyyəti  qarçısında  kədərdoğurucu  bir ətalət  üzündən  hətta  bu
mədəniyyətin də əldə etdiyi  nəaliyyətlərdən  bəhrələnmək  fürsəti  və imkanı
tapmamışdır.  Bzim  bu  zəifliyimiz, bir  zaman  bəşər  taleyinin  başı  üzərində
parlaq  bir  ulduz  kimi  işıq  saçmış,  dövrün  qalib  mədəniyyətinin də borclu
olduğu  və indinin  özündə də bir  sıra əsərləri və təsirləri  həmin  pərəstişin
yadigarı  olaraq  qalmış  bir  mədəniyyətin  sona  çatmasının  nəticəsidir”.
Göründüyü  kimi  Xiyabani  İslami  dəyərlərə,  müqəddəs Qurani-Kərimə
xüsusi əhəmiyyət  verir,  demokratiyanı,  azadlığı və ümumiyyətlə hürr yaşamağı
bunsuz  təsəvvürnə gətirmirdi.  Eyni  zamanda  insanların  İslam  ehkamlarına
riayət  etmədikləri  halda,  onların  mənsub  olduğu  cəmiyyətin  mədəniyyətinin
tənəzzülə uğramasını  dilə gətirirdi.
64
Hər  bir  publisistin  özünəməxsus  üslubu,  metodu,  öz  dəsti-xətti  olur.
Xiyabani  heç  vaxt  planlı,  tərtibli  çıxışlar  etmirdi,  lakin  buna  baxmayaraq
oxucunun  və dinləyicinin  diqqətini  vacib  bir  mətləbə,  daha doğrusu
problemlərə yönəltməyi  bacarırdı. Onun ədəbi-nəzəri-siyasi  söhbətləri
sislsiləsində ədəbi  fəaliyyətinin  idrak  və inikas  xususiyyəti,  obrazlılıq
spesifikası  idi.  Xiyabani  heç  bir  həyat  məsələsini,  heç  bir  temanı ədəbi
cərəyana  yabançı  hesab  eləmirdi. Ona  görə də,  onun  hər  bir  sözündə,  hər  birt
kəlamında,  hikmətdən  başqa,  bir  poetiklik,  bədiilik  vardı.  O,  siyasi  aktuallıq
xatirinə heç  zaman  bədiiliyin  üstündən  xətt  çəkmirdi.  Məhz  buna  görədə
onun  publisistikasında  bədii  ifadələr  daha  çox  öz əksini  tapırdı.  Məsələn,
onun  tez-tez  işlətdiyi “Haqqı  verməzlər,  haqqı  almaq  lazımdır”  ifadəsi uzun
illərdir ki,  bütün  Azərbaycan  xalqı  arasında  aforizm kimi  işlənir. Xiyabani öz
çıxışlarında  müstəmləkəçiləri,  mürtəceləri,  zorakılığı  ifşa  eləyərkən  heç  zaman
şüar-çağırışa, “Yavan”  təbliğata  yol  vermirdi,  sadəcə olaraq  xalqına  bəslədiyi
eşqin,  ehtiramın  naminə öz  ideyalarını  olduğu  kimi  oxuyuculara  və
dinləyicilərə çatdırırdı.  Xiyabani  nəzəriyyəçi  deyildi.  Amma  nəzəri  biliyə,
sənət  və həyat  məsələlərinə dair  geniş  məlumata  malik  idi.  Düzdür  onun
həyat  və sənət  məsələlərinə həsr  edilmiş ayrıca  bir əsəri  yoxdur,  lakin  onun
ədəbi  cərəyanın  mətləbinə,  həyata  münasibətinə münasibəti  publisistikasında
əsas  və əhəmiyyətli  yerlərdən  birini  tuturdu.  Hər  şeydən əvvəl  isə yuxarıda
qeyd  olunduğu  kimi  müqəddəs  Qurani-Kərimdən  faydalanma,  eyni  zamanda
qoca  Şərqin  qədim mədəniyyəti,  Azərbayzan, ərəb,  fars  klassikləri,  fəlsəfi
təfəkkürlə onun  yüksək  poetik  ifadəsi,  şübhəsiz ki,  bu  təsir  mənbələrindən
biridir.
Yetmiş  il  sovetlər  dönəmində yeddi  arxa  dönəmimizin  istifadə etdikləri,
eyni  zamanda  dahi  sənətkarlarımızın,  daha  doğrusu  klassiklərimizin  yazıb
yaratdıqları əski əlfba,  yəni ərəb  hərfləri  məsxərəyə qoyulur,  quruluşunun
“namütanasib və eybəcər”  olduğu,  bu  cəhətdən  bütün  Avropa  ölkələırində
işlədilən  hərflərə qətiyyən  uyğun  gəlmədiyi  söylənilirdi.  Hətta  belə bir
əhvalat da nəql  edilirdi ki,  bir  dəfə qulluqdan  evə gec  qayıdan
65
M.F.Axundzadə yorğunluq əlaməti  olaraq  dərindən  köksünü  ötürərkən,  arvadı
ondan  bunun  səbəbini  soruşanda,,  Mirzə dərindən  bir  ah  çəkib  arvadına  deyir
ki,  yazdığı  bir  məktubda  pəncşənbə sözünün  nöqtələrini  qoyurmuş...
Bu əhvalatın  döğru  ya  uydurma  olduğunu indiki  zamanda  kimsə
söyləyə bilməz..  Lakin  məsələ burasındadır ki, belə gerçək və ya  yalan
əhvalatların  hamısı  babalarımızın  min  illərlə işlətdiyi  Quran əlifbasına  qarşı
hucum  idi və belə haqsız  hucumları  sosializm  ideoloqları  özlərinə şərəf  hesab
edirdilər. Əslində gecə-gündüz  dəyərsiz  kiril əlifbasını  tərifləyib,  ruslara
yaltaqlanan  bu  adamlar  nəinki  öz  keçmişlərinə təpik  atır,  elə rus  millətinin
də gözünndən  düşürdülər. Fəqət  çox  gözəl  bir  zərb-misal  var; “Əgər  biz
keçmişimizə təpik  atsaq,  gələcəyimiz  bizi  topa  tutacaqdır”...
Mənfur  sovetlər  birliyi  dagılandan  sonra  bizə məlum  oldu ki,  bizim
klassiklərin  zəngin  bir irsi,  məhz  bu  problem  ucbatından  itib  batmış,  ya da
arxivlərdə çürümüşlər. Çox  şükürlər  olsun ki,  dahi  Füzulinin  təsəvvüv
mövzusunda  yazdığı  bir  sıra əsərlər  Azərbaycan  suveren  bir  dövlət  olandan
sonra  oxuculara  çatdırıldı  və Mövlanə Füzulinin  sovetlər  dönəmində tədqiq
və təbliğ  olunduğu  kimi  ateist  yox,  iman  gətirən və yaxud  təqva  sahibi
olduğu  aşkarlandı.  Buna  misal  tək  Füzulini  yox,  Mirzə Fətəli  Axundzadəni
çıxmaq  şərtilə bütün  klassiklərimizi misal  gətirmək  olar.  Onu da  qeyd  etmək
lazımdır ki,  hətta  M.F.Axundzadənin da  ateist  olduğunu  hələ kimsə subut
eləyə bilməz. Özü də yuxarıda  qeyd  olunduğu  kimi  bu ədib  özü də bütün
əsərlərini  kiril əlifbası ilə deyil,  məhz ərəb əlifbası  ilə yazmışdır. Məsələ
burasındar ki, M.F.Axundzadə müasir  müsəlman əlifbasını  dəyişmək  məqsədilə
də əsər  yazmışdır.  O,  bu əsəri hicri-qəməri 1274(1857)-cü  ildə bitirmişdir.
Mirzə Fətəli (1863-1867)-ci  illərdə müasir  müsəlman əlifbasının  tarixi,  onun
nöqsanları  və yeni  düzəltdiyi əlifbanın  üstünlüyü  haqqında  türk  və fars
dillərində iki əsər  yazmışdır. İkinci əsərin  başlanğıcında  belə deyilir: “Mən
birinci əsərimdə göstərdiyim  müsəlman əlifbası  nöqsanlarını  nəzərə alaraq,
keçmiş  yazı  sistemi əsasında əlifba  düzəltdim. O, əlifbada  bütün  nöqtələri
atmış,  samitlərlə saitlərin  yanaşı  yazılmasını  göstərmişəm.  “Mən  bu əlifbanı
66
birinci  dəfə İran  dövlətinin  Tuflisdəki  konsulu  Mirzə Hüseynxan  vasitəsilə
İran  dövlətinin  nəzərinə çatdırdım.  Sonra  hicri-qəməri  1280(1863)-ci  ildə bu
əlifbanın bir nüsxəsini İstambula apardım”. Mirzə Fətəli  həmin  il  səfər  ayının
20-də İstambul  səfərində yeni əlifba  layihəsini  Osmanlı  dövlətinin  baş  naziri
Fuad  paşaya  təqdim  etmişdir. Bu  layihə o vaxt  İstambulda  çıxan  “Məcmuəyyi-
fununi-cəmiyyəti-Osmaniyyə” (Osmanlı  cəmiyyətinin  elmlərinin  məcmuəsi”)
adlı  jurnalın 14 nömrəsində çap  edilmişdir. (“Məcmueyi-fununi-cəmiyyəti-
Osmaniyyə”  aylıq  jurnaldır ki,  hicri-qəməri 1279-cu il  məhərrəm  ayının 1-də
(1862, 29 iyun) İstambulda  türk  dilində çıxmışdır.  Mirzə Fətəlinin əlifba
layihəsi bu  jurnalın  2-ci  nömrəsində çap  edilmişdir.  Bu  illüstrasiyalı  jurnalın 4
illik kolleksiyası müəllifin  şəxsi  kitabxanasında  saxlanılır).  Mirzə Fətəli
İstambulda  ikən  Osmanlı  dövlətində İran  səfiri  olan  Mirzə Hüseynxanın,
onun  bu  təşəbbüsünün  boşa  çıxmasına  səbəb  olmuş  və heç  bir  nəticə əldə
etmədən  Qafqaza  qayıtmışdır.  Onun  ikinci əsərindən  məlum  olur ki,
İstambuldan  qayıtdıqdan  sonra,  o  oğlunun  vəfatı ilə əlaqədar bir  müddət əlifba
məsələsi  ilə məşğul  ola  bilməmişdir. Bu  zaman  Mirzə Mülkümxan  yeni
əlifba  düzəldərək  Parisdə çap etdirmiş  və bir  nüsxəsini  Mirzə Fətəliyə
göndərmişdir.  Mirzə Fətəli  ancaq  bundan  sonra  yenidən  fəaliyyətə başlamış
və öz əlifba  layihəsini  digər  iki  risalə və təklifləri  ilə birlikdə-birinci  risalədə
əvvəl  irəli  sürdüyü  layihə,  Münif  paşanın  çıxışı  və Sultan Əbdüləzinin
fərmanı,  ikinci  risalədə isə qədim  yazıların  qısa  tarixi  və düzəltdiyi əlifbanın
üstünlükləri-hamısı  öz  xətti  və imzası  ilə hicri-qəməri 1285 (1867)-ci ildə
İranın  maarif  nazirliyinə təqdim  etmişdir. Bu  yazıları ədib Etizadüssəltənə
“Sipahsalar”  məscidi  kitabxanasına  bağışladığı  kitablar  içərisində o
kitabxanaya  vermiş  və indi də orda “Məqul-Mənqul”  insututu  kitabxanasında
saxlanmaqdadır. Mirzə Fətəlinin  təxminən  140 il  bundan  qabaq  göstərdiyi
təşəbbüsü  bir  sıra  maarifpərvər  şəxsiyyətlər  də davam  etdirmiş,  müxtəlif
məqalələr  və kitablar  yazmış,  hər  biri  yeni əlifba  düzəltmişdirsə,  ancaq
onlardan  heç  birei  tənqid  edilən  nöqsanları  və çatışmamazlıqları  aradan
qaldıra  bilməmiş,  buna  görə də təşəbbüslər  müvəffəqiyyət  qazana  bilməmişdir.
67
Əlifba  məsələsi  ilə maraqlanan  bu  şəxsiyyətlərdən ən  məhşuru  Mirzə
Mülkümxandır.  O,  tərtib  etdiyi  yeni əlifbadan  başqa  “Məbdəi-tərəqqi”
(“İnkişaf  mənşəyi”) və “Şeyx  vəzir”  adlı  iki  kitabça  yazmış,  bundan əlavə
Sədinin  “Gülüstan” əsərini  və Həzrət Əli əleyhəssalamın hikmətli kəlamlarını
düzəltdiyi əlifba  ilə yazıb,  hicri-qəməri 1302-1303 (1884-1885)-cü  illərdə
Londonda  nəşr  etdirmişdir. “Gülüstan”ın  girişində qeyd  etdiyinə görə o  bu
yolda  25 il əmək  sərf  etmişdir.  Onu  da  qeyd  etmək  lazımdır ki, bir  çox
hallarda  bizim  tədqiqatçılar  uydurma  erməni  mənbələrinə əsaslanaraq,  Mirzə
Mülkümxanı  səhvən  Mirzə Melkumxan  kimi  qeyd  edərək  onun  milliyətcə
erməni  olduğunu  yazırlar.  Lakin  bu  tamamilə səhvdir.  Hamı  bilir ki,
damarlarından  erməni  qanı  axan  bir  insan  heç  zaman  müsəlmanların
maariflənməsi  üçün  bu  qədər əziyyətlərə qatlaşmaz..  Bundan əlavə Mirzə
Rzaxan Ərfəüddövlə və Qafqazın  Şeyxülislamı  Axundzadə də bu  mövzuda
“Risaləyi-rüşdiyyə”  və “Kitabi-müəllimül-ətval”  adlı  kitablar  yazıb,  hicri-
qəməri 1296-1297 (1878-1879)-ci  illərdə Tiflisdə nəşr  etdirmişdir.  Şeyxülislam
Axundzadə və Hacı  Mirzə Həsən  Rüşdiyyə Təbrizi  yazdıqları  “Kitabi
müəllimül-ətval”  və “Vətən  dili” əsərlərində Mirzə Fətəlinin  yeni  fikrindən
ilham  alaraq,  təzə oxumağa  başlayan  uşaqların  təlimi  üçün  daha asan  yollar
təklif  etmişlər. Hicri-qəməri  XIII (XIX) əsrin  axırlarında  İstambul  və Trabzon
şəhərlərində diplomatik  korpusun  heyətində olan  Mirzə Rzaxan  Bəkişli  və
Xarici  uşlər  nazirliyinin  birinci  müavini  Mirzə Hüseynxan da  yeni əlifba
düzəltmiş, “Əlifbayi-behruzi”  və “Nümunəyi-əfkar”  adlı  iki əsəri  hicri-qəməri
1299 (1881)  və 1303 (1885)-cü  illərdə İstambulda  nəşr etdirmişdir.
Müstəşarüddövlə ləqəbi  ilə məhşur  olan  Mirzə Yusifxan  Təbrizi  də yeni
əlifba  tərəfdarlarından  olmuş  və bu  ideyanın  həyata  keçirilməsi  uğrunda
böyük  səy  göstərmişdir.  O,  hicri-qəməri 1297 (1879)-ci  ildə Məşhəd  şəhərində
yaşadığı  zaman  yeni əlifba  haqqında  məhşur  alimlərin  fikirlərini  yazılı
şəkildə toplamışdır. Bu  barədə hicri-qəməri 1297 (1879)  ildə çıxan  “Əxtər”
qəzetinin  22-ci  nömrəsində geniş  məlumat  verilir”  Mirzə Nəsrulla  Müctəhid
bu  barədə aşağıdakı  rəyi  vermişdir:
68
“Yazıda  dəyişiklik  yaratmağa,  yeni  yazı  sistemi  düzəltməyə
ümumiyyətlə icazə verilir  və bu  barədə nəinki  maneə yoxdur,  bəlkə tədris  və
təlimin  asanlaşdırılmasına  və mətnin  düzgün  oxunmasına  səbəb  olarsa,  ona
daha  üstünlük  verilir.  Bir  adam  bu  dəyişikliyi  yabançı  xalqlara  təqlid  hesab
edərsə,  düzgün  və məntiqi  deyildir,  buna  görə də bu  növ  təqlid  haram
sayılmır,  necə ki,  somavar  işlətməyə icazə verilir”.
Müstəşarüddövlə hicri-qəməri 1303  (1885)-cü  ildə “Müsəlman  yazısının
islah  edilməsi”  adlı  yaxşı  bir  kitabça  yazıb,  nəşr  etdirmişdir.  Hindistanın
Bombey  şəhərində “Əncüməni-daniş”  üzvləri də hicri-qəməri 1308 (1890)-ci
ildə yeni əlifba  düzəldərək  “Xətti-danişi-insaniyyət”  adlı  bir əsər  nəsr
etmişlər.  Bu  zaman  Mirzə Lütfəliağa  Müctəid  Təbrizi  və “Mütəlle”  təxəllüslü
Mirzə Kazımxan  Alabrağuşlu  da  ayrıca  olaraq yeni əlifbalar  düzəltmiş  və
kitabçalar  yazmışdır.
Hicri-qəməri 1321 (1903)-cü  ildə Tiflisdə “Şərqi-Rus”  qəzetinin
redaktoru  Məhəmməd  Şahtaxtlı əlifbanın  dəyişdirilməsi haqqında  bir  kitab
yazmış,  türk  dilində çıxan  bu  qəzetdə öz əlifbasını  tanıtdırıb  qəbul  etdirməyə
çalışmışdır.  Mirzə Əliməmmədxan  Üveysi də bu  iş  uğrunda  səy  göstərən
şəxslərdən  olmuşdur.  O,  hicri-qəməri 1331 (1912)-ci  ildə İstambulda  “Rahi-
nov”  (“Yeni  yol”)  adlı  bir əsər  çap  etdirmişdir.
Yetmiş  il  müddətində çağırılmamış  qonaq  kimi  həyatımıza  daxil  olan
kiril əlifbasının  ucbatından  biz  çox  vaxt Güney  Azərbaycanda  yaşayıb
yaradan  sənətkarlarımızın əsərlərini  oxuya  bilməmişik.  Bu  baxımdan  müctəid
Xiyabaninin də sovetlər  dönəmində leninçilərin  istədikləri  kimi  “montaj”
edilən  publisistikasının əsil  mahiyyətini  anlaya  bilməmişik..  Gah  onu  Qulam
Məmmədlinin  yazdığı  İslam  dinindən siyasət  kimi  istifadə eləyən  bir
şəxsiyyət  kimi,  ya da rus  mədəniyyətinə meyl  göstərən  ictimai  xadim  kimi
tanımışıq.  Məsələ burasındadır ki,  Xiyabaninin  də əlifba  məsələsinə öz
baxışları  olmuşdur. Bu əsərin əvvəllərində qeyd  olunduğu  kimi  Xiyabaninin
dünyəvi  elmlərə marağı  ilk  dəfə Mirzə Fətəli  Axundzadənin bədii  irsi  ilə
tanış  olandan  sonra  artmışdır.  Azərbaycan ədəbiyyatı  tarixindən  məlumdur ki,
69
M.F.Axundzadə həm  qədim,  həm  müasir  elmlərə yiyələnmiş, nitq  və
mübahisədə böyük  bacarıq  sahibi  olmuşdur.  O,  müsəlman  xalqlarının
vəziyyəti  ilə dərindən  tanış  olmaq  və onların  geriqalma  səbəblərini  öyrənib
tədqiq  etmək  üçün  bütün  qüvvəsini  sərf  etmiş,  müasir  Qərb  xalqlarının
mədəniyyətini  Şərq  xalqlarına  aşılamaq,  onların  inkişafına  şərait  yaratmaq
yolunda  böyük  səy  göstərmişdir.  Ümumiyyətlə,  onun əsərlərinin  özəyini  bu
mövzu  təşkil  olmuşdur.  O,  bəlkə də öz  zəmanəsində misilsiz  bir  maarifçi
kimi  türk,  fars  və ərəb  dillərində yazdığı  bütün əsərlərini  müsəlman
xalqlarına,  onların  adət, ənənə, əxlaq,  mədəniyyət, ədəbiyyat,  qanun  və
dövlət  rejimlərinin  tənqidinə həsr  etmişdir.
Şeyx  Məhəmməd  Xiyabani  Mirzə Fətəlinin ədəbi  irsindən,  eyni
zamanda  onun  yeni əlifba  uğrunda  apardığı  mübarizədən  bəhrələnmişdi  və öz
ədəbi  fəaliyyətində buna  xüsusi  diqqət  vermişdi.   Xiyabani  M.F.Axundzadənin
yaradacılığını  dərindən  bilirdi.  O, ədibin  başçılıq  etdiyi  cəbhəyə də maraq
göstərirdi.  Xiyabani ədəbi  fəaliyyətində yurdsevərlik,  humanizm,  xəlqilik,
ədalətsevərlik  və maarifçilik  ideyaları,  həyata  tənqidi  münasibəti,  real  həyata
bağlılığı,  ictimai-mədəni  həyatda  yenilikləri  öyrənib  yaymaq  meylləri,  elmi
düşüncələrini  ardıcıl  olaraq  hucumlardan  qorumağı və ictimai  həyatın
sahələrindəki  fəaliyyətində M.F.Axundzadəyə və C.Məmmədquluzadəyə çox
yaxındı. Xiyabani  tədqiqatçalarına  məlumdur ki,  o  gənc  yaşlarında  Ağa  Mirzə
Əliağa  ibn  Musa  ibn  Məhəmməd  ibn  Şəfi  Siqətülislamın  məsləhəti  ilə Təbriz
məscidlərində bir  neçə il  imamlıq  etmişdir.  Güney  Azərbaycan  və İran
tarixindən  məlumdur ki,  Siqətülislam  türk  və fars dillərində yüksək  səviyyədə
şeir  və nəsr  nümünələri  yaratmaqla  yanaşı,  bir  sıra  risalələr  və məqalkələr
yazmışdır.  “Rəsail  bəssiş-şəkva” (“Şikayəti  araşdırmaq  üçün  risalələr”),
“İzahül-ənba”  (“Xəbərlərin  izahı”),  “Risaleyi-lalan” (“Lallar  haqqında  risalə”).
Bu  risalələr  Təbrizdə çap  edilmişdir.  Siqətülislamın ən  məhşur əsəri
“Miratül-kütüb”  (“Kitabların  güzgüsü”) əsəridir ki, o,  “Kəşfüz-zunun” əsəri
həcmində və şiə təriqətinə aid  olan  şəxsiyyətlər  və kitablar haqqında  geniş
məlumat  verən  bir əsərdir.  Siqətülislamın  geniş  tərcümeyi-halı  “Risalə izahil-
70
ənba  və məqtəli  seyyidişşühəda” (“Həzrəti  Muhəmməd əleyhəssalatu
vəssəlləmin  doğulduğu  məkan  və Həzrəti  Hüseyn əleyhəssalamın şəhid  olduğu
yeri  müəyyənləşdirmək  haqqında  məlumat  verən əsər”) kitabında  vardır və bu
əsər  Təbrizdə çap  edilmişdir.
Şübhəsiz  ki,  Siqətülislamın da  dəsti-xəttinin  Xiyabaninin ədəbi
fəaliyyətindəki  rolu əvəzsizdir.  Bəzi  mənbələr  göstərir ki,  Xiyabani
Abasquluağa  Bakıxanovun da  bədii  irsi  ilə yaxından  tanış  imiş  və onun  on
dörd  məsum (Başda  sevgili  peyqəmbərimiz  Həzrəti  Muhəmməd  olmaqla,  qızı
Xanım  Fatiməyi-Zəhra ə.  və on iki  imam nəzərdə tutulur)  haqqında  türk
dilində yazdığı  “Riyazül-qüds” əsərini,  eləcə də fars  dili  qramatikası  haqqında
yazdığı  “Qanuni-Qüdsi” əsərini,  “Təzhibül-əxlaq” əsərini,  məntiq  və mübahisə
qaydaları  haqqında ərəb  dilində olan  “Eynül-mizan”  adlı əsərini,  qədim  və
müasir  nücum  elmi  haqqında  “Əsrarül-məlaküt” əsərini,  “Mişkatül-ənvar”  və
“Miratül-cəmal”  mənzum əsərlərini,  “Gülüstani-irəm” əsərini,  o  cümlədən
şeirlər  divanını  mütaliə etmişdir.
* * *
Xiyabaninin ədəbi  fəaliyyətinin əsas  fəaliyyətini  təşkil  edən
publisistikasında  vətənpərvər  insanlara,  şəhidlərə və qazilərə,  demokratik
qüvvələrə,  şəhid  analarına və qohumlarına  dərin  hüsn-rəğbət,  irticaçılara,
işğalçılara,  müstəmləkəçilərə olduqca  böyük  nifrət  duyulmaqdadır.  Onun
bəzən  polemik  təkrarlarla  kini,  nifrəti  ildırım  kimi  çaxır.  Onun  1920-ci  ildəki
nitqlərinə nəzər  yetirərkən ən  çox  istifadə olunan  üslubi  fiqurlardan  bədii
ifadə vasitəsi  kimi  istifadə elədiyini  görürük.  “Ey  mürtəce”, “Ey  bədbəxt  və
şuursuz  mürtəce”  və yaxud  “Ey  Azərbaycan”,  “Ey  azadxahlar”  kimi
ifadələrdən,  eyni  zamanda ayrı-ayrı leksik  vahidlərin  dərin  fikirlərin  ifadəsinə
necə xidmət  etdiyinin  şahidi  oluruq. Hər  dəfə bir  mənzərə,  hər  dəfə bir
publisist  dünya,  publisist  aləm,  dinləyicini  həyəcana    gətirən  ehtiraslı
ziddiyyətlərin  təsviri  ilə dolu  ifadələrlə qarşılaşmalı  oluruq.  Böyük  idrakla
71
elmi  və fəlsəfi  fəhmin  vəhdətindən  yaranan  ecazkar  lövhələri  aydın  görürük.
Hissin,  düşüncənin,  təxəyyülün və şəxsi  mülahizənin  tarixi  reallıqlarla
münasibətdə aydın  şəkildə özünü  doğruldan,  bədbinlik  zülmətində ümid  çırağı
kimi  görünən,  eyni  zamanda  romantizm  və realizm  arasında  sintez  yaradan,
subyektivlik  təhlükəsindən  qurtarıb,  tam  obyektivliyə nail  olan,  yalnış
hökmlərin əsassızlığını  aşkar  edən,  fəlsəfi  və etik  təhlil  libasında  təzahür
edən  Xiyabani  publisistikası  zamanının  demək  olar ki,  bütün  problemlərini
əhatə edirdi.  Xiyabani  öz  çıxışlarında  heç  bir  şeyi  nəzərdən  buraxmır,
olduqca  obyektiv  şəkildə hadisələrə öz  münasibətini  göstərir.  Bizə elə gəlir
ki,  onun  çıxışlarını  olduqca  ibrətli  tövsiyələr  toplusu kimi də dəyərləndirmək
olar.  Buna  misal  olraq  Xiyabaninin  xalq  qarşısında  söylədiyi  nitqlərdən  bir
neçəsini  oxuculara  çatdırmağı  özümüzə borc  bilrik...
24 aprel 1920
“Biz  azadxahlar  xalq  adına,  xalqın  huququnu  müdafiə adına  səsimizi
yüksəldirik.  Biz  heç dı  diplomatiya  dilini  bilmirik  və bilmək də istəmirik.  Öz
yeganə məqsədimizi  gizlətmək  üçün  siyasətçilərin  işlətdikləri  yalanlardan
istifadə etmək  fikrində deyilik.  Biz  sözümüzü  doğru  və açıq  deyirik.  Elə
düşmənləri  daha  çox  qorxuya  salan da  bizim  düzlüyümüz  və
qorxmağlığımızdır.  Biz  aldanmayacağıq.  İstibad  və xəyanət  zamanlarında
Qanuni-əsasiyə müxalif  və azadlığa  düşmən  olanlar  bizi  aldada
bilməyəcəklər.  Biz  çox  imtahanlardan  keçmişik.  On  beş  illik  inqilabımız
həddibuluğa  çatmış  və yaşa  dolmuşdur.  Artıq  pisi  yaxşıdan  ayırd  edə bilir
və bir  dəfə təcrübədən  çıxmış  işi,  daha  təcrübə etmək  istəmirik.  Qanuni-
əsasinin ən  sadiq  keşikçiləri  inqılabı  yaradanlardır.  Azadxahlar  bu  müqəddəs
keşiyi  özlərinin ən  mühüm  vəzifələri  saymalıdırlar.  Bu  elə bir  ləyaqətli
vəzifədir ki,  insan  onun  yolunda  gözüyumulu  qurban  gedə bilər.  Mühüm
zamanlarda  adi  məsələləri  unutmalı, əsli  vəzifəni  və ictimai  mənafei  nəzərdə
tutmalıdır.  Öz  qeydinə qalmağı  yaddan  çıxarmaq  lazımdır.  Yalnız  ümumin,
cəmiyyətin  fikrini  çəkməlidir.  Bizim  yeganə məqsədimiz  bir  demokratik
hökumət  təsis  etməkdir ki,  bu  məmləkətin  azadlığını   təmin  etsin  və onu
72
möhkəmləndirsin  Bu  arzunun  düşmənləri  bizim  düşmənlərimizdir.  Bizim
yeganə vəzifəmiz  düşmənlərin əlini  azadlıq  rejiminə münasibət  və rabitəsi
olan  işlərdən  kəsməkdir.  Uca  və gur  səslə deyirik:  Ey müstəbid,  ey  mürtəce!
Hamınız  bilin  ki,  sizin  namusunuz,  mal  və canınız  amandadır.  Lakin  bundan
sonra  demokratiyanın  müqəddəratı  sizin  kirli əllərinizə verilməyəcəkdir.  Bu
sözlər bir  şəxsin,  bir  vahid  fərdin,  bir  müəyyən  natiqin,  bir  nəfər
Xiyabaninin  dili  ilə deyilmir.  Bu  sözləri  deyən  demokratizmin  ruhudur.  Ey
azadxahlar!  Ümidvar  olun,  çünki  siz  bir  müəyyən  iradə ilə,  bilərəkdən,
anlayaraqdan  qiyam etmisiz.  Qələbə və müvəffəqiyyət  sizinlədir”.
5 may  1920
“Ölkənin  azadlıq  və istiqlalı  yolunda  həvəslə çalışılmalıdır.  Bu  günkü
cəşnimiz  qurtardı.  Bu  cəşi  azadlıq  yolunda  şəhid  olmuş  qəhrəmanları
xatırlamaq,  onların əziz  adlarını əbədiləşdirmək  üçün  təşkil  edilmiş  və
Təbrizin  azadxahları  bura  toplaşmışlar.  Bir  mühüm  məsələni  hörmətli
məsləkdaşlarıma  xatırlamaqla,  onları  təbrik  etməliyəm.  Bu  neçə gününüz
şadlıq  və bəşaşətlə keçdi.  Azadlıq  üçün qurban  getmiş  adlı-sanlı
gənclərimizin  və qəhrəman  sərdarlarımızın  adları  hər  saat  və hər  dəqiqə
dillərdə deyilməkdə idi.  Onların  xatirəsi  bütün  ürəkləri ən  mehriban  hisslərlə
həyəcana  gətirirdi.  Onları  yad  edirik.  Lakin  bu yadəvərlik  müzəffəriyyətə
doğru  gedən  bir əsgərin  xatirəsi  kimidir.  Çəhidlərimizin  qəbri  üzərində kimsə
aşlamadı,   kimsə yazıqcasına  nalə və fəryad  etmədi.  Biz,  hörmətli
çəhidlərimizin  qəbirləri  üzərində açıq  üz  və çadlıqla  diz çökdük.  Onlara
baxdıq  və bu  şəhidləri  özümüz  kimi  diri  hiss  etdik.  Bu  o  deməkdir ki,  biz
tərəddüd  etmədən  öz  həyatımızı  onların  ölməz  ruhu  ilə əvəz  etməyə hazır
idik.  Həmişə bi  iradəyə malik  olmalıyıq.  Ölkənin  azadlıq  və istiqlalı  üçün
həmişə şad  və şənliklə çalışılmalıdır.  Məhzunluq  tozuna  bürünmüş  qəm  və
qüssə həmişə ümidsizlik  gətirər.  Yaşasın  bəşşaş  ruhlar!  Yaşasın  həyat
səhnəsinə açıq  baxan,  qorxu  bilməyən  və uzaq  görən  gözlər!  Məhv  olsun
indiyə kimi  acizlik,  yas  və biçarəlik  təsirləri  altında  saxlamış  qəm  və qüssə..
73
Xalqımızın  böyük  bir  qüvvəsi  bu ətalət  və ixtiyarsızlıq  kabusu  altında
məhv  olmuşdur.  Bindan  sonra  həyatı  şən  və gülərüzlə keçirməli,  həyat
mübarizəsinə bəçatət  və şadlıqla  girişməlidir.  Varlıq  gülşəninə acizlik,  nalə
və miskinliklə deyil, ümid  və şərəf  gülüşləri  ilə girək.  Dəfələrlə dediyim
kimi,  fərd  ilə cəmiyyətin əhvali-ruhiyyəsində böyük  fərq  vardır.  Cəmiyyətin
əhvali-ruhiyyəsi  fərdlərin əhvali-ruhiyyəsinin  yekunudur.  Lakin  bu əhvali-
ruhiyyə həmin  cüz  olan əhvali-ruhiyyədən  tamamilə fərqlənir.  Fərdin əhvali-
ruhiyyəsi  fərdin əhvali-ruhiyyəsinə tabe  olmalıdır.  Şox nadir  hallarda  elə bir
əhvali-ruhiyyə tapıla  bilər ki, özünü  bu  tabelikdən  xilas  edə bilsin.  Dəfələrlə
elə olmuşdur ki,  alim  və ya  bilikli  bir  adam  cəmiyyətin əhvali-ruhiyyəsinin
təsiri  altında  öz  hikmət  və biliyini əldən  vermişdir.  Qarətçiliklə məşğul  olan
bir  cəmiyyətin  sırasında  talançılıq  süfrəsinə əl  uzatmış,  cəmiyyətin ən  alçaq
fərdləri  kimi  rəftar  etmişdir.  Habelə bunun əksinə olan  hallar da  vardır.
Cəmiyyət  həmişə fəsad  və xarabaçılığa  bais olmur.  Fikirləri  zəlalət  və pisliyə
tərəf  yönəltmir.  Biz  görürük ki,  bir  oğru  dəstəsi  ictimai  bir  təşkilata  tabe
olmaq  vasitəsilə,  düzgün  bir  həyat  tərzinə nail  olur.
İran  xalqı  bu  günədək  özbaşına  həyat  sürmüş və alağ  otu  kimi
təbiətin  sinəsində böyümüş  və artmışdır.  Bu  təəsüflü  vəziyyətin  inkişaf
etməsi  üçün  daxili  nüfuzların  varlığı da  müəyyən  rol  oynamışdır.  Çuç  və
yaramaz  nəzəriyyə və əqidələrə malik  olan  bir  dəstə,  xalqı  uzun  müddət
boş-boşuna  və təklifsizlik  çöllərində dolandırmışdır.  İran  xalqı  möhkəm əqidə
olmadan,  təcrübə və imtahanlardan  sayıqlıqla  istifadə etmədən,  təşkilat  və
tərtibatsız  şəkildə uzun  müddət  özbaşına  və təbii  yol  getmişdir. O,  bu  günki
günə kortəbii  surətdə yaşayıb  gəlmişdir.  Bu  özbaşına  göyərmiş  ağaca
peyvənd  vurmalıdır.  Yeni,  sağlam  və düzgün  nəzəriyyəni  bu  camaata  təlqin
etməklə,  onun  mühütündə bir  təcəddüd-təkamül  yaranmasına  nail  olmalıdır.
Xalqın  iradəsi  nəzəriyyəcə bütün  bəşər  kütlələrinin  fövqündədir.  Xalqın
iradəsinin  istədiyi  şey  müqəddəs  və möhtərəmdir.  Lakin  bu  iradə müstəqil
yaşamaq  üçün  vicdana  malik  olmalıdır. O,  nəzərlərdə saf,  səmimi  və parlaq
şəkildə aydın  olmalı  və öz  varlığını  subut  etməlidir.  Cəmiyyəti  təşkil  edən
74
fərdlərdən  hər  biri  bir  bəşşaş  ruh  ilə müstəqil  vicdan  ilə silahlanıb,  bu
ruhiyyənini  qüvvəsini  dünya  qarşısınds  nümayiş  etdirməlidir.  İran əhalisi  bu
günədək dağınıq  fikirlərin  təsirinə əsir  olum,  öz  möhkəm,  mətin  və vahid
iradəsini  göstərə bilməmişdir.  Lakin  indi  özünü  toplayıb  vicdani  imtahana
hazır  olmalıdır.  O,  öz  hazırkı  vəziyyətini  nəzərdən  keçirməlidir,  gələcəyini
qabaqcadan görməlidir.  Aydın  və müəyyən  vəzifə qarşısında  silahlanıb  şərafət
mübarizəsinə girişməlidir.  Buna  görə də biz  bütün  varlığımızı  sərf  edirik ki,
xalq  öz  nöqsan  və eyiblərini  anlasın,  başa  düşsün,  Biz  tərəqqi  və təkamül
yolunu ona  nişan  veririk.  Batil  təsəvvür  və xəyalları  onu  şuurundan  çıxarıb,
bunların  yerinə həyat  bəxş  edən  eni  fikirləri  yerləşdirməyə çalışırıq.  Bu
məqsədə çatmaq  üçün  deyirik: Bu  cəmiyyəti  təşkil  edən  fərdlərdən  hər  birisi
xalqa olan  böyük  ruh  yüksəkliyi  ilə silahlanıb,  öz  varlığında  saxladığı
azadlıq  və istiqlal  ruhunu  başaqalarına da  təlqin  etsin.
Ey  azadlıq  şəhidləri!  Ey  fədakarlıqları  ilə bizə şərafət  qazandırmış
əzizlərimiz!  Ey  ölümləri  ilə bizi  dirildən,  torpağımızın  namuslu  övladları!
Qəbirlərinizdə rahat  yatın.  Sizin  zəhmətləriniz  hədər  olmamışdır,  axıdılan
qanlarınız  nəticəsiz  qalmamışdır.  Bu  gün  bizim  başımız  uca  və qəlbimiz
şaddır.  Bu gün  sizi  iftixar  və xoşbəxtliklə yad  edirik.  Sizin  xatirəniz
ürəyimizdə mətin  iradə və sarsılmaz  varlıq  yaradır,  sizin  başladığınız  yolu
biz  davam  etdiririk.  Ey,  hələdə qəhrəman  övladlarının  qarasını əynindən
çıxarmamış  ana  və bacılarımız!  Bu  kədərləri  üzərinizdən  rədd  edin.  Sizin
adamlarınız əbəs  ölməmişlər.  Sizin  şəhidləriniz  bu  xalqın  sırasındadır.
Görürsüzmü,  onların  ruhu,  bizim  ürəklərimizdə ən  yüksək  və əziz yer
tutmaqdadır.  Bu  ruh  həmişə yaşayacaqdır.  Şəhidlərimizin  övladlarını  şadlıq
və başı  ucalıq  hissi  ilə tərbiyə edin.  Onlara  mərdlik  tərbiyəsi  verin.  Onları da
azadxah  və qəhrəman  kimi  böyüdün.  Qoy  onlar da  bu  şərafət  meydanında
can  və baş  qoysunlar.  Ey  hüzn və qəm  kabusu,  bu  pak  mühitdən  uzaq  ol!
Ey  acizlik  və gücsüzlük  naləsi,  öz  göz  yaşlarının  qara  pərdəsini  xalqın
üzündən  çək!  Qoy  onlar  həyatı  saf,  sadə,  sağlam,  pak  və parlaq  şəkildə
75
görsünlər.  Məhv  olsun  bu  xalqı  qorxaq və sürətsiz  etməyə çalışanlar,  onu
tənbəllik  və ətalətə salanlar!  Azadxah  cəmiyyət  yaşasın  və var  olsun!”.
Xiyabaninin  bu  nitqlərindən  çox  aydın  şəkildə məlum  olur ki,  bunlar
bolşevikləırin  və Leninin  hayqırdıqları  kimi  sadəcə olaraq  boş-boş  şüarlar
deyil.  Bu  sözlərin,  kəlmələrin,  cümlələrin  hər  birinin  arxasında  dərin
mənalar,  məntiqli  və hikmətli  ifadələr  durur.  Xiyabani  siyasi və ictimai
xadiim,  eyni  zamanda  peşəkar  bir  publisist  olmaqla  yanaşı  yüksək  səviyyəli
bir  natiqdir.  Onun  hər  bir  kəlməsində insan  psixologiyasına  nüfuz  edə
biləcək  təlqin  vardır. Xiyabani  eyni  zamanda  olduqca  nikbindir  və xalqı da
daim nikbin  olmağa  səsləyir.  Bir  çoxlarına  bəllidir ki,  İslam  aləmində şəhid
olmaq  olduqca  böyük  şərəf  sayılır və şəhidlərin  sorğu-sualsız  behiştə
getdikləri də hamıya  məlumdur..Onu da  qeyd  etmək  lazımdır ki,  şəhid  sözü
ancaq  müsəlmanlara  aiddir.  Hansısa  bir  dinsizi  və yaxud  müsəlman  olmayan
bir  kimsəni  şəhid  hesab  eləmək  küfrdür.  Şəhidlərə yüksək  qiymət  verən
Xiyabani,  şəhid  olmağın  nə qədər  müqəddəs  bir  iş  olmağını  dilə gətirərək,
valideynlərə,  xüsusilə də analara  övladlarını,  şəhid  və yaxud  qazi  olmaq
ruhunda  tərbiyə etməyi  tövsiyə edir.  Xalqımızda  belə bir  zərbi-məsəl  vardır
“Qəm  qəm  gətirər”... Tarixdən  və yaşadığımız  həyatdan  məlumdur ki,
pessimizm  insana  bədbəxtçilikdən  başqa  heç  bir  şey  verə bilmir. Əgər  biz
İslam  alimlərinin  kəlamlarına da  müracət  etsək,  İslamın  pessimizmə olan
münasibətinin  olduqca  mənfi  olduğunu  görərik.  Bəşəriyyətin  inkişaf  proqramə
və hidayət  qaynağı  müqəddəs  Qurani-Kərim də öz  işıqlı  ayələrində insanı
daim  nikbin  olmağa,  gələcəyə inanmağa,  Allahdan  ümidi kəsməməyə çağırır.
Atalarımızda  belə bir  misal da  vardır  “Hagüman  şeytandır”.  İnsan  hətta  ölüm
ayağında  olarkən  Uca  Yaradandan  ümidini  kəsməməli,  həyatının  işıqlı
olcağına  inanmalıdır.  Ölüm  haqdır.  Hamıya  məlumdur  ki,  Uca  Xaliqdən
başqa  hamı  ölümə məhkumdur.  Lakin  ölüm  həyatın  bitməsi  demək  deyildir.
Ölüm  bu  dünyadan  o  biri  dünyaya  açılan  bir  qapıdır.  Bu  dünyada  yaxşı
əməllər  sahibi  olmuş  insan, ələlxüsus da  şəhidlər,  bu  qapıdan  keçib  daha
rahat,  daha  gözəl  bir  həyata  qədəm  qoyurlar.  Şübhəsiz ki,  müctəid  dərəcəsinə
76
yüksəlmiş  Şeyx  Məhəmməd  Xiyabani  daim İslam  ehkamlarının əsasında
hərəkət  etdiyi  üçün  şəhidlik  zirvəsinin  nə demək  olduğunu olduqca  gözəl
anlayırdı,  eyni  zamanda  nikbinliyin  insan  psixologiyasına  nə qədər  müsbət
təsir  etdiyini,  keçdiyi  İlahiyyat  dərslərindən  və həyat  təcrübəsindən  olduqca
məntiqli  surətdə dərk  eləyirdi.
Çox  təəsüflər  olsun ki, 70  illik  sovetlər  dönəmində,  Xiyabaninin
çıxışlarındakı  İslam  dininə olan  münasibəti  və mövqeyi,  Xiyabani
tədqiqatçıları  tərəfindən  qayçılanmışdır.  Odur ki, əlimizə onun  dini-fəlsəfi
baxışlarından çox  az  material  gəlib  çatmışdır.  Lakin  bununla  belə ilahiyyatdan
xəbəri  olmayan  tədqiqatçılar  “şəhid”  sözünün  mənasını  anlamadıqlarına  görə,
onun  sırf  iman  gətirənlərlə,  müttəqilərlə və yaxud  təqva  sahibləriylə bağlı
olduğunu  dərk  etməyərək,  onu  qayçılamamışlar. Bu da  bizə bir  işıq  ucu  qədər
də olsa  Xiyabanini  publisistikasını  xarakterizə etməyə imkan  yaratmışdır.
Xiyabani  zamanın  irəli  sürdüyü  bir  sıra  ictimai  vəzifələrin  yerinə
yetirilməsi  sahəsində mətbuatın  böyük əhəmiyyətə malik  olduğunu  dəfələrlə
göstərmişdir.  Ümumiyyətlə,  mətbuata  dair  qiymətli  fikirlər  Xiyabani
publisistikasında  mühüm  yer  tutur. O,  1275 (1858)-ci  ildə “Əxbari-
Darüssəltənəyi-Azərbaycan”,  “Ruznaməyi-Millətin-Məmləkəti-Azərbaycan” və
“Vəqaeyi-şəhri-məmləkəti-Azərbaycan”  adları  ilə yayılmış  “Azərbaycan”
qəzetindən  və “Əkinçi”dən  başlayaraq  Qafqazda  və İranda  çıxan  bütün
mətbuat  orqanlarına  yaxşıca  bələd  idi.  “Əkinçi” qəzeti  hələ Xiyabani
doğulmamışdan  bir  neçə il əvvəl  bağlansa da  Xiyabaninin  bu  haqda  məlumatı
vardı. Hamıya  məlumdur ki,  Xiyabaninin  yaşadığı  dövrdə İranda  yüzdən  artıq
mətbuat  orqanı  var idi  və bunların əksəriyyəti  onun  doğulub  boya-başa
çatdığı  Təbriz  şəhərində yerləşirdi.  Bunlardan  Rza  Tərbiyətin  redaktorluğu  ilə
1324 (1906)  çıxan  “Azad”  qəzetini, Əliqulu  xanın  redaktorluğu  ilə çıxan
“Azərbaycan”  qəzetini, Əhməd  Mirzənin  redaktorluğu  ilə çıxan  “Bələdiyyə”
qəzetini  və bir  çox  başqalarını  gətirmək  olar.  Xiyabani  öz  çıxışlarında
İrandakı  mətbuat  orqanlarının  qarşısında  yüksək  vəzifələr  qoyur,  adamların
gözünün  açılması  və cəhalətdən  qurtarması  yolunda  fəaliyyət  göstərməyi  tələb
77
edirdi.  Xiyabani,  ona  və demokratik  qüvvələrə qarşı  qərəzli  mövqe  tutan
“Rəd”  və “İran”  qəzetlərin  tənqid  edərək,  bu  qəzetləri  günün  qarşıya
qoyduğu  və həllini  gözləyən  mühüm  ictimai  məsələlərdən  kənarda
durduğunu,  bunun əvəzinə öz  səhifələrini  böhtan  xarakterli,  eyni  zamanda
mücərrəd  yazılarla  doldurduğunu  qeyd  eləyərək,  onları  tənqid  edirdi.
Xiyabaninin ədəbi  görüşlərinə yersiz  təəsübkeşlik,  yalançı  millətçilik  və
nihilizm əhval-ruhiyyəsi,  başqa  xalqların  mədəni-elmi  uğurlarını  öz  xalqının
mədəniyyət  tarixi  hesabına  mənimsəmək  meyli  yabançı  idi.  Xiyabani  daim
İranda  vahid,  bölünməz  fars  mədəniyyətinin  və ədəbiyyatının  olmasını  yayan
irticaçı  fikir  və baxışlara  qarşı  çıxmışdır. O,  bir  sıra  şovinist  İran  alimlərinə
və azərbaycanlı  nihilistlərə qarşı  çıxaraq,  İran  dövləti  tərkibində ayrı-ayrı
xalqların  yaşadığını,  bu  xalqların  özlərinə məxsus ədəbiyyatı  və mədəniyyəti
olduğunu,  bu  irsa  dərindən  öyrənməyin  xeyirlərini  irəli  sürmüşdü.  Xiyabani
orta əsr ədəbiyyatı  tarixinə,  poetika  və ədəbiyyatşünaslıq  elminin  inkişafına
ümumi  bir  axın  kimi  baxmamışdır. Ədəbi-fəlsəfi  baxışlarının  yönü  və
məzmununa  görə ardıcıl  demokrat  maarifçi  olan  Xiyabaninin  qabaqcıl
düşüncə və ideyaları,  onun ədəbi  fəaliyyətində öz əksini  yeni  bir  biçimdə
tapa  bilmişdir.  Bəlkə də bütün  dünyaya məlumdur ki,  Azərbaycanın  qədim
paytaxtı  və mədəniyyət  mərkəzlərindən  biri  olan  Təbriz şəhərindən  saysız
hesabsız  elm  və hünər  sahibi  çıxmışdır.  Buna  misal  olaraq ilk  növbədə Şəms
Təbrizini,  Xətib  Təbrizini.  Agahi  Təbrizini,  Alim  Təbrizini,  Baba  Fərəc
Təbrizini,  Bədrəddin Əbdülmüəmmər  İsmayıl  Təbruzini,,  Vahidi Təbrizini,
Vuqun  Məhəmməd  Şərif  Təbruzini,  Qardaş  Təbrizini,  Qai  Mirzə Təbrizini,
Qəzali  Təbrizini,  Qəzənfər  Təbrizini,  Qəni  Təbrizini, Əbdülvahab Əmiri,,
Danişməndi,,  Daniş  Ağa  Mirzə Lütfəlini,,  Daniş  Hacı  Mirzə Nəcəfəlixanı,
Dərviş  Bülbülü,,  Dərviş  Gəncəli-Təbrizini,  Dərviş  Söhrab  Təbrizini,  Dərviş
Hüseyn  Hafizi,,  Divanəni,  Şərif  Təbrizini,  Mahmud  ibn Əbdülkərim  ibn
Yəhya  Şəbüstəri  Təbrizini,  Hümam  Təbrizini  və bəlkə də minlərcə başqalarını
göstərmək  olar.  Şübhəsiz  bu da  güneyli  qardaşlarımızın, ələlxüsus da
təbrizlillərin  elmə,  maarifə, ədəbiyyata,  fəlsəfəyə olan  dərin  marağını,  o
78
cümlədən  onların  dərin  zəka  və istedad  sahibi  olduğunu  subuta  yetirir.
Bidiyimiz  kimi  Xiyabani də bütün  azərbaycanlılar  üçün  müqəddəs  bir  məkan
sayılan  Təbrizdə doğulmuşdur.  Təbrizin  səfalı  havasını  udmuş,  daim  onun
gözəl  mənzərələrini  seyr  etmiş,    zülal  çeşmələrindən  axan  sularından  içmiş,
ətri  insanı  bihuş  edən  çörəyini yemiş,  eyni  zamanda  Xətib  Təbrizinin
“Erabul-Quran” (“Quranda  fleksiya  məsələləri”),  “Təfsirul-Quran”  (“Quranın
izahı”)  “Məqatilül-Fürsan” (“Atlıların  öldürüldüyü  yerlər”), “Əsrarüs-sənə”
(“Sənətkarlıq  sirləri”), “Kitabül-kafi” əsərlərini, Hümam  Təbrizinin
“Söhbətnamə”  adlı  məsnəvisini  oxumuş,  böyük ədəbiyyatşünas  alim  Mirzə
Məhəmmədəli  Tərbiyət  Təbrizinin  dili  ilə desək,  izzətli  mövla,  xeyir  işə
çağıran,  ruh  kimi  lətif,  çıraq  kimi  parlaq,,  şüşə kimi  duru,  haqq  və dinin
günəçi  Şəms  Təbrizinin  təlqinlərindən  faydalanmışdır.  Ümumiyyətlə
Xiyabaninin ədəbi  fəaliyyəti  yuxarıda  qeyd  olunanlarla  yanaşı,  müsəlman
Şərqinin  xalqlarının ədəbi  irsinin  qabaqcıl ənənələri əsaında  yaranmağa  və
yetkinləşməyə başlamışdır. XX əsrin əvvələrində İranda, Qafqazda  və başqa
ölkələrdə yayılmış  milli-azadlıq  ideyaları  Xiyabaninin ədəbi-fəlsəfi
görüşlərinin  inkişafına  çox  müsbət  təsir  göstərmişdir.
Xiyabani  hərəkatı  Azərbaycan  xalqının milli-azadlıq  mübarizəsinə də,
ədəbiyyat  və incəsənətinin  inkişafına da  çox  güclü  təsir  etmişdir.  Belə ki,
Azərbaycandan  xaricdə yaşayan  azərbaycanlı  ziyalılarının  yaradıcılığını  milli
azadlıq  hərəkatı  öz  təsiri  altına  almışdı.  Böyük ədəbiyyatşünas  alim
Mirzəməhəmmədəli  Tərbiyət  xalqın  bu  şanlı  mübarizəsi  zamanı  Berlində idi.
O,  bu  hərəkata  çox  səmimi  münasibət  bəsləmişdir.  Onu  qeyd  etmək  lazımdır
ki,  M.Tərbiyyət  Xiyabaninin  ictimai-siyasi  fəaliyyətindən əlavə, ədəbi
fəaliyyətinə də böyük  hüsn-rəğbət  bəsləmiş,  bir  publisist  kimi  Xiyabani
hərəkatına,  Xiyabani  publisistikasına  dəfələrlə öz  münasibətini  bildirmişdir.
Xiyabani  publisistikası  xalqı  oyatmaq,  onun  zəngin ədəbi  irsindən  onun
tərəiqqisi  yolunda  istifadə etmək,  həmvətənlərini  başqa  xalqlara  hörmət  və
məhəbbət  ruhunda  tərbiyə etmək,  maarif və mədəniyyəti  geniş  miqyasda
təbliğ  etmək  yolunu  tutmuşdu. Lakin  Xiyabanini ədəbi  fəaliyyətində ən  çox
79
azadxahlara,  başqasının  köləsi  olmaq  istəməyənlərə,  vətənin,  torpağın,  eyni
zamanda  azadlığın,  haqq  və ədalətin  uğrunda  hər an  şəhid  olmağa  hazır  olan
insanlara  dəyər  verilir.  Xiyabaninin  demək  olar ki,  bütün ədəbi  fəaliyyəti  bir
ali  məqsədə xidmət  göstərir və bir  ana  xətt  üzərində qurulmuşdur.  Bu da
azadlıq  mübarizəsidir.  Xiyabaniyə görə insanın azad  yaşaması  bu  dünyada
hər  şeydən  üstündür.  Müstəmləkəçilərin  tabeliyində yaşamaq  isə rəzalətdir.
İnsan  azad  olanda  kamil  olur, əsarət  altında  isə cahil  olur. Hər  bir  xalq
müəyyən  müddət  təcavüzə,  zorakılığa,  işgəncələrə,  zülmə məruz  qalıb,
mürtəcelər  tərəfindən  məhkum  və məhbus  oluna  bilər.  Lakin  xalq  nəhayət ki,
özünü  toplayıb, əsarət  zəncirlərini  qırmalı,  ona  zülm  verənlərin  nəfəsini
kəsməli,  bu  yolda  ya  şəhid,  ya da  qazi  olmalıdır.  Xiyabani qorxaqlığı  insan
üçün  olduqca  mənfi  xususiyyət  hesab  edirdi.  O,  öz  çıxışlarında  mərd,
qorxmaz,  cəsarətli  insanları  qəhrəman  adlandıraraq,  xalqın  azadlığının
qurucularının  məhz  belə adamlıardan  ibarət  olduğunu  dilə gətirirdi.  Onu da
qeyd  etmək  lazımdır ki,  Xiyabani  hələ Məşrutə hərəkatı  dövründən,
mürtəcelərlə silahlı  toqquşmalarda  şəxsən  özü  iştirak  edir,  daim  savaş  vaxtı
irəlidə gedərək,  başqalarına  örnək  olurdu.  Bu  cəhətdə Xiyabanini  bir əlində
qələm,  o  biri əlində isə qılınc  olan  Şah  İsmayıl  Xətaiyə bənzətmək  olar.
Təsadüfü  deyil ki,  Xiyabani  şəhid  olmamışdan  qabaq,  bütöv  bir  kazak
briqadası  ilə təkbaşına  bir  neçə saat  atışmış,  hətta  bir  neçə kazakı
cəhənnəmə vasil  etmişdir.  Bəzi  mənbələr onun,  düşmən əlinə keçməsin  deyə
özünü  vurduğunu  göstərirlər.  Bu da  Xiyabaninin  xalqı  mürtəcelərlə
savaşmağa,  azadlıq  mübarizəsi  aparmağa  çağıranda,  onun  sadəcə olaraq  dil
pəhləvanı  olmadığını,  bir  zərb-misalda  deyildiyi  kimi, dilinə görə dilçəyi
olduğuinu  göstərir.
İctimai-siyasi  hadisələrlə zəngin  olan  XX əsrin əvvəlləri  Azərbaycan
ədəbi  fikrində yeni,  qüvvətli  bir  canlanmaya  və intibaha  səbəb  olmuşdu.
Ədəbi  prosesin  başqa  sahələri  kimi,  publisistikada da  mürəkkəb  və
ziddiyyətli,  lakin  tarixən  zəruri  və qanunauyğun  bir  tərəqqi  prosesi
başlamışdı.
80
Əsr  yeni, əsrin  özü  ilə gətirdiyi  hadisələr  yeni  idi.  İctimai  şuur  sürətlə
oyanır,  ictimai  həyata  müdaxilə meyli  qüvvətlənirdi. XX əsrin əvvəllərində
Azərbaycanın  ictimai-soyasi  həyatının  mürəkkəbliyi,  məfkurəvi  mübarizələrin
ədəbi  prosesin  də mürəkkəbliyini  təyin  etmişdi,  müxtəlif  mövqeli ədəbi
cərəyan,  istiqamət  və qrupların  çoxluğu  həmin  sualların  cavablarını da
mürəkkəbləşdirmişdi.
Cavablar  çox  müxtəlif  idi.  Hər  kəs  öz  sinfinin, qrupunun, zümrəsinin,
mənsub  olduğu ədəbi  məktəbin  və cərəyanın  mənafeyinə,  ideya-bədii
məramına  müvafiq  cavablar  axtarır  və tapırdı.  Belə mürəkkəb ədəbi  mühitdə
öz  gələcək  yaradıcılıq  yolunu  axtaranlar  içərisində Xiyabani də vardı.
Xiyabani  öz  ideyalar  dünyasını,  forma,  üslub  komponentlərilə vəhdətdə təmsil
edən yaradıcılıq  metodunu,  bi  metodun  məfkurəcə daha  mütərəqqi
istiqamətini  müəyyənləşdirmək  üçün  axtarışlar  edirdi.  Xiyabaninin  belə qızğın
axtarışları  dövründə yuxarıda  qeyd  olunduğu  kimi  İranda, ələlxusus da
Təbrizdə,  eyni  zamanda  Qafqazda,  o  cümlədən  Quzey  Azərbaycanda  bir  çox
mətbuat  orqanları  fəaliyyət  göstərirdi. Əsərin əvvəllərində Xiyabaninin  “Molla
Nəsrəddin”  jurnalı  ilə bağlılığı  qeyd  olunmuşdu.  Lakin  Xiyabani
mollanəsrəddinçi  olmadı.  Hər  şeydən əvvəl,  ona  görə ki, o,  özü  ideyaca
jurnalın  təbliğ  etdiyi inqilabi-demokratik  ideyalar  səviyyəsinə yüksələ bilmişdi.
Azadlıq  və vətənpərvərlik  motivləri,  bərabərlik  və qardaşlıq  ideyaları,
Geriliyin,  fanatizmin,  mövhumatın  tənqidi, Mövcud  quruluşun  inkarı  və
gələcəyə tükənməz  ümid,  azadlıq-hürriyyət,  maarifə və elmə çağırış  Xiyabani
rübabının əsas  motivləri  oldu.
Xiyabaninin  hər  kəlməsi  bir  dəvət,  bir  çağırış  idi.  O, milli-azadlıq
hərəkatının  irəli  sürdüyü   bir  çox  problemləri,  silahdan  daha  çox  maarifin,
elmin  yolu  ilə həll  olunmasına  çalışırdı.
Yuxarıda  qeyd etdiyimiz kimi  Xiyabani  zəmanəsinin  qabaqcıl  ictimai-
siyasi  xadimi  olmaqla  yanaşı  dövrünün ədəbi-fikri  mübarizələrində də fəal
çalışırdı.  O,  “Təcəddüd”  qəzetində elmi-tənqidi  məqalələr  yazır,  bir  çox
mühüm  məsələlər  haqqında  fikir  yürüdürdü.  Xiyabani ədəbi  fəaliyyətini
81
olduqca  çətin  bir  şəraitdə davam  etdirmişdir.  Onun ədəbi-nəzəri  görüşlərini
şərh  etmək  üçün,  onun  vətəndaşların  dünyagörüşünü,  iradəsini, əxlaqını
tərbiyə edə bilən,  ictimai  səbəblərini  göstərməyə qadir  olan  çıxışlarına  nəzər
yertirmək  kifayətdir. Məlum  olduğu  kimi  Xiyabaninin  elə tək  “Təcəddüd”
qəzetinin  səhifələrində dərc  olunan  yüzləırlə məqaləsi  var  idi.  O,  bu
məqalələrdən  bəzilərini  Azərbaycan  dilinə,  onun  inkişafına, gələcəkdə onun
müntəzəm  tədrisinə nail  olunmasına  həsr  etmişdi.
XX əsrin əvvəllərində inqilabi  və mütərəqqi  fikir  cəbhəsində duranlar
tərəqqipərvər  siyasət  və mədəniyyət  xadimləri  məhkum  millətlərin  ana  dili
uğrundakı  nübarizəsini  onların  azadlıq  uğrundakı  mübarizələrindən
ayırmamışlar.  Çünki  inqilab  tələb  edirdi ki,  onlar  sərbəst  təhsil  ala
biuləcəkləri,  öz  milli  mədəniyyətlərini  inkişaf  etdirə biləcəkləri  bir  dildən
istifadə etmək  huquna  malik olsunlar.  Hamıya  məlumdur ki,  Quzey
Azərbaycanda  qabaqcıl  Azərbaycan  ziyalıları,  inqilabi  mübarizəyə qoşulan
zəhmətkeşlər  çarizmin  müstəmləkə siyasətinə qarşı  mübarizə apararkən,  həm
də məktəblərdə ana  dili  tədrisi  huququhu  da əldə etməyə çalışırdılar.
Ədəbiyyat  və maarif  xadimləri  isə ana  dilinin  saflığı  və əcnəbi  sözlərdən
təmizlənməsini  həm də onun  təlim  və tədrisi  uğrundakı  mübarizə ilə
əlaqələndirir,  mətbuat  səhifələrində bu  məsələnini  işıqlandırılmasına  böyük
əhəmiyyət  verirdilər.  Böyük ədəbiyyatçünas  alim F.Köçərli  yazırdı ki,  “Ana
dili  millətin  mənəvi  diriliyidir”.
Bu  həqiqət  Xiyabani  üçün də gizli  deyildi  və dövrünün ən  fəal
şəxsiyyətlərindən  biri  kimi  fasiləsiz  olaraq  bu  məsələ ilə ciddi  məşğul
olmağa  başlamışdı.  Təsadüfü  deyil ki,  “Təcəddüd”  qəzetindəki  məqalələrini
fars  dilində dərc  etdirən  Xiyabani,  milli-azadlıq  hərəkatının  qələbəsindən
sonra,  Ala-Qapıdakı  bütün  çıxışlarını  Azərbaycan  dilində söyləmiş,  eyni
zamanda  belə bir  gözəl  dillə fəxr  etdiyini  qeyd  etmişdi.
Milli  azadlıq  hərəkatı  Xiyabaninin  görüşlərində,  publisistikasının
məfkurə və məzmununda  böyük  dəyişiklik əmələ gətirmişdi.  Onun  məqalələri
və çıxışları  sırf  siyasi  məzmun  almışdı.  Milli  azadlıq  hərəkatının  qələbəsi
82
Xiyabanidə artıq  istibad  və əsarətin  birdəfəlik  ləğv  edildiyinə dərin  bir  inam
yaratmışdı.  Xiyabani  elə güman  edirdi ki,  Azərbaycanda  şah  üsul-idərəsninin
yıxılması  ilə bütün  işlər  sahmana  salınacaq və onun  daima  arzu  etdiyi
“Hürrlər  dünyası” əbədi  olaraq  yaşayacaqdır.  Lakin  xəyanət  nəticəsində
hürriyyətin  məhv  olduğunu  görəndən  sonra  Xiyabani, onun hələ də xəyali  bir
məna  daşıdığını  dərk  elədi və sonuncu  çıxışında  təəsüflə “Hürriyyətin  ancaq
adı  gəlmişdi,  özü  isə yox  imiş”,-deyə söylədi.
Xiyabaninin  istər  “Azərbaycan  və Azərbaycanın  demokratik  qüvvələri”
publisisitik məqalə-essesinə,  istər  dövri  mətbuatda  çıxan  yazılarına,  istərsə də
bütün  çıxışlarına  nəzər  yetirsək,  onun  bütün ədəbi  fəaliyyətinin,  xalqın  ağıl
və elmin  rəhbərliyi  altında  qabaqcıl  bir  cəmiyyət  kimi  çağdaş  sivilizasiya
səviyyəsinə çatmasını,  millətlər  ailəsinin  müstəqil,  bərabər  huquqlu  və şərəfli
bir  üzvü  olaraq,  demokratik  və dünyəvi  şərtlər  içində xoşbəxt  bir  yaşayış
tərzinə yeyişməsini  qarşısına  məqsəd  qoyan,  rəhbər  tutduğu  prinsipləri
Azərbaycan  xalqının  ehtiyac  və istəklərindən  doğmuş  bir  düşüncə sistemi  ilə
formalaşdığını  görərik.  Bu  düşüncə sistemi,  ağlın  və məntiqin  işığında  bu
günün  olduğu  qədər  sabahın da  ehtiyaclarına  cavab  verən,  daima  yeniliyə can
atan, xalqın  ehtiyac  və istəklərindən əlavə,  onun  tarixinin  yarpaqlarından
qaynaqlanan  bir  düşüncə sistemidir. Bu  baxımdan  o,  fərdi  bir  düşüncə deyil,
milli  vicdandan  qopub  gələn,  xalqın  müştərək  arzu  və meyllərinin  ifadəsi
olan  bir  düşüncədir.  Həyatda ən  həqiqi  yol  göstəricisinin  elm  olduğunu  qəbul
edən  Xiyabaninin  düşüncə sisteminin ən  gözə çarpan  xüsusiyyəti,  ağlın  və
elmin  işığında  inkişafa  açıq  bir  sistem  verməsidir.
Xiyabaninin prinsipləri  çağdaşlaşma  yolunu  müəyyən  edən,  inqilaba
təməl  təşkil  edən  fikir  və düşüncələrdir.  Bu  prinsiplər  başlanğıcdan  etibarən
inqilabın  içindən  doğmuş,  onun  həyata  keçirilməsinə istiqamət  vermiş
olduğundan,  Xiyabaninin  ideologiyasını  təşkil  edir.
İstiqlaliyyət, respublikaçılıq,  xalqçılıq,  dövlətçilik,  dünyəvilik,
inqilabçılıq,  sülhsevərlik  Xiyabaninin  düşüncə sisteminin  təməl prinsiupləridir.
83
Bu  prinsiplər  istər  mənaları,  istərsə də məqsədləri  baxımından  bir-biri ilə
əlaqədar,  bir-birini  tamamlayan  prinsiplərdir.
İstiqlaliyyət  Xiyabaninin ən  öndə gələn  prinsipidir.  Fəqət    Milli
mübarizə adını  verdiyimiz  böyük  hadisə,  hər  şeydən əvvəl  bu  prinsipin
gerçəkləşməsi  üçün  həyata  keçirilmiş, müvəqqəti  olsa da  müvəfəqiyyət
qazanmışdır.  Çünki əsas  olan,  istiqlaliyyətinə qəsd  edilən  Azərbaycan
xalqının  heysiyyətli və şərəfli  bir  millət  kimi  yaşaması  idi: bu əsas da  ancaq
xalqın  azadlıq  və istiqlaliyyətə sahib  olması  ilə təmin  ola  bilərdi.   Xalqı  öz
müqəddəratına  hakim  etmək, əsası  Xiyabaninin  istiqlaliyyət  prinsipi  ilə
ayrılmaz  vəhdət  təşkil  edən  ikinci  böyük  prinsipdir.  Bu  prinsipə görə xalqın
müqəddəratı,  qeyri  şərtsiz  onun  özünə məxsus  olmalıdır.  Heç  bir  məna,  heç
bir  şəkil  və heç  bir  vəhclə şəriklik  qəbul  edə bilməz.  Bu  iradənin  bütün
millət  fərdlərinin  arzularının. əməllərinin  birləşməsindən  ibarət  olmasına
görədir ki,  cəmiyyət  içində hər  cür  qüvvə bu  iradədən  yaranar:  ancaq  bu
iradəyə uyğunlaşmaq  surətiylə yaşaya   bilər.  Xiyabani  anlayışına  görə,  xalqın
iradə və əməlinə tabe  olmayanların  taleyi  acdır,  məhv  olmaq  dərəcəsindədir.
Xalqçılıq  prinsipi  cəmiyyətdə fərd,  ailə,  təbəqə və sinif  hökmranlığının
olmayacağı,  bütün  millət  fərdlərinin  qanun  önündə bərabərliyi əsasında
dayanır. Buna  görə də inqilabın  xalqçılıq  anlayışı  vətəni,  ölkəni  və milləti  ilə
bölünməz  tam  kimi  qəbul  edən  görüşdən  qaynaqlanır.  İran  cəmiyyətində bir
sinfin  digər  sinif  və ya  siniflər  üzərində hökmranlıq  yaratması  Xiyabani
düşüncə tərzində olan  xalqçılıq  prinsipinə uyğun  deyil.  Çünki İran  inqilabının
xalçılıq  anlayışı  millətin  bütün  üzvlərini  ayrı-seçkiklik  etmədən  ölkənin  öz
övladı  hesab  etmək,  onların əsas  huquq və azadlıqlarını  təminat  altına  almaq,
onları  qanun  önündə eyni  huquqlu  hesab  etmək  prinsipinə əsaslanır.
Xiyabani öz  publisistikasında  çağdaş  sivilizasiyaya çatmağı  xalqın
qarşısında  bir  məqsəd  kimi  qoymuşdu.  O  çağdaşlaşmanı  haqlı  olaraq  xalqın
ictimai  həyatında “Həyat  mübarizəsi”,  “Var olma  mübarizəsi”  kimi
qiymətləndirirdi.
84
Əgər  çağdaşlaşmaya tərif  vermək  lazımdırsa,  o  hər  zaman  içində
olduğumuz  zamanın  gərəklərini  mənimsəmək,  o  gərəklərə uyğunlaşmaq,  o
gərəkləri  yerinə yetirmək  deməkdir.  Başq  ifadə ilə,  o  bir  cəmiyyət  kimi  istər
təfəkkür,  istərsə də qurumlar  baxımından  çağın  gərəkdiyi  yaşayış  tərzinə
keçmək,  keçə bilmək  deməkdir.  Qabaqcıl  ölkələr  göstərdikləri  siyasi,  sosial,
mədəni  və iqtisadi  irəliləyişlərlə içində olduqları  zamanın  sivilizasiyasını  edən
bəlli  bir  səviyyə müəyyən  edirlər.
Xiyabaninin ədəbi  fəaliyyətində inqilab  çağdaşlaşma  hərəkatının ən  mühüm
ünsürünü,  başqa  ifadə ilə desək  bu  həmlənin  hərəkətverici  qüvvəsini  təşkil
edir.
Xiyabaninin ədəbi  fəaliyyəti  dövründə İranda,  o  cümlədən  Güney
Azərbaycanda mühərrirliklə və ümumiyyətlə ədəbi  fəaliyyətlə bir  çox  insanlar
məşqul  olsa da,  Xiyabaninin  yuxarıda  qeyd  olunduğu  kimi  publisistikada  öz
dəsti-xətti,  öz  üslubu  var  idi.  Xiyabani  bir  publisist  kimi  böyük-böyük
əsərlər  yaratmamışdır.  Onun  publisistikası əsasən  “Təcəddüd”  qəzetində
yazdığı  məqalələrdən və xalq  qarçısında  söylədiyi  fəlsəfi  nitqlərdən  ibarət  idi.
Lakin  Xiyabaninin ədəbi  fəaliyyətində vətənpərvərlik,  inqilabilik,  xalqçılıq
mövzusu,  eyni  zamanda  azadlıq  ideyaları  o  qədər  güclü  olmuşdur ki,  o
Güney  Azərbaycanda  və İranda özündən  sonra  gələn  mütərəqqi  mühərrirlərin
yaradıcılığına güclü  təsir  göstərmişdir.   Xiyabaninin  publisistikasında  xüsusi
bir  nizam-intizam,  xüsusi  bir  ahəng  və harmoniya  vardır.  Məlum  məsələdir
ki,  Xiyabaninin  bütün ədəbi  fəaliyyəti; publisistikası,  yəni  məqalə-esseləri,
risalələri,  çağırışları  və xalq  qarşısındakı  çıxışları  ölçülmədən,  hecalara
düzülmədən,  qafiyə gözləmədən,  bədii  üsluba  və formaya  fikir  verilmədən,
sadəcə olaraq  bir  vətənpərvərin  qəlbindən  gələn  olduqca  səmimi  sözlərdir.
Lakin  bu  ifadələrdə,  bu  kəlmələrdə,  bu  sözlərdə o  qədər  poetiklik,  ritm,
ahəng,  nizam-intizam  var kı,  onlarla  tanış  olarkən,  bir  çox  hallarda  bunları
sərbəst  vəzndə yazılmış  güclü  və təsirli  şer  nümunələrinə bənzətmək  olur.
Misal  üçün  onun  “Azərbaycan  və Azərbaycan  demokratik  qüvvələri”  məqalə
85
essesindən olduqca  hikmətli,  eyni  zamanda ard-arda  inci  kimi  düzülən  bir
neçə sətirə nəzər  yetirək:
Ey  azadlıq  yolunun  qorxmaz  qəhrəmanı!
Ey  tərifə belə ehtiyacı  olmayan  Azərbaycan!
Bu  tərif,  təhsinlərin  hamısı  verdiyin  qurbanların
qan  bahasıdır,
İran  fəzasında  yüksələn bu  tərif,  təhsin  səsləri
sənin nölməz  cavanlarının,  mərd  qocalarının, iradəli
uşaqlarının,  hələ də təsəlli  tapmayıb  ovunmayan
qadın  və qızlarının  səsidir.
İndi  eşitdiyin  bu  səslər  onların  səsidir.
Ayıl!
Qulaq  as!
Göründüyü kimi  Çağırışın  içində hökm,  təlqin  və əzmkarlığa  səsləməklə
birlikdə,  axıcılıq,  ritm  və ahəng  vardır. Bu  baxımdan  Xiyabani  publisistikasını
təntənəli,  nikbin, əzəmətli,  inqilabçı,  demokratik,  eyni  zamanda  poetik  bir
publisistika adlandırmaq  olar.  Şübhəsiz ki,  publisistika ədəbi  fikrin  qüvvətli
qollarından  biridir.  Belə ki, M.F.Axundovzadə, C.Məmmədquluzadə və bir  çox
ədiblərimiz  nəhəng-nəhəng  bədii əsərlər  yaratmaqla  yanaşı,  bilavasitə öz
fikirlərini,  problemlərin  həlli  yolunu,  tənqidlərini,  eyni  zamanda  mürtəceləri,
irticaçıları,  müstəmləkəçiləri, “Qınından  çıxıb  qınını  bəyənmiyənlər”i və s.
problemləri  xalqın  nəzərinə daha  tez  çatdırmaqdan  ötrü,  eyni  zamanda  öz
maarifçilik  ideyalarını təbliğ  eləməkdən  ötrü  publisistika  ilə məşğul  olmuşlar.
Hamıya  bəllidir ki, ədib  hansısa  bir  bədii əsəri  yazandan  sonra,  onun  çap
olunması  üçün  müəyyən  bir  vaxt  lazım  olur.  Bu  cəhətdən  publisistikanın
üstünlüyü  ondadır ki,  publisist  istədiyi  vaxt  öz  fəlsəfi  görüşlərini  və yaxud
tənqidi  fikirlərini,  çıxışları  vasitəsi  ilə,  və yaxud  dövri-mətbuatda xalqa
çatdıra  bilər.  Düzdür, iri  həcmli  publisistik əsərlərin də çap  olunması  üçün
zaman  tələb  olunur,  lakin  publisistlərin  yaradıcılığı əsasən  çöxşaxəli  olduğu
üçün,  onlar  xalqın  arasına  daha  tez  çıxa  bilirlər.  Bu  baxımdan  Xiyabani
86
publisistikası  demək  olar ki,  zamanın  kəsiyində xalqla  bir  yerdə olmuş,
onunla  addımlamış,  onunla  oturub-durmuşdur.  Xiyabani  özü  zəmanəsninin
qəhrəmanlarından  biri  olduğu  üçün,  onun  publisistikası da  bir  qəhrəmanlıq
dastanı  kimi  dillərə düşərək  eldən-elə gəzir,  xalqı  azadlıq  uğrunda
mübarizəyə,  qəhrəmanlığa,  Allahdan  başqa  heç kimdən  qorxmamağa  çağırırdı.
Xiyabani  deyirdi:  “Sən  zəifləmiş  bir  pəhləvan,  gücdən  düşmüş  bir  qəhrəmana
oxşayırsan ki,  onu  cəsarətləndirmək,  yenidən  ayağa  durğuzmaq  üçün  qeyrət,
heysiyyət  və izzət-nəfsinə təsir  etməkdən  güclü  tədbir  və vasitə ola  bilməz.
Hamıdan əvvəl  sən  özün,  özünə yardım  göstərməlisən.  Sən  özün-özünə nicat
verəcəksən! Əgər  sənin  təbiətində olan  həyat  tükənmiş,  fəaliyyət  odu
tamamilə sönmüşsə,  keçmişdəki  xasiyyətini  itirmisənsə,  artıq səninlə
vidalaşmaq  lazımdır.  Yox!  Sənin  damarlarında  o  parlaq  cövhərdən  azacıq da
olsa,  o  qeyrət  odundan  qığılcım  qədər də olsa  qamaqdadır”.
Göründüyü  kimi  Xiyabani  publisistikası  Azərbaycan  xalqını  gücdən
düşmüş  pəhləvana bənzədir  və onu  təlqin  vasitəsi  ilə ayağa  durğuzmaq
istəyir  və bunu da  çox  məharətlə bacarır.  Biz  Xiyabaniyə milli-azadlıq
hərəkatının  başçısı  kimi  nəzər  yetirəndə,  onun  bu  çağırışlarla minlərlə azadlıq
sevər  insanın  ruhuna  təsir  etdiyini  və onları  qəflətdən  oyatdığını  görərik.
Xiyabaninin  fəlsəfi  görüşlərini təhlil  etmək  üçün,  onun  məqalələrinə sadəcə
olaraq  göz  yetirmək  kifayət  edir ki,  hər  ifadənin,  hər  cümlənin,  hər  sözün
ayrı-ayrı  mənalarda,  lakin məntiq əsasında,  olduqca  düşünülmüş  halda,  elmi
və bədii  fəhmin   sintezindən  yaranraq,  bir  tam  şəklində söyləndiyini  və
yaxud  yazıldığını  gərərik.  Onun  “Mütləqiyyəti  devirdin”   məqalə-essesində
qərəzdən,  təəsübdən,  subyektiv  münasibətdən  uzaq,  daha  doğrusu  məntiqi
əsaslarla, xalqın  düşümcəsini  məşğul  edən,  onu  incidən  müəmmaları  açmaqla,
onun  iradəsinin  çox  şeylərə qadir  olduğunun  fəlsəfi  şərhini  görərik:  “Sənin
gördüyün  bu  iş  pozmaq  işi  idi.  Çürük, deşik-deşik  olmuş  köhnə binanı
uçurub  yerlə yeksan  etməli  idin,  onu da  elədin,  Bu  yıxıb,  məhv  etmək  işini
həyata  keçirmək  üçün  od,  qan,  dəmir  və polad  lazım  idi.  Bu  iş  həm  maddi
mənbələr,  həm də əzələlərin  güclü  olmasını tələb  edirdi,  sən  isə o  tələbatın
87
hamısını  yerinə yetirdin.  İndi,  bir  tərəfdən  qarşında  bir-birinin  üstünə
qalanmış  xərabələr,  keçmiş əmək  nəticələrinin  uçulub  dağılması  ilə barabər
ən  zəruri  olan  gündəlik  tələbat  durur  və hazırkı  dərdlərin  səsbəbi  olan
fəlakət,  bədbəxtliklərə qarşı  lazım  olacaq  saysız-hesabsız  tədbirlər  sənə
xatırladılır.  Digər  tərəfdən  isə Tehranın  mütərəqqi  ziyalılarının  səsini,
Azərbaycan  xalqının  nəcib  xidmətləri  haqqında  deyilən tərif  və afərin
səslərini  eşidirsən.  Bu  ibrət  verici  mənzərəyə qarşı  artıq  düşünmək,  ölçü
götürmək  vaxtı  gəlib  çatmışdır”.
Xiyabani  xalqa  “Sən”  deyə müraciət  edir.  Lakin  Xiyabani özü də bu  “sən”in
içərisindədir.  Ö,  heç  zaman  xalqı  özündən  ayrı  və yaxud  özünü  xalqdan  ayrı
tutmur.  Bu  “sən”in  içində eyni  zamanda  xalqın  keçdiyi  tarixi  proseslər,
çəkdiyi əzablar,  gördüyü  bəlalar,  aldığı  zərbələr,  düşdüyü  fəlakətlər,  faciələr,
müsibətlər  var.  Xiyabani  “Sən”ə nəsihətlər,  tövsiyələr,  təlimlər  verməklə
yanaşı,  özünə də dərslər  verir.  Daha  doğrusu  Xiyabaninin  “sən”inin  içərisində
xalqla  birlikdə uçurumlara  yuvarlanan,  qırx  arşın  quyunun içində çapalayan,
qaranlıqlara  qərq  olan,  bir  az  işıq  ucu  axtaran,  buna  görə çarpışan,  vuruşan,
nəhayət  qüvvə toplayıb  işığa  çıxmaqdan  ötrü  çürük  məkanları  yerlə yeksan
eləyən  mübariz, əzmkar,  cəsarətli  və qorxmaz  bir  Xiyabani,  eyni  zamanda
onun  və demokratik  qüvvələrin  timsalında  şücaətli  bir  xalq  vardır.  Bu  “sən”
Xiyabaninin  şagirdi  və yaxud  tələbəsi  deyil,  bu  onun  qarşısında  baş əydiyi,
yolunda  hər  an  şəhid  olmağa  hazır  olduğu  sülhsevər,  humanist,  fəqət lazım
gələndə düşmənin  başını əzə biləcək  qədər  qüdrətli  bir  xalqın manumental  bir
obrazıdır. Əgər  dramaturgiya  dili  ilə desək,  xalqın  ümumiləşdirilmiş
qəhrəmahlıq  surətidir.  Fəqət  bu  “sən”  simvolik  bir  xarakter  daşımır.  O,  real
olduğu  qədər də bütövdür,  bölünməzdir.  Xiyabaniyə görə bu  “sən”  çox
şeylərə qadirdir  və artıq  o  ayılmışdır...  Bu  “sən”  həm də bütövlükdə
Azətbaycan  deməkdir.
Xiyabani  yuxarıda  qeyd  olunduğu  kimi  “təcəddüdçü”,  yəni müasirliyin,
eyni  zamanda  mədəni  tərəqqinin  tərəfdarı  idi.  Məlim  olduğu  kimi  cəmiyyətin
tərəqqisi  onun  üzvlərinin  quruculuq əzmi,  yenikçilik  ruhu  ilə sıx əlaqədardır.
88
Amma  bu  heç də xalqın  bütün  keşməkeşli  tarixi  boyu  qazanmış olduğu
təcrübəsinə, ənənələrinə,  mədəni  irsinə və qayğıkeş  münasibət  məsələsinin
əhəmiyyətini  azaltmır.  Xiyabaniyə görə keçmişin  mədəni  irsindən  nəinki
imtina  edilməli, əksinə bunun əsasında  yeni  irs  yaratmaq  üçün  zəruri  təməl
kimi  istifadə olunmalıdır.  Axı  cəmiyyətin əsarlər  boyu  toplamış  olduğu
təcrübənin  yaşadılması,  yaradıcı  şəkildə mənimsədilməsi  tarixə yenicə qədəm
qoyan  hər  bir  nəslin  təfəkkür  və davranış  mədəniyyətinin  təşəkkül  tapması
üçün  labüddür.  Mədəni  irsə qayğıkeş  münasibətin  olmadığı  yerdə qurucu
fəaliyyət  bacarığının  tərbiyə edilməsindən  danışmağa  belə dəyməz.
Xiyabaniyə görə bütün  ziddiyətli  cəhətlərinə baxmayaraq  mədəniyyət  tarixi
yüksək  ictimai  amalların,  ümumbəşəri  dəyərlərin  bərqərar  olması  uğrunda
gərgin,  qurbanlarla  və mərhumiyyətlərlə dolu  mübarizədə xalqın  çətin,  ağrılı-
acılı  təcrübəsini  özündə qoruyub  saxlayır.  Xalqın  tarixi  yaddaşı  onun
mədəniyyət  quruculuğunun əsas  şərtidir. Əks  təqdirdə xalq  öz  mənliyini,
hətta  varlığını  itirə bilər.    Məlum  olduğu  kimi  Xiyabani  güclü  ilahiyyat
dərsləri  almışdı  və səksən  dənə ilahiyyat  elmlərinə yiyələnmişdi.  Bu  isə o
demək  idi ki,  o,  müqəddəs  Qran  və hədislərdən  istifadə qaydalarının  işlənib
hazırlanması  və bu  təməllərdən  irəli  gələn  meyar  və üsulların  cəmiyyətin
həyatına  tətbiqi  məsələləri  ilə məşğul  olan “Fiqh”  elmini,  ilahiyyat  fəlsəfəsini,
dilçilik  elmini,  nücum  elmini,  riyaziyyatı,  tibb  elmini,  coğrafiyanı,  eyni
zamanda  özü  bir  elm  kimi bədii  üslubiyyət  və ritorika,  bədii  estetik  təfəkkür
tərzi,  bədii  ifadə vasitələri  və obrazlar (poetik  qəliblər), ədəbi  tənqid  və
ədəbiyyatşünaslıq,  fəsahət,  bəlağətin əsas  şərtləri,  söz  və məna  vəhdəti,
məani,  bəyan,  məanin  tərkib  hissələri;  xəbər,  müsnəd  ideya,  müsnəd, məqə
əliqati,  inşa,  vəsl və fəsl,  icad,  itnab,  müsaqvat,  bəyanın  tərkib  hissələri;
təşçeh,  istiarə,  məcaz,  kinayə, bədi  və onun  bölmələri;  ləfzi (söz)  gözəllikləri,
mənəvi (məna)  gözəllikləri,  Quran  bəlağətindən  faydalanan  üsullar;  iqtibas,
təlmih,  təzmin,  həll  kimi  elmləri əhatə edən  bəlağət  elminə yiyələnmişdir.
Bundan əlavə bu  da  hamıya  məlumdur ki,  tarix  boyu  ilahiyyat  alimlərinin
təhsil  aldıqları  ali  ilahiyyat  tədris  ocaqlarından ən  məhşurları  Təbriz
89
şəhərində yerləşirdi  və iahiyyat  alimləri, ələlxüsus da  azərbaycanlı  alimlər  bu
şəhərdə ali  ilahiyyat  təhsili  alırdılar.  Buna  misal  olaraq  biz  elə Xiyabaninin
özünü  göstərə bilərik ki, o  gənc  yaşlarında  Qafqazı  səyahət  edərək,  orda  bir
sıra  dünyəvi  elmlərə yiyələndikdən  sonra,  Təbrizə dönmüş  və ona  lazım  olan
ilahiyyat  dərslərini  məhz  bu  şəhərdə almışdır.  Şübhəsiz  ki,  ilahiyyat  elmlərini
mənimsəmək  Xiyabaninin  bir  şəxsiyyət  kimi  formalaşmasına  öz  müsbət
təsirini  göstərmişdir.  Lakin  Xiyabani  elə bir  zamanda  yaşayırdı ki, Rusiya
əhalisi  şiə müsəlmanlar  olan  İranla, əhalisi  sünni  müsəlmanlar  olan
Türkiyənin  arasına  daima  nifaq  salmağa  çalışır,  bu  məzhəb  ayrılığını əlində
əsas  tutaraq  fitnə-fəsad  torədir,  bir  sözlə iki  müsəlman  dövlətini  bir-birinə
qarşı  qoyaraq,  öz  məkrli  planlarını  həyata keçirmək  üçün  fəaliyyət  göstərirdi.
Çox  təəsüflər  olsun ki,  müsəlmanlar  arasında  gedən  bu mənasız  məzhəb
davası,  o  zaman da  rusların  fitnəsi  ilə bəzən  öz  bəhrəsini  verirdi. Lənətə
gəlmiş  Yəzid  ibn  Müaviyyənin  davamçıları  ilə,  fars  şovinizminin  təsiri  ilə
fanatikləşmiş  insanlar  bir-birinə qarşı  duraraq  qanlı  qırğınlar  törədirdilər.  Onu
da  qeyd  etmək  lazımdır ki,  nə sünnilik  pərdəsi  altında  gizlənmiş  münafiq
Yezid  davamçılarının,  nə də şiəlik  pərdəsi  altında  fəaliyyət  göstərən
fanatiklərin əslində İslam  dininə heç  bir  adiyyatları  yox  idi. Əslində bu
insanlar  daima  Allaha  üsyan  edən əqidəsiz  və simasız  adamlar  idi.  Çünki
kainatın əfəndisi  sevgili  peyğəmbərimiz  Həzrəti  Məhəmməd
əleyhəssalatuvəssəlləmin  iki  mübarək  hədisi-şərifi  vardır;  “Kim  mənim əhlü-
beytimi  sevməsə,  məndən  deyil”,  eyni  zamanda  “Kim  mənim əshabi-ikramımı
da  sevməsə məndən  deyil...” Əsrlər  boyu  İmam  Hüseyn əleyhəssalamın
şəcərəsinə,  nəslinə,  eyni  zamanda  onu  sevənlərə,  rəğbət  göstərənlərə
işgəncələr  verən,  onları  doğma  yerd-yevalarından  didərgin  salan  Yezid
davamçıları,  eyni  zamanda  Həzrət Əli əleyhəssalamdan  başqa, əshabi-ikramın
üzvülərinin  üçünün də üstündən  xətt  çəkən  fanatiklər...  Rusiya  bu  mənasız
məzhəb  ayrılığından  olduqca  məharətlə istifadə edirdi. İranın  və Türkiyənin
müsəlman  dövlətləri  olduğunu  nəzərə alan  və onların  Qafqaz  müsəlmanlarına
daha  çox  təsir  göstərə biləcəyindən  ehtiyat  edən  Rusiya  hökuməti  burada
90
həm  şiəliyin,  həm də sünniliyin  nüfuzunu  məhdudlaşdırmaq  siyasəti  yeridirdi.
Xristianlığın  təbliğini  gücləndirmək,  bu  məqsədlə Türkiyədən  və İrandan
minlərlə ermənini  və Rusiyanın  özündən  müxtəlif  bidətçi  təriqətlərin
Azərbaycana  köçürülməsi  (Azərbaycanda  rus  bidətçi  təriqətlərinin  ardıcılları
ilk  dəfə 1834-cü  ildə Altı-Ağac ərazisində yerləşdirilmişdir.  Elə həmin  vaxt
Şuşa  və Lənkəıran  nahiyələrinə,  Yelizavetpol  və Bakı quberniyalarına  xeyli
rus  kilsəsi  təriqətçiləri  köçürülmüşdür. Bütünlükdə Azərbaycanda  1868-ci  ildə
27  təriqətçi  kəndi  və 1  köhnə ayinçilər  kəndi  var  idi.  Yarım  milyondan  artıq
erməninin də Azərbaycan ərazisində yerləşdirilməsi bu  məqsədə xidmət
edirdi.   1918-ci  ildə rus  bidətçiləri “malakanlar”  Xızını  və Xızının  kəndlərini
ələ keçirməkdən  ötrü,  ermənilərə çuğulluq  eləmişlər.  Azərbaycan  xalqının
içərisində qəhrəmanlıqda  və cəsurluqda  ad  çıxarmış  “dağlılar”  Xızıya  hucuma
keçən  daşnak  ordusunu  tamamilə məhv  eləyəndən sonra,  malakanları
çuğulluq elədiklərinə görə möhkəmcə cəzalandırmışlar). Qafqaz  müsəlmanlarının
Türkiyə,  İran  və ərəb  ölkələrindəki  həmməzhəbləri  ilə əlaqələrinin
məhdudlaşdırılması,  Məkkə,  Mədinə,  Kərbəla,  Nəcəf,  Məşhəd  kimi müqəddəs
yerlərə ziyarətlərin  qarşısını  almaq  cəhdləri,  müxtəlif  islam  mərkəzlərinin  və
müsəlman  nüfuz  sahiblərinin  göstərişlərinin  Qafqaz  müsəlmanları  üçün  heç
bir  səlahiyyəti  olmaması  barədə rəsmi qərarlar,  din  xadimlərini  qonşu
dövlətlərin  nəfinə fəaliyyət  göstərməkdə günahlandırıb  Qafqazdan  çıxarılması
və s.  Bu  siyasətin  tərkib  hissəsini  təşkil  edirdi.  Bütün  bu  cəhdlərə
baxmayaraq  müqəddəs  Qurani-Kərim  və Şəriət müxtəlif  təriqətlərdən  olan
müsəlmanları  birləşdirə bilirdi.  Bakı,  Gəncə,  Şuşa,  Quba,  Şamaxı,
məscidlərindən  təriqət  ixtilaflarına  son  qoymağa  çağıran  möizə və xütbələr
eşidilirdi. Şiə şeyxülislamı ilə sünni müftüsünün bu sahədə əlbir fəaliyyətinə dair
mənbələrdə kifayət qədər məlumat vardır. Həmçinin  Xiyabani də Səttarxan  kimi
belə mənasız  qarşıdurmaya,  irticaçıların,  mürtəcelərin, müstəmləkəçilərin
əvəzinə,  öz  müsəlman  qardaşının  qanının axıdılmasına  gedə bilməzdi və onun
buna  mənəvi  haqqı  yox  idi. Xiyabani  daim xalqını  belə şeylərə getməməyə,
fitnə-fəsad  törədənlərin  fitnəsinə uymamağa  çağırırdı.  Təsadüfü  deyil  ki,  onun
91
bütünlüklə ədəbi  fəaliyyətində,  nə “Təcəddüd”  üçün  hazırladığı  proqramlarda,
nə məqalələrində,  nə də məntiqli  çıxışlarında  sünni-şiə məsələsinə,  həmçinin
də məzhəb  ayrılığına  aid  olan  ifadələrə rast  gəlmək  mümkün  deyil.  Xiyabani
sözün əsil  mənasında  olduqca müdrik şəxsiyyət idi.  Buna  görə də onun ədəbi
fəaliyyəti  vətənpərvərliklə,  azadlıqsevərliklə,  inqilabiliklə yanaşı, həmişə başqa
xalqlara,  başqa  təriqətlərə,  başqa  irqdən olan  insanlara  hörmət  göstərməyi,
bəşər  övladının  hər  bir  tərəqqipərvər  insanı  ilə sülh  və əmin-amanlıq
şəraitində yaşamağı  bəyan  edirdi...  Zəmanəsinin ən  böyük  şairi  və
maarifçilərindən  biri S.Ə.Şirvani  bu  münasibətlə “Cəfər,  ey  qönçeyi
gülüstanım,  ey  mənim  bülbülü-xoşəlhanım”  beytilə başlanan  nəsihətində belə
deyird:
Demirəm  mən  gedən  təriq  ilə get,
Əqli  tut,  il  gözəl  rəfiq  ilə get,
Demirəm,  rus  ya  müsəlman  ol,
Hər  nə olsan  get, əhli  ürfan  ol,
Demirəm  şeyxi  ol  və ya  babi,
Hər  nə olsan,  tək  olmaq  qüllabi,
İstər əclaf,  istər əşraf  ol,
Hər  nə olsan ol, əhli-insaf  ol!
Artıq əsrlərdir ki,  hər  vəchlə İslam  dinini  gözdən  salmaq  istəyən  münafiqlər,
İslam  dini  pərdəsi  altında  özlərindən  cürbəcür  şeylər  uyduraraq,  müqəddəs
Qurani-Kərimdən,  sevgili peyqəmbərimizin  Şəriətindən  və mübarək  hədisi-
şəriflərindən  və ümumiyyətlə ilahiyyat  elmlərindən,  bir  sözlə İslam  dinindən
zəif  məlumata  malik  olan  insanları  öz  uydurmaları  ilə yoldan  çıxarır,  onları
Uca  Yaradanın  qadağa  qoyduğu,  haram  buyurduğu,  günah  saydığı  işlərə
sürükləyirlər.  Münafiqlər  zəif  iradəli,  İslam  dinindən  lazımi  qədər
maariflənməmiş  insanları  fala,  caduya,  mövhumata,  qarabasmalara  inanmağa
sövq  edir  və bunun  nəticəsində külli  miqdarda  pul əldə eləyirlər.  Vaxtiə
Azərbaycanın mütəfəkkirləri M.F.Axundzadə, C.Məmmədquluzadə,
Ə.B.Haqverdiyev, M.Ə.Sabir  və başqaları  böyük  ürək  ağrısı  ilə dəfələrlə öz
92
yaradıcılığlarında  bu  movzuya  toxunsalar da,  çox əfsuslar  olsun ki,  indinin
özündə də Dərviş  Məstəli  şahlar,  Şeyx  Nəsrullahlar  və onlara  inanan  avam
adamlar  kifayət  qədərdir.  Müqəddəs  Qurani-Kərimdə falçıların,  cadugərlərin,
tasquranların,  düyünlərə üfürənlərin  möhtəkir  olduqları  və buna  inanmağın
küfr  olduğu  haqqında  kifayət  qədər  mübarək  ayələr  vardır. Fanatizmin  ayaq
tutub  yeridiyi  İranda  Xiyabani də öz  çıxışlarında  cahilliyi,  fanatizmi,  xürafatı,
mövhumatı  ifşa  etmiş  və bu  barədə “Təcəddüd”ün  səhifələrində yazılar  dərc
etmişdir.  Xiyabani  ibadətin  dəyərlərini  və hansı əməllərin  ibadət  olduğunu
şübhəsiz  ki,  xalqa  anlatmaya  bilməzdi.  Düzdür  bu  haqda  bizim əlimizdə
kifayət  qədər  material  yoxdur.  Lakin  müctəid  rütbəsnə qədər  yüksəlmiş  bir
insanın  məscidlərdə xütbələr  oxuduğu  zaman  İslam  ehkamlarının əvəzinə
başqa  şeylər  anlatmağına  inanmaq  olduqca  gülünc  və qeyri-realdır. Bir də ki,
Xiyabaninin yaradıcılığına nəzər  yetirərkən,  onun  islam  ehkamlarından  kənara
çıxmadığının,  yalnız islam  qanunlarıyla  hərəkət  etdiyinin  şahidi  oluruq.
Xiyabaninin  eyni  zamanda  istər  dövrü  mətbuatda,  istərsə də xalq  qarşısında
söylədiyi  çıxışlarında  cəhalət  və avamlıq əleyhinə mübarizə apardığını da
görürük.  İslam  dinindən  bir balaca  xəbəri  olan  insanlar  bilirlər ki,  ibadət
yalnız  namaz  qılmaqdan,  oruc  tutmaqdan  ibarət  deyil.  Həzrəti  Məhəmməd
əleyhəssalam  buyurmuşdur: “İmanın ən  yaxşısı  yetim  başına  sığal  çəkmək, ən
sadəsi  isə yoldakı  daşı  götürüb kənara  qoymaqdır”.  İbadət  həm də ehtiyacı
olanlara əl  tutmaqdan,  xəstələri  ziyarət  etməkdən,  böyüyə-kiçiyə hörmət
göstərməkdən,  alnının  təri  ilə ruzi  qazanmaqdan,  torpağın,  vətənin  uğrunda
cihada  getməkdən, elm  öyrənməkdən  və öyrətməkdən,  eyni  zamanda əxlaqı
gözəl  və təmiz  olmaqdan  ibarətdir.  Biz  Xiyabaninin  publisistikasına  nəzər
yütirsək,  onun  bütün  bunlara  nə qədər  mənalı  surətdə əməl  elədiyini və xalqı
da  buna  dəvət elədiyini  görərik. Onun  Milli  hökumət  qurandan  sonra  isə,
xalqın  səfil  vəziyyətində yaçayan  zümrəsi  üçün  komissiyalar  təçkil  etdiyinin,
qoca  insanlar  üçün  “Qocalar  Evi”  təşkil  etdiyinin,  eyni  zamanda  istər  qiyam
vaxtı,  istərsə də Milli hökumət  yaranandan  sonrakı çıxışlarında  cihada
çağırışlar  etdiyinin  xalq  üçün  nə qədər  faydalı  olduğunun da  fərqindəyik.
93
XX əsr quzeyli,  güneyli  Azərbaycana  bir  neçə dahi şəxsiyyət  bəxş  etmişdir.
Belə ki,  bu  şəxsiyyətlər  Azərbaycan  xalqının  taleyində olduqca  mühüm  rol
oynamışlar.  Buna  misal  olaraq  Hacı  Zeynalabidin  kimi  xeyriyyəçi  el-atasını,
M.Ə.Rəsulzadə kimi, Fətəlixan  Xoyski  kimi,  Nəsib bəy  Yusifzadə kimi,
Əlimərdan  bəy  Topçubaçov  kimi  siyasi  xadimləri,  Səttarxan,  Bağırxan  kimi
el  qəhrəmanlarını,  Pişəvəri  kimi  ictimai  xadimləri,  Heydər Əliyev  kimi
nəhəng  siyasətçini  və şübhəsiz ki,  Şeyx  Məhəmməd  Xiyabani  kimi bir
şəxsiyyəti  göstərmək  olar.  Xiyabani  zəmanəsinin ən  nəhəng  simalarından  biri
idi.  İstər  onun  inqilabi  fəaliyyəti,  istərsə də ədəbi  fəaliyyəti  Azərbaycan
xalqının  yaddaşında  daim  yaşamaqdadır və yəqin ki,  qiyamətə qədər də
yaşayacaqdır.  Xiyabaninin  Azərbaycan  xalqının  azadlığı  üçün  gördüyü  işlər
misilsizdir.  Xiyabani  sağlığında  böyük  bir  azadlıq  mübarizəsi  məktəbi
uyaratmışdır.  Belə ki, Azərbaycan  xalqı  bu  məktəbdən  çox  şeylər  öyrənmiş
və zaman-zaman  öyrəndiklərini  həyata  keçirmişdir.  Vaxtilə Hindistanı
İngiltərə müstəmləkəçiliyində azad  edən  Mahatma  Qandi  demişdir:  “Biz
azadlıq  mübarizəsini  İmam  Hüseyn əleyhəssalamdan  öyrənməliyik...”
İndi  çox  şükürlər  olsun  Ulu  Yaradana ki, biz,  yəni  Quzey
Azərbaycanda  yaşayan  azərbaycanlılar,  artıq  neçə ildir ki,  müstəqil,  sərbəst,
necə deyərlər  özümüz  öz  ağamız  olaraq  suveren  bir  dövlətdə yaşayırıq.
Əsrlər  boyu  İranda  azərbaycanlılar əzilmiş,  huquqları  tapdalanmış,  döyülmüş,
söyülmüş, təhqir olunmuşlar. Əgər cənublu soydaşlarımız İranda bərabər  huquqlu,
xoşbəxt  və firavan  yaşasaydılar,  şübhəsiz ki,  kimsə inqilab  eləmək,  şah  üsul-
idarəsini  devirmək,  müstəqil  bir  cumhuriyyət  qurmaq  fikrinə düşməyəcəkdi.
Fəqət  Səttarxanı da,  Xiyabanini də Pişəvərini də bu  üsul  idarəyə qarşı  qiyam
qaldırmağa  məcbur edən,  bolşeviklərin  hayqırdığı  kimi  sinfi  mübarizədən,
varlı-kasıb  mübarizəsindən  ötrü  deyil,  məhz  azərbaycanlılara  qarşı  olan  təyziq
və haqsızlığın  qarşısını  almaqdan  ötrü  idi.  Düzdür,  bu  şəxsiyyətlərin  arzuları
tamamilə həyata keçmədi,  onların  üçü də nəticədə məhz  haqsızlığın  qurbanı
oldular.  Lakin  onlar  Azərbaycanın  azadlıq  tarixinə öz  adlarını  qızıl  hərflərlə
yazdılar.  Beləki  istər  Səttarxan,  istər  Xiyabani,  İstər  Pişəvəri  haqqında  artıq
94
uzun  illərdir ki,  elmi  tədqiqat əsərləri,  eyni  zamanda  bədii əsərlər  yazılır  və
hələ də yazılmaqdadır.  Güney  Azərbaycanın görkəmli ədəbi  simalarından  olan
Həmid  Nitqt Şeyx  Məhəmməd  Xiyabani  haqqında  olduqca  gözəl  bir  şer
nümunəsi  yaratmışdır.  Bu  şeirə nəzər  yetirdikcə biz  Həmid  Nitqinin
misralarında  Xiyabani  hərəkatını,  eyni  zamanda  bu  hərəkatın  qönçə ikən
solduğunun  olduqca  bədii  və poetik  bir  şəkildə ifadə olunduğunu  görürük:
Səninlə bir  kitabxanada  görüşdük,
Göz  yaşlarında  tanışdıq,
Və ikimiz də bir  gözəllə sevişdik.
Sənin  gözlərin  yumulanda  mən  gözlərimi  açdım.
Yetim  buraxdığın  dünyanın  ağır  havası  ilə,
Bitməyən  yasında böyüdüm.
Günlərimə gecələrim  hökm  etdi. Mövsümlə həp  eyni...
Xəzan  hüznlə
Başlayıb  bitdi.
Lakin  gecələrimi  xəyalınla
Doldurdun,
Gözlərimdə nur,
Dizlərimdə güc.
Və ürəyimdə qurur  oldun.
Ancaq  neçin  gözlədiyin  saat  gəlmədi?
Yaralar  sağalmadı?
Və sağalmaz  mənim  qanayan  yaram.
Dağ  başını  duman  aldıqca,
Bayatıların  sinəmdə qaldıqca,
Mənə öyüd  ver,  ey  ulu  kölgə,
Gülləri  solduran  yelə nə deyim?!
Səsini  itirən  elə nə deyim?!
95
Göründüyü  kimi  Həmid  Nitqi  Aytan  Xiyabaninin  Azərbaycan  xalqı üçün  kim
olduğunu bədii  boyalarla  təsvir  edib,  xalqa  çatdırır.  Bu  misralar  Xiyabaninin
olduqca böyük və dahi  bir  şəxsiyyət  olduğunu  poetik  formada  bizə göstərir.
Lakin  bu  çox  azdır.  Biz  Xiyabani və b. haqqında  çox əsərlər,  şeirlər,
poemalar  yazmalıyıq, onun  haqqında  çox araşdırmalar  aparmalıyıq.  Çünki
əksəriyyəti  sovetlər  dönəmində yazılan  bu əsərlərin  müəllifləri  totalitar
rejimin  qorxusundan  bir  çox  həqiqətləri  gizlətməyə məcbur  olmuş,  bu  siyasi-
ictimai  xadimləri  və milli  qəhrəmanları  bir  “bolşevik”  kimi  formalaşdırmışlar
və bizi  bu  adamların “leninçi”  olduğuna  inandırmağa  çalışmışlar.  Belə ki,
onların  xalq  qarşısındakı  çıxışlarını  istədikləri  kimi  qayçılamış, əvəzində isə
Leninlə,  bolşevizmlə,  sosializmlə bağlı  yalanlar  uydurmuşlar.  Çox əfsuslar
olsun ki,  indinin  özündə də Səttarxanın  başladığı  Məşrutə hərəkatını,  bolşevik
hərəkatı  kimi,  Xiyabaninin  Milli-Azadlıq  hərəkatını  Leninin  sifarişi ilə
etdiyini, Pişəvərinin  qurduğu  Milli  Hökuməti  isə rusların hökmü  ilə
qurduğunu  iddia  edənlər  var.  Biz  belə “tədqiqatçılara” cavab  verməkdən  ötrü
də,  daha  dərin  araşdırmalar  aparmalı və böyük  şəxsiyyətlərin  sözün əsil
mənasında  kim  olduğunu  xalqımıza  çatdırmalıyıq.
N Ə T I C Ə
Şeyx  Məhəmməd  Xiyabani   Azərbaycanda  demokratiya  və azadlığın
qələbəsi,  xalqın  milli  şuurunun  oyanması, milli-bəşəri  publisistikanın
zənginləşməsində böyük əməyi  və rolu  olan  bir  şəxsiyyətdir.  Xiyabani
olduqca  mürəkkəb  ictimai-siyasi  şəraitdə mübarizələrlə dolu  şərəfli  həyat  yolu
keçmiş,  inqilabi-demokratik  publisistikanın  inkişafında  misilsiz  xidmətlər
göstərmişdir.  Xiyabani  inqilabi  fəaliyyətində Sərdari-milli  Səttarxanın  inqilabi
məktəbinə,    ictimai,  fəlsəfi,  bədii  fikir  tarixində isə bir  publisist  kimi
96
mütəfəkkir  yazıçı  M.F.Axundzadənin  yaratdığı ədəbi  məktəbə mənsub  idi.  O,
böyük  sələflərinin  bayraqlarını  yüksəklərə qaldıraraq,  həm  Azərbaycan
qəhrəmanlığı  tarixinə öz  adını  qızıl səhifələrlə yazmış,  həm də elmi-
publisistik  çıxışları  ilə İran  xalqlarının və Azərbaycan  xalqının  mənəvi
aləminə,  məfkurəvi  inkişafına  faydalı  təsir  göstərmiş,  onları  müstəmləkəçiliyə,
mürtəcelərə,  şah  üsul-idarəsinə,  eyni  zamanda fanatizmə qarşı  mübarizəyə
sövq  etmiş,  beləliklə zəhmətkeş  kütlələri  azadlıq  və milli  istiqlaliyyət
uğrunda  mübarizəyə çalışmışdır.  Xiyabaninin ədəbi  yaradıcılığı  inqilabi
fəaliyyəti  ilə sıx əlaqələdə olduğuna  görə,  onun  publisistikası mövzu və təsir
baxımından həmişə ürəklərə yol  tapmış,  xalqın  mənəvi  qida  mənbəyinə
çevrilmişdir.
Xiyabaninin  publisistikası  onun  ictimai-siyasi  və inqilabi  fəaliyyəti  ilə
üzvi  surətdə bağlı  olmuşdur.  Xiyabani  milli-azadlıq  hərəkatının  İran  və
Azərbaycan  tarixində yeni  dönüş mərhələsi  olmasını,  tarixi əhəmiyyətini
olduqca  yüksək  qiymətləndirərək,  Səttarxanın  ideyalarını  təbliğ  etmişdir.
Onun  istər  məqalələri,  istərsə də ictimayyət  qarşısındakı  çıxışları,  Azərbaycan
inqilabi  publlisistikasının ən  gözəl  nümunələridir.  Xiyabaninin ədəbi,  ictimai-
siyasi  və inqilabi  mübarizəsinin  ayrı-ayrı  mərhələlərinin (1905-ci ildən
başlayaraq  Məşrutə hərəkatı  dövründəki  fəaliyyəti,  1914-cü  ildən  etibarən 1-ci
dünya  müharibəsi  illərindəki  fəaliyyəti  və 1917- ci  ildən  1922-ci  ilə qədərki
fəaliyyəti) inqilbai demokratizmə doğru  məfkurəvi  təkamül  yolunun
dinamikasını  izləməyə imkan  verir.
Xiyabaninin ictimai-siyasi fəaliyyəti və publisistikasının  prinsipləri bir
daha təstiqlətdi ki,  o, XX əsrin əvvəllərində Azərbaycan xalqının  bəşər  tarixinə
bəxş  etdiyi - möhkəm əqidəli,  humanist  təbiətli,  mətin  və yorulmaz,  iradəli
bir  siyasi-ictimai  xadim, eyni zamanda öz  bədii  istedadı   və elmi  fəhmi ilə
M.F.Axundzadə məktəbinin  davamçıs, ədəbi  fikir  tariximizin görkəmli
simalarından  biridir.
Bütün  bunlar  XX əsrdə Xiyabani  fenomeni  anlayışının  məzmununu  təşkil
etməyə,  ondan  qüdrətli  ictimai  xadim,  müdrik  rəhbər,  istedadlı  bir  publisit
97
kimi  bəhs  etməyə, onun  şəxsiyyətini, həyat  və fəaliyyətini  gələcək  nəsillərə
örnək,  təcrübə və mənbə kimi  təqdim  etməyə əsas  verir.
Xiyabaninin  həyatı,  mühiti  və ədəbi  fəaliyyətinin  öyrənilməsi,  onun
çoxcəhətli  fəaliyyətini,  beləliklə ədəbi-ictimai  fikir  tarixində böyük
xidmətlərini  aşkara  çıxarır...
İSTIFADƏ  OLUNMUŞ ƏDƏBIYYAT
1. Arif Kəskin. Güney Azərbaycanda milli hərəkatın tarixi təməlləri. «Bakı-
Təbriz» dərgisi, 2006, №7.
2. Arif Səfa. «Qəzəllər». Bakı, 2009.
3. Ağayev  İ. Ədəbiyyat,  mətbuat  və publisisika  problemləri (Seçilmiş
məqalələr)  Bakı, “Elm” – 2008.
4. Azəroğlu  B.  Xatirələrim.  Dünya  azərbaycanlıları konqresi  kitabxanası -1
Bakı, 2008.
98
5. Axundov  N.  Azərbaycan  satira  jurnalları  1906-1020-ci  illər  Azərbaycan
SSR  Elmlər  Akademiyası  Nəşriyyatı, Bakı, 1968.
6. Aristotel. Poetika. Bakı,  Azərnəşr, 1974, 192 s.
7. Azərbaycan ədəbiyyatı  tarixi, 3  cilddə 1c. Bakı, Azərb. EA  nəşriyyatı
1960.
8. Azərbaycan ədəbiyyatı  tarixi, 3 cilddə, 2 c. Bakı Azərb. EA  nəçriyyatı
1960.
9. Azərbaycan ədəbiyyatı  tarixi, 3 cilddə, 3 c. Bakı Azərb. EA  nəşriyyatı,
1957.
10.Bakı-Təbriz. Dünya  azərbaycanlılarının  dərgisi. № 1, Yanvar  2006.
11.Bakı-Təbriz. Dünya  azərbaycanlılarının  dərgisi № 2, Fevral 2006.
12.Cavadzadə M.C.  İnqilab  və əksinqilabçıların  məğlubiyyəti. “Azərbaycan
füqərası”  1919  11  dekabr  nömrə 4.
13.Cavadzadə M.C.  İranın  satılması,  yaxud  18  milyon  füqəranın əsarəti.
14.Cənubi  Azərbaycan əsəbiyyatı  antalogiyası. 3 cilddə 2 c.  Bakı –Elm  1988
15.Cənubi  Azərbaycan ədəbiyyatı antalogiyası. 3 cilddə3c. Bakı-Elm  1988.
16.Güney  Azərbaycan. Aylıq, bilim, ədəbiyyat  dərgisi. №1, 1994.
“Qavaldaş”  xeyriyyə cəmiyyəti.
17.Cənubi  Azərbaycan  tarixi  məsələləri.  Bakı,  Elm  1939.
18.Cəlal M .  Xəlilov P. Ədəbiyyatşünaslığın əsasları.  Bakı,  Maarif,  1988.
19.Əhurp. «Novıy Vostok». №2, 1922.
20.Əhurp. «Revolöüonnıy Vostok», №6 (28), 1934.
21.Əhmədov  T.  Nəriman  Nərimanovun yaradıcılıq  yolu Bakı-Elm-1991.
22.Əhməd V.M.  Mübarizələrdə yaşanmış  ömür  Bakı,  Elm,  1996.
23.Əhməd V.M.  Milli-azadlıq  və milli-demokratik  mətbuat  naminə yaşayan
ömür.  Bakı  Elm  1997.
24.Əliyev  R.  Taleyin  sözü. “MBM”  nəçriyyatı 2008.
25.Əmirov S. Cənubi  Azərbaycan  Milli-Demokratik Ədəbiyyatı  (1942-1990)
Bakı-2000.
26.«Ədəbiyyat və incəsənət» qəzeti, 1976-cı il, 27 noyabr.
99
27.H.Abbaszadə. «Tarixə müasir baxış». «Bakı» qəzeti, 1986, 26 dekabr, №
297 (8873).
28.Həqqi B.  Milli  hökumətin fədaisi  Səfərxan (32 il  siyasi  həbsdə) Bakı-
“Nurlan”-2001.
29.Köçərli F.  Azərbaycan ədəbiyyatı. 2 cilddə, 1 c.  Bakı, Elm, 1978.
30.Mirzə İbrahimov. «Cənubi Azərbaycanda milli-demokratik hərəkat
haqqında». «İnqilab və mədəniyyət». 1947, №4, Bakı.
31.Mehdibəyova  M.  Cənubi  Azərbaycan  mühacirət  nəsri (1947-1990-cı
illər).  Bakı  “Nurlan” 2007.
32.Məmmədov M. Publisist  sözün  qüdrəti  Bakı,  Yazıçı, 1992.
33.Makulu  P.  Xiyabani (roman)  Yazıçı,  Bakı,  1979.
34.Məmmədquluzadə C.  Xatiratım.  Bakı,  Gənclik, 1975.
35.Məhərrəmli  Q.  Danışır  Təbriz “Nurlan”  nəşriyyatı  Bakı, 2004.
36.Məmmədli Q.  Xiyabani  (Azərbaycan  xalqının  milli-azadlıq
mübarizəsindən)  Bakı,  Azərnəşr, 1049.
37.Möcüz  M.Ə.  Seçilmiş  şerləri.  Bakı,  Azərnəşr,  1954.
38.Müsəddiq  M. Cənubi  Azərbaycanda milli-azadlıq  hərəkatı.  “İki  sahil”
qəzeti  1995  noyabr.
39.Nəbioğlu S.  Bir  ovuc  hədiyyə.  Bakı-2005.
40.Nəbioğlu S.  Səhənd (monoqrafiya)  Bakı,  2006.
41.Novruzov  T.  Sabir Ədəbi  Məktəbi.  Bakı,  Yazıçı,  1992.
42.Nitqi H. Seçilmiş əsərləri.  “Avrasiya  press”  Bakı-2005.
43.Nəbiyev  B.  Firidun  Bəy  Köçərli  (Mənalı  ömürdən  səhifələr)  Gənclik-
Bakı-1984.
44.Novruzov İ.  Azərbaycan  kartı.  İran  xatirələri. Bakı,  Azərbaycan
ensiklopediyası, 1997.
45.Ordubadi M.S.  “Dumanlı  Təbriz”  Ordubadi  M.S. Seçilmiş əsərləri.  Bakı,
Azərnəşr,  1951.
46.Paşayev  M.C. Cəlil  Məmmədqulizadənin  sənətkarlıq  xüsusiyyətləri.
“İnqilab  və mədəniyyət”,  Bakı, 1947.
100
47.Pişəvəri  M.S.  Ümid.  “Azərbaycan”  qəzeti  1918  13  fevral  nömrə 5.
48.Pişəvəri  M.S.  Nahaq  qanlar.  “Hürriyyət”  qəzeti.  Bakı, 1919,  13  oktyabr
nömrə 24.
49.Pişəvəri  M.S.  İngiltərə və İran.  “Hürriyyət”  1919, 12  oktyabr,  nömrə
24.
50.Paşazadə A.  Qafqazda  İslam:  Tarix  və müasirlik.  Azərbaycan  Dövlət
Nəşriyyatı,  Bakı,  1410 (1991).
51.Rəhim Əliyev. «İrtica dövründə ədəbiyyat və mətbuat» (1911-1922).
Taleyin sözü kitabı. Bakı, 2008.
52.Quliyev Elman. Şəhriyar poeziyası və milli təkamül. Bakı, “Elm”, 2004.
53.Tərbiyət  M.  Danişməndani  Azərbaycan.  Görkəmli  elm  və sənət
adamları.  Azərbaycan  Dövlət  Nəşriyyatı.  Bakı, 1987.
54.Tağıyeva  Ş,  Rəhimli Ə,  Bayramzadə S. Güney  Azərbaycan.  Orxan,
Bakı, 2000.
55.Yaqublu  N.  Məmməd Əmin  Rəsulzadə.  Bakı,  Gənclik, 1991.
56.Ümid  Körpüsü.  İslam  Konfransı  Təşkilatının  VIII  zirvə görüşü.  Tehran,
9-11  Dekabr  1997-ci il.
57.Xiyabani  Ş.M.  Azərbaycan  Və Azərbaycan  Demokratik  Qüvvələri.
Azərbaycan  ruznaməsinin  nəşriyyəsi 1340 (1961)   Bakı, 2009.
58.X.R.Ulutürk. Ədəbi tənqid. Bakı, 2003.
59. X.R.Ulutürk. «Ədəbiyyat və incəsənət» qəzeti, 1976, 27 noyabr.
VUQAR MİKAİL oqlı AXMED
101
Şeyx Maqomed Xiəbani
(monoqrafiə)
BAKU – «Muallim» - 2010
ŞEYX  MƏHƏMMƏD XİYABANİ
AZƏRBAYCAN VƏ AZƏRBAYCANIN
DEMOKRATİK QÜVVƏLƏRİ
102
Azərbaycan ruznaməsinin nəşriyyəsi
1340 (1961)
B A K I - 2010
103
“And olsun şərəfimizə nə qədər ki, biz diriyik, heç bir xətər, təhlükə,
qorxutma, hədələmə bu qiyamın əsasını sarsıda bilməyəcəkdir, rəhmsizcəsinə oda
yandırılıb, nəzəriyyəsindən dönməyən, zəhər bardağını başına çəkərək haqqı isbat
edən, haqq tərəfdarlarının səbat və mərdliyini biz qarşımızda qoyduğumuz məqsədi
icra etməklə başqalarına isbat edəcəyik. Biz bir çox səmimiyyətli, sədaqətli
yoldaşlarımızla birlikdə bu cür ölməyə, şəhid olmağa özümüzü hazırlamışıq”. Şeyx
Məhəmməd Xiyabani.
Hicri XII (18 m) əsrdə böyük Səfəvi dövlətinin uğursuz süqutu XII (19 m)
əsrdə xalqın iqtisadi, siyasi və ictimai həyatında baş verən bir sıra mühüm
hadisələr ucundan yaşadığımız yüz ildə ölkədə mühüm  hadisələrin baş verməsinə
zəmin hazırlandı. Vətənin azadlıq və istiqlalının qorunması uğrunda min illərlə
mübarizə aparan igid fədailərimizin əzəmətli və məğrur heykəlinin tarixi abidəsi
kimi göylərə baş qaldıran doğma  Səhənd və Savalanın köksündən qopan və
vulkan (hicri) XIV əsrin (20 m) başlanciğında püsgürməyə başladı. Xalqlarımızın,
Azərbaycan xalqının bu hərakatı zülm və haqsızlığın hakim kəsildiyi dünyanı öz
ayıldıcı gurultusu və düşündürücü nərəsiylə titrətdi və düşünməyə vadar etdi.
Azərbaycandan qopan bu vulkan Pompeyni yanar odlar və isti kül dağlarının
altında basdıran, abadlıqları xarabazara çevirən təbii bir fəlakət deyil, xarabaya
çevrilmiş yurd və irmaqları yenidən abad etmək, doğma və haqq deyən dillərə
asılmış qıfılları açmaq haqq yolunda, millətin azadlıq və istiqlalı yolunda qədəm
atanların əl-ayağına vurulmuş qandal və kündələri sındırıb kənara atmaq, zülm və
fəlakət cadusunun bağladığı sehrli tilsimati sındırmaq kimi müqəddəs və mühüm
bir insani vəzifəni qarşısına qoyan təbii bir əmr idi:
Mədəniyyət gətirməsini və mədəniyyətini hamıdan tez mədəni olan Şərqin
üzünə çəkən burnuna yenicə mədəniyyət qoxusu dəymiş Urupa (Avropa V.Ə.)
irticaçıları xristianlığın çürümüş və şikəst olmuş xaç və zeytun şaxəsilə bəşəriyyətə
- dünyaya meydan oxuduğu bir vaxtda xaç müharibəçilərinin həris və
mədəniyyətsiz xalqları bəşəriyyətin mədəni atasına – qocaman Şərqə mədəniyyət
sataraq tənə vurduğu bir zamanda Asiyada Azərbaycan Şərqin müstəmləkə
zülmünə qarşı aldığı son qərarı bütün aləmə elan etdi. Haqsızlıq və ədalətsizlik
104
üsul-idarəsini sarsıdan , yoxsulların və məzlumların axar su kimi saf və təmiz olan
milli vicdanını hərəkətə gətirən mücahidlərin “hel mübariz” məlhələsi içərisindən
hər şeydən əvvəl xilaskar və amiranə bir səs eşidilirdi, bu, Şərqin müstəmləkə
dünyasına etirazı, məzlumlara müraciəti idi: “Şərəfsiz adamların sizə hakim
kəsilməsini qəbul etməyin” (Xiyabani).
Artıq Azərbaycanın susdurulan torpağı hərəkətə gəldi :qurudulan çay və
çeşmələr  yenidən  axmağa başladı. Ümidsiz yatanlar ümidlə yuxudan qalxdılar.
İgid və müdrik babalarımızın tarixi yığıncaqlarının yerini tutmuş Azərbaycan milli
əncüməni yarandı. Millətin azadlıq bayrağı, İran xalqlarının qurtuluş bayrağı
Səttarxan  millinin çiynində dalğalandı.
Azərbaycan milli əncümənində kimsənin torpaqlarını tutmaq, kimsənin
hüququna toxunmaq fikri qətiyyən yol tapmamış, millətin düşünən beyni və gözü
olan milli əncüməndə bir məsələ:vətənin azadlıq və məmləkətin tərəqqi yoluna
çıxmaq məsələsi müzakirə olunaraq bir qəraq qəbul olunmuşdur. Məmləkət azad
olmalı, ölkənin istiqlalı təmin edilməli, qanun – ictimai ədalət hakimiyyət
etməlidir (Xiyabani).
* * *
Bu milli cəhad və müdafiədə Azərbaycan bütün dünyanın hüsn təvəcühüni
özünə cəlb etmişdir. Avropada haqlı olaraq asiyanın transesi adını almış doğma
Azərbaycana doğru dost və düşmənlərin istər-istəməz təhsin və afərin səsləri , alqış
fırtınası yağmağa başladı. Babək hərakatını qaldıran Eldənizlər, Elxanilər dövlətini
quran, Qaraqoyunlu, Ağqoyunlu, Səfəvi dövlətini və Qızılbaş hərəkatını edən
müdrik bir xalq tarixi vəzifə və ürəkgenişliyi üzündən yalnız öz hayında deyil,
başqa həm zəncirlərini də azad etmək və azad görmək istəyirdi. Azərbaycanın
qəlbi olan Təbriz yenidən iş başına keçmiş və hürriyyət mərkəzi idi. Iran inqilabına
aid olan əsas məsələlər orada kütlələrin azad müzakirəsiylə həll olunurdu.
Hürriyyət vaqelərində canlı və cəsur olan Təbriz bütün İrana cəsarət varirdi.
Azərbaycan özünü azad etməklə bərabər bütün İrana azadlıq vermək əzmində idi.
105
Xalqın bu inqilabi hərakatının coşğun oqyanusuni (okean V.Ə) təlatümə gətirən,
onun aşıb-daşan əzəmətli dalğaları üzərindən baş qaldıran Səttərxan Sədr-milli,
Bağırxan Salarmilli, Kərbəlai Hüseynxan Maralanı, Heydərxan əmioğlu və
başqaları bu vuruşun hərbi sərgərdələri, Kərbəlai Əli misio, Hacı Mehdi
Kuzəkənani – Əbuəlmələ, Səgəlislam, Seyid Məhmməd Şəbustəri, Hacı Əli
danafiruş, Şeyxsəlim, Əhməd Səhili, Yusif Xəzduz, Səid Səlmasi və sairə bu
döyüşün fikir sərgərdələri idilər. Hərəkatın fikir bayrağı onların çıynində idi.
Yuxarıda adları çəkilənlərdən elələri də var idi ki, hərbi fərmandehliyi, həm də
fikir sərgərdəliyini öz şəxsiyyətlərində birləşdirir, inqilabi işin hər iki sahəsində
misilsiz bahadırlıq göstərən tərxanlar idilər. Bu böyük şəxsiyyətlərin ən
görkəmlilərindən biri xalqımızın böyük oğlu alovlu vətənpərvər, görkəmli
siyasətmədar alim, filosof, atəşin natiq yazıçı və inqilabçı jurnalist bütün İranın
azadlıq və təcəddüd hərəkatının pişvalarından Şeyx  Məhəm- məd Xiyabani idi.
X                 X                      X
Şeyx Məhəmməd Xiyabani hicri-qəməri 1297, hicri şəmsi 1258-ci ildə
Təbriz vilayətinin Güney mahalının Xamne qəsəbəsində anadan olmuş, hicri şəmsi
1299-cu ilin Şəhrivər ayında İran irticai və imperializmin əlbir qəsdi nəticəsində
Təbriz şəhərində vəhşicəsinə öldürülmüşdür.
Xiyabani ilk təhsilini Xamnədə almış, Təbriz və Dağıstanın pay- taxtı
Mahaçqalada təhsilini təkmilləşdirmiş, uzun və inadcıl təkbaşına mütaliə
nəticəsində ictimai elmlər sahəsində böyük müvəffəqiyyətlər  qazanmışdır. O,
çoxlu diyarları gəzərək həmin ölkələrin xadimlərilə görüşmüş və fikir mübadiləsi
etmişdir. Xiyabaninin fəlsəfə, tarix,iqdisadiyyat, riyaziyyat və nicum sahəsində
dərin və geniş mütaliəsi və müasir biliyi var idi. O, türk, ərəb, fars, rus və fransa
dillərini və bu xalqların mədəniyyət tarixini dərindən bilirdi. O, Şərq və Qərbiən
ictimai elmlər sahəsindəki bir çox  nailiyyətlərini orijinal şəkildə öz şəxsiyyətində
birləşdirirdi.
Xiyabaninin həyat və yaradıcılığını 3 dövrə bölmək olar:
106
1. 1258-1284-cü (1879-m. 1905) illəri əhatə edən uşaqlıq və gənclik çağları,
həmin dövrdə Xiyabani elmi biliklərini artırmağa çalışır “İranlıları- bu məmləkətdə
yaşayan bəşər novini” istibdad və irticanın əlindən qurtarmaq üçün yollar axtarır və
mübarizə edirdi.
2- mərhələ Xiyabani həyatının 1284-1290-cı sonra (1905-1911) illər
dövrüdür. O, Səttərxan hərəkatında ən görkəmli inqilabçı kimi iştirak edir.
Məşrutəçilərin sırasında istedadlı, görkəmli və prinsipial bir diplomat və siyasi
xadim kimi tanınırdı. O, yaşca gənc olsa da təcrübəli və dünyagörmüş el
ağsaqqalları qədər hörmət, təcrübə və nüfuza malik idi. O, Azərbaycan milli
əncüməninin üzvülüyünə seçilmiş,Azərbaycandan şura məclisinə nümayəndə
intixab olmuşdur. Vətənin ən çətin günlərində Xiyabaninin şura məclisi
kürsüsündən söylədiyi məşhur nitqində bu dövrüdəki mütərəqqi dünya görüşü tam
aydınlığı ilə öz əksini tapmışdır.
3- mərhələ -1290-1299-cu (1911 m) illəri əhatə edir. Xiyabani bu dövrdə
təcəddüd və fəlsəfəsi məktəbinin əsaslarını işləyib hazırlayır. Birinci dünya
müharibəsi və müharibədən sonrakı illərdə Azərbaycan  və İranda demokratik
fikrin və hərəkatın başında durur. O, bu dövrdə heyəti millinin rəisi, demokrat
firqəsinin Azərbaycan təşkilatının rəhbəri, “Təcəddod” ruznaməsinin müəyyən bir
dövrdə məsul müdiri olmuş şura məclisinə Azərbaycandan numayəndə seçilmişdir.
Şeyx Məhəmməd Xiyabani Azərbaycan fəlsəfi fikrinin inkişaf tarixində yeni
bir dövr açmışdır. Onun qaldırdığı fikir bayrağı üzərində azadlıq, bərabərlik və
ictimai ədalət şüarı yazılmış, təcəddod fəlsəfi  məktəbində Azərbaycanın böyük bir
inqilabi nəsli yetişmişdir. Xiyabi yaratdığı fəlsəfi cərəyan haqqında yazırdı:
“təcəddod məsləki siyasi dildə çox vaxt  “liberalizm” kəlməsi istifadə edilir. Lakin
bu günə qədər liberalların xətt hərəkət və rəftarı ilə bir görkəm alıbdır ki, biz
məsləkimizə təcoddod məsləki adını məcburiyyətində qalmışdır”. Doğrudan da
Xiyabaninin fəlsəfi məktəbində hər şey yeni əsasla qurulmuş, hər şeyin  həllində
millətin, füqərai-kasibənin, zəhmət adamlarının, şəhər və kəndlərdə alın tərilə
çörək qazananların mənafei əsas göürülmüşdür. Köhnə siyasi məfhumlar alt-üst
edilmişdir. Təcəddod məsləkində inqilabın əsas yməsələsi olan hakimiyyət
107
məsələsi inqilabçı demokrat nöqtei nəzərindən daha radikal şəkildə həll
olunmuşdur. Xiyabani təcəddod fəlsəfəsinin nəzəri və elmi əsaslarını
hazırlayarkən,xalqın inqilabi mübarizəsinin, İran məşrutə hərəkatının,şura
məclisinin, Azərbaycan milli əncüməninin, başqa qonşu xalqların inqilabi
hərıkatının təcrübələrindən geniş istifadə etmişdir. Bu əsasda da xalqın azadlıq və
istiqlaliyyət əldə etməsindən elmi və əməli planlarını hazırlayaraq həyata
keçirməyə başlamışdır. Xiyabaniyə görə təşkil tapacaq hökumətin  forması
cümhuriyyət olmalıdır. Cümhuriyyətin idarəsi xalqın əlində olmalı, xalqın, fəqir-
füqərqanın, aşağı təbəqələrin iradəsi hakimiyyət etməlidir.
Xiyabaniyə görə, Azərbaycan demokratiyası öz müqəddəratını öz əlində
saxlamalı, həmişə sayıq və ayıq olmalıdır. “Elə çıraq yandırmaq lazımdır ki,
ixtiyarı öz əlimizdə olsun”.
Azərbaycan azadlığın alınmaz qalasına çevrilməli, bu milli qüdrət İrana
nicat verməlidir. Azərbaycandan hakimiyyət edən milli hökumət bütün İran üçün
nümunədir.
Iran azadlığı Azərbaycan azadlığının ayrılmaz hissəsidir. Xiyabani deyirdi:
“Bu həqiqəti təsdiq etmək lazımdır ki, İranda Təbriz başqa şəhərlərə rəhbərlik
etmiş və İranda böyük rol oynamışdır. Təbrizin qəbul etdiyi qərarlara etinasız
baxıb icra etməmək olmaz. Qiyam hərəkatının qəbul etdiyi qərarların icrası üçün
maneə törətmək istəyən adamlar görəcəklər ki, Təbrizin arzuları bütün İranda
qəbul ediləcəkdir. Bizim istədiyimiz milli hökumət elə bir hökumətdən ibarətdir ki,
onda xalqın doğruçu nümayəndələri ölkənin hakimiyyətini təşkil etsinlər.
Hakimiyyət başqa adamların əlinə düşməyərək istər daxili, istərsə də xarici işlərdə
özbaşına işlər görülməsin. Imtiyaz verib almaq millətin öz əliylə icra edilsin. O
başqa bir çıxışında göstərirdi ki:
- Tehran bizim qərarlarımıza etinasız baxır, biz də onlara qarşı eyni
münasibəti  bəsləyərək onların qərarlarını heç kim hesab edirik. Tehran baş vəziri
ilə bərabər ancaq o zaman ölkənin mərkəzi kimi müsbət və ya mənfi əmr verə bilər
ki, bütün əyalətlərin mənafeyini nəzərdə tutsun və xalqın əfkar ümumisinə və
səlahiyyətli xalq nümayəndələrinin nəzəriyyələrinə uyğun bir tərzdə rəftar etsin.
108
Tehran “Təbriz qiyamı”nın qəbul etdiyi qərarları, onun nəzəriyyələrini təsdiq
etmirsə, biz etirazımızı davam etdirəcəyik Mühafizəkarların əlindən İrana nicat
vermək üçün öz qüvvələrimizi mütəşəkkil edəcəyik. Qiyamın qalın buludlarından
şimşək çaxacaqdır.
Görkəmli maarifçi, böyük inqilabçı, demokrat olan Şeyx Məhəmməd
Xiyabani milləti düz yoldan azdırmağa çalışan, yadların özünü dərk etməyə
başlayanların, xüsusilə ziyalıların başına yeritmək istədiyi yalançı maarifçilik
anlayışlarını böyük və elmi bir cəsarətlə və qorxmazlıqla rədd edərək, yadların
təbib donuna girərək, xəstə millətə içirmək istədiyi zəhər bardağını vurub sındırdı.
Xiyabani göstərirdi ki, indiki şəraitdə millətin başını zahiri reformaçılıq, sünii
tənqidçilik, zahiri islahat və xalis maarifçiliklə qatmaq istər-istəməz onu aldatmaq
və yadların dəyirmanlarına su tökmək deməkdir. Həqiqi maarifçilik mübarizəsi,
əvvəlcə milli hökumət uğrunda mübarizədən başlamalıdır. Hakimiyyəti bir ovuc
müftəxorların, əşrəf və zadəganların əlindən çıxartmalı, dövləti idarə etməni
yoxsulların – aşağı təbəqənin əlinə verməli, həmin hakimiyyətdən istifadə edərək
islahata başlamalıdır. Maarifçilik və ona aid məsələləri ardıcıl inqilabçı-demokrat
nöqteyi nəzərindən həll edən Xiyabani Azərbaycan və bütün İran maarifçiliyini
düzgün yoluna qoymaq işində öz fəaliyyətiylə misilsiz xidmətlər göstərdi.
Yadların, ziyalıların fikrində əmələ gətirmək istədikləri dolaşıqlığı ortadan
qaldırdı. Səttərxan hərəkatının təcrübələri bu mühüm həqiqəti kəşf etməkdə
Xiyabaniyə böyük bir örnək idi. Xiyabani müasirləşdirmə, mədəniləşmə və
milliləşmə və milli qüvvələrin birliyinə aid nöqteyi-nəzərini xalq mənafeindən
çıxış edərək hazırlamış və irəli sürmüşdür. Xiyabani göstərirdi ki, müasirləşməni
özünü inkar etmək yoluyla yuxarıdan avropalaşmaq kimi başa düşmək böyük səhv
olardı. Yeni qayda və qanunlara mütərəqqi mədəni ənənələr əsasında yiyələnmək
lazımdır. Müasirləşmə xalq həyatının böyük varlığına əsaslanaraq tətbiq olunaraq
olumalıdır. Xiyabani sözün əsl mənasında mədəni islahat aparmağı hakimiyyət
məsələsinə tabe şəkildə həll etdiyi halda aşağı təbəqənin hakimiyyəti ələ almaq
üçün əvvəlcədən özünü başa düşməsinin lazım olduğunu bu işə başlamaq üçün
kütlənin siyasi maarifləşməsinin əhəmiyyətini qeyd edirdi: O, yazırdı:
109
“Biz gərək aşağı siniflərin öz ictimai hüquqlarıyla tanış edək, onları elm və
bilik silahlarıyla silahlandıraq ki, öz azadlıqlarını müdafiə etmək  üçün möhkəm
dayansınlar. Hər bir işin və elmin əsas şərti istəmək, bacarmaq və etməkdir”.
Xiyabani kütlələrin və xalqın mübarizəsinin əleyhinə gedən sağ və solçuların səhv
mövqelərini qəti rədd edirdi. O, mübarizəni bir tərəfdən mütləqiyyət quyruğunda
sürünən paniranizm tiryəkiylə çort vuranlara qarşı yönəldirdi, o biri tərəfdən
hərəkatı xalqın mənafeyindən uzaqlaşdırmağa çalışan hərəkat başçıları ilə kütlələr
arasında uçurum yaradaraq nəticə etibarilə azadlıq hərəkatının verəcəyi məhsulu
heçə verən sol şuarlarla çıxış edənləri rədd edirdi. O Azərbaycan xalqının ruhunu
dərk etmişdi. Təcrübəli bir el həkimi kimi xəstəlik və onun dərmanını təşxis
vermiş,nurani babalarımız tək öz  şəfalı əliylə ruhən xəstə olan çoxlarını
sağaltmışdır. O, siyasi ehtiyatkarlıqda hər işi vaxtında görməkdə, hər sözü yerində
deməkdə o qədər təmkin və məharətli idi ki, ona qarşı fəaliyyət edən siyasət və
dünya darlıqda özlərinə güvənən ingilisli diplomatlar Xiyabaninin bu cəhətdən
onlardan üstün olmasından qəzəblə danışmışlar.
Bəşəriyyətin xoşbəxtliyi haqqında böyük fikri irəli sürən Xiyabaninin ürək
arzuları həyat və dünya qədər geniş idi. Xiyabani imperializmə və hər cür
müstəmləkəçiliyə qarşı idi. Xiyabani əli-əl üstə qoyub gözləməyin, düşmən
qüvvələrini həddindən artıq qiymətləndirməyin düşməni idi.O, deyirdi: “Çalışan
qol məhrum olmaz. Böyük və ağır bir çərxin dişləri arasında təzyiqə dözüb qalmaq
əql və məntiqə uyğun deyildir”. O, milli məhdudluğa, öz qınında qalmağa qarşı
olduğu kimi millətin müqəddəratına aid məsələlərdə sadəlöhvliyə yol vermək,
imperealistlərin və müstəmləkəçilərin yalançı azadlıq və istiqlal vədələrinə uymaq
hallarını da rədd edərək yazırdı: “Sayıq bir millət həmişə özü üçün ağıllı və düzgün
bir üsul idarə seçir və onu həyata keçirir. Lakin ağılsız, elmsiz millətlər daima
zülm və əsarət zənciri altında əzilərək istiqlaliyyətini itirir və böyük dövlətlərin
müstəmləkələrinə çevrilirlər. Bununla bərəbər həmin millətlərlə qonşu millətlər
arasında heç bir münasibətin olmaması qeyri mümkün olaraq, istər-istəməz onlarla
əlaqə yaranır. Millət ağıllı, huşlu olarsa, özünü əlaqə saxladığı millətlərin siyasi
təcavüzündən qoruya bilər. Əksinə isə bədbəxtlik və əsarət uçurumuna uğrayar”.
110
Xiyabani öz geniş inqilabi-siyasi fəaliyyətilə birlikdə qiymətli yaradıcılıq
irsinə də malikdir. Böyük alimin odlu qələmindən çıxmış məqalələr,mitinqlərdə
söylədiyi nitqləri kütlələri inqilabi mübarizəyə ruhlandırmış, Azərbaycan və bütün
İranda siyasi-bədii publisistikanın inkişaf tarixində yeni bir dövr açmışdır. O, bir
çox elmi-siyasi risalələrin müəllifidir.
Xiyabaninin əsərləri Azərbaycanda və xaricdə nəşr olunan bir çox ruznamə
və məcmuələrdə dərc olunmuşdu. Ədib əsərlərini əsas etibarilə Azərbaycan və fars
dillərində yazmış, “Təcəddod” ruznaməsinin təhririyyə heyətinin yerləşdiyi binada
və Alaqapıda söylədiyi tarixi nitqlərini doğma Azərbaycan dilində söyləmişdir.
Təəssüflə həmin nitqlərin əsil mətni hələlik əldə deyildir. Həmin nitqlərdən
müəyyən parçalar görkəmli yazıçı Mirzətəğixan Rəfət tərəfindən farsca tərcümə
olunaraq Xiyabaninin redaktəsilə ruznaməsində dərc olunmuşdur. Böyük ədibimiz
Ş.M.Xiyabani əsərlərinin küllüyatını,ədibin məktub, məqalə, risalə, çıxış, bəyanat
və müsahibələrini toplayıb çap etmək vəzifəsi qarşıda durmaqdadır.
Avropada Yanqasun gördüyü işi yaxın Şərqdə xüsusi və çətin şəraitdə həyata
keçirən, ləyaqətli və fədakar babası–Nəsimi kimi haqq yolunda canından keçən,
iradəsi Qatn dağı qədər möhkəm və mətin olan Süqtəül İslam vətənn hicri 13-cü
(20m) əsrində nisgilli taleyini irəlicədən sezərək 13-cü (19m) əsrin sonlarında
demişdir: “Üzümüzə gələn əsrdə Azərbaycan ayıq olmalıdır, yoxsa o tiplər altında
parça-parça olar”. Xiyabani “təpiklər altında qalma “dövrünün təxminən 10 ilini
böyük arxadaşını itirdikdən sonra dərk etmişdir. Xiyabaninin “Azərbaycan və
Azərbayca-nın demokratik qüvvələri” məqaləsinin sərlöhvəsilə adlandırılan, bu
kitabçada hicri 13 və 14-cü əsrin ağırlıqlarını çiyinlərində çəkən döyüb-döyülən
parça-parça olsa da qəhrəmancasına dayanan başı bəlalı Azərbaycanın və onun igid
və müdrik xalqının illərdəki həyat, düşüncə və mübarizəsinin bir çox cəhətləri öz
inkişafını tapa bilmişdir.
Kitabçaya daxil edilmiş hər üç məqalənin mətni ilk olaraq demokrat
firqəsinin orqanı “Təcəddöd” ruznaməsində çap olunmuşdur.
Hörmətli oxuçular Xiyabani fəlsəfəsinin əsasları və siyasi publisisqasının
ictimai motivləri haqqında kitabçadan müəyyən təsəvvür ala bilərlər.
111
Zaman keçdikcə məmləkətin azadlıq və istiqlalı uğrunda mübarizə aparan
azadlıq yolunun fədailəri Xiyabanini mübarizə siniflərinin ön sırasında görür.
Xalqlarımızın zülm və istibdada qarşı vuruşlarında böyük dahini daha yaxından
hiss etməyə başlayırlar. Indi xalq böyük atanın ağıllı məsləhətlərinin mənasını öz
gündəlik həyatında bir daha dərindən dərk edir. O, xalqımızın onunla ucaldığı fikir
bayrağıdır. O, qaranlıq gecələri öz işıqlı düşüncələrilə bizim üçün çıraqban etmiş,
ay kimi yüksələrək cismən batsa da ruhən bizimlədir.
Indi Xiyabani və Pişəvərinin məmləkətin xoşbəxtliyi üçün sərəncam verdikləri
möhtəşəm “Təbriz alaqapısı” binasının qarşısından  keçən hər bir vətəndaşın, hər
bir vətənpərvərin qulağında bu tarixi və məşhur binadan qoparaq Ərkin, Göy
məçidin, Eynalının sinəsinə dəyərək yüksəlib aləmə yayılan vahid bir səs
eşidilməkdədir: Ey buradan keçən insan, ayaq saxla və eşit ki, “Müstəqil olmayan
bir millətin hörmət və izzəti ol-maz”. (Qonşu evin yıxanın evi heç vaxt abad
olmaz) Xiyabani.
Azərbaycan zəhmətkeşləri və bütün İran xalqlarının qarşısında duran əsas
vəzifə məmləkəti imperealistlərin təcavüzündən, mürtəce hakim dairələrin
satqınlığından qorumaqdan, ölkədə azad və müasir həyat qurmaqdan ibarətdir.
Bunun üçün həmişəkindən daha möhkəm vahid birgə mübarizə lazımdır. Xiyabani
bu birliyi möhkəmləndirməyi vahid bir bədən kimi zülm və haqsızlığa qarşı
vuruşmağı, dönə-dönə bizə tapşırmışdır. Məmləkətin azadlıq və istiqlalı uğrunda
mübarizə aparanların, azadlıq yolunun fərhad və məcnunlarının zahiri simaları yüz
minlərlə olsa da onların daxili aləmi fikir və düşüncələri bu cəhətdən eyni
varlıqdır. İndi bütün millət Xiyabanidir. O, həmişə bizimlədir! Böyük
vətənpərvərin dediyi kimi: “Bu qiyam təbiət qanunlarına uyğun olaraq əmələ
gəlmiş və qeyr adi hadisələrlə aradan getməyəcəkdir. Qəfildən yağan dolu
qiyamçıların içindən bir neçə adamı həlak etsə də, bu milli hərəkatın qarşısını ala
bilməyəcək və qiyam öz işini davam etdirəcəkdir. O, tərəqqi, təcəddüd təxminən
daima becərəcək (inkişaf edəcək) və gözlənilən biçinə qədər onu inkişaf
etdirəcəkdir”.
112
Ey millətin böyük atası, səninlə əlimiz günəşə dəydi! Sənin qaldır- dığın
azadlıq bayrağı əlimizdədir.
“Millət yoludur,həqq yoludur tutduğumuz yol,
Ey həqq, yaşa, ey sevgili millət yaşa var ol!”
Azərbaycan və Aəzərbaycanın demokratik qüvvələri
Azərbaycan  son vaxtlarda ölkənin mərkəzinin diqqətini özünə cəlb etdiyinə görə
Tehran mətbuatında yeni bir cərəyan vücuda gəlmişdi. Bizim dostlarımız olan
“İran”, “Carçı millət”, “Gülşən” və başqa mətbuat görkəmli məqalələr
yazmış,onların vətənpərvərlik hisslərini isbat edən bir hüsnrəğbət Azərbaycan
məsələsindən bəhs etmiş və bu barədə öz maraqlı fikirlərini söyləmişlər.
Şübhəsiz ki, biz azərbaycanlı və bu ölkə ilə bağlı olduğumuza görə
mərkəzdəki vətəndaşlarımızın bu hüsn-rəğbğtini tərifə sığmayan bir növ sevinc və
məmnuniyyətlə qarşılayırıq. Onların bu məhəbbətinə həmdərdlik və alicənablıqları
bizim ürəyimizə və ruhuimuza dərin,əbədi  bir təsir göstərir.
Həmin mətbuatın azərbaycana həsr etdikləri bütün məqalələr Azərbaycan və
Azərbaycanlıya qarşı böyük hörmət və minnətdarlıq hissilə, gerçəklik və haqdan
müdafiə məqsədilə yazılmışdır.
Şübhə yoxdur ki, məşrutə inqilabından əvvəl yaxud sonrakı Azərbaycanı və
ölməz Azərbaycan xalqını görkəmli bir tərzdə dünyaya tanıtdıran–parlaq
Azərbaycan hadisələri və hərəkatı olmuşdur. Məhz buna gö- rə də həmin
məqalələrin müəllifləri Azərbaycan xalqının yüksək hissiyyatına və ali
mənəviyyatına əhsən demək məcburiyyətində qalmışdır. Onlar ölkənin bu böyük
hissəsində böyümüş qəhrəmanların keçmiş xidmətlərini alicənablıq və ehtiram
hissiylə xatırlayırlar. Hələ həyacanlı inqilab və qanlı üsyan dövründən əvvəl,
İranda rejimin dəyişməsi, qaqnun və islahatlar dövrünün başlanmasına səbəb olan
tarixi hadisələrdən əvvəl də Azərbaycan İran üçün bir çox igid əsgərlər, fədakar
qəhrəmanlar hazırlamış, öz mehriban qucağında böyütdüyünü bu şərəfli oğulları
113
müxtəlif zaman və şəraitdə ölkənin cənubunda, şimalında və qərbindəki qanlı
döyüşlərdə iştirak etmək üçün göndərmişlər. Beləliklə, Azərbaycan xalqı İranın hər
nöqtəsində və hər guşəsində müəyyən bir xatirə qoymuş, öz sarsılmaz inamları ilə
digər vətəvdaşların da ürəyində inam yaratmışdır. Bu gün isə onun nəticələrinin
istərsə mətbuat səhifələrində, istərsə də səmimiyyət və məhəbbətlə yazılmış
məktublarda əks olunduğunu böyük bir sevinclə görürük...
Azərbaycan övladı keçmişdəki mərdlik sınaqlarında olduğu kimi hə-min
döyüş və inqilab hərəkatında da öz cəngavərlik və fədakarlığını, belə bir qanlı
müqavimət və igidlik qarşısında yenə üstün çıxmışdır.
Azərbaycan xalqı istərsə xaricdə olan bədxah düşmənlər, istərsədə daxildə
fürsət axtaran kinli adamlara qarşı mübarizədə həm öldü, həm də öldürdü. Gah
zərbə yedi, gah da zərbə endirdi.Lakin buna baxmayaraq o, ölüm-dirim
mübarizəsində öz döyüşünü bu günə qədər davam etdirir, inqilab və təkamül
yolunda irəliləyir...
Nə kütləvi surətdə edam edilmək, nə çapılıb talanmaq, nə də rəhmsiz zülmə,
qəddarlığa məruz qalmaq azərbaycanlıları öz istiqlal və azadlığı uğrunda
mübarizədə sarsıda bilmədi. Xarici və daxili düşmənlər öz məqsəd və niyyətlərinə
çatmaq üçün bu şanlı ölkənin yaralı sinəsi üzərində dar ağacları qurdular. Zülm və
qəddarlığın təcəssümü olan bu dar ağacları qızıl qana bələnmiş bu torpağın üstünə
uzun kölgələr salmışdı.
Lakin Azərbaycanın möhkəm iradəli gəncləri və qəhrəman qocaları özlərini
igidliyin ən yüksək zirvəsinə çatdırdılar, başlarını qaldıraraq dünyanı zülm və
qəddarlıqla dolu olan bu dəvamsız dünyanı  ayaqları altında gördülər.
Onların bir dəstəsi də hələ gəncliyindən kam almamış, alnı açıq gənclər idi.
Bu dəstə isə yüksəklərə qalxmış,oradan öz aydın, kəskin sözlərilə belə bu cür cəfa
mühitinə lənət və nifrət yağdırmışdır.
Yer ilə göy arasındakı məngənədə beli bükülmüş və yaşı keçmiş, digər dəstə
isə belini düzəldərək igidlik nümunələri göstərmiş və mərdliklə can vermişdi.
Həmin ağsaqqal qocaların ölümü, qatillərinin əbədi üzü qaralığına səbəb olmuşdur.
114
Azadlıq və haqq yolunda igidlik ilə öz həyatlarını qurban vermiş
Azərbaycan oğulları içərisində məsum uşaqlar da vardır ki,onların kiçik, incə
əzələlərinin çəng olmasından dar ağacları belə lərzəyə gəlmişdir, onlara zillənən
həlqələnmiş gözlər qarşısında dar ağacının izi bu uşaqların boğazını sıxıb,
dodaqlarını göyərdib, rənglərini soldurdu. Nəhayət, onlar çabalayıb can verdilər...
Dünyada nə qədər fikrə sığışan müsibət, işgəncə varsa, nə qədər əzab-
əziyyət varsa  Azərbaycan əhli öz dəhşətli tarixi boyu biri-birinin ardınca onlara
məruz qalmışdır...
Istərsə müharibə iştirakçısı və ya bitərəf qüvvələr, istərsə də xarici və ya
daxili qüvvələr möhkəm iradəli və dərin, səbirli Azərbaycanda bir çox macəralar
törətmiş, ana vətənimizə təcavüz edərək iti caynaqları ilə onun mehriban sinəsini
yaralamışlar. Bir tərəfdən həm qalib, həm məğlub qoşunlar Azərbaycanın abad
yerlərini odlara yaxıb yandırmış, kül qalağına çevirmişlər. Digər tərəfdən isə daxili
nankor ünsürlər ana vətənimizə dəlicəsinə zərbə endirmiş, ismətli ana və qızlarının
ürəklərinə elə bir dağ vurmuşlar ki, onların kədərdən partlamış dodaqlarından hələ
də qan sızmaqda və nalələri eşidilməkdədir.
Hələ də Azərbaycan qan içindədir. Tehran isə indi Azərbaycanın qanlı
cəsədinə nəzər salır və bu al qana boyanmış bədənə rəhmli nəzərlə baxır.
Tehrandakı dillər, qələmlər Azərbaycanın qüssə və kədərlərini açıb izah edir,
danışıqlar və yazılarında tərif, təhsin edici sözlər işlədirlər.
X                              X                                    X
Ancaq, ey qeyrətli Azərbaycan xalqı, ey vətənin əsirlikdə yaşamış
igidlərinin oğul və qızları,
Ey azadlıq yolunun qorxmaz qəhrəmanı,
Ey tərifə belə ehtiyacı olmayan Azərbaycan.
Bu tərif, təhsinlərin hamısı verdiyin qurbanların qan bahasıdır,
115
Iran fəzasında yüksələn bu tərif, təhsin səsləri sənin ölməz cavanlarının,
mərd qocalarının, iradəli uşaqlarının,hələ də təsəlli tapmayıb, ovunmayan qadın və
qızlarının səsidir.
Indi eşitdiyin bu səslər onların səsidir.
Ayıl!
Qulaq as!
Ey Azərbaycan, ey Azərbaycanın demokratik qüvvələri, başını qaldır!
Tutalım ki, hazırda döşünə qədər fəlakət, bədbaxtlıq burulqanında batmısan,
bədəninə endirilmiş zərbələr nəticəsində təfəkkür qüvvəsini itirmisən və ən dəhşətli
ehtiyac içərisində aciz qalaraq çapalayırsan, tutalım ki, qışın şaxtası çılpaq
bədənini dəhşətli surətdə parçalayır: düşgün, pərişan olmusan, ac-yalavac
qalmısan, tutalım ki, həddən artıq bədbəxt olmusan, axı müharibədə iştirak edən
ölkələr sənin tək korluq çəkməmişlər. Təqsirkar olan millətlər sənin tək əzab,
işgəncə görməmişlər. Dünyada ən ağır cəzaya layiq  olan zalımlar xilas olmuşlar,
sən isə hələ də giriftarsa... Tutalım ki, bədənin başdan ayağa deşilib yaralanmışdır.
Buna baxmayaraq sən yenə də şərəfli başını qaldır! Ölkədə yüksələn bu səmimi
tərif, təhsin, həmrəylik səslərinə qulaq as!..
Qoy, bu səslər sənin ürəyində, ruhiyyəndə güclü bir tufan, dərin bir intibah
hissi törətsin... Sən zəifləmiş bir pəhləvan, gücdən düşmüş bir qəhrəmana
oxşayırsanki, onu cəsarətləndirmək, yenidən ayağa üçün onun qeyrət, heysiyyət və
izətinəfsində təsir etməkdən güclü tədbir və vasitə ola bilməz. Hamıdan əvvəl sən
özün-özünə yardım göstərməlisən. Sən özün-özünə nicat verəcəksən! Əgər sənin
təbiətində olan həyat cövhəri tükənmiş, fəaliyyət odu təmamilə sönmüşsə,
keçmişdəki xasiyyətini itirmişsənsə, artıq səninlə vidalaşmaq lazımdır. Yox, sənin
damarlarında o parlaq cövhərdən azacıq da olsa, o qeyrət odundan qığılcım qədər
də olsa hələ qalmamışdır.
Ey Azərbaycan demokratiyası, qabaqda xoşbəxt gələcəyin  var, o bəxtəvər
və nailiyyətli gəkləcək üçün sənı və xalqına eşq olsun!
Sən yenilik (təcəddüd) və inkişafın geniş meydanının qəhrəmanısan, təcrübələr
görüb sınaqlardan çıxmısan. Indi isə sənin qarşında yeni bir dövr açılmaqdadır.
116
Göstərdiyin fədakarlığın yüksək səmərələrini gördün. Öz qanını tökdün,ayaqlar
altında əzildin. Həyat qüvvəsini itirdin,buna baxmayaraq səni istədiyin məqsədə
çatdıran şərafətli yoldan dönmədin. Sənin inad, müqavimətin nəticəsində ən
qüdrətli, güclü zülmkarlar və onlarla birlikdə zülm, qəddarlıq, işgəncə, əzab, dar
ağacı, zəncir və zindan – bunların hamısı biri-birinin ardınca məhv olub getdilər.
İstərsə yabancı qəsbkarlar, istərsə də ikiüzlü dostlar öz cəzalarına çataraq yox
oldular... Təhqirlər, təcavüzlər, hücumlar, mühasirələr, kütləvi edam – bunlar
rəhmsizcəsinə səni parçaladı, pərişan etdi. Lakin məğlub olmadın.... Dəfələrlə
yıxıldın,lakin hər dəfə yıxıldıqda yenə təzə bir qüvvə ilə ayağa qalxdın,durub
müqavimət göstərdin. Hadisələr, macəralar sənin əzm və iradənin üstündən
keçərək onu tapdalamaq istədi. Lakin onlar keçib yox olduqdan sonra, yenə
canlandın, həyatını davam etdirdin.
Həyatında keçirdiyin bu dövr səndən fədakarlıq, canından keçmək tələb etdi,
sən isə hamısına dözdün, axar suyu belə sənin üzünə bağladılar, çörəksiz, azuqəsiz
qaldın, nəhayət məqsədinə nail oldun!
Mütləqiyyəti devirdin!
Sənin gördüyün bu iş pozmaq işi idi. Çürük, deşik-deşik olmuş köhnə binanı
uçurub torpaqla yeksan etməli idin, onuda elədin. Bu yıxıb, məhv etmək işini
həyata keçirmək üçün od, qan, dəmir və polad lazım idi. Bu iş həm maddi
mənbələr, həm də əzələlərinin güclü olmasını tələb edirdi, sən isə o təlabatın
hamısını yerinə yetirdin.
Indi, bir tərəfdən qarşında biri-birinin üstünə qalanmış xərabələr, keçmiş
əmək nəticələrinin uçulub dağılması ilə bərabər ən zəruri olan gündəlik təlabat
durur və hazırkı dərdlərin səbəbi olan fəlakət, bədbəxtliklərə qarşı lazım olacaq
saysız-hesabsız tədbirlər sənə xatırladılır. Digər tərəfdən isə Tehranın mütərəqqi
ziyalılarının səsini, Azərbaycan xalqının nəcib xislətləri haqqında deyilən tərif və
afərin səslərini eşidirsən. Bu ibrət verici mənzərəyə qarşı artıq düşünmək, ölçü
117
götürmək vaxtı gəlib çatmışdır. Sənin bu yolda inkar edilməz, açıq-aydın bir
müvəfəqiyyətə çatmağına, öz nailyyətini görəcəyinə əslən inanmaq olmaz.
Əgər sən inqilab və mübarizə üçün maddi,mənəvi qüvvələr toplayan, o
qüvvələrin fəaliyyətinə başçılıq edən Azərbaycanın demokratik qüvvə-si
sənsən.Əgər İranın azadlıq və məşrutə təməlini qoyaqn onu daha da
möhkəmləndirən Azərbaycan nəslinin qanı sənin damarlarında cərəyan edirsə...
Sən İranda yeni başlayacaq islah,təmiz,nizam-intizam bərpa etmək dövründə
də hazırlıq aparmalı, səy göstərməlisən! Pozub dağıtmaq əsas idi, indi isə təmiz
etmək, qaydaya salmaq, abad etmək lazımdır.
X                        X                           X
Mütləqiyyətə qarşı üsyan qaldırmaq
Yadellilərin üsyan hökmranlığı əleyhinə müqavimət göstərmək, daxili
ziyankarn ünsürlər ziddinə mübarizə etmək işi cəsarətli, qeyrətli olmaq, igid və
möhkəm iradəli olmaq tələb edirdi. Bunların hamısı sənin pakinətli övladında
tapılmışdır. Zaman səndən həmin arzuları həyata keçirmək, nəhayət mütləqiyyəti
kökündən söküb dağıtmaq, öz içində inadlı və dözümlü olmaq tələb edirdi.
Bunların hamısı sənin təbiətində yüksək bir səviyyədə təcəssüm etmişdir.
Hazırda isə keçmiş zəhmətlərdən istifadə vaxtı gəlib çatmışdır. Indi dünənki
xərabələr üstündə gələcək binanı yüksəltmək lazımdır. Bu binanı yüksəltmək üçün:
fikir lazımdıruzaq görən və dərin fikir, ağıllı tədbirlər düşünən fikir xaliqələr,
nümunələr yaradan fikir tədbiq edən, həyata keçirən fikir, islah edən və qaydaya
salan fikir, təkcə maddi vasitələr deyil, əsrlərin mənəvi və mətkurəvi təcrübələrinin
nəticəsi olan nadir və yüksək fikir lazımdır. Belə fikri ancaq dözüm, möhkəmlik,
prinsipiallıq, intizam, təşkilat, sayıqlıq, ümid və fədakarlıqla etmək olar.
Bəli, bu fikir, fədakarlıq  daima fədakarlıq tələb edir!
Heç bir zaman və xüsusilə bir xalqın ağır həyat yükünün nazik tükdən
asıldığı vaxtda əsla yorğunluğa və ruhy düşgünlüyünə qapılmamalı!
118
Ey Azərbaycan !
Azərbaycan qeyrətli demokratik qüvvələri!
Keçmişdə, qədim iranlılar zamanında da İranın rəhbər rolunu oynamısan:
ölkənin demokratik qüvvələri yenilik və təkamülə çatmaq üçün qarşısındakı
əziyyətli yolda – daha sadə və ümumi bir tərzdə desəkhəyat və dirilik yolunda səni
həmişə irəlidə, qabaqcıl və rəhbərlik mövqeyində görmüşdür. O, səni həmişə özünə
dayaq hiss edərək, sənə arxalanmağı, inanmağı daim bir şüar kimi qəbul etmişdir.
Bu o deməkdir ki, sən İranın həm zirehli geyimi, qalxanı, həm də onun süngüsü,
nizəsi olmusan.
Ey demokratik qüvvələr, müvəqqəti zəifləmiş olsan da indiyə kimi güclü
olub ön sırada dayanmısan. Bu günə qədər həmin mövqedə durub iftixar və başı
ucalıqla dayanmısan. Sənin nəcib, şərafətli keçmişin səndən bu gün də vəfalı,
sədaqətli olmaq tələb edir. Keçmiş vədələrinə vəfalı olmaq və öz səciyyəvi
xislətlərinə sədaqətli qalmaq tələb edir. Bu müqəddəs vəzifənin altından boyun
qaçıra bilməzsən.
Ey əziz Azərbaycan!
Sən ölkənin iti görən gözüsən: ölkə avropa mədəniyyətini məhz sənin
vasitənlə görür. Sən sayıq və hissiyyata qapılmayan bir qəlbsən ki, ölkə dünyanın
mədəni hissəsiylə ancaq sənin vasitənlə əlaqə saxlayır. Şübhəsiz indiyə qədər
göstərdiyin fədakarlıq naminə, axıtdığın müqəddəs qanlar naminə. Bəslənilən bu
ümidləri puça çıxarmayacaqsan. Ey ölməz Azərbaycan! Başını qaldır və əbədi
yaşa!
Qorxu və cəsarət
“Qorxuram” sözü onu deyən adamın öz vicdanı qarşısında biabrcasına etdiyi
etirafdır. “Qorxuram” sözü rəzalətin ən alçaq dərəcəsini və onu deyən adamın ruh
düşgünlüyünü andıran bir formul və ifadədən ibarətdir.
119
“Qorxu” insanın təbiətində mövcud olan ən çirkin bir hiss və ugursuz bir
həyəcandır. Bu hiss adamı mərdlik şərəfindən və alicənablıq məziyyətindən
mərhum edərək onu nisginliyin ən aşagı dərəcəsinə endirir və ən mırdar
heyvanlarla bir sırada qoyur.
Agciyər adamlar, yəni cəsarətsiz, ürəksiz qocalar, gənclər, qadınlar və
oğlanlar təbii olaraq qorxaq bir ictimaiyyəti, qorxaq cəmiyyət və milləti təşkil
edirlər. Qorxaq  bir millət isə çox çəkmədən öz başında bir qəddarın əlində giriftar
olar.
Həmişə bacarıqlı zülmkarlar, qəddar və ədalətsiz fironlar hər şeyə dözən
dözən qorxaq bir xalqın boynuna qulluq boyunduruğu qoymaq fikrilə meydana
çıxır və asanlıqla öz məqsədinə nail ola bilirlər.
Qorxu xalqların qul olmasının başlıca səbəblərindəndir.
Qorxmaq, ağciyərlik təkcə siyasi qulluğa səbəb olmur. Bəlkə hər cür
xəstəliklərin, ziyanverici və fəlakətli hadisələrin əmələ gəlməsinə kömək edir.
Beləliklə qorxaq adam hədə, zor qarşısında özünü itirir, çaşır və hüququndan belə
əl çəkir, ən müqəddəs varlığından məhrum olur,habelə bu iyrənc qorxunun uğursuz
təsiri nəticəsində qorxağın bədənindəki müqavimət qüvvələri də azadlıq hər cür
xəstəliklərin hücumuna, yoluxmasına imkan yaranır. Mikroblar gündən günə
canlanır,güclənir və qorxağın sağlamlığının məhv və həlak olmasına səbəb olur.
Qorxu bilavasitə fəlakətin səbəbi olmasa da fəlakətdən törənən nəticələrin
daha da gərginləşməsində şübhəsiz çox böyük rol oynaya bilər.
Qorxu minemum ziyanverici dərəcədə kədəri, qüssəni artırır. Yüksək
ziyanverici dərəcəyə çatdıqda isə ya bilavasitə fəlakətlərin törənməsinə səbəb olur,
ya da həyatı bərbad edici kor bir ehtiras kimi təcəssüm edərək  istərsə maddi,
istərsə də mənəvi cəhətcə insanı bütün rahatlıqdan məhrum  edir. Qorxu insanın
düşüncə qüvvələrini, ağıl və kamalını hərəkətdən saxlayır, onun cismi qüvvələrini
də dərhal fəaliyyətdən salır. Qorxu sağlamlıq nümunəsi, sayıqlıq və zəka mənbəyi
olan bir şəxsi solğun, qansız quru bir heykələ, şüursuz, iradəsiz, fəaliyyətsiz və
xülyayə tutulmuş, məğlub bir adama çevirir. Qorxu insanların sağlamlağında da
eyni təsirigöstərir. Tək-tək adamların bədənində qorxudan törənən nəticələr eynən
120
xalq kütlələrində də törənir. Özü-özlüyündə yenilməz, böyük qüvvəyə malik olan
bir xalqı qorxu heçə-puça çıxarır.
Qorxu- inkişaf, təkamül və yeniliyin qabağını alan ən böyük maneədir.
Qorxu bəşəriyyətin qəddar düşmənidir. Qorxu deyilən bu uğursuz hiss bəşəriyyətin
şərəf, heysiyyət, mənlik və mərdlik kimi nəcib hisslərini təhlükəyə salır. “Qorxu”
olan yerdə insan qabiliyyət və məöziyyətdən məhrum olur. Insan adını daşımaq və
insaniyyət şərəfinə malik olmaq istəyən şəxs qorxmamalıdır.
“Qorxmamaq” bu bəşəriyyət aləmində mövcud olan şərəf və heysiyyəti
qorumaq üçün bir vasitədir. Lakin təkcə qorxmamaq kifayət etməz, bundan əlavə
cəsarətli, qoçaq və ürəkli olmaq da lazımdır. Qorxunun ək-sinə olaraq cəsarət
ancaq ağıl və igidlik silahı ilə silahlnmış və uzaqgörənlik hissi ilə aşılanmış
cəsarət, coşqun və fədakar bir qoçaqlıq millətlərə nicat verə bilər.
Qorxu milliyyət, azadlıq və bəşəriyyətin əsaslarını pozursa, əksinə igidlik
həmin əsasları möhkəmləndirir, sarsılmazedir, qoruyur və mühafizə edir. Igidlik iki
cürdür: birisi maddi igidlik, digəri isə mənəvi igidlikdir. Maddi igidlik təhlükə və
xəbər qarşısında soyuqqanlılıqdan ibarətdir ki, onun ən yüksək dərəcəsi “ölümə
qarşı” etinasız olmaqdır. Çünki ən böyük təhlükə ölümdür və heç kim ölümlə iki
dəfə qarşı-qarşıya gəlməyəcəkdir. Maddi igidlik elə bir həqiqətdir ki,onu
mənimsəmək mümkündür. Bu xisləti təmir vərzeş (idmqan) vasitəsilə
gücləndirmək, artırmaq da olar. Qorxaq bir əsgər müharibə meydanında on dəfə
qəhrəmanlıq göstərsə cəsarətlənə bilər. Qorxmaz əsgər isə daha cəsarətli olar.
Maddi igidliyi təmrin etmək bədənimizi sükunət və mətanətə və daimi aramlığa
öyrədir. Buna görə də bədənimiz hər bir kiçik xərər və adi təhlükəyə rast gəldikdə
həyəcanlanmır, aramlığını pozmur.
Mənəvi igidlik isə insanın  öz ehtiraslarına hakim olmağı və onları özünə
tabe edə bilməyindən ibarətdir. Yaramaz ehtirasına, hissiyyatına və ümumiyyətlə
öz nəfsinə tabe olmayan adam cəsarətlidir, igiddir.
Təbiətin zəruri qanunlarına çox vaxt qələbə çalmaq mümkün olmur, buna
baxmayaraq bacarıqlı şəxslər öz nəfslərinə üstün gələ bilirlər. Belə şəxslər
yaralanır, canını qurban verər, ölər lakin qorxmazlar. Belə adamlar məğlub
121
edilməzdirlər. Bu igidlik məziyyətdir, o, məntiqi təhlil və möhkəm iradədən
doğulur. O, sərbəst fikirlə qəbul edilən bir qərarın təcəssümüdür.”
Qorxmamalıyam, buna görə nə qorxuram, nə də qorxmaq istəyrəm!”- igidin qərarı
belə olmalıdır. İndiyə qədər elə bir insan qüvvəsi yaxud təbii qüvvə olmamışdır ki,
bu qərara qarşı qələbə çala bilsin. Dediyimiz kimi mənəvi igidlik insanın
əzmidir,iradəsindən asılıdır və buna görə də mənəvi igidliyin “vaxtı” vardır. Bu
vaxtı təyin edən zaman ölçüsü isə bizim şərəf və izzəti nəfsimizdir. Insanın
hərəkəti və işi “qorxu” adlana biləcək bir dərəcəyə çatarsa o zaman igidliyin
coşub-daşmaq vaxtı və qorxunu təmamilə məhv etmək vaxtı da gəlib çatar.
Məşhur roma imperatoru “Sezar” heç vaxt “mən igidəm” sözünü dilinə
gətirməzdi. Lakin mən filan vaxtı igidcəsinə hərəkət etdim deyərdi. Buna
baxmayaraq heç kim onun haqqında “Sezar qorxdu” sözünü deyə bilməmişdir.
Hamıdan artıq İrandan çıxmış imperatorlar kimi Roma “Sezarı” da  öz
cəsarəti nəticəsində bir çox ölkəni özünə tabe etmişdir. Igid bir xalq, qorxmaz,
ürəkli bir cəmiyyət minlərlə belə sezarlardan həm üstün həm də bacarıqlıdır. Heç
də unutmaq olmaz ki, qoçaq sərgərdələrin qələbə çalmasına və nailiyyət əldə
etməsinə əsas səbəb ancaq xalqlarının qoçaqlığı olmuşdur. Qoçaq xalqlar
bəşəriyyətin dincliyini təmin etməli və demokratiyanın inkişaf və təkamülü
uğrunda igidlik göstərməli vöə qorxmamalıdır.
Əmək və fəhlələr
Tarixi Versal qurultayında qalib dövlətlərin nümayəndələrilə alman
cümhuriyyətinin nümayəndələri arasında bağlanmış müddətli sülh müqaviləsinin
bir bəndi də fəhlələrin beynəlxalq ümumi məsələsinə həsr edilmiş “Əmək” ünvanlı
bəndidir. Həmin müqavilənin 13-cü bəndinə əməyə aid əsaslı məsələ, göstərişlər
və prinsiplər daxildir. Həmin bənddə irəli sürülən məsələlərin bütün məmləkətlərdə
ümumi bərabər surətdə həyata keçiriləcəyi böyük əksəriyyətlə qəbul edilmişdir.
Müqavilənin başqa bəndləri içərisində xüsusilə həmin bəndi seçib burada qeyd
122
etməkdən  məqsədimiz nəinki təkcə onun faydalı olmasına, bəlkə həmin məsələnin
məhz hazırki mövqe və şəraitdə daha məziyyət və üstünlüyə malik olduğuna görə
onun əhəmiyyətini daha qabarıq göstərməkdən ibarətdir.
Son beş ilki hadisə və ittifaqların həyata keçirilməsində ümumiyyətlə bütün
fəhlələrin iştirakının mahiyyətini başa düşmək üçün uzun-uzadı danışmaq lazım
deyildir. Hamıya məlumdur ki, son əsrin surətli və coşqun bir tərzdə irəliləyən
mədəni tərəqqisi dövründə bir tərəfdən sənayenin inkişafı və cürbəcür maşınların
biri-birinin ardınca meydana çıxması, digər tərəfdən iqtisadi münasibətlərin
genişlənməsi,cəhanşumal siyasi əlaqələrin artması və maddi şəraitin təsiri
nəticəsində kütlələırin məfkurəsinin tənbəllik, iradəsizlik və laqeydlikdən çıxması
hadisəsi yüksələn inqilabi cərəyana olduqca böyük və şiddətli təkan vermiş, icti-
mai dəyişikliklər və çevrilişlər tarixində geniş və dərin bir mərhələnin vücuda
gəlmnəsinə səbəb olmuşdur. Hələ uzaq keçmişdən bəri ictimaiyyətin
dərinliklərində fəaliyyətə başlamış  hərəkat nəticəsində yeni qüvvələr vucuda
gəlmişdir. Həmin qüvvələr görülməmiş və eşidilməmiş yeni güc və qüvvə ilə
başladıqları işi əvvəlki istiqamətdə birgə hədəfə doğru (əvvəlcə nəzərdə tutulmuş
bu hədəf heç vaxt indiki kimi konkret şəkil almamışdır) davam etdirərək
irəlilədilər, nəhayət keçən əsrin son illəri həmin qüvvələrdən baş vermiş həyəclar
və hadisələr vasitəsilə faciəli iztirab illəri oldu. XX əsrin ilk illəri əsrin ən uğursuz
hadisəsi ilə təsadüf edərək ictimaiyyət tarixinin bu səhifələri böyük ümumi
qurbanların al qanıyla boyandı. Həmin hadisələri ümumiləşmiş bir şəkildə nəzərə
alsaq başa düşərik ki, inqilabların gedişində ən başlıca amil “iqtisadi şərait”
olmuşdur. Maddi mahiyyəti olan həmin amil həm səbəb və eyni halda nəticə olaraq
bütün bəşəriyyəti öz hakimiyyət və nüfuzu altına almışdır. O, insanların həyatını
bir-birinə zidd iki hissəyə: biri qulluq həyatı, digəri isə rifah və xoşbəxtlik həyatına
bölərək, sənayedə güclü təbii qüvvələrdən istifadə zəminəsi və nəhəng “maşinizm”
zəminəsi yaratmışdir. Həmin iqtisadi şərait həyat uğrunda olan qanlı ölüm-dirim
mübari- zəsi meydanında “muzdurluq rejimini” bərpa etmiş, bədbəxt, muzdur fəhlə
kütlələrinin sümük və qanını mədəni maddələr yaxud taxıl mqalaqları tək zavod və
karxanaların çərxlərinin dişləri arasında əzilib məhv olmasına və beləliklə kapitalın
123
artıb, iqtisadi bazaların möhkəmlənməsinə səbəb olmuşdur. Bəşəriyyət uzun illər
boyu qaranlıq zavodlarda maşı- nın dəmir çəkiclərinin yemi olmuşdur.
Avropa kapitalistləri arası kəsilmədən bir-birinə müharibə elan edərək
döyüşə başladıqları zaman qoşun sıralarının böyük hissəsini də həmin fəhlə
kütlələri təşkil etmişdir. Burada da fəhlə kütlələri canlarını qurban vermiş tüfəng,
bomba və top qülləsi çarpanları arasında məhv olub getmişdir. Lakin bu döyüşdə
fəhlə kütləsi öz meylinin ziddinə olaraq döyüşürdü. O, müharibəni özünə düşmən
hesab edir və müharibə ilə müharibə edirdi. Fəhlə kütləsi güman edirdi ki, bu
mübarizə bitdikdə mədəniyyət aləmi maddipərəstlikdən, qəsbkarlıqdan, macəraları
törətməkdən üz çevirəcək, fəhlə kütlələri maddipərəstlərin və iqtisadçıların azğın
məfkurəlıərinə tabe olmaqdan nicat tapacaqlar.
Dəhşətli müharibə fəhlə kütlələrinin qanını həddindən artıq tökdü, onların
arası kəsilmədən göstərdiyi səylərini qanla qiymətləndirdi. Bütün dünya fəhlə
kütlələrinin göstərdiyi səylərinin şahidi  oldu. Istərsə müharibə cəbhələrində,
istərsə metropoliya küçələrində, istərsə də geniş xalq kütlələri içərisində
demokratik hərəkatın gündən-günə nailiyyət əldə etməsi və müvəffəqiyyət uğrunda
böyük addımlar atması məhz fəhlə kütlələrinin birlikdə göstərdikləri fədakarlıqlar
nəticəsində olmuşdur...
Həmin fədakarlıqlara (dözülməz ictimai təzyiqlərdənqurtarmaq üçün
göstərilən səylərə) mükafat olaraq veriləcək nailiyyət əklili sülh müqaviləsində
fəhlə kütlələrinin diləklərinə yer verməkdən, o diləklərə rəsmiyyət verib həyata
keçirməkdən, fəhlə kütlələrinin gələcəyi üçün gözəl və sevindirici ümidlər
verməkdən başqa bir əklil ola bilməz.
Iran demokratik qüvvələri öz iqtisadi qüdrətilə bilavasitə yaxud vasitəli
surətdə beynəlxalq fəhlə hərəkatı ilə maraqlandığına görə biz bu haqda yenə ətraflı
məlumat verəcəyik.
Yenə əmək və fəhlələr haqqında
Son zamanda bağlanmış sülh müqaviləsinin məzmunu qısa bir şəkildə
mətbuatda nəşr edilmişdir. Həmin məzmundan məlum olur ki, müqaviləni
124
hazırlayan və onu imza edən güclü dövlətlər ümum fəhlə hərəkatını nəzərə almış,
beynəlxalq muzdur kütlələri mümkün qədər arxayın edərək müqaviləni
imzalayanları müharibə bitdikdən sonra xoşa gəlməyən hadisələrdən qorumaq
məqsədiylə müəyyən siyasət tutub, bir sıra tədbirlər görmüşlər. Qalib dövlətlərin
qəbul etdikləri bu uzaqgörən və əlverişli siyasət sülhün müdafiəsi və onun
möhkəmlənməsi cəhətdən diqqətə layiqdir... Sülh müqaviləsi fəhlə kütlələri
məsələsinə məhz onun daşıdığı əhəmiyyətə görə yanaşaraq, qərara almışdır ki,
“fəhlə kütlələrinin maddi, mənəvi və məfkurəvi rifahını təmin etmək məqsədiylə”
daimi bir təşkilat vicuda gətiriləcək və bu təşkilat millətlər təşkilatı ilə birlikdə
fəaliyyət göstərəcəkdir. Müqavilə fəhlələrin həmin üç mövzu haqqında rifahının
təmini məsələsini beynəlxalq  nöqteinəzərdən böyük əhəmiyyətə malik olan bir
məsələ kimi tərifləyərək qiymətləndirir.
Aydındır ki, dünyanın müxtəlif fəhlə kütlələri maddi,mənəvi və məfkurəvi
təlabat etibarilə bir-birinə oxşamışlar (Çünki onların müxtəlif həyat şəraiti,
torpaqları, iqlimləri var və müxtəlif rəng, adət  və ənənəyə malik olaraq müxtəlif
tərzdə ağır muzdurluq boyunduruğunu daşıyırlar). Buna görə də onların hamısı
üçün bir növ ümumi qayda-qanun yaratmaq və birgə şərait prinsipi üzrə hamısını
təmin etmək qeyri mümkündür.
Əsasən əmək biri-birilə fərqli olduğu üçün bir sıra zahiri və əməli çətinliklər
meydana çıxaraq hər yerdə eyni şəraitin əlverişli olmasına imkan vermir. Bu
çətinliklər isə qabaqcadan nəzərdə tutulacaqdır. Buna görə də bir sıra qayda və
prinsiplər qəbul ediləcəkdir ki, onları hər yerdə tədbir etməklə əmək şəraitini
nizam-intizama salmaq mümkün olsun. Bu yeni təşəbbüs nəticəsində “əməyə məta
kimi baxılmayacaqdır”. Bu sözə cümlədə çox geniş bir məna yerləşir. Bu cümlədə
fəhlə aləminə aid olan elə bir böyük məsələ izah edilir ki, keçmiş illərdə “ictimai
məslək” yolunda  çalışan ən bilikli alim belə həmin məsələni aydınlaşdırmaq üçün
xeyli zəhmətlərə dözməli olmuşdur.  Indiyə qədər əməyə müəyyən bir ölçü üzrə və
ədalətlə qiymət verilmirdi. Teloriya üzrə əməyin qiymətini fəhlənin şəxsi
həyatyının gündəlik təlabatı təyin etməli idi. Lakin əməldə isə kapital sahibləri ona
qarşı öz münasibətlərində həmin prinsipi pozurdular.
125
Ölməmək üçün, nə yolla olursa-olsun bir tikə çörək tapıb aclığın qabağını və
belə bir həyata dözmək məcburiyyəti fəhləni kapital sahiblərinin irəli sürdükləri
təkliflərə tabe deir, ona əmək və təşəbbüs azadlığından məhrum edirdi. Digər
tərəfdən isə muzdir fəhlənin əməyi alver edilən məta kimi tələb qanununa tabe
olaraq fəhlənin əmək haqqı, əməyi tələb edənlərin az-çox olmasıyla azalır və
çoxalırdı.
Irəlidə dediyimiz kimi yeni qayda və vəziyyəti dəyişdiriləcəkdir. Mümkün
olarsa gələcəkdə bu haqda daha geniş izahat verəcəyik, məhz bu vəziyyətin
mahiyyətini aydınlaşdırmaq və gələcəkdə necə həyata keçiriləcəyini təyin etmək
nöqteyi-nəzərindən sülh müqaviləsi digər bir prinsipdə qəbul etmişdir. Bu prinsipə
görə: “Hər fəhlə ümumi yaşayış şəraiti üzrə onun üçün əlverişli bir həyat tmin edə
biləcək əmək haqqı almağa haqlıdır”. Indiyə qədər iş qanunu icra edilməyən
ölkələrdə səkkiz saatlıq iş günü, yaxud dörd saatlıq iş həftəsi qanunu qəbul
ediləcəkdir. Fəhlələr həftədə ən azı 44 saat istirahət edəcək, istirahət günü isə
mümkün olsa bazar günü olacaqdır. Uşaqların işləməsi qadağan edilir və gənclərin
iş saatları onlar cismi və mənəvi tərbiyəsinə mane olmayacaq dərəcəyə qədər az
olacaqdır. Eyni əmək üçün kişi və qadın təfavüti nə zərdə tutulmadan bərabər əmək
haqqı ödəniləcəkdir.
Millətlər təşkilatının öz gələcək siyasətində rəhbər tutacağı və fəhlələrin
taleyini böyük bir dərəcədə yüngüldəcəyi prinsip və qaydalar içərisində belə bir
qaydada qeyd edilmişdir. Qanuna zidd olmamaq şərtiylə hər mövzuda muzdurlara
və muzaq verənlərə Kompaniya (Kopesasiya) təşkil etmək hüququ verilməlidir.
Nəhayət, sülh müqaviləsindəki  bu bənd İranın qonşu ölkələrə müraciət edib
mədən istehsalatında və başqa faydalı işlərdə işləyən bir çox iranlı fəhlələrə
bəslədiyi marağını ha belə İran əhalisinin vəziyyətini nəzərə aldıqda bu bəndlərin
İranlılar üçün başqa xalqların fəhlələrindən daha əhəmiyyətli olduğu məsələsini
xatırladaraq aşağıda deyiləcək qaydanı qeyd edir:
“Hər ölkədə elə bir prinsip qəbul ediləcəkdir ki, ölkədə qanun olaraq yaşayan
bütün fəhlələri təmin etsin və iqtisadi münasibət nöqteyi-nəzərdən onlarla ədalətli
rəftar edilsin”.
126
Hörmətli oxucular, yuxarıdakı izahatı nəzərdən keçirdikdə fəhlə kütlələrinin
gələcək beynəlxalq vəziyyəti və ondakı dəyişiklər haqqında ümumi məlumat əldə
edə biləcəklər.
Ərəb əlifbasından köçürəni Vüqar ƏHMƏD
Fars dilindən tərcümə edəni  İsmayıl ŞƏMS
Redaktoru  Balaş AZƏROĞLU
Texniki redaktor İsmayıl CƏFƏRPUR
