 
 
 
 
 
 
 
 
 
 
 
2
 
 
 
ADİLXAN  BAYRAMOV 
 
 
 
 
 
 
 
 
 
SƏMƏD VURĞUN:  
 
MİLLİ VƏ ÜMUMBƏŞƏRİ  
 
                                          
 
 
 
 
 
 
 
 
 
 
 
 
BAKI - 2006   
 
 
 
 
 
 
 
 
 
 
 
 
 
 
 
3
 
 
 
 
 
 
 
 
 
 
 
 
 
Xalq şairi 
 
SƏMƏD VURĞUNUN 
anadan olmasının 
100 
illiyinə həsr olunur 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
4
Kitab Azərbaycan Respublikası Mədəniyyət və Turizm Nazirliyinin  
vəsaiti  hesabına çap olunub 
 
Elmi redaktor:                                    Cəlal ABDULLAYEV 
                                                           Filologiya elmləri doktoru, professor 
 
 
Rəyçilər:                                             Əmirxan XƏLİLOV 
                                                            Filologiya elmləri doktoru, professor 
 
 
                                                   Şamil VƏLİYEV 
                                                   Filologiya elmləri doktoru 
 
 
 
 
Adilxan Hüseynəli oğlu Bayramov 
Səməd Vurğun: milli və ümumbəşəri 
Bakı, «Səda» nəşriyyatı, 2006, 316 səh. 
 
 
  
 
 
Kitabda ilk dəfə olaraq Səməd Vurğun yaradıcılığında millilik və ümumbəşərilik mövzusu 
sistemli şəkildə və çağdaş tələblər baxımından öyrənilir. Bu məqsədlə şairin bədii əsərləri, onların 
müəyyən səbəblərlə bağlı çap olunmamış və ya ixtisar edilmiş hissələri, çıxış, məqalə və məktubları 
araşdırılır, bunların bəziləri ilk dəfə tədqiqata cəlb olunur. 
 Kitab ədəbiyyatşünaslar, müəllimlər, habelə ali məktəblərin müvafiq fakültələrinin tələbələri 
üçün nəzərdə tutulmuşdur. 
 
 
  
 
 
 
 
 
 
 
 
 
 
 
İSBN   5-86874-170-6 
 A13    4700000000       Qrifli nəşr 
                       M664/07-2006 
                     
 
                                                                                                                 A. Bayramov, 2006 
 
 
5
 
 
 
VURĞUN SƏNƏTİNƏ YENİ BAXIŞ 
 
 
Azərbaycanın xalq şairi Səməd Vurğunun yaradıcılığı həmişə tənqid və 
ədəbiyyatşünaslığın diqqət mərkəzində olmuş, bu mövzuda namizədlik və doktorluq 
dissertasiyaları, monoqrafiyalar, məqalələr yazılmışdır. Bu araşdırmalarda şairin 
ümumi yaradıcılığı və onun müəyyən sahələri, konkret əsərləri, ədəbi-tənqidi və 
estetik görüşləri, ədəbi əlaqələrin inkişafında rolu, sənətkarlıq xüsusiyyətləri və s. 
tədqiqat obyekti kimi götürülmüşdür. Nəticədə ədəbiyyatşünaslığımızın 
vurğunşünaslıq qolu yaranmışdır. Vurğunşünaslar şairin yaradıcılığında millilik və 
ümumbəşərilik problemlərinə öz araşdırmalarında yeri gəldikcə toxunsalar da, 
müəlliflərdən heç biri bu mövzunu geniş şərh etməyi bir məqsəd kimi qarşısına 
qoymamışdır. Bu baxımdan Adilxan Bayramovun «Səməd Vurğun: milli və 
ümumbəşəri» monoqrafiyası xüsusi maraq doğurur. 
Adilxan Bayramov Bakı Dövlət Universitetinin filologiya fakültəsinin 
məzunudur.  O, ilk tədqiqat vərdişlərinə məhz Səməd Vurğun yaradıcılığını 
araşdırmaqla başlamış, bu mövzuda namizədlik dissertasiyası müdafiə etmiş, 
doktorluq dissertasiyası yazmışdır. 
30 ilə yaxın bir müddətdə Səməd Vurğun yaradıcılığı ilə ardıcıl məşğul 
olan Adilxan Bayramov  özünü bacarıqlı, səriştəli və əməksevər tədqiqatçı 
kimi göstərmişdir. O, tədqiqatçı kimi xeyli iş görmüş, şairin bir çox çıxış və 
məqalələrini, məktublarını, şerlərini, o cümlədən 1942-ci il fevralın 12-də  
Moskva radiosu ilə «Koroğlu nəsillərinə bizim salamımız», 1942-ci il noyabrın  
29-da Moskvada ədəbiyyat və incəsənət işçilərinin antifaşist mitinqində 
«Qafqazın mədəniyyəti ölməzdir» adlı çıxışlarını, habelə Ukrayna yazıçılarının 
III qurultayında çıxışının mətnlərini ilk dəfə üzə çıxararaq Azərbaycan dilinə 
çevirmiş və dərc etdirmişdir. 
Adilxan Bayramov şairin «Vaqif» pyesinin və «Aslan qayası» poemasının  
 
 
6
naməlum parçalarını əldə etmiş, «İnsan» pyesinin daha mükəmməl variantını üzə 
çıxarmış və bütün bunlardan öz tədqiqatında istifadə etmişdir.   
 «Səməd Vurğun: milli və ümumbəşəri» monoqrafiyası da onun bacarıqlı bir 
vurğunşünas olduğunu göstərir. 
Bu monoqrafiyada ilk dəfə olaraq Səməd Vurğun yaradıcılığında millilik və 
ümumbəşərilik mövzusu sistemli şəkildə və çağdaş tələblər baxımından öyrənilir. Bu 
məqsədlə şairin bədii əsərləri, onların müəyyən səbəblərlə bağlı çap olunmamış və ya 
ixtisar edilmiş hissələri, çıxış, məqalə və məktubları araşdırılır, bunların bəziləri ilk 
dəfə tədqiqata cəlb olunur. 
Şairin indiyədək tədqiqatçıların diqqətini çəkməmiş bir sıra çıxış və məqalələri, 
məktubları da vardır. Bunlar onun kitablarına daxil edilmədiyi, bəziləri isə 
ümumiyyətlə heç yerdə çap olunmadığı üçün tədqiqat obyektinə çevrilməmiş, diqqəti 
cəlb etməmişdir. Çap olunmamış məqalələrində, habelə məktublarında, müxtəlif 
mətbuat orqanlarının səhifələrində, iclas protokollarında və stenoqramlarda mühafizə 
olunan çıxışlarında onun ədəbiyyatda millilik və ümumbəşərilik, vətənpərvərlik, ana 
dili, ayrı-ayrı hadisələr və şəxsiyyətlər barədə maraqlı mülahizələri vardır. 
Monoqrafiyada bu mənbələr ilk dəfə olaraq təhlil obyektinə çevrilmişdir. 
Monoqrafiyada ilk dəfə olaraq 1930-cu və 1950-ci illərdə şairə qarşı təşkil 
olunmuş qərəzli hücumlar araşdırılmış, bu hücumlarla bağlı onun yaradıcı şəxsiyyət 
kimi keçirdiyi yaradıcılıq məqamları və bütün bunların onun əsərlərinə təsiri 
göstərilmişdir. 
Monoqrafiya giriş, dörd fəsil, nəticə və istifadə olunmuş ədəbiyyat 
siyahısından ibarətdir. 
I fəsil «Səməd Vurğun  və tarixi şəxsiyyət problemi» adlanır. Bu fəsildə 
göstərilir ki, Azərbaycan xalqının tarixinin öyrənilməsi bir problem kimi həmişə 
Səməd Vurğunu narahat etmiş, şair bu işin gerçəkləşməsi naminə  çalışmış, bununla 
yanaşı, tarixi mövzuda əsərlər yazmış, tariximizin öyrənilməsi işində mövcud olan 
boşluqları doldurmağa səy göstərmişdir. Burada şairin üzərində «Azərbaycan. Tarixi 
poema. 1934-1935. Səməd Vurğun» yazılmış şəxsi arxivindəki qırmızı cildli  
albomda toplanmış əsərlər – müəllifin «Azərbaycan» epopeyası - şairin bu 
epopeyaya daxil etdiyi «Dar ağacı», «Qız qayası», «Aslan qayası», «Üsyan» 
poemaları çağdaş tələblər təhlil edilir.  
Burada şairin tarixi mövzuda  yazılmış əsərlərində şəxsiyyət problemi 
araşdırılır. Mövzu eyni zamanda şairin folklor motivləri əsasında yazdığı 
əsərlər üzrə şərh olunur.  
Bu fəslin «Vaqif» dramı: Şair və hökmdar problemi. Sənətkar faciəsinin 
inikası» bölməsində «Vaqif» pyesinin yazıldığı tarixi şərait, bu şəraitin əsərin 
yazılmasına təsiri, şair və hökmdar problemi ön plana çəkilir, sənətkarın konkret 
tarixi şəraitdə faciəli yaşantıları  əsaslandırılır. 
Azərbaycan xalqının tarixi keçmişinin çox maraqlı bir dövrünü  
 
 
7
canlandıran, qədim  Azərbaycan torpağı Qarabağın müdafiəsinə həsr olunmuş 
«Vaqif» pyesi 1938-ci ildə tamaşaya qoyulduğu dövrlə də səsləşirdi. Tədqiqatçı 
«Vaqif»in müasir səslənməsinin bir səbəbini də 1937-ci ilin məlum havasının təsiri 
ilə izah edir. O bu faktları əsas götürülür ki, M.P.Vaqif 1797-ci ildə İran hökmdarı 
Ağa Məhəmməd Şah Qacarın hüzurunda dayanmışdı, əsərin yazıldığı 1937-ci ildə isə 
Səməd Vurğun  şəxsi məsələsi ilə əlaqədar düz dörd dəfə «respublikanın rəhbəri»nin 
yanına çağırılmışdı.  A.Bayramov çox doğru olaraq belə hesab edir ki, burada və 
şairin çağırıldığı digər yerlərdə gedən söhbətlər, həmin dövrün mövcud şəraiti əsərin 
yazılmasına ciddi təsir göstərmişdir. Bu mülahizələr «Vaqif»dən götürülmüş konkret 
nümunələr əsasında şərh edilir. Belə bir fakt əsas götürülür ki, şair «Vaqif»i əvvəlcə 
faciə kimi qələmə almış, teatra «dörd pərdəli mənzum faciə» kimi təqdim etmişdi. 
Əsərin qəhrəmanı Vaqifin ölümü hadisələrin təbii axarı ilə bərabər həm də pyesin 
qələmə alındığı dövrün obyektiv gerçəkliyindən və tələbindən doğurdu. 
«Mənzum  roman və insan xarakterləri» adlanan ikinci fəsildə Səməd 
Vurğunun epik əsərlərə xüsusi maraq göstərdiyi qeyd olunur və bu onun 
ümumiləşdirilmiş xarakter və obrazlar yaratmaq səyi ilə əlaqələndirilir. Bu fəslin 
«Şairin poemalarında tarixi səsləşmələr» bölməsində şairin «Komsomol poeması»na 
xüsusi diqqət yetirilir, bu əsərdə insanın tarixi hadisələr axınında təsviri araşdırılır, 
əsərin canrı ilə bağlı fikirlərə münasibət bildirilir. 
Tədqiqatçı bu poemanı təhlil etmək, obrazları tarixi hadisələr axınında düzgün 
səciyyələndirmək, onlara şairin münasibətini aydınlaşdırmaq üçün həmin dövrün 
gerçəkliklərini nəzərdən keçirir. 
1918-1920-ci illərdə Azərbaycan Xalq Cümhuriyyətinin yaradılması və 
devrilməsi, habelə Azərbaycanda Sovet hakimiyyətinin qurulması kimi tarixi 
hadisələr Səməd Vurğunun yeniyetməlik illərinə  təsadüf etmişdir. Şair 1918-ci ildə, 
Azərbaycan Xalq Cümhuriyyəti dövründə Qazax Müəllimlər Seminariyasına daxil 
olmuş, Sovet hakimiyyəti dövründə isə təhsilini tamamlayaraq əmək fəaliyyətinə 
başlamışdır. 
Səməd Vurğun  XI Ordu hissələrinin Qazağa daxil olmasını  
 
 
8
müşahidə etmiş, mitinqlərdə müxtəlif çıxışları dinləmiş, Dilicanda yeni quruluşa qarşı 
çıxmış iki nəfərin, habelə məşhur Gəncə qiyamının iştirakçısı olmuş daha iki nəfərin 
Qazaxda hərbi-inqilabi komitənin qərarı ilə güllələnməsini görmüşdü. Yeni hökumət 
gənc nəslin «qırmızı inqilabçıların» yolu ilə getməsi üçün müxtəlif üsullardan istifadə 
edir, ilk komsomol təşkilatları yaradır, yeniyetmələri komsomol sıralarına qəbul edir, 
daha doğrusu «yazırdılar». Müəllif, bütün bu yaşantıların həyati material kimi 
«Komsomol poeması»nın yaradılmasına ciddi təsir göstərdiyini, əsərdə təsvir olunan 
hadisə və obrazların canlılığına səbəb olduğunu əsaslandırır. 
Tədqiqat işində belə fikir əsaslandırılır ki, Səməd Vurğun bu əsərdə çox 
ziddiyyətli və mürəkkəb bir dövrü, bu dövrün acı bir həqiqətini – bir xalqın ayrı-ayrı 
düşmən cəbhələrə bölünmüş iki qütbünün bir-birilə mübarizəsini, onların dövrə və 
dövrün hadisələrinə münasibətini göstərmiş, xalq həyatı və məişətini, xalqımıza 
məxsus adət-ənənələri təsvir etmişdir. Dövrün özünə məxsus cəhətlərinin buradakı 
adamların xarakterinə ciddi təsir göstərməsi də xüsusi vurğulanmışdır. 
«Komsomol poeması»nın qəhrəmanı ilə bağlı tədqiqatçılar arasında iki 
müxtəlif fikir vardır. Onlardan bəziləri Bəxtiyarı, digərləri Cəlalı əsərin baş 
qəhrəmanı hesab edirlər. Müəllifin bu məsələyə münasibəti də maraq doğurur. 
Doğrudur, Bəxtiyar əsərdə mühüm yer tutur, bir-birilə mübarizə aparan qütblərdən 
birinin rəhbəri kimi bu və ya digər hadisəyə müdaxilə edir, münasibətini bildirir. 
Lakin əsas xətt Cəlalla bağlıdır. Cəlalla Humayın məhəbbət macərası poemanın 
əsasını təşkil etdiyi kimi, əsas hadisələrin inkişafı, bir sıra obrazların 
səciyyələndirilməsi də məhz Cəlalla bağlı verilir. Bütün bunları süzgəcdən keçirən 
tədqiqatçı Cəlalı əsərin baş qəhrəmanı hesab edənləri daha haqlı sayır. 
Tədqiqatçının Gəray bəy obrazı ilə bağlı mülahizələri də yenidir, onun özünə 
məxsusdur. Müəllifin fikrincə, Gəray bəy dolğun, həyati və hərtərəfli göstərilməsi 
baxımından diqqəti xüsusi olaraq cəlb edir. Bir mülkədar kimi onun öz əqidəsi var və 
Gəray bəy bu əqidəyə sadiqdir. Şair onun simasında iki cəhəti birləşdirmişdir. Birinci 
halda Gəray bəy var-dövləti əlindən alınaraq çöllərə salınmış bir qaçaq və buna görə 
də düşmənə çevrilmiş keçmiş mülkədar, ikinci halda isə qızı Humayın taleyini 
düşünən 
 
 
9
 bir atadır. 
Tədqiqatçı onu da unutmur ki, bir mülkədar kimi Gəray bəy firavan və xoşbəxt 
həyat keçirmiş, bir bəy kimi böyük var-dövləti, öz ürəyincə ailəsi, dost-tanışı 
olmuşdur. Sovet hökuməti isə bütün varlılar kimi onu da bunlardan məhrum etmişdir. 
İndi Gəray bəy başqa bir adamdır. Öz yaxın adamları ilə dağlara çəkilən bəy yeni 
quruluşun barışmaz düşməninə çevrilmişdir.  
A.Bayramov eyni zamanda Gəray bəydə bir sıra işıqlı, insani cəhətlər görür, 
onu öz əqidəsinə axıradək sadiq qalan bir insan kimi təqdim edir. Özünü Kürün 
sularında qərq etməsini də onun məhz əqidəsinə sədaqətinin ifadəsi kimi 
mənalandırır. 
Bu bölmədə əsərin yazılıb başa çatdırılıb-çatdırılmaması və canrı barədə ayrı-
ayrı tədqiqatçıların fikir və mülahizələrini araşdıran müəllif əsərin özünə və bəzi 
faktlara istinadən doğru olaraq belə bir qənaətə gəlmişdir ki, «Komsomol poeması» 
sücet xətti, hadisələrin inkişafı, insan xarakterlərinin açılması, xalq həyatı və 
məişətinin geniş lövhələrinin yaradılması baxımından bitkin bir əsər kimi mənzum 
roman canrının tələblərinə cavab verir. 
Bu fəslin «Müasir mövzu və insan problemi» adlı bölməsində şairin epik 
səpkidə qələmə aldığı «Aygün» poeması barədə danışılır və təəssüflə qeyd edilir ki, 
bu əsərin nəşrindən sonra Səməd Vurğuna qarşı yeni ittihamlar irəli sürülmüşdür. 
Bütün bu məsələlərə son vaxtlar üzə çıxarılmış sənədlər əsasında aydınlıq gətirilir. 
Bölmədə şairin  «M.Quluzadənin ədəbi səyahəti» adlı məqaləsi ilk dəfə olaraq 
tədqiqata cəlb edilir, «Aygün» poeması və müəllif barədə tənqidçi M.Quluzadənin 
yazdığı tənqidi fikir və mülahizələrin əsassızlığının şair tərəfindən sübuta yetirildiyi 
əsaslandırılır. 
III  fəsil «Səməd Vurğun yaradıcılığında müharibə və insan» adlanır. Bu fəslin 
«Müharibə və tragik kolliziyalar» adlı ilk bölməsində şairin Böyük Vətən 
müharibəsinin ilk günündən sonuncu gününə qədər əməli fəaliyyəti və ədəbi 
yaradıcılığı işıqlandırılır, onun həmin illərdə həm bir vətəndaş, həm də şair kimi öz 
üzərinə düşən vəzifənin öhdəsindən ləyaqətlə gəldiyi göstərilir.  
Səməd Vurğun müharibə dövründə yazdığı əsərlərdə müharibəyə fəlsəfi 
baxışlarını da bildirmişdir. Şair bu cür fəlakətlərə son qoymağın gərəkliliyini xüsusi 
qeyd edirdi. Buna görə də o, müharibə səhnələrinin geniş təsvirini verən əsərlər 
üzərində düşünməyə başlamışdı. 
Şairin bu yöndə yaradıcılığı «Müharibənin fəlsəfi dərki və «İnsan» 
 
 
10
 pyesi» adlı bölmədə şərh olunur. Bölmədə şairin yaradıcılığında müharibəyə fəlsəfi 
baxış, xeyirlə şərin mübarizəsi nəzərdən keçirilir, «İnsan» pyesi təhlil olunur. Burada 
şairin natamam «Hürmüz və Əhrimən» adlı dramatik poeması haqqında tədqiqatçı öz 
mülahizələrini bölüşür, eyni zamanda əsərin yazılıb başa çatdırılmaması səbəblərini 
araşdırır. 
Şairin «İnsan» pyesi ilk dəfə 1945-ci ilin noyabrında, ikinci dəfə 1974-cü ilin   
fevralında tamaşaya qoyulmuşdur. Monoqrafiyada hər iki tamaşa ilə bağlı mətbuatda 
dərc olunmuş məqalələr araşdırılmış, onlara münasibət bildirilmişdir. Eyni zamanda 
şairin üzərində bir neçə dəfə işlədiyi, dəyişikliklər, əlavələr və ixtisarlar etdiyi ilk 
makina nüsxəsi tədqiqata cəlb olunmuş, bunun əsasında «İnsan»ın nəşr olunmuş 
variantı ilə müqayisələr aparılmışdır. Əsərin ümumi ideyasına, ayrı-ayrı obrazların 
daha obyektiv səciyyələndirilməsinə və müəllif qayəsinə (habelə vaxtilə əsər barədə 
yanlış mülahizələrin təkzibinə) müəyyən təsiri olduğu nəzərə alınaraq monoqrafiyada 
bu mənbə haqqında məlumat verilmişdir. 
IV fəsil «Bədii obraz yaradıcılığında millilik və ümumbəşəriliyin vəhdəti 
məsələsi» adlanır. 
 Fəslin «Problemə şairin elmi-nəzəri baxışı» adlı bölməsində Səməd Vurğunun  
ədəbiyyatda və sənətdə millilik və ümumbəşərilik məsələləri barədə elmi-nəzəri 
fikirləri şərh olunur, bununla əlaqədar onun məqalə və çıxışları, xüsusən son vaxtlar 
əldə edilmiş materiallar tədqiq edilir. Xüsusi olaraq qeyd edilir ki, şair bütün həyatı 
boyu mənsub olduğu xalqın təəssübünü çəkmiş, onu hər hansı bir hücumdan 
qorumuş, sözün həqiqi mənasında alovlu bir vətənpərvər olmuşdur. 
Bu bölmədə Səməd Vurğunun millilik və ümumbəşəriliklə bağlı elmi-nəzəri irsi 
tədqiqata cəlb olunmuş, şairin 1953-cü ildə Moskva mətbuatında dərc olunmuş 
«Böyük sənət məsələləri» və «Şairin hüquqları» məqalələrinə xüsusi diqqət 
yetirilmişdir. Burada qeyd olunur ki, Səməd Vurğunun adı çəkilən məqalələrdə bir 
sıra fikirləri o dövr üçün yeni olduğundan birmənalı qarşılanmamış, mübahisələrə 
səbəb olmuşdur. Şairin fikirlərinə qarşı yönəlmiş məqalələrdən biri –  
 
 
11
tənqidçi Y.Qorbunovanın «Sosializm realizminin bəzi nəzəri məsələləri haqqında» 
məqaləsi, habelə Səməd Vurğunun «Mənim Qorbunovaya cavabım» (əlyazması) adlı 
qeydləri təhlil edilmişdir.  
Bu fəslin «Vətənpərvərlik poeziyası millilik və ümumbəşərilik kontekstində» adlı 
bölməsində sənətkarın doğulduğu, boya-başa çatdığı yerlərdən məhəbbətlə 
danışmasını, öz əsərlərində doğma yurdu xatırlamasını çox təbii hal kimi qəbul edən 
müəllif yazır ki, Səməd Vurğun üçün «Vətən» Kür qırağından, Qarayazı meşəsindən, 
«dolaylarında bahar çağı gəzdiyi» dağlardan, «göylərə baş çəkən Göyəzən»dən, 
nakam anası Məhbub xanımın tapşırıldığı torpaqdan, atası Yusif ağanın yanıqlı-
yanıqlı saz çaldığı evdən başlayır. Tədqiqatçı onu da qeyd edir ki, şairin öz «kiçik 
Vətən»inə məhəbbəti bütün ömrü boyu davam etmiş, o, yaradıcılığının müxtəlif 
mərhələlərində doğma yerləri anmışdır. 
Monoqrafiyada belə bir fikir əsaslandırılır ki, Səməd Vurğunun bu mövzuda 
şerləri bəzi tədqiqatçıların qeyd etdiyi kimi, şəhərin kəndlə qarşılaşdırılması, 
sonuncuya üstünlük verilməsi deyil, şairin «kənd həsrəti», doğma yerlərə məhəbbəti 
onun ümumən Azərbaycana məhəbbətinin tərkib hissəsidir. Bunu həmin şerlərin hər 
bir misrasında görən müəllif onun 1929-cu ildə Moskvada qələmə aldığı «Vətən 
həsrəti», «İnqilab yurdu» və «Konsert axşamı» şerlərini, «Həsrət» şerini yöndə təhvil 
edir. 
S.Vürğunun məhz yaradıcılığının ilk dövrlərində qələmə aldığı «Şəki», «Çiçək», 
«Dilcan dərəsi», «Bizim dağların», «Kür çayı», «Yadıma düşdü», «Çinarın şikayəti» 
və bir çox başqa şerlərində də yurd sevgisinin, onun təbiətinə və ayrı-ayrı guşələrinə 
məhəbbətin əsas yer tutduğunu bildirən tədqiqatçı bu şerlərin bəzilərinin elə həmin 
vaxtlar ədəbi tənqid tərəfindən birmənalı qarşılanmadığını, mətbuatda bir sıra kəskin 
məqalələrin dərc edildiyini, şairə qarşı hücumlar olduğunu da göstərir və bütün 
bunlara obyektiv cavab verir. 
Monoqrafiyada belə bir fikir əsaslandırılır ki, Səməd Vurğunun öz «kiçik Vətəni»  
ilə mənəvi bağlılığı ona bütün Azərbaycanı tanımağa, Azərbaycan xalqının həyatını 
başa düşməyə imkan verdi, şair böyük vətənin ürək döyüntülərini eşitdi. Bu məhəbbət 
isə «Azər- 
 
 
12
baycan» şerinin yazılmasına zəmin yaratdı. 
Tədqiqatçı belə bir qənaətə gəlir ki, Səməd Vurğun hansı mövzuda yazmasından asılı 
olmayaraq həmişə Azərbaycan şairi və Azərbaycan vətəndaşı kimi çıxış edir. 
Monoqrafiyada qaldırılan məsələlər, onların elmi-nəzəri həlli, çıxarılan 
ümumiləşdirici nəticələr yeniliyi və oricinallığı ilə diqqəti cəlb edir, əsərin elmi 
dəyəri ilə bağlı müsbət fikir doğurur. Müəllif öz tədqiqat işində Səməd Vurğun 
yaradıcılığına müasir mərhələdə ədəbiyyatşünaslığın qarşısında duran tələblər 
baxımından yanaşmışdır ki, bu da xüsusi əhəmiyyətə malikdir. Nəzərə alınsa ki, bu 
gün Səməd Vurğun yaradıcılığına qayıdış başlanılmışdır, onda bu monoqrafiyanı 
dəyərli  bir tədqiqat işi kimi qəbul etmək olar. Burada faktlar yenidir, eyni zamanda 
müəllifdə yeni faktları üzə çıxarmağa meyl güclüdür. Başqa sözlə desək, Adilxan 
Bayramov öz tədqiqatını yeni istiqamətdə aparmışdır. Monoqrafiya çox zəngin 
mənbələr əsasında yazılmışdır, tədqiqata cəlb edilən materiallar və onlara müəllifin 
analitik  münasibəti tamamilə yenidir. Belə hesab edirəm ki, bu tədqiqat işi bu gün 
klassiklərimizə, o cümlədən Səməd Vurğun irsinə ağız büzənlərə çox tutarlı cavabdır. 
Eyni zamanda bu tədqiqat işi Səməd Vurğuna qayıdışdır, bu zəngin irsə yeni 
münasibətin nəticəsidir. İnanıram ki, bizim ədəbiyyatşünaslar bu yöndə öz 
tədqiqatlarını davam etdirəcəklər. 
Bu monoqrafiyanın elmi nəticələrindən Səməd Vurğunun həyat və yaradıcılığını yeni 
baxımdan öyrənmək məqsədilə araşdırmaların aparılmasında, ədəbiyyat tarixinin 
çağdaş tələblərə uyğun yazılmasında, ali və orta məktəblərin ədəbiyyat dərsliklərinin 
müvafiq bölmələrinin hazırlanmasında istifadə etmək olar. Ali məktəblərin filologiya 
fakültələrində xüsusi kursların tədrisi zamanı da bu araşdırmadan faydalanmaq 
mümkündür. 
Adilxan Bayramovun «Səməd Vurğun: milli və ümumbəşəri» adlı monoqrafiyasını 
vurğunşünaslığa və böyük şairin 100 illik yubileyinə layiqli töhfə hesab edirəm. 
 
           
 
 
 Cəlal Abdullayev, 
                   filologiya elmləri doktoru, 
          professor  
 
 
 
 
 
 
13
G İ R İ Ş 
 
 
Müstəqilliyə nail olduğumuz indiki şəraitdə tariximizin və mədənəiyyətimizin 
hələ öyrənilməmiş səhifələrinə tez-tez müraciət edilməsi, bəzi səhifələrin isə obyektiv 
şəkildə yenidən araşdırılması təsadüfi deyil. Bu, milli həyatın və milli yaddaşın 
oyanması, milli şüurun inkişafı ilə şərtlənir. Məhz bu şəraitdə soy-kökümüzün 
obyektiv dərki ilə yanaşı milli varlığımızın və milli özünəməxsusluğumuzun, habelə 
başqalarına münasibətimizin əsas cəhətlərinin öyrənilməsi böyük əhəmiyyətə 
malikdir. 
Bu sıradan ədəbiyyatda millilik və ümumbəşərilik problemlərinin  araş-
dırılmasına da ciddi ehtiyac duyulur. Əlbəttə, indiyədək bu sahə Azərbaycan 
ədəbiyyatşünaslığının diqqət mərkəzində olmuş, bu yöndə bir sıra tədqiqatlar mey-
dana çıxmışdır. Həmin tədqiqatların tarixi  və elmi əhəmiyyətinə xələl gətirmədən 
qeyd etməliyik ki, bəzi hallarda bu araşdırmalar öz dövrünün tələblərinə uyğun olaraq 
birtərəfli aparılmış, bəzən milliliklə ümumbəşərililiyin qarşılıqlı nisbəti nəzərə alın-
mamış, ən yaxşı halda isə onların dialektik əlaqəsi ümumi sözlərlə səciyyələndirilmiş, 
beynəlmiləl tərbiyə işi milli zəminə əsaslanmamışdır. Azərbaycanlıların «bey-
nəlmiləlçi xalq» olduğu ümumi sözlərlə «sübuta yetirilmiş», milli ruha yaxınlıq, milli 
təəssübkeşlik, milli iftixar hissləri millətçilik kimi qiymətləndirilmiş, hətta təqiblərə 
məruz qalmışdır. Xalqımızın mənəviyyatı ilə səsləşməyən bir sıra hərəkətlər 
«sosialist yeniliyi», «kommunizm quruculuğu prosesində formalaşan yeni adətlər» 
kimi təbliğ olunmuşdur. Milli özünəməxsusluq əsasən ayrı-ayrı fərdlərin 
vətənpərvərliyi ilə məhdudlaşdırılmış, beynəlmilləlik isə beynəlmiləlçilik, daha dəqiq 
desək, müxtəlif millətlərdən olan xalqların dostluğunun inikası kimi təqdim 
edilmişdir. 
Məhz bütün bunlara görə ədəbiyyatda millilik və ümumbəşərilik problemlərinin 
yeni baxımdan öyrənilməsi günün tələbi kimi  
 
 
14
qarşıda durur. Bu baxımdan Azərbaycanın xalq şairi Səməd Vurğunun yaradıcılığı 
xüsusi maraq doğurur. 
Səməd Vurğun xalqımızın dünya mədəniyyətinə bəxş etdiyi görkəmli şəxsiyyət-
lərdən biridir. O, mədəniyyət tariximizə Azərbaycan ədəbiyyatının klassiki, böyük 
şair və dramaturq, nəzəriyyəçi və ədəbi prosesin təşkilatçısı kimi daxil olmuşdur. Əlli 
illik ömrünün otuz ilini ədəbi yaradıcılığa həsr edən Səməd Vurğun yüksək 
vətəndaşlıq poeziyasının əbədi yaşamaq hüququ qazanmış nümunələrini yaratmışdır. 
Şübhəsiz, Səməd Vurğun yaradıcılığının əsas mövzusu mənsub olduğu xalqın 
keçmişi  və bu günü, gələcək taleyidir: 
El bilir ki, sən mənimsən, 
Yurdum, yuvam, məskənimsən. 
Anam, doğma vətənimsən. 
Ayrılarmı könül candan? 
Azərbaycan, Azərbaycan! 
Professor Cəlal Abdullayev şairin yaradıcılığındakı bu xüsusiyyəti belə səciy-
yələndirmişdir: «Səməd Vurğunun bütün yaradıcılığının bir məhvəri vardır – Azər-
baycan! Bütün səyyarələr, planetlər günəş ətrafında dövr etdiyi kimi, şairin də bütün 
poetik düşüncə silsiləsi, obrazlar aləmi, söz kəhkəşanı, bədii təsvir vasitələri, 
əsərlərinin koloriti, zahir və batili, nəyi varsa - hamısı bu məhvərin - ... Azərbaycanın 
başına dolanmaqdadır». (3, 7) 
Doğrudan da, Səməd Vurğun mənsub olduğu xalqın arzu və istəklərini poeziya 
dilinə çevirmiş, xalq ruhunun, xalq həyatının tərcümanı olmuşdur. Lakin şairin 
yaradıcılığı bununla məhdudlaşmamış, ümumbəşəri səviyyəyə yüksəlmişdir. 
Yaradıçılığına xas olan bu xüsusiyyətlər onun daha geniş miqyasda tanınmasına və 
sevilməsinə səbəb olmuşdur. Görkəmli rus yazıçısı A.Fadeyev öz sənət dostu Səməd 
Vurğuna belə yazmışdır: «Sənin vüsətli poeziyan bizim xalqların yaratdığı ən gözəl 
poeziya kəhkəşanından parlaq ulduz kimi şəfəq saçır. Müxtəlif millətlərdən olan 
milyonlarla...  
 
 
15
adam sənin poeziyanı sevir. Mən sənin şerlərinə çoxdan bəri məftunam». (208, 7) 
Səməd Vurğunun yaradıcılığı həmişə ədəbiyyatşünaslığın diqqət mərkəzində 
olmuş, bu mövzuda namizədlik (220; 222; 223; 225; 226; 227; 229; 230; 231; 232; 
233) və doktorluq (218; 221; 228) dissertasiyaları, monoqrafiyalar, (3; 4; 25; 32; 67; 
69; 72; 78; 106; 111; 129; 170; 179; 182; 183; 189; 194; 198) məqalələr yazılmışdır. Bu 
araşdırmalarda şairin ümumi yaradıcılığı və onun müəyyən sahələri, konkret əsərləri, 
ədəbi-tənqidi və estetik görüşləri, ədəbi əlaqələrin inkişafında rolu, xalqlar dostluğu, 
sənətkarlıq xüsusiyyətləri və s. tədqiqat obyekti kimi götürülmüşdür. Şairin 
yaradıcılığında millilik və ümumbəşərilik problemlərinə həmin araşdırmalarda yeri 
gəldikcə toxunulsa da, müəlliflərdən heç biri bu mövzunu geniş şərh etməyi bir 
məqsəd kimi öz qarşısına qoymamışdır. Filologiya elmləri doktoru, mərhum Qasım 
Qasımzadənin və filologiya elmləri doktoru Akif Hüseynovun tədqiqatlarında (103; 
76) Səməd Vurğun poeziyasında millilik və beynəlmiləllik məsələlərinə də 
toxunulmuşdur. 
Ədəbiyyatda millilik və ümumbəşərilik probleminin görkəmli tədqiqatçılarından 
olan Georgi Lomidze də şairin yaradıcılığına müraciət etmişdir. (195; 196; 197) 
Bütün bunlarla birlikdə Səməd Vurğunun yaradıcılığının öyrənilməsinə ciddi ehtiyac 
duyulur. Akademik Kamal Talıbzadənin sözləri ilə desək: «Səməd Vurğun 
poeziyasının daxili dünyasına yol tapmaq və onun bədii xüsusiyyətlərini hərtərəfli, 
bütünlüklə öyrənmək üçün şairi bir şəxsiyyət kimi tədqiq etməyin birinci dərəcəli 
əhəmiyyəti vardır. Səməd Vurğun şair və insan kimi nə qədər sadə və aydındırsa, bir 
o qədər mürəkkəb və dərindir, sənətkar və şəxsiyyət kimi nə qədər böyük və 
bütövdürsə, bir o qədər də qəribəliklərlə, özünəməxsusluqlarla doludur, o, bir şair 
kimi də, bir şəxsiyyət kimi də özündə hələ çox açılmamış yaradıcılıq sirləri gizlədir». 
(165, 10) 
Şairin yaradıcılığının indiki mərhələdə öyrənilməsinin gərəkliyi barədə mərhum 
professor Əkbər Ağayevin mülahizələri də maraq doğurur: «...Səməd Vurğunun 
həyatı və yaradıcılığı hələ öz tədqi- 
 
 
16
qatçısını gözləyir. Xüsusən onun bir yaradıcı şəxsiyyət kimi 30 və 40-cı illərdə, 
habelə 50-ci illərdə keçirdiyi yaradıcılıq məqamları, Səməd Vurğunun romantik 
motivləri kimi səslənən ən realist poetik sözü, onun atəşin nəfəsi parlaq, aydın, eyni 
zamanda mürəkkəbliyi və tragik titrəyişi ilə fərqlənirdi. İndi bu incəlikləri daha 
dərindən duymağa, öyrənməyə ehtiyac da var, imkan da yaranmışdır». (10) 
Göründüyü kimi, Səməd Vurğun yaradıcılığında öyrənilməmiş problemlərin, 
xüsusən millilik və ümumbəşəriliklə bağlı məsələlərin mövcudluğu çağdaş elmi-
nəzəri tələblərə cavab verən sistemli tədqiqat işinin yazılmasını günün zərurətinə 
çevirir. 
Araşdırmanın məqsədi müəllifin bədii əsərlərini, çıxış, məqalə və məktublarını 
tədqiqata cəlb etməklə şairin yaradıcılığında milli və ümumbəşəri xüsusiyyətləri 
çağdaş ədəbiyyatşünaslığın qarşısında duran tələblər baxımından öyrənməkdir. 
Bununla əlaqədar tədqiqat işinin qarşısına aşağıdakı vəzifələr qoyulur: 
- şairin   tarixi   mövzuda   yazılmış   əsərlərində   tarixi   şəxsiyyət problemini 
aydınlaşdırmaq; 
- Azərbaycan tarixinin müəyyən səhifələrinin şairin yaradıcılığında inikasını 
onun konkret əsərləri əsasında şərh etmək; 
- «Vaqif» dramının yarandığı şəraitin əsərə təsirini araşdırmaq, pyesdə insan və 
tarix məsələlərini öyrənmək; 
- poetik epos və insan problemini şairin yaradıcılığı əsasında açmaq; 
- şairin əsərlərində müharibə və insanın taleyi, müharibənin fəlsəfi dərki 
məsələləri üzərində dayanmaq; 
- Səməd Vurğunun ədəbiyyatda və sənətdə millilik  və  ümumbəşərilik barədə 
fikir və mülahizələrini ədəbiyyatşünaslığın tarixi inkişafı baxımından açıqlamaq; 
- şairin yaradıcılığında Vətən anlayışının ümumbəşəri planda əksini izləmək; 
- şairin poeziyasında Azərbaycan dili, milli adət və ənənələrimiz, xalq həyatı və 
məişəti ilə bağlı məsələlər üzərində dayanmaq; 
- müəllifin Cənub mövzusunda yazdığı əsərləri işıqlandırmaq; 
 
 
17
- şairin dünya xalqlarının milli-azadlıq hərəkatını alqışlayan əsərlərini bu günün 
baxımından təhlil etmək. 
Araşdırmada ilk dəfə olaraq Səməd Vurğun yaradıcılığında millilik və 
ümumbəşərilik mövzusu sistemli şəkildə və çağdaş tələblər baxımından öyrənilir. Bu 
məqsədlə şairin bədii əsərləri, onların müəyyən səbəblərlə bağlı çap olunmamış və ya 
ixtisar edilmiş hissələri, çıxış, məqalə və məktubları araşdırılır, bunların bəziləri ilk 
dəfə tədqiqata cəlb olunur. 
Şairin indiyədək tədqiqatçıların diqqətini çəkməmiş bir sıra çıxış və məqalələri, 
məktubları da vardır. Bunlar müəllifin kitablarına daxil edilmədiyi, bəziləri isə 
ümumiyyətlə heç yerdə çap olunmadığı üçün tədqiqat obyektinə çevrilməmiş, diqqəti 
cəlb etməmişdir. Çap olunmamış məqalələrində, habelə məktublarında, müxtəlif 
mətbuat orqanlarının səhifələrində, iclas protokollarında və stenoqramlarda mühafizə 
olunan çıxışlarında onun ədəbiyyatda millilik və ümumbəşərilik, vətənpərvərlik, ana 
dili, ayrı-ayrı hadisələr və şəxsiyyətlər barədə maraqlı mülahizələri vardır. 
Araşdırmada bu mənbələr ilk dəfə təhlil obyektinə çevrilmişdir. 
Səməd Vurğunun 1942-ci il fevralın 12-də Moskva radiosu ilə «Koroğlu nəsillə-
rinə bizim salamımız», həmin il noyabrın 29-da Moskvada ədəbiyyat və incəsənət 
xadimlərinin antifaşist mitinqində «Qafqazın mədəniyyəti ölməzdir» adlı çıxışlarının, 
1954-cü il oktyabrın 30-da Kiyevdə Ukrayna yazıçılarının III qurultayında və digər 
çıxışlarının mətnləri, bir sıra məktubları ilk dəfə dissertant tərəfindən üzə çıxarılmış 
və çap edilmişdir. Araşdırmada ilk dəfə olaraq: 
- 1930-cu və 1950-ci illərdə şairə qarşı təşkil olunmuş qərəzli hücumlar araşdırıl-
mış, bu hücumlarla bağlı onun yaradıcı şəxsiyyət kimi keçirdiyi yaradıcılıq 
məqamları və bütün bunların onun əsərlərinə təsiri göstərilmişdir. 
- «Aslan qayası» poeması indiyədək tədqiqatçılara məlum olmayan parçaları 
əsasında yeni baxımda və daha obyektiv təhlil edilmişdir. 
- «Vaqif» dramının vaxtilə şair tərəfindən ixtisar olunmuş parçaları araşdırılmış, 
əsər yazılarkən müəllifə qarşı yönəlmiş ak- 
 
 
18
siyaların öz əksini bu və ya digər şəkildə burada tapdığı əsaslandırılmışdır. 
- 1950-ci illərdə şairin «Böyük sənət məsələləri» və «Şairin hüquqları»   məqalə-
ləri barədə, habelə «Aygün» poeması ilə bağlı yazılan məqalələrin qərəzli olduğu, 
müəllifi ləkələmək, hətta onu aradan götürmək məqsədilə təşkil olunduğu 
müəyyənləşdirilmişdir. 
 
 
 
 
 
 
 
 
 
 
 
 
 
 
 
19
I FƏSİL 
  
SƏMƏD VURĞUN VƏ  TARİXİ   
ŞƏXSİYYƏT PROBLEMİ 
 
Azərbaycan tarixinin poetikləşdirilməsi. 
Vurğun şerinin folklor əsası 
 
Azərbaycan xalqının tarixinin öyrənilməsi bir problem kimi həmişə Səməd 
Vurğunu narahat etmiş, şair bu işin gerçəkləşməsi naminə çalışmışdır. O, 1940-cı ildə 
«Bakinski raboçi» qəzetində dərc olunmuş məqaləsinə belə ad seçmişdi: 
«Azərbaycanın elmi tarixini yaradaq!» Əsasən tarixçilərə ünvanlanmış bu yazıda şair 
xatırladırdı ki, tarixi bilmədən xalqın bütün əzəmətini və onun əməllərini 
müəyyənləşdirmək çətindir. Məhz buna görə də Azərbaycan xalqının keçdiyi yol 
dərindən araşdırılmalı və xalqın özünə çatdırılmalıdır. Şair Azərbaycan xalqının 
şərəfli bir keçmişə, qədim dövlətçilik ənənələrinə, tarixin ayrı-ayrı mərhələlərində 
bütün Şərqdə qabaqcıl və mütərəqqi mədəniyyətə malik ən qədim, ən mədəni xalqlar 
sırasına daxil olduğunu, bəşəriyyətə Nizami və Nəsimi kimi dühalar bəxş etdiyini, 
Babək və Koroğlu kimi qəhrəmanlar yetirdiyini xüsusi qeyd etmişdir. O yazmışdır: 
«Bu prinsipial yüksəklikdən alim və tarixçilərimizin əzəmətli xalqımız haqqında, 
onun çoxəsrlik mədəniyyəti və qəhrəmanlıq tarixi haqqında gur səslə danışmalarının 
vaxtı çatmışdır. Vətənin məhəbbəti ilə alovlanmayan, onun tarixini bilməyən alim və 
ya tarixçi, yazıçı və ya rəssam öz xalqına layiq heç bir şey yarada bilməz»(135,149) 
 
 
20
Şair bu barədə 1944-cü ildə Respublika Ali Sovetinin sessiyasında danışmış, öz 
irad və təkliflərini bildirmişdir. O, yenidən üzünü Azərbaycan tarixinin öyrənilməsi 
üçün məsuliyyət daşıyan şəxslərə tutmuşdur: «Bizim tarixçilərimiz, filosof və 
alimlərimiz Azərbaycan xalqının qədim bir dövlət quruluşuna sahib olmasını yeni 
nəslimizə bir daha xatırlatmaq üçün Azərbaycan xalqının dövlət tarixinə, müxtəlif 
əsrlərdə şöhrət qazanmış dövlət xadimlərimizin həyat və fəaliyyətinə, onların bizə irs 
qoyub getdikləri dövlət quruluşu ənənələrinə aid böyük elmi əsərlər yaratmalıdırlar. 
Bu sahədə bizim yazıçılarımızın da öhdəsinə böyük vəzifələr düşür. Biz, Azərbaycan 
yazıçıları öz bədii sözümüz vasitəsilə tə-rəqqipərvər insanlar olmuş dövlət 
xadimlərimizin, sərkərdələrimizin, diplomatlarımızın surətini yenidən canlandırmalı 
və xalqımıza tanıtmalıyıq .(135,294) 
Göründüyü kimi, şair tariximizdə hansı səhifələrin ilk növbədə öyrənilməsi üçün 
təkliflər verir, tarixçilər qarşısında konkret vəzifələr qoyurdu. O, belə hesab edirdi ki, 
ilk növbədə Azərbaycan dövlətinin və dövlətçiliyinin tarixi, dövlət quruluşu 
ənənələri, habelə ayrı-ayrı dövlət xadimlərinin, görkəmli şəxsiyyətlərin həyatı və 
fəaliyyəti öyrənilməlidir. Şair öz qələm dostlarını da bu istiqamətdə fəaliyyət 
göstərməyə çağırırdı. 
Xüsusi qeyd olunmalıdır ki, tariximizin öyrənilməsi sahəsində mütəxəssislərin 
fəaliyyəti şairi heç cür razı salmırdı. O, «tarix cəbhəsinin geri qalmasını dözülməz» 
hesab edirdi. Şair Azərbaycanın elmi tarixini yaratmağı tarixçilərdən təkidlə tələb 
edir və eyni zamanda bu sahədə mövcud olan boşluğu müəyyən qədər doldurmağa 
çalışır, bu məqsədlə tarixi mövzuda bədii əsərlər yazırdı. Akademik Məmməd Arif 
onun fəaliyyətindəki bu cəhəti belə qiymətləndirmişdir: «Əgər Səməd Vurğun tarixçi 
olsaydı, yəqin ki, eyni məqsədi qarşısına qoyar, Azərbaycan xalqının tarixinə aid 
əsərlər yazar və bu xalqın tarix kitabında hələ heç kəs tərəfindən açılmamış bir çox 
parlaq səhifələr açardı. Çünki tarix elmi hələ o zaman (1930-cu illər nəzərdə tutulur – 
A.B.) lazımın- 
 
 
21
ca inkişaf etməmiş və xalqın qədim zamanlardan bu günə qədər davam edən zəngin 
tarixi yazılmamışdı».(111,27-28). 
Azərbaycan tarixinin lazımi səviyyədə öyrənilməməsi və yazılmaması problemi 
S.Vurğunun 1930-cu ildə qələmə aldığı, lakin sağlığında nəşr etdirmədiyi bir şerinin 
də mövzusudur. «Lənkəran şerləri» ümumi başlıqlı həmin şeri şairin qızı Aybəniz 
Vəkilova son illərdə üzə çıxarmış və özünün ön sözü ilə birlikdə mətbuatda dərc 
etdirmişdir.(60,61) «Şer əski əlifba ilə yazıldığından və 1936-cı ildə şairlə orden 
alması münasibətilə Ağdam və Lənkəranda görüşlər keçirildiyindən belə məlum olur 
ki, şer məhz həmin il Lənkəran səfəri ilə əlaqədar qələmə alınmışdır».(60) 
Şerdə göstərilir ki, uzun illər Azərbaycanın başı üzərində qara yellər əsmiş, 
neçə-neçə igidlər dara çəkilmişdir. Lakin xalqımız məhv olmamış, düşmən qarşısında 
mərdliklə dayanmış, ona layiqincə cavab vermişdir. Bunlar bizim tariximizdir, 
Azərbaycan xalqının yaşamış olduğu taledir. Bütün bunlar elmi əsaslarla öyrənilməli, 
qələmə alınmalıdır. Tariximiz elə öyrənilməlidir ki, bunun sayəsində dünya 
Azərbaycan adlı bir məmləkəti yaxından tanısın. 
Şerdə Azərbaycan tarixinin yazılması üçün məsuliyyət daşıyanlar, onun 
araşdırıcıları ciddi tənqid olunurlar: 
Bəzən olur yazıq şair  
Keçmiş günə, bizə dair 
Arxivləri axtararaq, 
Yığın-yığın, qalaq-qalaq  
Kitablara göz gəzdirir, 
Açır, baxır, seçir bir-bir.  
Bir parası əfsanədir, 
Baş çıxmayır bunlar nədir?  
Arif gərək məni qansın  
Tarixçilər qoy utansın!  
 
 
22
Yazılmamış tariximiz,  
Tarixsizmi yarandıq biz?! 
Şer Xəzər sahilində bitmiş «Qoca çinar»a xitabən yazılmışdır. Əslində bu çinar 
Azərbaycanın rəmzidir. Şair də məhz Azərbaycana müraciət edir. Bu çinar ölkəmizə 
qoşun çəkib gələnlərin, üzümüzə «dost kimi» gülənlərin üstünə kölgə salmalı olmuş, 
elə buna görə də sonradan «pis günə» qalmış, öz müstəqilliyini itirmişdir. 
Azərbaycanın rus çarizmi tərəfindən istilasına aid misralar nisbətən yaxın 
keçmişimizin səhifələridir: 
Külək vurdu çinarlığı...  
Əsib coşan rus çarlığı  
Üzərinə ordu çəkdi, 
O, başında bostan əkdi... 
Bu çölləri, bu dağları 
Qapladı bir nalə səsi. 
Qanlı çarın təntənəsi  
Sevincindən göyə qalxdı,  
Bizə «tatar» deyib baxdı.  
Biz öldürdük generalı  
Tapdaladıq o medalı... 
Şair xalqımızın həyatında baş vermiş hadisələri xatırlatmaqla onları öyrənməyin 
gərəkliyini bildirir, bu işdə tarixçilərə istiqamət verir. 
S.Vurğun bunlarla yanaşı tarixi mövzuda əsərlər yazmış, tariximizin öyrənilməsi 
işində mövcud olan boşluqların doldurulmasına öz töhfələrini vermək istəmişdir. 
Onun tarixi mövzuda əsərləri məhz 1930-cu illərdə qələmə alınmışdır. Şair 
Azərbaycan xalqının tarixinə aid əsərlər yazarkən həm bir sıra elmi mənbələrdən 
faydalanmış, həm də folklorumuza müraciət etmişdir. 
O, 1935-ci ildə mətbuatda «Azərbaycan» poeması üzərində  
 
 
23
işlədiyi barədə məlumat vermişdi.(88). 1937-ci ildə isə belə yazmışdı: «Son zamanlar 
mən «Azərbaycan» adlı böyük bir epopeya yazmışam. Burada mənim Vətənimin iki 
min illik tarixinin əsas mərhələləri öz əksini tapmışdır»(135,73). Şair bu epopeyanın 
30 poemadan ibarət olacağını bildirirdi. 
S.Vurğunun şəxsi arxivində qırmızı cildli bir albom vardır. Albomun titul 
vərəqəsində yazılmışdır: «Azərbaycan. Tarixi poema. 1934-1935. Səməd Vurğun. 
Bakı» Epopeyaya daxil edilmiş əsərlər bunlardır: «Şairin türküsü» (S. Vurğunun 
«Azərbaycan» şeridir), «Torpağın tələbi», «Sərgüzəşt», «Zərdüştün xülyaları», «Ölən 
məhəbbət», «Bulaq əfsanəsi», «Qılınc və Quran», «Dar ağacı», «Füzulinin dərdi», 
«Qız qayası», «Şairin ölümü», «Aslan və Mahniyar» («Aslan qayası») «Acı 
xatirələr», «Ölməz qəhrəmanlar» («26-lar poeması»),  «Üsyan və Quran» («Üsyan» 
poeması), «Ordenli qəhrəman». 
Əlyazmadan görünür ki, şair otuz poemanın hamısını yazmamış və buna görə də 
«Azərbaycan» adlandırdığı epopeyanı bütöv şəkildə dərc etdirməmişdir. Bu poe-
malardan bəziləri «Azərbaycan» ümumi qeydi ilə mətbuatda çap olunmuşdur. 
Şair özünün məşhur «Azərbaycan» şerini «Şairin türküsü» adı ilə epopeyanın 
proloqu kimi buraya daxil etmiş, daha sonra «Torpağın tələbi» adlandırdığı parçanı 
vermişdir. 
«Torpağın tələbi»ndə sanki şair xalqımızın tarixinin bəzi qaranlıqlarının 
işıqlandırılmasını öz öhdəsinə götürmüşdür. Burada «Torpağın tələbi» Vətənin, elin 
tələbi mənasında başa düşülməlidir. Şair özündən tələb edir ki, Azərbaycanın durna 
gözlü bulaqlarında yadların öz süngülərini yuduğunu,  başımızın üstündən fırlana-
fırlana yerə sancılmış oxları, xalqımızın yadellilərə bac verdiyini qələmə alsın: 
Şairim, bir yaz ki, məndə nələr var, məndə həqiqətlər, əfsanələr var. 
Deməli, şairi narahat edən yenə də xalqımızın tarixinin öyrənilməməsi prob-
lemidir. 
S.Vurğun bu epopeyaya daxil etdiyi «Dar ağacı» poemasını  
 
 
24
1935-çi ildə qələmə almışdır. Burada ərəblərin istilası ilə əlaqədar Azərbaycan 
tarixinin bəzi səhifələri canlandırılmışdır. 
Poema Qafqazın təsviri ilə başlanır: 
 
Qafqaz yaşıl, Qafqaz sərin,  
Ulduzların, günəşlərin  
Oylağıdır bizim diyar, 
Hər daşında bir çiçək var.  
Dumanları, buludları, 
Adam boylu dağ otları  
Can gətirir xəstələrə… (133, 195) 
 
Bu təsvirdə Azərbaycanın adı çəkilməsə də, hər misrada Azərbaycan təbiəti, 
Azərbaycan ruhu duyulur. Şair davam edir: 
 
Bu torpağın oğlu, qızı 
Yanaqları al qırmızı. 
Qara qaşlı,qara gözlü 
Gülər üzlü, şirin sözlü 
Qarabağın nişanəsi, 
Anaların doğma səsi, 
Yuxu verən xoş laylalar, 
Bu aranlar, bu yaylaqlar... (133, 195-196) 
 
Bu yerlərin bərəkətli torpağı, var-dövləti ərəblərin diqqətini cəlb etmişdir. Od 
içində torpağın, insanın, həyat və duyğunun alışıb yandığı Ərəbistan öz susuzluğunu 
Qafqazın sərin bulaqları ilə söndürmək, xırman və anbarlarını Azərbaycan əkinçisinin 
əməyi hesabına doldurmaq, bu diyarın sərvətlərini aparmaq və onun hesabına firavan 
yaşamaq istəyir: 
Qafqaz yaşıl, Qafqaz sərin...  
Gözü düşmüş ərəblərin... (133, 195) 
 
 
25
Ərəblər öz məqsədlərinə nail olmaq üçün Qafqaza soxulur, Azərbaycanı işğal 
edirlər. Bundan sonrakı misralarda Azərbaycanın var-dövlətinin işğalçılar tərəfindən 
talan edilməsi, bu istila nəticəsində xalqımızın başına gələn müsibətlər, habelə 
yadellilərə qarşı mübarizə, o cümlədən məşhur sərkərdəmiz Babəkin mübarizəsi 
yığcam şəkildə oxucuya çatdırılır. Əsər Babəkin ərəblər tərəfindən qətlə yetirilməsi 
ilə tamamlanır. 
S.Vurğunun bu poemanı yazarkən hansı tarixi mənbələrə istinad etdiyini deyə 
bilmərik. Bu barədə hələlik əlimizdə konkret fakt yoxdur. Lakin bir şeyi qeyd etmək 
istəyirik ki, burada şairin təsvirindəki bir sıra məqamlar, o cümlədən tarixi faktlar 
Azərbaycan tarixçilərinin əsasən ərəb mənbələrinə istinadən apardıqları son 
araşdırmalarla üst-üstə düşür. Məsələn, işğal ərəfəsində Azərbaycanın Ərəbistana 
nisbətən xeyli zəngin olması, istila nəticəsində Azərbaycanın şəhər və kəndlərinin 
dağıdılması, var-dövlətinin yadellilər tərəfindən daşınması və əhalinin ağır vəziyyətə 
düşməsi, Azərbaycanın İrandan sonra işğalı və s. Bunlar onu göstərir ki, S.Vurğun bir 
sıra tarixi məxəzlərlə tanış olduqdan sonra «Dar ağacı»nı qələmə almışdır. 
Akademik Ziya Bünyadov «Ağvan tarixi»nin müəllifi Musa Kalankatlıdan belə 
bir sitat gətirmişdir: «Uca Qafqaz dağları arasında yerləşən Albaniya ölkəsi çoxlu 
təbii sərvətlərlə dolu və zəngindir. Böyük Kür çayı ölkənin ortasında sakitcə axaraq, 
böyük və kiçik balıq gətirir və öz suyunu Xəzər dənizinə tökür. Onun ətrafındakı 
çöllərdə bolluca taxıl və çaxır, neft və duz, ipək və pambıq və çoxlu zeytun ağacı 
vardır. Dağlarda qızıl, gümüş, mis və oxra çıxarılır...» (34, 61) Tarix elmləri doktoru 
Nailə Vəlixanlı yazır: «...Ərəbistanın geniş ərazisinə səpələnmiş ərəb qəbilələri 
əsasən maldarlıq və vadi əkinçiliyi ilə məşğul olur, arada ovçuluq da edirdilər. 
Yarımadanın sahil bölgələrində məskən salmış qəbilə sakinləri balıq tutur, mirvari 
ovuna çıxırdılar. Təbii şəraitin kasıb olduğu bu yerlərdə yaşamaq uğrunda 
araverməyən mübarizəni davam etdirməyə məcbur olan həmin qəbilə- 
 
 
26
lər biri digəri ilə kəskin rəqabət edir, tez-tez ayrı-ayrı otlaqlardan, vadilərdən, su 
mənbələrindən istifadə üstündə savaşa çıxırdılar...» (175, 7) 
Poemadan yuxarıda verdiyimiz misralar mülahizələrimizi sübuta yetirir. 
Şair ərəb istilasının ağır nəticələrini də təsvir etmişdir. O göstərir ki, yadellilər 
bu torpağı zəbt edəndən sonra ana yurdun sözü-söhbəti susdu, arzular ürəkdə qaldı, 
qızlar, gəlinlər qara geyindilər, hətta Dan ulduzu belə sıx buludlar arasında görünməz 
oldu... 
S.Vurğun ərəb istilasından sonra Azərbaycan qadınlarının hüquqlarının 
alındığına da işarə edir. Neçə-neçə məsum Nigarların qul kimi satıldığını, beşik 
başında göz yaşlarının, bir də yanıqlı laylaların onlara həmdəm olduğunu oxucuya 
çatdırır. Azərbaycan qadını ağır zəhmətə də qatlaşmalı oldu: 
Yayda xırman döydü dalında uşaq, 
Gözündən od çıxdı, başından tüstü: 
Dinib danışmadı, ağzında yaşmaq, 
Baxtından incidi, baxtından küsdü. (133, 199) 
Həmin dövrü tədqiq edən tarixçi isə belə yazmışdır: «VII əsrin ortalarına yaxın 
qədim Azərbaycan torpağında ağır faciə baş verdi: Ərəbistan çöllərindən əsən acı 
səmum küləyinin alovsaçan nəfəsi dağları-dərələri aşdı, yandırdığını yandırdı, viran 
qoyduğunu viran qoydu. Şəhər, kəndlər, obalar yerlə yeksan oldu. Bol məhsul verən 
bərəkətli qara torpaq al oldu, qoçalar, qadınlar, uşaqlar qolu bağlı qul oldu. Anaların 
ahı, naləsi göylərə ucaldı...»(175, 5) 
Daha bir maraq doğuran fakt.  
Akademik Z.Bünyadov yazır: «Ərəb qoşunları İranda Rey və Qəzvin şəhərlərini işğal 
etdikdən sonra Azərbaycana soxuldular, lakin Azərbaycan qoşunlarının şiddətli 
müqavimətinə rast gəldilər». (34, 79) 
 
 
27
S.Vurğun bu tarixi həqiqəti aşağıdakı misralarda vermişdir: 
 
Bir gün ərəblərin ac orduları 
Sağ əlində qılınc, solunda Quran  
Hücuma başladı cənuba sarı...  
Onun qarşısında əyildi İran. 
...Bu insan selinin qarşısında tək  
Dayandı Qafqazın mərd oğulları... (133, 197-198). 
 
Deməli, tariximizin öyrənilməsini tarixçilərdən israrla tələb edən S.Vurğun tarixi 
mövzuda əsərlər yazarkən tarixi mənbələrə müraciət edir, onları öyrənirdi. 
Azərbaycan Respublikası EA müxbir üzvü, xalq şairi B.Vahabzadə yazır: «Şair 
(S.Vurğun – A.B.) Babək hərəkatını, bu hərəkatın qayə və məqsədini, o zamankı 
tarixi şəraiti dərindən öyrənmədən Babək haqqında eşitdiklərini səthi olaraq qələmə 
almış, qəhrəmanın surətini ümumi sözlərlə yaratmaqla kifayətlənmişdir. «Dar ağacı» 
poemasında Babək, onun qəhrəmanlığı, əməl və arzuları, düşüncələri konkret 
səhnələrdə göstərilməmişdir. Babək bir surət kimi yalnız dar ağacının altında 
görünür». (170, 113) 
Filologiya elmləri doktoru, şair Atif Zeynallı isə belə hesab edir ki, Babək bir 
surət kimi heç dar ağacının altında da görünmür.(179, 149) Bununla birlikdə 
A.Zeynallının aşağıdakı fikrinə haqq qazandırırıq: «Əsər («Dar ağacı» – A.B.) şairin 
Xəzərə və Vətənə müraciəti ilə tamamlanırdı. Elə bil S.Vurğun bu günün fövqündən 
keçmişə boylanırdı, azadlığın, xoşbəxt həyatın izlərini tarixin dərin qatlarında 
axtarırdı, ərəb işğalçılarına qarşı ölüm-dirim vuruşu ilə indiki dövr arasında körpü 
yaradırdı... Ona görə də «Dar ağacı»nda sırf tarixi faktların, hadisələrin və 
şəxsiyyətlərin poetik təcəssümünü axtarmağa, müəllifdən dəqiqlik tələb etməyə 
lüzum yoxdur».(179, 150) 
Əlbəttə, S.Vurğun «Dar ağacı» poemasını qələmə alarkən  
 
 
28
Babək dövrünün hadisələrini bütün cəhətləri ilə göstərməyi bir məqsəd kimi qarşısına 
qoymamışdı. Şair altı-yeddi səhifəlik poemada Azərbaycanın ərəblər tərəfindən 
işğalını və onun nəticələrini ön plana çəkmiş, Azərbaycan xalqının yadellilərə qarşı 
mübarizə apardığını Babəkin şəxsində göstərmişdir. Bunlarla yanaşı S.Vurğun burada 
sülh və müharibə, əsarət və azadlıq barədə öz mülahizələrini də vermişdir. Bu 
dediklərimizi poemanın ilk əlyazma variantı da sübut edir. Məsələ burasındadır ki, 
şairin kitablarında oxuculara «Dar ağacı» adı ilə təqdim olunan bu poema 
«Azərbaycan» epopeyasının əlyazmasında iki müstəqil poema kimi verilmişdir. 
Əsərin Azərbaycanın təsviri və ərəblərin istilasına aid hissəsi «Qılınç və Quran», 
Babəklə bağlı hissəsi isə «Dar ağacı» adlanır.(144)  Deməli, şair Babək hərəkatını, 
onun mübarizəsini geniş təsvir etməyi qarşısına qoymamışdı və buna görə də onun 
«yalnız dar ağacının altında görünməsi» təbiidir. Dar ağaçı altında Babəkin 
düşündüklərini şair sərkərdənin «Son sözü» kimi təqdim edir: 
 
Nədir həyatdakı bu ayrılıqlar 
Bir yanda göz yaşı, bir yanda sevda...  
Deyin, təbiətdə ayrılıqmı var?  
Günəşlə bir yerdə yaşardı dünya 
İnsanlar dost kimi əlbir olsaydı.  
Məhəbbət, etiqad, yol bir olsaydı. (133, 200-201) 
 
Babəkin dilindən deyilmiş bu sözlər S.Vurğunun özünü narahat edən problemlər 
idi və bu gün də öz həllini gözləyir. Bu isə «Dar ağacı»nın müasir bir əsər olduğunu, 
günümüzlə səsləşdiyini göstərir. 
Məlumdur ki, hər bir xalq tarixinin bir sıra məqamlarını öz folklorunda əks 
etdirir. S.Vurğun da xalq yaradıcılığından istifadə edərək tariximizin müəyyən 
səhifələrini canlandırmışdır. Şairin «Qız qayası», «Bulaq əfsanəsi» və qismən «Aslan 
qayası» po- 
 
 
29
emaları folklor motivləri əsasında qələmə alınmışdır. 
«Bulaq əfsanəsi» poemasının mövzusu insanların «dirilik suyu» axtarması ilə 
bağlı məşhur əfsanədən götürülmüşdür. Şair bu əfsanəni Azərbaycanla məharətlə 
əlaqələndirə bilmiş, məhz öz xalqının yaratdığı əfsanəyə istinad edərək «dirilik 
suyu»nun Azərbaycanda olduğunu göstərmişdir: 
 
Deyirlər, Şirvanda bir bulaq varmış, 
Suyu almaz kimi par-par axarmış. 
Gözəlmiş bulağın yar-yaraşığı 
Oynarmış üstündə günün işığı... 
...Bulağın şöhrəti düşmüş dillərə, 
Yayılmış bu xəbər uzaq ellərə... (133, 190) 
 
Bu xəbər Makedoniyalı İsgəndərə də çatmış, o, bulağın sorağı ilə Azərbaycana 
gəlmişdir. Lakin axtarışları heç bir nəticə verməmiş və qayıtmışdır. S.Vurğun 
İsgəndərin Azərbaycana səfərinin məqsədini poemanın sonuncu iki misrasında ifadə 
etmişdir: 
Həsrətli gözlərlə bizi tərk etmiş, 
Fəqət karvanını yükləyib getmiş... 
 
Deməli, digər fatehlər kimi, İsgəndər də Azərbaycana bu torpağın var-dövlətini 
aparmaq üçün gəlmişdi. Şair «dirilik suyu»nun Azərbaycanda olmasını söyləməklə 
ölkənin var-dövlətinə işarə etmişdir. İsgəndəri bu yerlərə gətirən də ölkənin sərvəti 
idi. 
«Qız qayası» poeması da xalq arasında yaşayan əfsanə əsasında yazılmışdır. 
Burada göstərilir ki, xan bir qıza vurulur və onu zorla öz hərəmxanasına apartdırır. 
Lakin qız zalım xana təslim olmur və gecə saraydan qaçır. Xanın adamları onu təqib 
edirlər. Buna görə də qız özünü qayadan atır. Külək onun donunu qabardır və 
nəticədə qız sağ-salamat yerə düşür. Bu xəbər hər yana yayılır və həmin qaya «Qız 
qayası» adını alır. 
 
 
30
Göründüyü kimi, şair əfsanəni olduğu kimi nəzmə çəkmişdir. Burada hadisənin 
baş verdiyi ərazinin təsvirinə daha çox yer ayrılmışdır. Xalq şairi Bəxtiyar Va-
habzadənin də qeyd etdiyi kimi, 104 misralıq poemanın yalnız 26 misrası əfsanəni 
əhatə edir. 78 misrası isə şairin Şuşa şəhəri haqqındakı xatirələrinə, özünün gənclik 
illərinin təsvirinə həsr olunmuşdur.(170, 119) Şair öz əsas fikirlərini həmin 
təsvirlərdə söyləmiş və bunu əsas hadisə ilə əlaqələndirə bilmişdir. 
Azərbaycanın gözəl guşələrindən biri - Qarabağ təsvir olunur. Burada təbiət 
gülür, çiçəklərin ətri, quşların səsi könül oxşayır. Dağların döşündən gedən çığırlarda 
babalarımızın izi qalmışdır. 
 
Dağların döşündə durur Qarabağ, 
Xəyalı gəzdirir hər dərə, hər dağ... 
Züy tutur geçələr suların səsi, 
Burda çobanların zil şikəstəsi 
Hər keçən yolçunu saxlayır yoldan,  
Çatır qaşlarını heyrətlə insan.  
Ormanlar içində İsa bulağı,  
Ondan əksilməyir insan ayağı. (133, 165) 
 
Sonra şair öz gənclik illərini xatırlayır. O, Cıdır düzündə tar, qaval səsi eşitmiş, 
Bülbülün «Qarabağ şikəstəsi»nə qulaq asmışdır. Burada «Qız qayası»na baxmış və 
ixtiyar bir qocadan həmin əfsanəni eşitmişdir. 
Əsərdəki təbiət təsviri əfsanəni məhz Azərbaycanla bağlayır, çünki bu poemanın 
hər bir misrasında Azərbaycan hiss olunur, Şah dağı, Kəpəz, Göy göl, İsa bulağı, 
Cıdır düzü, nəhayət, Şuşa görünür. 
Şairin «sirli diyar» adı ilə təqdim etdiyi ölkə də Azərbaycandır. Bu diyar çox 
hadisələrin şahidi olmuş, onun üstündən acılı-şirinli günlər keçmişdir. İxtiyar qocanın 
söylədiyi əhvalat onlardan biridir. 
 
 
 
31
İxtiyar sözünü bitirən zaman  
Buludlar töküldü qaş-qabağından.  
Ey ana torpağı! Ey əziz Vətən!  
Bilirəm, dünyada gözlərinlə sən 
Nə odlar görmüsən, bu bir həqiqət,  
Lakin küsənməmiş sənə təbiət! 
 
Şair Qız qayasını «Vaqif» pyesində də yada salmışdır. 
S.Vurğunun 1935-ci ildə qələmə aldığı «Aslan qayası» poemasında təsvir olunan 
hadisələrin konkret tarixi məlumdur. Bu, ötən əsrdə Azərbaycanın Rusiyaya 
birləşdirilməsi, o cümlədən Bakı şəhərinin rus qoşunları tərəfindən işğal olunması 
tarixidir. 
«Aslan qayası» ədəbi tənqidin diqqətini o qədər də çəkməmişdir. Şairin təd-
qiqatçılarından bəziləri bu əsərin adını xatırlatmaqla kifayətlənmiş, bəziləri onu çox 
qısa şəkildə təhlil etmişlər. Əsasən isə şairin «mübahisəli əsəri» kimi təqdim 
olunmuşdur. Tədqiqatçılardan C.Abdullayev və P.Əfəndiyev öz araşdırmalarının 
mövzusuna uyqun olaraq «Aslan qayası»nda folklorla bağlı məsələlərə toxunmuş (3, 
13-14; 67, 88), C.Quliyev əsərə cəmi 2-3 çümlə ayırmış (106, 100), H.Babayev isə 
poemanın adını belə çəkməmişdir.(183) Maraqlıdır ki, hələ 1947-ci ildə «Aslan 
qayası»nı «Səməd Vurğun poemalarının ən gözəli, ən mükəmməli» hesab edən, 
«əsərin mövzusunu XIX əsrin başlanğıcında Bakının istilaçı rus ordusu tərəfindən 
işğal olunması təşkil edir»(73, 179-180) yazan O.Həsənov 1956-cı ildə nəşr olunmuş 
monoqrafiyasında (172) poema haqqında heç bir söz deməmişdir. B.Vahabzadə isə 
belə qənaətə gəlmişdir: «Ümumiyyətlə, bu poema («Aslan qayası» – A.B.) şairin 
(S.Vurğunun  – A.B.) mübahisəli əsərlərindəndir».(170, 114) 
Filologiya elmləri doktoru Atif Zeynallı «Aslan qayası»nın tədqiqi ilə bağlı bu 
boşluğu doldurmağa çalışaraq ilk dəfə onu obyektiv təhlil etməyə səy göstərmişdir. 
Şair-tədqiqatçının kitabından aşağıdakı parçanı olduğu kimi burada veririk: «...1948-
ci  
 
 
32
ildə SSRİ Yazıçılar İttifaqının Milli Komissiyasının növbəti iclasında S.Vurğunun rus 
dilində buraxılmış kitabının müzakirəsi zamanı tənqidçi P.Q.Skosıryev «Aslan 
qayası»nı tarixi təhrif edən zərərli bir əsər adlandırmışdır. Heç şübhəsiz ki, poemada 
Azərbaycanın Rusiyanın tərkibinə daxil olması dövrünün hadisələri qələmə alındığı 
üçün burada çar Rusiyasına qarşı, onun işğalçılıq siyasətinə qarşı mübarizə motivləri 
vardı. Bu motivlər bədxah, vulqar-sosiologizm təsəvvürlərindən ayrılmamış ayrı-ayrı 
tənqidçi və ədəbiyyatşünaslara xoş gəlmirdi. Onlar böyük beynəlmiləlçi olan 
S.Vurğunun şair mövqeyini şübhə altına almaq istəyirdilər. P.Q.Skosıryev S.Vurğunu 
nəzərdə tutaraq deyirdi: «Millətçilik qalıqları elə adamların kitablarına daxil olur ki, 
onlar özlərini bu qalıqlara qarşı mübariz sayırlar».(179, 122) 
Beləliklə, «Aslan qayası»na 1948-ci ildə Moskvada, SSRİ Yazıçılar İttifaqında 
göstərilən bu münasibət əsərə Azərbaycan ədəbiyyatşünaslarının da (əlbəttə, 
hamısının yox!) münasibətini müəyyənləşdirmişdir. 
Göründüyü kimi, bundan sonra ədəbiyyatşünaslarımız bu əsər barədə çox 
ehtiyatla danışmış, yaxud heç danışmamağı üstün tutmuşlar. Görəsən, hamının çox 
ehtiyatla davrandığı 1938-ci ildə çap olunmuş bu poemanın 1948-ci ildə hansı cəhəti 
tənqidçini narahat etmişdir? Əsər on ildən sonra niyə belə hücuma məruz qalmışdır? 
Görəsən, zərərli olan nə imiş? 
Poemanın məzmununu xatırlayaq: 1806-cı ilin fevral ayıdır. Keneral Sisyanovun 
başçılığı ilə çar Rusiyasının qoşunları Bakı şəhərini mühasirəyə almışdır. Tələb 
aydındır: Bakının açarı generala təqdim olunmalı, şəhər əhalisi rus təəbəliyini qəbul 
etməlidir. Xalqın qeyrətli oğlu Aslan (o, bir qədər əvvəl müsabiqədə qalib gələrək 
Bakı xanının qızı Manniyarla evlənmişdi) şəhərin açarını generala təqdim etməyi öz 
üzərinə götürür və həmin mərasimdə onu xəncərlə vurub öldürür. Rus qoşunu geri 
çəkilir... Lakin yadellilərin ikinci hücumunun qarşısını almaq mümkün olmur. Aslan 
düşmənin əlinə keçməmək üçün sevgilisi Mahniy- 
 
 
33
arla birlikdə Xəzər dənizinə atılır... 
Göründüyü kimi, əsər Azərbaycanın Rusiyaya birləşdirilməsinin ilk illərindən 
bəhs edir və şair folklor motivləri ilə tarixi faktları əlaqələndirmişdir. Tənqidçini razı 
salmayan isə məlum şeydir: Bakının yadellilər tərəfindən işğalının və işğalçı çar 
generalının qətlə yetirilməsinin qələmə alınması. Qeyd etmək lazımdır ki, «Aslan 
qayası» bu gün də rus dilinə tərcümə olunmamışdır. Bəs Skosıryev nəyə istinad 
etmişdir? Əlbəttə, S.Vurğunun «qələm dostlarının» məlumatına. 
«Aslan qayası» poemasında hadisələr bir-biri ilə möhkəm əlaqədə olan iki xətt 
üzrə inkişaf etdirilir. Birinci xətt Bakının hakimi Hüseynqulu xanın yeganə övladı və 
vərəsəsi «bir elin yaraşığı», «saray qızı Mahniyar», ikinci xətt isə Bakının rus 
qoşunları tərəfindən işğalı ilə bağlıdır. Hər iki xəttdə Aslan əsas sima olaraq qalır. 
Xan qızı Mahniyar ölkədən uzaqlarda da tanınır. «Ağ kələğay başında, Qız 
gəlinlik yaşında» olan Mahniyar «boynunda göz muncuğu, döşündə zərli Quran» 
gəzdirir. Bu, Mahniyarı yaman gözdən qorumaq üçündür. 
Təbiidir ki, gözəl xan qızının pərəstişkarları da çoxdur. Lakin Mahniyar 
«Qarabağdan, Şirvandan, şahlar yurdu İrandan» gələn elçilərə məhəl qoymur. 
Atasının istəyi isə budur ki, qızı elçi düşən xanlardan birin seçsin. O öz qızını - 
yeganə vərəsəsini məhz xan nəslindən olan adama vermək istəyir. Bunun səbəbini 
Mahniyar da başa düşür. Mahniyar anlayır ki, yağılar onun atasının taxt-tacına göz 
dikmişlər. Lakin o, şöhrət, var-dövlət üçün hər adama könül verə bilməz. Onun da öz 
«qəlbi, arzuları var». Buna görə də Mahniyar belə bir şərt qoyur: 
 
Çox da güvənməsin güçünə xanlar, 
Mənim də qəlbim var, arzularım var:  
Əlimdə tikdiyim bax bu ağ çuxa 
Hansı bir igidin əyninə olsa,  
 
 
34
Bir də ağ atımı kim minə bilsə, 
O şah da deyilsə, xan da deyilsə, 
Olsa da adi bir qapı nökəri 
Onundur qəlbimin gizli telləri... (133, 175) 
 
Bu xəbəri eşidənlər müxtəlif yerlərdən, o cümlədən Azərbaycandan uzaqlardan 
Bakıya axışıb gəlirlər. Əsərin ən maraqlı yerlərindən biri Mahniyara sahib olmaq 
istəyənlərin müsabiqəsinin təsviridir. Bu səhnədə müsabiqənin canlılığı və bir də 
şairin milli qürur hissi ön plandadır. Ağ at Mahniyara sahib olmaq istəyənlərin 
hamısını yerə çırpır: 
Cilovu dartaraq at 
Qulağını şəklədi, 
Əlilə təpiklədi  
Xanın qarnını birdən. 
Qışqırdılar dörd yerdən- 
O gəlmişdi İrandan. (133, 175) 
 
Bundan sonra daha bir neçə adam, o cümlədən Dağıstandan gələn xan Ağ atın 
ayaqları altına sərilir. 
Burada bir cəhəti qeyd etmək lazımdır. Əsərin əvvəlində bu müsabiqəyə Şəki, 
Şirvan, Lənkəran, Qarabağ kimi Azərbaycan əyalətlərindən gələnlərin olduğunu 
göstərən şair onların məğlubiyyəti barədə heç bir söz demir. Bu da onun 
vətənpərvərliyindən, milli qürurundan irəli gəlir. 
Müsabiqənin ən dramatik yeri Aslanın Ağ atla qarşılaşmasıdır. Şair öz 
qəhrəmanını yarışa belə çağırır: 
 
Gəl, ey qaçaq Aslanım!  
Gəl, ey qoçaq Aslanım!  
Gəl ki, meydan sənindir,  
Tülək tərlan sənindir! (133, 176) 
 
 
 
35
Bu səhnədə şairin milli qürur hissi bariz şəkildə özünü göstərir. Mahniyara sahib 
olmaq istəyənlərin hamısını yerə çırpan Ağ at Aslana mehribanlıq göstərir, çünki 
onun sahibi bu yurdun oğludur. Xan isə bundan çox mütəəssir olur, «çölün bir 
gədəsinin» onun gürəkəni olmasını istəmir. Bununla belə Aslanla Mahniyara xeyir-
dua verir. Beləliklə, yurdun öz oğlu yurdun qızına sahib olur. 
Qeyd etdiyimiz kimi, poemanın digər xətti çar Rusiyasının Azərbaycanı işğal 
etməsi ilə baqaıdır. Şair burada Rusiyanı təmsil edən iki surət yaratmışdır. Bunlardan 
biri general Sisyanov, digəri sıravi rus əsgəridir. 
Sisyanov tarixi şəxsiyyətdir. Qafqazı, o cümlədən Azərbaycanı işğal etmiş rus 
qoşunlarının komandanı olmuşdur. 1806-cı ildə Bakı şəhərində qətlə yetirilmişdir. 
Şair onun simasında çarın müstəmləkəçilik siyasətini həyata keçirən, Azərbaycana 
yuxarıdan, məhz qarətçi gözü ilə baxan, özündən razı və əlbəttə ki, işğalçı bir general 
obrazı yaratmışdır. O, Hüseynqulu xana belə bir ultimatum göndərir: 
 
Bakının hakimi Hüseynqulu xan  
Səhər, yuxusundan ayılan zaman  
Bütün dövlətini, bütün varını, 
Şəhər qalasının öz açarını 
Knyaz Sisyanova təslim verməli!  
Yoxsa, ordumuzun dağıdan əli  
Sizin də ölkəni yandıraçaqdır, 
Yerdə padşahların dediyi haqdır. (133, 178-179) 
 
Göründüyü kimi, bu ultimatum rus çarının işğalçılıq siyasətini aşkar əks etdirir. 
Çarın planında təkcə Bakı deyil, bütün Azərbaycan, bütün Qafqaz «böyük Rusiya»ya 
tabe olmalıdır. Əks halda başqa ölkələr kimi, Azərbaycan da odlara qalanacaqdır. 
Çar bütün bu talanları, qarətləri özünün «sədaqətli, yaxın nö- 
 
 
36
kəri», «döşü medallı» general Sisyanov vasitəsilə həyata keçirir. General öz 
ordularını Qafqaza yönəltmiş, bu yerlərin işğalı planını hazırlamışdır. «At üstündə 
qıpınc vuran» generalı bütün Qafqazda tanıyırlar, çar da məhz ona arxalanır. 
Nə yaxşı ki, bütün Rusiya belə düşünmür. Bu baxımdan poemada rus əsgəri 
surəti maraq doğurur. Qarmonda qəmli havalar çalan bu əsgər başqa cür düşünür: 
 
Dərdini söyləyir ötən dillərə: 
«Mən niyə gəlmişəm bu yad ellərə?» (133, 179) 
 
O, evdən çıxanda anbar başalmışdı. Mülkədar onu da talamış, bütün taxıl vergiyə 
getmişdi. 
Əsgərin düşüncələrində Rusiyanın işğalçılıq siyasətinə qarşı etiraz nidaları ifadə 
olunmuşdur. Neçə-neçə günahsız insanın qətlə yetirilməsi, nahaq qanların axıdılması, 
anaların göz yaşları-şahidi olduğu bütün bu ədalətsizliklər əsgəri qəti qərara gəlməyə 
məcbur edir: 
Yox!.. Düz atmayacaq əlim gülləni... 
Qarı son nəfəsdə gözləyir məni. (133, 180) 
 
Əlləri nahaq qanlara batmış general bu əsgərin də qətlinə fərman verir... 
S.Vurğun poemada Aslan obrazını sevərək yaratmışdır. Aslan xalq içərisindən 
çıxmışdır. O öz xalqana bağlıdır, xalq da onu sevir və inanır. Knyaz Sisyanovun 
qoşunları Bakını mühasirəyə alanda camaat üzünü Aslana tutur: 
 
Tez çağırın Aslanı,  
Yığsın eli, obanı... 
 
Aslan öz Vətəninin azadlığını hər şeydən üstün tutur. Elə bu- 
 
 
37
na görə də şəhərin açarını Sisyanova təqdim edərkən xəncəri onun köksünə sancır: 
 
Al!-deyir-payını, soruşma nədir- 
Çara «qullarından» ilk hədiyyədir... (133, 181) 
 
Şair isə öz qəhrəmanının şücaətini belə səciyyələndirir:  
 
Alqış tarixdəki o şanlı günə! (133, 181) 
 
Bu misralar Azərbaycanın öz müstəqilliyini asanlıqla vermədiyinə, bu yolda 
qanlar töküldüyünə işarədir. 
Əsər kiçik bir epiloqla bitir. Burada Vətən torpağının azadlığı və ümumən insan 
azadlığı tərənnüm olunur. 
Qeyd etdiyimiz kimi, S.Vurğun «Aslan qayası» poemasını da «Azərbaycan» 
epopeyasına daxil etmişdir. Əlyazmada «Aslan qayası»nın son hissəsi diqqəti cəlb 
edir. Bu hissəni şair özü qeyd etməsə də, poemanın epiloqu hesab etmək olar. 
S.Vurğun həmin parçanı çap etdirməmiş, kitablarına da daxil etməmişdir. Şairin 
yeddi cildlik «Əsərləri»nin III cildinin «İzahlar və şərhlər» bölməsində poemanın 
əvvəllər çap olunmamış on iki bəndi verilmiş (139, 579), altı bənd isə yenə «işıq üzü» 
görməmişdir. 
Poemanın haqqında danışdığımız hissəsində Bakı şəhəri çar ordusu tərəfindən 
işğal olunduqdan sonra, yəni Azərbaycanın şimal hissəsi Rusiyaya birləşdirildikdən 
sonra burada baş verən məhrumiyyətlər, talanlar, yadellilərin soyğunçuluğu... 
oxucuya çatdırılır. «Cüt başlı qartalın bayrağı» yurdumuzun üstündə titrəyəndən 
sonra Azərbaycan kəndlisinin xırmanı boşaldı, aşığın sazı ağladı, ipəyimiz, neftimiz 
Rusiyaya daşındı, din-şəriət yad qanunlara baş əydi... 
 
Tər içdi, qan uddu motal papaqlar,  
Son dana, son çuval getdi vergiyə... 
 
 
38
Bağlandı qapılar, söndü ocaqlar,  
Qarılar, qoçalar yalvardı göyə... 
O gündən titrədi yurdun üstündə 
Cüt başlı qartalın qanlı bayrağı.  
Tarixin doğduğu o qara gündə 
Böyük bir ölkənin söndü çırağı. (139, 579) 
 
Son misralarda Azərbaycanın öz müstəqilliyini itirdiyi, Rusiyanın əsarəti altına 
düşdüyü göstərilmişdir. Şair bu parçada Azərbaycan Rusiyanın müstəmləkəsinə 
çevriləndən sonra ədəbiyyatımızın və dilimizin təzyiqlərə məruz qaldığını, dilimizə 
xalqımızın mənəviyyatı ilə uyuşmayan sözlərin gəldiyini, ölkənin sərvətlərinin 
daşındığını ürək ağrısı ilə qələmə almışdır: 
 
Yüz il biz ayrıldıq ana dilindən  
Məktəbin adına dedik «uşkola»... 
Yüz il Füzuliyə həsrət qalaraq 
Doğma anamıza söylədik «mama».  
Yüz illik yuxuya birdən dalaraq, 
Yatdıq gözümüzdən qan dama-dama.  
...Axdı Rusiyaya neft kəmərləri 
Daşıdı onları ilk dəmir yolu.. 
Tarixə hökm edən o gündən bəri  
Çalışdı yadlara Azərin oğlu. 
O gündən yayıldı siflis, süzənək,  
Eşitdik ilk dəfə «fahişə» sözü... 
Bunları nəzm ilə artıqdır demək  
Tarixə şahiddir tarixin özü (144). 
«Aslan qayası» poeması yüksək vətəndaşlıq mövqeyindən qələmə alınmışdır. 
Burada Azərbaycan xalqına, onun adət-ənənələrinə, tarixi abidələrinə, hətta xalqın 
yaratdığı əfsanələrə böyük məhəbbət duyulur. 
 
 
39
Əsərdə yurd sevgisi, torpaq təəssübü güclü verilmişdir. Yurdun üstünü qara 
buludlar alanda hamı xan sarayının qarşısına toplaşır, şəhərin müdafiəsi üçün yollar 
arayır, hamı bir nəfər kimi yurdun müdafiəsinə hazırlaşır: 
 
Sel olsa da qanımız 
Qurban olsun canımız 
Bu sünbüllü çöllərə, 
Bu mehriban ellərə. 
 
S.Vurğunun 1936-cı ildə qələmə aldığı və «Azərbaycan» epopeyasına daxil 
etdiyi «Üsyan» poemasının mövzusu yaxın tariximizdən götürülmüşdür. Əsərdəki 
hadisələr 1918-1920-ci illərdə Azərbaycan Xalq Cümhuriyyəti dövründə baş verir. 
Şair əlyazmada poemanın adını «Üsyan və Quran» kimi göstərmişdir ki, bu da əsərin 
ruhu ilə daha yaxın səsləşir. Əsərin ilk adlarından biri də Azərbaycan Xalq 
Cümhuriyyətinin Dövlət Bayrağına işarə olaraq «Üç rəngli bayraq» olmuşdur. 
Əsər birinci şəxsin dilindən-şairin öz sevgilisinə müraciəti şəklində yazılmışdır. 
Poemanın əvvəlində ölkədə baş verən hərc-mərcliklər göstərilir. Aclıq, xəstəlik, 
soyğunçuluq, talançılıq adi hal almışdır: 
 
Aclıq! Çəkilmişdir göylərə çörək, 
Susuzluq!.. Quruyur bağlarda tənək. 
Gölmə sularının rəngi sapsarı, 
Xəstəlik çürüdür ağaclıqları. 
Dərin bir sükuta dalır təbiət, 
Beləydi sevgilim, bizim köhnə kənd. (133, 222). 
 
Bu kəndin ağası Elxan zəngin var-dövlət sahibidir. Qoçuları başına toplayıb eyş-
işrətlə məşğul olur. 
Bolşevik Kərəm isə öz əqidəsinə uyğun olaraq ona qarşı qoy- 
 
 
40
ulmuşdur. Kərəm öz adamları ilə Elxanın malikanəsinə hüçum edir. Bu üsyanın 
nətiçəsində malikanə dağıdılır və Elxan qətlə yetirilir. Əlbəttə, yazıldığı dövrə görə 
bu sonluq təbii səslənirdi və «müsavat hökuməti»nin bəyinin aqibəti də belə olmalı 
idi. 
Bununla belə şair yaşadığı dövrün tələblərinə uyğun olaraq hadisələrin, xüsusən 
obrazların təsvirində bəzən daha tünd boyalar seçmiş, bu isə, hadisələrin reallığına 
xələl gətirmiş, süniliyə səbəb olmuşdur. 
Bolşevik Kərəmin adamları hücum edərək Elxanın evini yandırır, dağıdır, hətta 
əlində Quran onların qarşısına çıxan qocaya belə məhəl qoymurlar. Kərəm, hətta 
Elxanın körpə qızını «qurddan olan qurd olar», deyə odun içinə atmaq istəyir və bu 
zaman: 
Açır gözünü birdən, 
Gülür sarı qızcığaz... 
Şair, həyatı düz yaz. 
Kərəmi heyrət alır, 
Kərəm xəyala dalır...(227). 
 
Atif Zeynallı bunu «Üsyan»ın yazıldığı 1930-çu illərdə ədəbiyyatımızda 
solçuluq tendensiyasının şairin yaradıcılığına təsiri ilə izah edir: «Kərəm igid olduğu 
qədər də amansız və sərt idi. Kənddə sarayı xatırladan yeganə «məğrur bina»nı 
müsadirə edib yoxsulların istifadəsinə vermək əvəzinə: «Yan, ey cəllad yuvası» deyib 
onu xaraba qoyurdu. Əli Quranlı «tülək qarı»nı gülləborana tuturdu. Ən nəhayət, 
Elxanın körpəsini beşikdən götürüb oda atmaq istəyirdi. Bu an S.Vurğun elə bil ayılır 
və hiss edir ki, onun yeni bir qəhrəman kimi yaratmağa çalışdığı Kərəm artıq çanlı 
görünmürdü, süni təsir bağışlayırdı. Buna görə də: «Şair, həyatı düz yaz!» deyirdi. 
(179, 156). 
Şair qarşı tərəfi isə zəif, gününü eyş-işrətlə keçirən, «mədəsini südə, qaymağa 
tutan» bir hakim kimi təqdim etmişdir. Bu cür təqdimat isə reallıqdan uzaq olmaqla 
bərabər tərəflər arasında- 
 
 
41
kı mübarizənin təsirini və həm də əhəmiyyətini azaldır. 
Bəzi tədqiqatçılar (B.Vahabzadə, H.Babayev) «Üsyan»ı şairin «Komsomol 
poeması»nın bir fəsli hesab edirlər. Bəxtiyar Vahabzadə yazır: «Üsyan»a ayrıca bir 
əsər kimi baxmaq olmaz. O, «Komsomol poeması»nın bir qoludur. «Komsomol 
poeması» da «Üsyan» poemasının xronoloci davamı kimi nəzərimizi cəlb edir. İkinci 
tərəfdən, «Komsomol poeması»nın «Kənddə teatr» fəslində şair, teatr səhnəsindən 
ədəbi üsul kimi istifadə edərək ötən illərə - «Üsyan»da təsvir olunan müsavat illərinə 
qayıdır. Poemanın bu fəsli həm dövrün, həm də bir sıra obrazların eyniliyi (Kərəm, 
Elxan) etibarilə «Üsyan» poemasını xatırladır. Beləliklə, «Üsyan»ı «Komsomol 
poeması»nın ilk fəsli etmək olar». (170, 64) 
Doğrudan da hər iki poema arasında bu cür oxşarlıqlar vardır. Lakin S.Vurğunun 
«Üsyan»ı «Komsomol poeması»nın bir fəsli (hətta ilk fəsli) kimi qələmə aldığını 
qəbul etmək olarmı? 
Məlumdur ki, S.Vurğun «Komsomol poeması»nı 1931-ci ildən yazmağa 
başlamış, əsərin əsas hissələrini 1931-1934-cü və qismən 1935-1936-cı illərdə 
müxtəlif qəzet və curnallarda dərc etdirmişdir. Belə olan halda şair əsərin ilk fəslini 
nə üçün 1936-cı ildə qələmə almalı idi? Bundan başqa, şair «Üsyan»ı «Azərbaycan» 
epopeyasına daxil etmiş, lakin «Komsomol poeması»nın heç bir hissəsini buraya 
daxil etməmişdir. 
«Komsomol poeması»nın «Kənddə teatr» fəslindəki Elxanla «Üsyan»dakı 
Elxanın eyniliyini söyləmək də olmaz. Birinci Elxan nazir, ikinci Elxan isə 
gördüyümüz kimi, olsa-olsa, bir kəndin mülkədarıdır. Nazir Elxan ixtişaşları 
yatırtmaq üçün yollar fikirləşir, parlamentin proqramını şərh edir, mülkədar Elxan isə 
öz adamlarını başına toplayıb eyş-işrətlə məşğul olur. 
Kərəm surətlərinin qoşalığı barədə onu demək olar ki, müəllif hər hansı bir şəxsi 
(məhz Çalpapaq Kərəm kimi şəxsləri) bir neçə əsərinə daxil edə bilər və bu 
təcrübədən bizim ədəbiyyatda geniş istifadə edilir. Onu da qeyd edək ki, «Üsyan»ın 
əlyazmasın- 
 
 
42
da Kərəm surəti Qəşəm adı ilə verilmişdir.∗ 
«Komsomol poeması» da «Üsyan» poemasının xronoloci davamı kimi 
nəzərimizi çəlb edir» mülahizəsi (əsərlərin müstəqilliyini inkar etməmək şərtilə) 
doğrudur. 
Professor Həbib Babayevin «Komsomol poeması» ilə «Üsyan», «Kənd səhəri» 
və «Muradxan» poemaları arasında gördüyü yaxınlıq və oxşarlıq da(183, 51) bu 
dediklərimizlə bağlıdır.  
 
 
      
                                           
∗  Бу барядя С.Вурьунун «Ясярляри»нин III жилдинин «Изащлар вя шярщляр» бюлмясиндя мцвафиг гейдляр едилмишдир. 
Бах: С.Вурьун. Ясярляри. Йедди жилддя, III ж., сящ. 583-584. 
 
 
43
   «Vaqif» dramı: Şair və hökmdar problemi. 
Sənətkarın faciəsinin inikası 
 
S.Vurğunun 1937-ci ildə qələmə aldığı «Vaqif» dramı onun ilk səhnə əsəridir. 
Şair əsərin ilk tamaşası münasibətilə dərc etdirdiyi məqaləsində yazıçıların 
vəzifələrindən birinin də qaranlıq keçmişin işıqlı çəhətlərini - böyük insanlarını yax-
ından öyrənmək və xalqa tanıtdırmaqdan ibarət olduğunu göstərmiş və sonra yaz-
mışdır: «Bu məqsədlə də mən «Vaqif» dramını yazdım».(135, 86). Deməli, yenə də 
şairin məqsədi Azərbaycan tarixinin hələ əsaslı şəkildə öyrənilməmiş səhifələrini 
bədii söz vasitəsilə oxucuya çatdırmaq olmuşdur. Xalqın «böyük insanlarını yaxından 
öyrənmək və xalqa tanıtdırmaq» yenə ön plandadır. 
1930-cu illərdə SSRİ-də yaşayan ayrı-ayrı xalqların öz tarixi keçmişinə marağı 
xeyli artmışdı. 1934-cü ildə SSRİ Xalq Komissarları Soveti və ÜİK/b/P MK «SSRİ-
nin məktəblərində Vətən tarixinin tədrisi haqqında» qərar qəbul etmişlər. (204). Bu 
qərarda tarixin öyrənilməsində və tədrisində yol verilmiş nöqsanlar göstərilmiş, tarixi 
hadisələrin və tarixi şəxsiyyətlərin düzgün səciyyələndirilməsi qarşıya qoyulmuşdur. 
Əlbəttə, bu qərar o vaxtlar tarixi mövzuda bir sıra əsərlərin yazılmasına təsir 
göstərmişdir. Məhz bu illərdə tarixi mövzuda «Birinci Pyotr» (A.Tolstoy), 
«Yemelyan Puqaçov» (V.Şişkov), «Cəngavər İoan» (İ.Selvinski), «Suvorov» (K.Si-
monov), «Tsusima» (A.Novikov-Priboy), «Abay» (M.Auezov) və başqa əsərlər 
meydana çıxmışdır. Azərbaycan yazıçılarından C.Cabbarlının və H.Cavidin pyesləri, 
M.S.Ordubadinin bir sıra əsərləri, Y.V.Çəmənzəminlinin «Qan içində» romanı və bir 
çox başqa əsərlər də tarixi mövzuda yazılmışdır. 
S.Vurğunun tarixi mövzu olaraq XVIII əsrdə yaşamış Azərbaycan şairi 
M.P.Vaqifin dövrünü, həyatını və fəaliyyətini seçməsi nə ilə əlaqədardır? Bu, hər 
şeydən əvvəl, şairin M.P.Vaqif poeziyasına bağlılığı ilə izah olunmalıdır. Professor 
Cəlal Abdul- 
 
 
44
layevin qeyd etdiyi kimi, «S.Vurğun Vaqifi mütəfəkkir bir şair, dərin fəlsəfi fikirləri 
sadə, aydın bir dillə ifadə etməyi bacaran incə lirik, öz dövründə estetik düşüncənin 
zirvəsinə çixan, həyat gözəldir idealını təbliğ edən böyük söz bahadırı kimi 
qiymətləndirmişdir».(3, 14). 
S.Vurğunu M.P.Vaqifin həyatı, taleyi uzun illər boyu düşündürmüşdür. Sonra-
dan özünün yazdığı kimi, şair hələ uşaq ikən Vaqif yaradıcılığının təsiri altında ol-
muş, Vaqifin gözəl şerləri, aydın dili onun yaradıçılığına böyük təsir göstərmişdir. 
S.Vurğun ilk şerlərini də Vaqifin qüvvətli poetik cazibə qüvvəsinin təsiri altında 
yazmışdır. O, «Vaqif»in Azərbaycan Rus Dövlət Dram Teatrında ilk dəfə tamaşaya 
qoyulması münasibətilə buraxılmış vərəqədə yazmışdır: «Azərbaycanın öz azadlığı 
uğrunda yadelli işğalçılara qarşı apardığı mübarizə tarixinin qəhrəmanlıq səhifələri 
Vaqifin adı ilə bağlıdır. Vaqif Qarabağ xanlığının vəziri olduğu zaman bizim xalqın 
yadelli işğalçılara qarşı, İran şahı Qacara qarşı mübarizəsinə başçılıq edirdi. Vaqif 
böyük siyasi xadim və diplomat kimi xalqın səadət və azadlığı uğrunda mübarizədə 
çox işlər görmüşdür».(135, 119). S.Vurğun xüsusi olaraq qeyd etmişdir ki, 
Azərbaycan xalqının böyük şair oğlu xalqının azadlığı uğrunda öz çanını qurban 
vermiş, Azərbaycan dili uğrunda, farsçılığa, ərəbçiliyə qarşı mübarizədə böyük işlər 
görmüşdür. S.Vurğunun fikrincə, Vaqif gözəllik şairidir. Lakin onun gözəlləri 
«hurilər»,«pərilər» deyil, yer qızlarıdır, həm də Azərbaycan qızlarıdır. Başı 
kəlağayılı, toylarda kəklik kimi süzən qız-gəlinlər, real insanlardır. 
Şair Vaqifi «saray şairi» hesab edənlərə qarşı kəsgin mövqedə durur və yazır: 
«Vaqif sarayda vəzir vəzifəsində çalışmışdır. Lakin onun qəlbi daim öz xalqının qəlbi 
ilə çarpmışdır. Onun İran şahı Məhəmməd şah Qacara qarşı apardığı böyük mübarizə 
açıq göstərir ki, şair heç kəsə satılmadan öz vətəninin azadlıq və istiqlaliyyəti 
uğrunda zindanlara düşmüş, gözü ilə ölümlər görmüşdür».(135, 86). 
 
 
45
Bütün bunlar S.Vurğunu Vaqif haqqında yazmağa sövq etmişdir. «O, hələ 1934-
cü ildən başlayaraq Molla Pənah Vaqifin həyatına həsr ediləcək bir dram əsəri 
yazmaq haqqında düşünməyə başlamışdı. Əslinə qalsa, Vaqifin taleyi haqqında 
düşüncələr Səməd Vurğunun varlığına 1926-cı ilin yazından hakim kəsilmişdi».(173, 
132). 
Şair özü bu barədə belə demişdir: «Bu temada bir poema yazdım,∗ lakin o məni 
təmin etmədi və düşündüyümdən çox zəif çıxdı. Bu zaman mən bu temada dram 
yazmağı qərara aldım...» (45). 
S.Vurğun bu dramı yazmaq üçün gərgin axtarışlar aparmış, Vaqif dövrünü, 
habelə dram sənəti ilə bağlı mənbələri öyrənmişdir. «O (S.Vurğun –A.B.), XVIII əsr 
Azərbaycan tarixinə, xüsusən Qarabağ xanlığına dair ədəbiyyatı böyük maraqla 
oxuyurdu. Səməd Vurğunun «Qarabağnamə»ni tapdırıb ona göndərməyi Heydər 
Hüseynovdan xahiş etdiyi və 1936-cı ildə Vaqifin dövrünə, həyatına, bütünlüklə 
Qarabağ xanlığı tarixinə dair Yusif Vəzirlə saatlarla söhbəti yadımdadır. Oxuyurdu, 
öyrənirdi».(173,135-136). 
Məhz bunun nəticəsində S.Vurğun Vaqif dövrünü dolğun əks etdirən və müasir 
zamanla səsləşən bir əsər yaratdı. «Vaqif» tarixi mövzuda yazılsa da, müasirlik 
baxımından böyük əhəmiyyətə malikdir. Azərbaycan xalqının tarixi keçmişinin çox 
maraqlı bir dövrünü canlandıran, qədim Azərbaycan torpağı Qarabağın müdafiəsinə 
həsr olunmuş pyes tamaşaya qoyulduğu dövrlə də səsləşirdi. «Vaqif»in müasir 
səslənməsinin bir səbəbi də vardı. Bu barədə əsərin tamaşaya qoyulduğu və geniş 
şöhrət qazandığı 1938-ci ildə danışmaq olmazdı. Bu müasirlik əsərə 1937-ci ilin 
məlum havasının təsiri ilə hopmuşdu. 
Şair-hökmdar problemi hər yerdə olduğu kimi, Azərbaycanda da mövcud 
olmuşdur. Ə.Xaqani zindana atılmış, İ.Nəsimi diri-diri soyulmuş, M.P.Vaqif... 
                                           
∗ С.Вурьунун «Шаирин юлцмц» шери нязярдя тутулур. С.Вурьун. Ясярляри, I жилд, сящ. 214-217.   
 
 
46
M.P.Vaqif  1797-ci ildə İran hökmdarı  Ağa  Məhəmməd şah Qacarın hüzurunda 
dayanmışdı... S.Vurğun «Vaqif» pyesini 1937-ci ildə qələmə almışdır. Elə həmin ildə 
S.Vurğun düz dörd dəfə şəxsi məsələsi ilə əlaqədar respublika rəhbərinin yanına 
çağırılmışdır.(68). 
Şübhəsiz, həmin vaxtlar şair başqa yerlərə də çağırılırdı. Bunları və burada 
nədən söhbət getdiyini 1937-ci ildə şairin özündən başqa heç kəs bilmirdi. Məhz 
həmin il S.Vurğun «Vaqif» pyesini yazırdı. 
Şairin qardaşı Mehdixan Vəkilov yazmışdır: «Bu əsər («Vaqif» – A.B.) 1937-ci 
ilin axırlarında heyrətamiz bir sürətlə, 3-4 həftə ərzində yazıldı. Belə böyük bir əsərin 
az müddətdə yazılması ona görə mümkün oldu ki, Səməd Vurğun illər uzunu Vaqifin 
həyatı və yaradıcılığı üzərində düşünmüşdür... O, yazacağı əsərin mövzusunu, sücet 
xəttini xəyalında çoxdan işləyib hazırlamışdı. Səmədin dodaqları daim - oturanda da, 
gəzəndə də, məclislərdə də, hətta çörək yeyəndə də tərpənirdi. O, şəxsi söhbətlər 
zamanı da bəzən özünü dinləyirmiş kimi göstərir, sadəcə müsahibinin üzünə baxır, 
fikrən, xəyalən başqa yerdə, öz aləmində olurdu... Səməd Vurğun «Vaqif» dramının 
bütöv bir şəklini aşıq havası üstündə əzbərində bişirirdi və ona görə də bir oturuma 
(səhərə qədər) böyük bir səhnə yazılırdı».(173, 133). 
Deməli, şair qələmə aldığı müddətdə «Vaqif»lə nəfəs almış, buna görə də əsərin 
ayrı-ayrı parçaları müxtəlif yerlərdə, bəzən qeyri-adi şəraitdə meydana gəlmişdir. 
Mehdixan Vəkilovun, şairin digər müasirlərinin xatirələrindən, ilk dəfə işıq üzü görən 
materiallardan, «Vaqif»in nəşr olunmamış parçalarından, muzey və arxiv 
sənədlərindən əsərin ayrı-ayrı misralarının, bütöv parçaların yarandığı «ünvanlar», 
habelə bu parçaların yaranmasına təsir etmiş ovqatlar da məlum olur. Bu gün 
əlimizdə olan materiallardan o da məlum olur ki, «Vaqif»in yarandığı şərait və dövr 
əsərə ciddi təsir göstərmişdir. Professor Yaşar Qarayev «Vaqif»dən danışanda belə 
yazır: «Müstəbid və ziyalı problemi həm Vaqif-İbrahim xan, həm də Vaqif - Qaçar 
xətlərində qoşa davam etdiri- 
 
 
47
lir. Bu xətlərin hər ikisində tarixi təfərrüatla yanaşı müasir, fərdi-avtobioqrafik 
məqamlara da aşkar işarələr var. Nəzərə alsaq ki, «Vaqif» 1937-ci ildə yazılıb və 
1938-ci ilin 5 oktyabrında tamaşaya qoyulub, onda burada təsvir olunan XVIII əsr 
hadisələrində 1937-ci ilin «podtekstini» tapmaq çətin olmaz».(100, 311). 
«Hökmdarın hüzurunda» olmuş görüşlərdən birini xalq şairi Süleyman Rüstəm 
əlli ildən sonra belə xatırlamışdır: «1938-ci ildə Səmədlə məni yanına çağırtdırmışdı. 
(M.C.Bağırov nəzərdə tutulur – A.B.). Getdik ki, Topuridze - NKVD-nin o vaxtkı 
rəisi də yanındadır. Səməd irəli yeriyib əl uzatdı: 
- Salam, yoldaş Bağırov... 
- Çək qanlı əlini! Mənə uzatma! Oturun görüm!  
Çaş-baş halda oturduq. 
- Stolun üstündəki papkaları görürsünüz? Bunlar sizin «delo»larınızdır. Sizi 
aparmaq istəyirlər. Dedim: əvvəl çağırım, özüm dindirim, sonra aparsınlar».(70). 
Həmin dövrdə S.Vurğunla bağlı hadisələrə aid maraqlı tədqiqatlar aparmış 
filologiya elmləri namizədi Bədirxan Əhmədov bildirir ki, M.C.Bağırovun şairin 
salamını almaması faktı S.Rüstəmin xatirəsi ilə yanaşı, tarixin yaddaşında da yaşayır, 
özü də fərqli şəkildə. Tədqiqatçının üzə çıxardığı «tarixin yaddaşı» şairin «qələm 
dostlarından» birinin S.Vurğun haqqında verdiyi danosdur. Şairin «millətçi» olmasını 
sübuta çalışan danosçu M.C.Bağırovun ona əl verməməsi faktını da özünə 
söykənəcək, dayaq edərək yazmışdır: «...təsadüfi deyil ki, AK/b/P MK-da Bağırov 
yoldaş bir çox yazıçılarla vidalaşarkən S.Vurğuna əl verməmiş və bildirmişdir ki, 
Səməd buna layiq deyil...»(68). Tədqiqatçı onu da sübut edir ki, bu hadisə 1938-ci 
ildə yox, məhz 1937-ci ildə baş vermişdir.(68). 
Ömrünün ahıl çağında S.Rüstəmin, yaxud «tarixin yaddaşında» necə 
yaşamasından asılı olmayaraq söhbət «hökmdarın hüzurunda» şairin bərkə-boşa 
çəkilməsindən, «olum-ölüm» məsələlərindən gedir. Yəqin ki, bu görüş «Vaqif»in o 
zaman yaran- 
 
 
48
maqda olan səhnələrindən birinə köçmüşdür: 
 
«Vaqifi gətirirlər. 
 
Qacar 
(heyrətlə) 
Aha, baş əyməyir hüzurumda bu! 
 
Şeyx 
Yoxdur vicdanında qanun qorxusu. 
 
Qacar 
                                       (Vaqifə) 
          Şair, hökmdarın hüzurundasan! (134, 85). 
 
S.Vurğun bu son misranı qələmə alanda heç şübhəsiz, M.P.Vaqif və 1797-ci illə 
yanaşı, özünü və qələm dostlarını, habelə yaşadığı 1937-ci ili də düşünmüşdü. 
M.Vəkilov həmin günləri belə xatırlamışdır: «...qələm dostlarının taleyi onu narahat 
edirdi. Səməd Vurğun ziddiyyətli düşüncələr içində hər gün, hər gecə qocalırdı. Məhz 
belə bir zamanda, od kimi yandıran iztirablar, daxili ürək çırpıntıları və tərəddüdlər 
içində o, «Vaqif»i yazdı. S.Vurğun öz taleyinə əvvəlcədən acıyaraq Vidadinin dili ilə 
deyirdi: 
 
Şairdir, qəlbi var, şirin sözü var,  
Böyük bir ölkənin onda gözü var.  
O ölsə... dağlar da dil deyib ağlar,  
Əfv edin, yaxşılıq qalır yadigar».(173, 135-136). 
 
1937-1938-ci illərin məlum hadisələri Səməd Vurğuna da ciddi təsir göstərmişdi 
və onun həbsinə hazırlıq görülürdü. Azərbaycan yazıçılarının 1937-ci il iyunun 10-
12-də keçirilmiş ümumi yığıncağı barədə mətbuatda oxuyuruq: «M.K.Ələkbərlinin 
çıxışı qənaətbəxş olmamışdır... ASYİ katibi Səməd Vurğun «Kommunist»də dərc 
olunan «Averbaxçılığın kökünü kəsməli» adlı məqa- 
 
 
49
lənin əhəmiyyətini anlamamış, partiya qrupuna verdiyi bəyanatında bu məqaləni 
partiya orqanı tərəfindən ittifaq əleyhinə çevrilmiş bir böhtan kimi qiymətləndirmiş 
və ancaq kəskin tənqiddən sonra səhvini etiraf etməyə məcbur olmuşdur».(90). 
İclasda belə bir ittiham da irəli sürülür ki, məhz S.Şamilovun və S.Vurğunun 
«sinfi sayıqlığını itirməsi, siyasi korluğu, çürük liberalizmi sayəsində xalq 
düşmənləri, yapon-alman faşist agentləri, trotskiçi, nasional-uklonist, müsavatçı, 
pantürkist ünsürlər (Əli Nazim, Əhməd Cavad, Hüseyn Cavid, Sanılı, Yusif Vəzir, 
Seyid Hüseyn, Musaxanlı, Müşfiq, Salman Mümtaz...) Azərbaycan Sovet Yazıçıları 
İttifaqına soxulmuşlar».(90). 
Adı çəkilənlərdən bir çoxunun taleyi artıq məlum idi. Bu yığıncaqdan bir az 
sonra S.Şamilov da həbs edilmişdir. S.Vurğunun həbsi barədə isə yazılı qərar 
çıxarılmışdı... 
Onu da qeyd etməliyik ki, həmin dövrdə şair eyni zamanda maddi sıxıntı 
içərisində olmuşdur. O, qızı dünyaya gələndə doğum evinin qapıçısına bağışlamağa 
bir manat tapmır, qardaşının sonuncu «üçlüyünə» papiros alırdı.(173, 135)  
S.Vurğunun həyat yoldaşı Xavər xanım həmin vaxtlar şairin təqib olunması barədə 
ürək ağrıdan faktlar söyləmiş və belə bir hadisə danışmışdır: «Şamaxı yolunda cəmi 
bir neçə çarpayılıq doğum evi vardı. 1937-ci il sentyabrın 9-da həmin doğum evində 
Aybəniz (şairin qızı – A.B.) dünyaya gəldi. Yusifdən (şairin böyük oğlu – A.B.) sonra 
qızımız olduğundan çox sevindik. Səmədin uçmağa bircə qanadı yoxdu. Bir neçə 
gündən sonra Səmədlə birlikdə Mehdi qağa (yazıçı Mehdi Hüseyn – A.B.) bizi 
xəstəxanadan çıxarmağa gəlmişdi. Mən qapıçıya vermək üçün Səməddən bir manat 
istədim. Səməd ciblərini yoxladı, bir şey çıxmadı. Mehdiyə: Əlini cibinə sal, gör bir 
manatın varmı? - dedi. 
- Yoxdu, hamısını yığıb fayton tutduq».(35). 
O vaxtlar həbs olunanlar işgəncələrə dözməyərək istənilən adamı, o cümlədən 
S.Vurğunu da öz ifadələrində çox asanlıqla «xalq düşməni» edirdilər. Ruhulla 
Axundov 1937-ci il aprelin 9- 
 
 
50
da dindirilmə zamanı müstəntiqin «Sizə AK/b/P üzvü olmayan hansı burjua 
millətçiləri bəllidir?» sualına belə cavab vermişdir: «Çobanzadə, Salman Mümtaz, 
Yusif Vəzir, Seyid Hüseyn, Üzeyir Hacıbəyov, Sanılı, S.Vurğun, Müşfiq, Əhməd 
Cavad, Hüseyn Cavid...»(167). 
1937-ci il repressiyasının qurbanlarından biri Gülara Köylü qızı fiziki 
işgəncələrə dözməyərək bu sözləri demişdir: «Düzdür, sayıqlığımı itirmişəm... 
Mədəniyyət sarayında xalq düşmənləri Əhməd Cavad, Mikayıl Müşfiq, Səməd 
Vurğun kimilərilə...görüşlərə yol vermişəm». (37) 
Bəli, S.Vurğunun adı artıq istintaq sənədlərinə «xalq düşməni» kimi daxil 
edilmişdi. 
Şübhəsiz, hər dəfə bu cür ifadələrdən sonra şairi «lazımi yerə» çağırır, bəzən 
səhərədək saxlayır, «günanlarını» sübuta yetirməyə çalışırdılar. 1937-ci ilin payızında 
həmin «görüşlərin» birindən yalnız səhər qayıdan S.Vurğun öz qardaşına belə 
demişdir: «... onlar (NKVD – A.B.) mənim «Azərbaycan» şerimdən bərk yapışıblar. 
Başa düşə bilmirlər ki, bu şer mənim həyatımın və bütün yaradıcılığımın mənasıdır, 
rəmzidir... Mən bütün insanlara, bütün xalqlara və millətlərə səadət arzulayıram və bu 
yolda çalışıram. Lakin bütün bunlarla bərabər məndən ötrü ən müqəddəs torpaq 
Azərbaycandır. Ən doğma xalq isə Azərbaycan xalqıdır, onun dili və şeri mənim 
vicdan səsimdir, o mənim doğma anamdır. Əgər buna görə məni millətçi etmək 
istəyirlərsə, qoy etsinlər. Bir gün gələr, tarix həqiqəti açar». (173, 135) 
Xavər xanım şairin həmin vaxtlar dəfələrlə gecələr evə gəlməməsini, «Nə qəribə 
zamandı, nə ağlasığmaz dünyadı. Di gəl baş çıxar, ağı qaradan seç, yaxşını yamandan 
ayır» - deməsini də acı-acı xatırlamışdır. (35) 
S.Vurğun «Vaqif»i məhz belə bir şəraitdə qələmə almışdır və təbii ki, bütün 
bunlar əsərin ən dramatik səhnələrinin, misralarının yaranmasına, hadisələrin təbii 
axarına ciddi təsir göstərmişdir. 
Əsər belə başlayır: «XVIII əsr. Azərbaycan. Qazax mahalı.  
 
 
51
Vidadinin evi... Vidadi tək, ağac altında namaz qılır. Namazın arasında əllərini göyə 
qaldırıb, titrək və təsirli bir səslə: 
 
Xudaya! İnsanın halı yamandır,  
Nələr çəkdiyimiz sənə əyandır. 
Mənası varmıdır min təriqətin?  
Aç...aç qapısını sən həqiqətin. 
Nə olur, bir yeni işıq ver bizə, 
Bizim kor yaranmış gözlərimizə- 
Bəlkə də yaxşını seçək yamandan...  
Ta ki, cansız keçən bir güzərandan 
Biz də ilham alaq, sevinək barı.  
İşıqlat bu dibsiz qaranlıqları...  
Yazıqdır dünyanın əşrəfi insan,  
Böyüksən, adilsən, keç günahından.  
Qoyma ki, yerlərdə sürünsün bəşər,  
Dünyada qalmasın nə pislik, nə şər. 
Yaxşılıq insana bir sənət olsun, 
Dünya başdan-başa qoy cənnət olsun...» (134, 7) 
 
Vidadinin bu monoloqunun altı misrası ixtisar edilmiş və şairin kitablarına 
salınmamışdır. Həmin misralar bunlardır: 
 
İlahi! Bir gətir insanı yada  
Göz yaşı qalmasın qara dünyada.  
Sən ki iradənlə bizi yaratdın, 
Neçin qəlbimizi vaxtsız qanatdın?  
Söylə bir, insanın nədir günahı?  
Aciz bəndələrə qıyma, ilahi... (145). 
 
S.Vurğunun pak və xeyirxah bir obraz kimi yaratdığı Vidadinin bu sözlərində 
ümumən insan iztirabları ön plandadır. İnsan iztirablarına son qoyulması, «dünyanın 
başdan-başa cənnət  
 
 
52
olması» Vidadinin dualarının əsasını təşkil edir. Buna görə də Vidadi məhz namaz 
üstündə üzünü yaradana böyük Allaha tutur. Bu parçada 1937-1938-ci illərdə baş 
verən insan müsibətlərini görməmək mümkün deyil. «...İnsanın halı yamandır», «Nə 
olur, bir yeni işıq ver bizə», «Yazıqdır, dünyanın əşrəfi insan», «Söylə bir, insanın 
nədir günanı?» kimi misralarda bu müsibətlərə aşkar işarələr vardır. Bütün bunlar 
barədə düşünəndə belə bir qənaətə gəlmək olar ki, bu ürək ağrıdan və üsyankar 
şikayət Molla Vəli Vidadiyə və 1797-ci ilə yox, Səməd Vurğuna və 1937-ci ilə 
aiddir... 
Yenə əsərə müraciət edək: Vaqifi sözlə susdura bilməyən Qacar onun qətlinə 
fərman verir: 
 
Aparın, aparın onu zindana,  
Göz dağı çəkdirin Azərbaycana! (137, 91) 
 
Vidadi hökmdarı öz dəhşətli hökmündən daşınmağa çağırır: 
 
Hökmdar! Yerlərə, göylərə bir bax,  
Buludlar qaralır matəm tutaraq. 
Vaqif bir oğludur əbədiyyətin,  
Ölməz böyük dili şerin, sənətin... 
 Yalvarıram sana, onu ver mana,  
Əllərin batmasın günansız qana. (134, 112) 
 
Qacar-Vaqifə, hökmdar-şairə meydan oxuyur: 
 
Ha...ha...böyük şair 
(öz adamlarına)  
İndi bərk durun!  
Burda kəllələrdən bir qala qurun! 
Göylərə dayansın qoy onun başı! 
Dibindən çay kimi axsın göz yaşı. 
 
 
53
Onun zirvəsinə yalnız və yalnız  
Vaqifin başını qoymalısınız! (134, 112) 
 
Şairlərin kəsilmiş başlarından böyük bir qüllə yaranmışdı. Qüllənin zirvəsi 
hələlik boşdu... «Vaqif»i qələmə alan S.Vurğun istər-istəməz Vaqiflə yanaşı qələm 
dostlarının və özünün də taleyini görür, acıyırdı: 
 
Bir tərlan xəyallı qəlbi xəstəyəm, 
Bir şeyda bülbüləm, daş qəfəsdəyəm... (134, 106) 
 
S.Vurğun əsəri yazıb başa çatdırdıqdan sonra onun taleyindən çox narahat 
olmuşdur. O, «Vaqif»i bir müddət gizli saxlamış və qardaşına belə demişdir: «Əgər 
məni aparsalar, sən tez mənim əsərimi götür və etibarlı yerdə gizlət. Əsərin yerini 
Xavər (şairin həyat yoldaşı – A.B.) bilir». (173, 136) 
Təsadüfi deyil ki, şair «Vaqif»i əvvəlcə məhz faciə kimi qələmə almış, teatra 
«dörd pərdəli mənzum faciə» kimi təqdim etmişdir. (145) Əsərin qəhrəmanı Vaqifin 
ölümü hadisələrin təbii axarı ilə bərabər həm də pyesin qələmə alındığı dövrün 
obyektiv gerçəkliyindən və tələbindən doğurdu. 
Pyesin Vaqifin qətli ilə bağlı hissəsini əsərin C.Cabbarlı adına Azərbaycan 
Dövlət Teatr muzeyində saxlanılan və vaxtilə teatra təqdim olunmuş ilk nüsxələrinin 
birindən götürüb olduğu kimi burada veririk: 
 
«(...Vaqifi oğlu Əli bəylə gətirirlər) 
Şeyx 
Dayanın! 
Vaqif 
(kinayəli) 
Mümkünmü durub dayanmaq? 
 
 
54
Şeyx 
(Əli bəyə) 
Oğlum, sən allahın qüdrətinə bax. 
Əli bəy 
 
Uzun mırıldama satılmış alçaq 
Səni də udacaq bu qara torpaq! 
Nə oldu, tez gəlsin, deyin cəlladlar. 
 
Şeyx 
(ətrafa) 
Əstəfurullah! 
Kafirə bir bax. 
 
Vaqif 
 
(Qürub etməkdə olan günəşi seyr edərək oğluna) 
Günəş qürub edir, donur kainat, 
Əzəldən belədir vəfasız həyat. 
(Günəşi göstərərək) 
O mənim ömrümün timsalıdır, bax!  
Sönən bir varlığın xəyalıdır, bax!  
Mən də yaradıldım, mən də parladım  
Gözəllər ağzından düşmədi adım. 
İndisə... yelkənim toxundu daşa  
Bir insan ömrünü vurmadım başa.  
Oğlum, alışıram, yanıram, aman!  
Səni öldürürlər mənim ucumdan. 
 Qoy uçsun başıma qayalı dağlar! 
 
Əli bəy 
Ata! 
Sənin günəş boyda bir vicdanın var- 
Çiynində el dərdi daşıyacaqdır,  
Bu dünya durduqca yaşayacaqdır. 
(cəlladlar gəlirlər)  
 
 
55
Şeyx 
Kəlmeyi-şəhadət alın dilinizə! 
 
Vaqif 
 
(oğlunu bağrına basaraq cəllada tərəf) 
Nə qədər olsa da, qanın var, cəllad! 
İnsanın canından şirindir övlad. 
Məni qorxutmayır bu vaxtsız əcəl 
İnsaf et, qabaqca məni öldür, gəl. 
Gözlərim görməsin övlad qanını! 
Uçurma könlümün xanimanını. 
 
Şeyx 
(kinayəli) 
Yenə rənginizdə bir sarılıq var. 
 
Vaqif 
Qafil! Gün batanda rəngi saralar! 
 
Şeyx 
Bu fani dünyanı artıq unudun, 
İndi yönünüzü qibləyə tutun! 
(Uzaqdan cənginin səsi gəlir. Cəllad əvvəl Əlibəyi ar- 
xadan vurur) 
 
Vaqif 
(Başını əlləri arasına alaraq) 
Of... Sənin gözlərin kor olsun, cəllad!  
Sənə demədimmi şirindir övlad?! 
(Cəllad Vaqifi də vurur, Vaqif yıxılır) 
Şeyx 
Meyitlər soyusun səhərə qədər. 
(Hamı çəkilir. Vidadi pəjmürdə halda gəlir. Vaqifi  
görən kimi acı bir fəryadla) 
Vidadi 
Vaqif! 
 
Vaqif 
(zəif səslə) 
 
 
56
Vidadi! Qardaşım, sənmisən, gəl, gəl... 
Bizi ayrı saldı bimürvət əcəl. 
 
Vidadi 
(onun başını dizləri üstə qoyaraq)  
Gəldim sağlığına görüşək yenə 
İnsan aldanırmış xəyal deyənə. 
Kor olsun gözlərim nələr görürəm 
Günəşi tutulmuş səhər görürəm. 
 
Vaqif 
Ağlama, qardaşım! Sən yaşa, yarat 
Yaxındır gözlənən azad bir həyat. 
(Deyib keçinir. Vidadi onun alnından öpərək)  
 
Vidadi 
Söndü...Şerimizin günəşi söndü...  
Həqiqət əbədi xəyala döndü. 
Susdu bağçamızın şeyda bülbülü,  
Saraldı yurdumun qönçə bir gülü.  
Vaqif! Gözlərini aç, aləmə bax!  
Buludlar qaralır matəm tutaraq 
Ölməz böyük dili şerin, sənətin! 
Vaqif! Sən oğlusan əbədiyyətin! 
(ayağa qalxaraq göylərin dərinliyinə əllərini qaldırır,  
dəhşətli bir səslə) 
Daşdan yaranmayıb, ətdəndir ürək 
Tfu… Sənin təxtinə, ey çərxi-fələk…” (145) 
 
«Vaqif» tamaşaya hazırlanarkən şair müvafiq dəyişikliklər aparmış, teatra faciə 
kimi təqdim etdiyi əsəri xalqın qələbəsini əks etdirən drama çevirmişdir. Görünür, 
S.Vurğun xalqın qələbəsini göstərməklə həqiqətin təntənəsinə inamını ifadə etmişdir. 
Göstərdik ki, «Vaqif»in tədqiqatçıları əsərin tarixi mövzuda yazılsa da, müasirlik 
baxımından böyük əhəmiyyətə malik olduğunu xüsusi qeyd etmişlər. Xalqımızın 
tarixi keçmişinin çox  
 
 
57
maraqlı bir dövrünü əks etdirən pyes 1930-1940-cı illərdə olduğu kimi, bu 
günümüzlə də səsləşir. Bu özünü, həm hadisələrin ümumi inkişafında, həm də ayrı-
ayrı surətlərin təcəssümündə göstərir. Humanizm, qəhrəmanlıq, yurdsevərlik, 
ümumbəşərilik, doğma yurdu işğalçılardan qorumaq səyləri kimi ideyalar müasir 
dövrdə öz əhəmiyyətini daha da artırmışdır. Qələmə alındığı dövrdə əsəri «ədəbi bir 
hadisə olmaqla bərabər, eyni zamanda siyasi bir hadisə» hesab edən xalq yazıçısı 
Mehdi Hüseyn yazırdı: «Vaqif» dramı bizdə öz keçmişimizə, böyük ədəbiyyatımıza, 
xalqımızın qəhrəmanlığına, onun azadlıq uğrunda apardığı mübarizəyə dərin bir 
məhəbbət oyadır, xarici istilaçılara qarşı amansız olmağa çağırır, Vətənimizi, 
xalqımızı daha da dərindən sevdirir. Bu səbəblərə görə «Vaqif» tarixi mövzuya həsr 
edilmiş olsa da, son dərəçə aktual bir əsərdir». (108, 37) Professor Cəlal Abdullayev 
pyesin müasirliyini Vaqif surətinin müasirliyi ilə əlaqədə götürmüş və öz fikrini 
böyük alman şairi Hötenin belə bir fikrinə söykəmişdir ki, şair üçün heç bir tarixi 
şəxsiyyət yoxdur. O öz mənəvi aləmini təsvir etmək istəyir və bunun üçün bəzi tarixi 
şəxsiyyətlərin boynuna minnət qoyub onların adlarını öz əsərlərinə daxil edir. (8, 7) 
Bu baxımdan ədəbiyyatşünas O.Reznikin fikri də maraqlıdır. O yazır: «Vaqif surəti 
bizə nədənsə dramatik poemanın öz müəllifini xatırladır. Elə bil ki, poetik ilhamın, 
mənəvi saflığın və ehtirasın xırdaca bir hissəciyi yüz il vətən torpağı üzərində 
dolaşdıqdan sonra, nəhayət, Azərbaycan xalqının müasir tərənnümçüsü simasında öz 
həqiqi varisini tapmışdır». (125, 166) 
«Vaqif» pyesinin mərkəzində Azərbaycan durur. Vaqifin yaşadığı XVIII əsr 
Azərbaycanı özünün çox mürəkkəb və ağır dövrünü yaşayırdı. Ayrı-ayrı xanlıqlara 
parçalanmış Azərbaycan İranla Rusiyanın arasında qalmışdı. Bu ölkələrdən hər biri 
ayrı-ayrılıqda Azərbaycana sahib olmaq istəyirdi. Onlar bu istəklərini həyata 
keçirmək üçün müxtəlif vasitələrə əl atırdılar. Beləliklə, Azərbaycan iki düşmənlə 
üzləşmiş, iki od arasında qalmışdı. 
 
 
58
İki od arasında qalmış Azərbaycana məhəbbət «Vaqif» pyesinin əsasını təşkil 
edir. Hadisələrin gedişində və inkişafında, ayrı-ayrı obrazların monoloqlarında, 
dialoqlarda Azərbaycan sevgisi hakimdir. Şair müxtəlif ədəbi üsullarla bu yurdun 
keçmişi, xalqın tarixində baş vermiş hadisələr barədə tamaşaçıya məlumat verir. Bu 
baxımdan Eldarın monoloqları səçiyyəvidir. Bu monoloqlar əsasən Azərbaycanın 
yaşamış olduğu məhrumiyyətlərlə bağlıdır. Eldar ilk monoloqunda tarixin müxtəlif 
mərhələlərində xalqın ağır güzəran keçirdiyinə işarə etmiş, öz sərvətinin sahibi 
olmadığını göstərmişdir: 
 
Bir ağ gün görmədi bizim sonalar,  
Öldü diri gözlü yazıq analar. 
Yeri şumlayan biz, onu əkən biz,  
Böyük sarayları qurub tikən biz.  
Qışın şaxtasında taxıl becərən, 
Nə rahatlıq görən, nə yuxu görən  
Bizik, biz! Yenə də öldük acından,  
Asıldıq hər zaman dar ağacından. (134, 69) 
 
Göründüyü kimi, yenə şairin narahatlığı insanın ağır güzəranı, maddi və mənəvi 
sıxıntıları ilə bağlıdır. «Nə vaxt qurtaracaq pis gündən insan»? sualı isə bu və ya digər 
dərəcədə bütün dövrlərə aiddir. 
Eldarın ikinci monoloqu Azərbaycanın keçmişinə qısa bir səyahətdir. S.Vurğun 
Eldarın dili ilə bir daha üzünü «Qız qayası» poemasından bizə tanış olan eyni adlı 
qayaya tutur: 
 
Budur Qız qayası-hicran yuvası! 
Başından çox əsmiş ölüm havası. 
Bağrını deşdikcə hər soyuq külək 
Ah çəkib, of demiş, köks ötürərək...  
Of, yazıq analar, of, igid vətən. 
 
 
59
Nələr çəkməmişsən bu dünyada sən... 
Sinəndə at çapan şahlar, xaqanlar 
Səni parçaladı, diddi ətini, 
Qəlbini, hissini, məhəbbətini... (134, 99) 
 
Şair bu dəfə Qız qayasına Azərbaycanın rəmzi kimi müraciət etmişdir. 
S.Vurğunun əsərdə təsvir etdiyi hadisələr əsasən Vaqiflə əlaqədar verilir. 
Tədqiqatçılar Vaqif barədə danışarkən onu ümumiləşmiş surət hesab edirlər. «Vaqif 
böyük Azərbaycan yazıçılarının ən başlıca xüsusiyyətlərini özündə toplayan surətdir. 
Yəni müəllif bizə tarixdən məlum olan Molla Pənahın şəxsi xüsusiyyətlərini 
verməklə bərabər, eyni zamanda xalqımızın yaratdığı böyük şairlərin ən gözəl 
cəhətlərini də göstərməyə səy etmişdir. Gözəllərə şer deyən, yaşılbaşları tərifləyən, 
təbiətin gözəlliklərindən nəşə duyan, özünün dediyi kimi, «dünyanın hər şərbətini 
içməyə» çalışan rübabı şair Vaqif eyni zamanda ağıllı bir dövlət xadimidir, 
diplomatdır, vətənpərvərdir, xalqının dərdini düşünən gözəl bir vətəndaşdır». (108, 
20) 
Vətənpərvər və vətəndaş olan qələm sahiblərimiz öz xalqını düşünməklə bərabər 
başqa xalqlara da eyni gözlə baxmış, ümumbəşəri ideyaları təbliğ etmiş, xalqları 
dostluğa, əməkdaşlığa səsləmişdir. S.Vurğun milli və ümumbəşəri xüsusiyyətləri 
məhz Vaqif obrazı üzərində cəmləşdirmişdir. Vaqif, hər şeydən əvvəl, böyük 
vətənpərvərdir, öz vətənini, xalqını və dilini müdafiə edir. 
Vaqifin özünəməxsus xüsusiyyətləri onun Vidadi, Eldar və başqa adamlarla 
söhbətlərində, İbrahim xan və Qacarla qarşılaşdığı səhnələrdə, habelə başına gələn bir 
sıra hadisələr zamanı meydana çıxır. Əsərin əvvəlində Salahlıya-Vidadi ilə görüşə 
gələrkən kənd ağsaqqallarından Qurban kişi onu ərklə məzəmmət edir. Qurban kişi 
üzünü Vaqifə tutub deyir ki, sən gözümüzün işığı, məclislərin yaraşığı idin, gəlinə-
qıza şer deyərdin. «Onu da çox gördün axırda bizə?» 
 
 
60
Vaqif bu ağsaqqala belə cavab verir: 
Yox, yox, Qurban əmi, mənə dünyada  
Bu ellər, obalar gülzar görünür. 
Gözüm gözünüzdən uzaq olsa da,  
Könüldən-könülə yollar görünür. (134, 17) 
 
Qurban kişinin bu «məzəmmət»ində də Vaqifə el sevgisinin şahidi olur, ona 
böyük ehtiram göstərildiyini hiss edirik. Göründüyü kimi, Qurban kişi ona birbaşa 
demir ki, gözəl məclislərin yaraşığı olduğunu, gəlinə-qıza şer dediyini, yəni nikbin 
hərəkətlərinlə camaatı şad etdiyini axırda bizə çox gördün. Qurban kişi bunu 
Vaqifdən çox mülayimliklə soruşur: «Onu da çox gördün axırda bizə?» 
Vaqif sarayda təqib olunanda, mənəvi sarsıntılara məruz qalanda yenə də bağlı 
olduğu xalqı, eli-obanı düşünür: 
 
O təmiz duyğular, o saf ürəklər,  
Bənövşə qoxulu sərin küləklər, 
Başına döndüyüm güllər, çiçəklər – 
Tərlanlar oylağı yadıma düşdü... (134, 56). 
 
Vaqif elə-obaya bağlı olmaqla bərabər, həm də demokratik ruhlu dövlət xadimi, 
uzaqgörən diplomatdır. O, vəfalı dost, mehriban valideyn, möhkəm iradəli bir 
insandır. 
Vaqifin İbrahim xana dediyi sözlər Vətənin işıqlı gələcəyi barədə onun xoş 
arzuları, istəkləridir. Bu insanın əməli fəaliyyətinin əsas qayəsi budur: 
 
Kor kimi qalmasın insan. 
Qalxsın cəhalətin qaranlığından!  
Açılsın hər yerdə məktəb, mədrəsə,  
Balalar quş kimi versin səs-səsə,  
Dağların döşündən yollar çəkilsin,  
 
 
61
Yollar kənarında güllər əkilsin,  
Nəğmələr bəzəsin vətən mülkünü; 
Mən də qoca vaxtı görüm o günü. (134, 36) 
 
 
Bu arzuların reallaşması isə bir şeylə bağlıdır: 
 
Məncə, nə olsa da, bu gündən belə,  
Vicdan azadlığı lazımdır elə. (134, 35) 
 
Məhz bütün bunların nəticəsidir ki, əsərdə İbrahim xan Vaqifi bu cür ittiham 
edir: 
 
Sən elin dostusan, elin yarısan. (134, 39) 
 
Bu, doğrudan da belədir. Vaqif kimi böyük təbiətli adamlar məhz elin dostu, 
sirdaşı olmalıdırlar. Özünün dediyi kimi: 
 
Dünya yaranmamış ötərgi bir səs,  
Günəş qaranlıqda yaşaya bilməz... (134, 39) 
 
İbrahim xan pyesdə əlindən heç nə gəlməyən, fərsiz, qorxaq, hətta öz vəziri 
Vaqifin həyat yoldaşına pis gözlə baxan bir şəxs kimi verilmişdir. Əslində isə tarixi 
şəxsiyyət olan İbrahim xan uzun müddət Qarabağ xanlığına başçılıq etmişdir. 
Əlbəttə, «Vaqif»in yazıldığı dövrdə və şəraitdə İbrahim xanı müsbət bir surət kimi 
vermək mümkün deyildi və bunu şairdən tələb etmək də olmazdı. Bununla belə 
S.Vurğun bu barədə o dövrün ədəbi tənqidinin fikri ilə razılaşmış və 1946-cı ildə belə 
yazmışdır: «Mən çox sevdiyim «Vaqif» əsərinin gələcək taleyini düşündüyüm zaman 
orada yol verdiyim bir çox təhriflər, xüsusən İbrahim xan surətinin təhrifi məni çox 
yandırır, lakin əsər elə bir vəhdət təşkil edir ki, mən hələ də bu təh-rifi, əsərin bədii 
təsirini azaltmamaq şərtilə, düzəltməyə çox çətinlik çəkirəm». (135, 375) Səməd 
Vurğun  
 
 
62
hiss edirdi ki, elə bir dövr gələr, elə bir şərait yarana bilər ki, İbrahim xan surətinə 
görə «Vaqif» kimi sənət incisi zərbəyə məruz qalar. Şairin oğlu Vaqif Səmədoğlu 
xatırlayır: «-Ay Vaqif, qoy bir ayağa qalxım, «Vaqif»i təzədən yazacağam. O zaman 
çox şeyi düz deyəmmədim. İbrahim xan elə olmayıb...» Bu sözləri mənə Səməd 
Vurğun 1956-cı ilin may ayında deyib. Təəssüflər olsun ki, bir neçə gündən sonra 
Səməd Vurğun köçdü bu dünyadan. Ancaq yaxşıdır ki, dram yenidən yazılmadı. 
«Vaqif» əsəri də, Molla Pənah Vaqif də nağıl dünyamızın bir guşəsində sağ qaldılar». 
(160) 
Əlbəttə, şairin «o zaman çox şeyi düz deyə bilməməsinin» əsas səbəbi əsərin 
yazıldığı dövr olmuşdur. 
İbrahim xan surətinin təhriflərindən biri Vaqifin həyat yoldaşı Xuramanla 
bağlıdır. Əsərdə göstərilir ki, İbrahim xan Şeyxin təhriki ilə Vaqifə zərbə vurmaq 
üçün Xuramana sahib olmaq fikrinə düşür. İbrahim xanın «elçiləri» Xuramanın zəif 
damarını tutur, xanın arvadı olmasına razılıq verməsinə nail olurlar. 
Xuramanın xəyanəti Vaqifi sarsıdır. Bu hadisə düşmənləri ilə qarşı-qarşıya 
durduğu vaxt baş verdiyi üçün daha ağır olur. Lakin o özünü ələ almağı bacarır. Ağır 
günlərdə daha çox elin, obanın, yurdun taleyini düşünür. Qarabağın müdafiəsinə 
başçılıq edir. Məhz buna görə də oğlu Əli bəy vasitəsilə Eldara belə bir sifariş 
göndərir: 
 
Eldar! Bir qulaq as, qulaq as, Eldar!  
Basqına keçmişdir Məhəmməd Qacar.  
Atam çıxmışsa da vəzirliyindən,  
Deyir, yad əllərə keçməsin vətən.  
Bilirsən, o yanır pərvanələr tək, 
İndi nəyin varsa Əsgərana çək 
Qacarla vuruşun arxa tərəfdən,–  
Atamın fikrini söyləyirəm mən... (134, 75) 
 
 
63
Əsərin ən dramatik yerlərindən biri Xuramanın zindana – Vaqifin yanına 
gəlməsi səhnəsidir. Şairin bütün tədqiqatçıları belə bir fikrə gəlmişlər ki, Xuraman 
Vaqifin yanına özünün bağışlanılması üçün deyil, haqq dünyasına rahat getməsi üçün 
müsəlman adətinə uyğun olaraq öz həyat yoldaşından halallıq almağa gəlmişdi: 
 
Uydum bu dünyada nazü-nemətə, 
Özüm də bilmədən uydum şöhrətə. 
Bilmədim axırı zəhrimarımış, 
Hər qızıl xəzinə bir şahmarımış... 
İndi öz əlinlə gəl öldür məni, 
Nə qədər alçaldım, alçaltdım səni... (134, 97) 
   
Azərbaycanlı üçün həyat yoldaşının xəyanətinin bağışlanılması mümkünsüzdür. Bu, 
xalqımızın milli xüsusiyyətləri ilə bağlıdır. Qədimlərdən üzü bəri arvad kişinin 
namusunun əsas atributlarından hesab olunur. Çox hallarda bu cür xəyanətin cəzası 
çox ağır olmuşdur. Elə buna görə Xuraman istəyir ki, Vaqaf onu öz əlləri ilə 
öldürsün. Vaqif isə hər şeydən əvvəl humanist bir insan, şairdir. Ona görə də Əli 
bəyin «Ata, qoy öldürüm o mürvətsizi!» sözlərinə cavabı birmənalıdır: 
 
Əli bəy, alçaldar cinayət bizi: 
Bir bax əllərinə yaraşarmı qan?  
Oğlum, yaşatmağa yaranmış insan. (134, 55) 
 
Əgər Vaqif, yaxud Əli bəy Xuramanı qətlə yetirsəydi, bu, bir obraz kimi onların 
bütövlüyünə xələl gətirərdi. Bu problemi isə S.Vurğun çox ustalıqla həll etmişdir. 
Xuraman cəzanı özü-özünə verir. Zindanın qapıçısı belə bir xəbər gətirir: «Özünü 
qayadan atdı Xuraman!» Lakin bu xəbərdən bir az qabaq Vaqif Xuramanı geri 
çağırtdırmışdı. Buradan o nəticə çıxırmı ki, o, xəyanətkar  
 
 
64
qadını bağışlamaq, əfv etdiyini bildirmək üçün çağırırdı? Əlbəttə, yox! Vaqifin 
Xuramanı çağırmasının əsas səbəbkarı isə onun qəmli nəğməsi, yəni poeziyanın 
qüdrəti idi və təbii axardan doğurdu: 
 
Bir ceyrandım, ürkütdülər yatağımdan, 
Bir quş idim, ayrı düşdüm budağımdan.  
Külək əsər, yarpaq düşər, çiçək solar...  
Viran qalmış mənim bu can otağımdan. (134, 97) 
 
Həmin hissi Vaqifdə həm də S.Vurğunda Xuramanın bu qəmli nəğməsi 
yaratmışdı. 
Mərhum Atif Zeynallı Xuramanın hərəkətini nəzərə alaraq onun azərbaycanlı 
olmadığı mülahizəsini irəli sürmüş və S.Vurğunun da bu obrazı Azərbaycan qadını 
kimi yaratmadığına işarə etmişdir. O, Xuramanın Vaqifə dediyi «...heç, bir az incidir 
məni qürbət» sözlərinə işarə edərək yazmışdır: «Niyə qürbət? Qəribə deyilmi? 
Xuraman Şuşaya başqa bir məmləkətdənmi gəlib?..Axı S.Vurğun «qürbət» sözünü, 
hətta Xuramanın dilindən belə işlədə bilməzdi... Bayaq qeyd etdik ki, Xuraman öz 
mənfi çənətlərinə görə nənələrimizə oxşamırdı. S.Vurğun bunu bizdən yaxşı duyurdu. 
Bəlkə «qürbət» sözü ilə... axı çoxdilli, çoxləhcəli müsəlman Şərqində Xuraman ən 
kütləvi qız adlarından biridir».(179, 210) Bununla birlikdə, A.Zeynallı bu fikrinin 
şərti olduğunu da qeyd edir. (179, 210) 
Doğrudan da bir sözə görə insanın milli mənsubiyyəti barədə dəqiq fikir 
söyləmək çətindir. «Qürbət» xalqımızın çox işlətdiyi sözlərdəndir. Azərbaycanın bu 
tərəfində yaşayan yurdun o biri tərəfini qürbət hesab edir. Folklorumuzda buna 
istənilən qədər misal gətirmək olar. A.Zeynallının özünün də qeyd etdiyi kimi, vaxtilə 
Q.Zakir Bakıda sürgündə olduğu vaxt özünü qürbətdə hiss etmiş və bunu «Durnalar» 
qoşmasında göstərmişdir. S.Vurğunun özündə də buna təsadüf olunur. («Ah, bu 
qürbət  
 
 
65
məni dağıtdı, sökdü...»). Bu gün torpaqlarımızın müəyyən hissəsinin ermənilər 
tərəfindən işğalı ilə əlaqədar Bakıda, Gəncədə, respublikanın digər yerlərində 
məskunlaşmış soydaşlarımız da o yerlər üçün darıxır, «qürbət» sözünü nətta radio və 
televiziyadakı çıxışlarında tez-tez işlədirlər... 
Xuraman isə öz əməlindən asılı olmayaraq, hətta «nənələrimizə oxşamasa» belə 
azərbaycanlıdır. Əgər belə olmasa idi, o, intihar etməsi barədə qərar qəbul etməz, 
haqq dünyasına səfəri üstündə ərindən halallıq almağa gəlməzdi. O da «İnsan» 
pyesindəki Amaliya kimi başqa cür yaşamaqda davam edərdi... 
Vaqifin «hökmdarın hüzurunda», yəni Qacarla görüşündə özünü ləyaqətlə 
aparması, ağıllı cavabları ilə düşməni susdura bilməsi onun mənəvi qələbəsi kimi 
diqtəti cəlb edir. Qacar Vaqifi bu görüşdən qabaq, ona yazdığı kəskin cavab 
məktubundan tanımışdı. Vaqif bu məktubunda Azərbaycan xalqının cəsurluğuna və 
qəhrəmanlığına işarə edərək yazmışdı ki, tərlan oylağında sar ola bilmədiyi kimi, bu 
ellər də baş əyib xar ola bilməz. Onun Qacardan tələbi də xalqın qəhrəmanlığına 
inamı ilə köklənmişdir: 
 
Basma ayağını bizim torpağa,  
İlandan, əqrəbdən yar ola bilməz! (134, 63) 
 
Vaqifin öz xalqına və Vətəninə böyük sevgisi bu səhnədə daha qabarıq üzə çıxır. 
Bu səhnədə onun milli qüruru ilə ümumbəşəri xüsusiyyətləri birləşir. Bu isə obrazı 
daha da canlandırır. Vaqif hökmdarın «Gərək fars dilində yazsın sənətkar» tələbinə 
qarşı böyük qürur hissilə «Azəri yurdunun oğluyam mən də, az-az uydururam yeri 
gələndə» - deyir. O bununla yanaşı farsların qüdrətli sənətkarlarını da yüksək 
qiymətləndirir. 
Vaqif  özü Qacarın hüzurunda baş əymədiyi kimi, Vidadiyə də məslənət görür 
ki, ona yalvarmasın, çünki, «hələ baş əyməmiş bu böyük Vətən...» 
S.Vurğunun tədqiqatçıları Vaqiflə Qacarın qarşılaşdığı səh- 
 
 
66
nə ətrafında maraqlı mülahizələr söyləmiş, əsərin bu yerini yüksək 
qiymətləndirmişlər. Bununla birlikdə bu səhnənin ayrı-ayrı məqamları ilə bağlı 
tənqidi fikirlər də mövcuddur. Xalq şairi Bəxtiyar Vahabzadə yazır: «Çox vaxt 
Vaqiflə Qacarın üzləşdiyi səhnəni əsərin ən gözəl, ən mənalı və tutarlı səhnəsi hesab 
edirlər. Ancaq realizm baxımından yanaşdıqda, bu səhnə qüsurludur. Elə təsəvvür 
yaranır ki, bu səhnə yalnız Qacarla Vaqifin deyişməsi, Vaqifin məntiqi, kəsgin sözlər 
deməsi naminə yaradılmış, hadisələrin təbii axımından doğmamışdır. Fikrimizi 
aydınlaşdırmaq üçün bu səhnədən əvvəlki hadisəyə qayıdaq: Ağa Məhəmməd şah 
Qacarın təslim olmaq təklifinə qarşı Vaqif ona bir şer göndərir və... Qacarı təhqir 
edir. Qəzəblənən Ağa Məhəmməd şah Qacar hücum əmri verir və nəhayət, Şuşa 
qalasını tutur. İbrahim xan Dağıstana qaçır. Vaqif isə evində oturub, Qacarın 
çağırışını gözləyir. VIII şəkildə Qacar Vaqifin «keçər aylar, keçər illər, yaz, ey Vaqif, 
ömür azdır» misrasını xanəndənin dilindən eşidəndən sonra onu hüzuruna çağırır. 
Vaqif də, əmrə görə Qacarın hüzuruna gəlir və deyişmə başlanır».∗ (170, 264) (170, 264) 
Doğrudanmı Vaqif həmin məclisdə yada düşməsə Qacar onu həbs 
etdirməyəcəkdi? Doğrudanmı Vaqifin VIII şəkildə yada düşməsi bir təsadüfdür? 
Əsərin həmin yerinə müraciət edək: 
 
Qacar 
... Belə deyirlər ki, ağladır yeri 
 Sizin Qarabağın xanəndələri. 
 Hünəriniz varsa, bir «Rast» oxuyun! 
 
Xanəndə 
(oxuyur) 
...Keçər aylar, keçər illər, yaz, ey Vaqif, ömür azdır,  
Düşər bir gün laçın könlün şer-sənət marağından. 
 
                                           
∗ Мцяллиф бу фикрини «Вагиф» адлы мягалясиндя дя тякрар етмишдир. Бах: Б.Ващабзадя. Вятян ожаьынын истиси. Б., 
«Эянжлик», 1982, сящ. 51.  
 
 
67
Qacar 
Qəzəl Vaqifindir? 
 
Şeyx 
Bəli, Vaqifin! 
 
Qacar 
N ə  o l d u ? (Kursiv bizimdir – A.B.) 
Onu tez tapıb gətirin! 
(Sərkərdə baş əyib çıxır) 
Vəzir! Bu doğrudan böyük qüdrətdir, 
Hər sözü, söhbəti canlı sənətdir. 
Böyük təhlükədir bu şair bizə,  
Sən nə fikirdəsən? 
 
Vəzir 
Nə deyim sizə, 
Buyruq sizinkidir, adil hökmdar, 
Sizdə fəzilət də, ədalət də var... 
 
Şeyx 
Şahım, təhlükədir Vaqif, doğrudan, 
Onu gözünüzdən qoymayın bir an... 
Bir də, bərk dostudur o qaçaq Eldar- 
Sizin düşməniniz, bəli, o murdar. 
Vaqif yaşadıqca-qorxudur bizə, 
Şair görünməsin gözlərinizə. 
 
Qacar 
Yazdığı cavabdan bilmişəm onu,  
Dayan, sovuraram göyə tozunu, 
Qoy gəlsin, əylənib gülüşək bir az,  
Bizim dilimizi o bağlayammaz. (134, 83-84). 
Qacarın «nə oldu?» sualından məlum olur ki, o, Vaqifi unutmamışdı və bəlkə də 
Şuşaya daxil olduğu elə ilk gün onun həbsi barədə tapşırıq vermişdi. «Nə oldu?» 
sualını verməklə isə əvvəl verdiyi tapşırığın icrasının vəziyyətini yoxlayırdı. 
 
 
68
S.Vurğun isə Vaqifi bu cür xatırlatmaqla qarşısına xüsusi məqsədlər qoymuşdur. 
Bunlardan biri Vaqifin hökmdarla – Qacarla qarşılaşdırılması səhnəsinə hazırlıq, 
digəri isə Vaqifin görkəmli bir şəxsiyyət olması, el-oba tərəfindən sevilməsi barədə 
məhz onun düşmənlərinin dili ilə məlumat verilməsi ilə bağlıdır. 
Əsərdən göründüyü kimi, Qarabağı pəncəsinə keçirən Qacar kef məclisi 
düzəltmişdir. Qalib hökmdar böyük bir qürurla qələbəsini qeyd edir, özünü «şahlar 
şahı», «yer üzünün allahı» sayır. Vəzir və şeyx də şahın dediklərini təsdiqləyir, ona 
xeyir-dua verirlər. 
Xanəndə Vaqifin adını çəkdikdən sonra isə söhbətin səmti dəyişir və məhz onun 
üzərində cəmləşir. Qacar Vaqifin doğrudan da böyük bir sənətkar olduğunu etiraf 
edir. Şeyx isə Vaqifi aradan götürmək üçün «tədbirlər görür»; onu şəriətin düşməni, 
bir də qaçaq Eldarın dostu kimi təqdim edir. Şeyx el-obanın Vaqifi çox sevdiyini də 
etiraf etməli olur. 
Qacara bəlli olur ki, Vaqif mənsub olduğu xalqın sevgisini qazanmışdır. Vaqifə 
dəyən zərbə bütün Azərbaycana dəyəcəkdir. Məhz buna görə də Qacar belə deyir: 
 
Aparın, aparın onu zindana,  
Göz dağı çəkdirin Azərbaycana! (134, 91) 
 
Beləliklə, Qacar Vaqifi öldürməklə bütün Azərbaycana «dağ çəkmək» istəyir. 
S.Vurğun Qacarın simasında müstəbid obrazı yaratmışdır. O öz qəddarlığından 
həzz alır. Bütün bəşəriyyəti məhv etməyə hazır olduğunu bildirir və bütün bunları 
özünün fiziki şikəstliyi ilə izah edir. O, fiziki şikəstliyinin intiqamını bütün 
bəşəriyyətdən almaq istəyir. Əslində isə Qacar daha çox mənəvi şikəstdir. O, 
Vidadinin yalvarışlarını nəzərə alaraq Vaqifi «bağışlayır», ölüm fikrindən daşındığını 
bildirir. Bir an sonra isə özünün yeni hökmünü elan edir: 
 
 
 
69
Ancaq kəsəcəyəm yazan əlini,  
Bir də həcv deyən acı dilini. (134, 90) 
 
Qacar əsir aldığı gürcülərə - Şalikoya və onun qardaşına da bu cür «səxavət» vəd 
edir. O, Şalikonu və qardaşını bir-birilə vuruşmağa təhrik edir. Qalib gələn azad 
ediləcəkdir. Şaliko böyük qardaşdır. O belə hesab edir ki, kiçik qardaş - sonbeşik 
ananın yanına qayıtmalıdır. 
Müəllif burada iki doğma qardaşı bir-birilə vuruşmağa çağıran Qacarın şəxsində 
müstəbidlərin olduqca alçaq bir xüsusiyyətini nəzərə çarpdırır. O, şəhər və kəndləri 
yandırır, müxtəlif xalqları, onların sənətkarlarını məhv edir, mədəniyyət abidələrini 
dağıdır, qapılar bağlayır, ocaqlar söndürür, sirdaşları bir-birindən ayırır, göz 
yaşlarından çaylar yaradır və bütün bunlardan həzz alır. Qardaşları bir-birilə 
vuruşmağa təkrik etməsi isə onu göstərir ki, Qacar ayrı-ayrı xalqlar arasında deyil, 
eyni millətdən olan adamlar, hətta doğma qardaşlar arasında belə düşmənçilik 
yaratmağa çalışın despotdur. 
Xaliq Məhəmmədoğlu «Elm və həyat» curnalının 1990-cı il 11-12-ci sayında 
dərc etdirdiyi «Ağa Məhəmməd şah Qacar işğalçıdırmı?» sərlövhəli məqaləsində 
«Ağa Məhəmməd şah Qacar kimi dahi bir sərkərdənin işğalçı və düşmən kimi qələmə 
verilməsini ziyalılarımızın bağışlanılmaz səhvlərindən» sayır və onun Qarabağa 
yürüşlərini «vahid Azərbaycan dövləti yaratmaq siyasətilə» izah edir. (43, 35-36) 
Qacar doğrudan da böyük dövlət yaratmaq istəyirdi. Lakin onun yaratmaq 
istədiyi bu dövlət «vahid Azərbaycan dövləti» deyil, İran dövləti olmalı idi. Qacarın 
azərbaycanlı olması məlumdur. Bu, pyesin özündə də göstərilmişdir. Lakin vahid 
Azərbaycan dövlətinin yaradılmasını mərkəzləşdirilmiş İran dövləti ilə bağlamaq 
fikri hər cür elmilikdən və obyektivlikdən məhrumdur. Qacarın Zaqafqaziya, xüsusən 
Azərbaycan uğrunda mübarizəsi yurdumuzu odlara qalamış digər fatehlərin 
niyyətlərindən fərq- 
 
 
70
lənmir. Qacar Azərbaycana münasibətində də fateh və işğalçıdır. 
Yuxarıda qeyd etdiyimiz kimi, o dövrdə Azərbaycan İran və Rusiyanın arasında 
qalmışdı. Bu dövlətlərdən hər biri ayrı-ayrılıqda Azərbaycanı öz malı etmək istəyirdi. 
Qacarın məqsədi isə Azərbaycanı İrana qatmaq, qüvvətli İran dövləti yaratmaq idi. 
Heç də təsadüfi deyil ki, görkəmli Azərbaycan yazıçısı Ə.Haqverdiyevin «Ağa 
Məhəmməd şah Qacar» pyesində Şuşada qətlə yetirilən şah son nəfəsində belə deyir: 
«Ey xanəxərab, İran ra viran gərdi!» (71, 126) («Ey evi yıxılmış, İranı viran 
qoydun»). 
Bununla birlikdə qeyd etmək lazımdır ki, Qacarın Qarabağı ələ keçirmək 
istəməsinin əsas səbəbi Qarabağ hakimi İbrahim xanın Rusiyaya meylinin artması ilə 
əlaqədar olmuşdur. Mirzə Camal Cavanşir öz «Qarabağnamə»sində bu barədə belə 
yazmışdır: «Hamı yüksək Rusiya dövlətinə itaət etməyə hazırlaşdığı zaman, əzəmətli 
imperatriçə (II Yekaterina – A.B.) vəfat etdi. Böyük sərkərdə Zubov (1796-cı ildə 
Dərbəndi tutmuş rus qoşunlarının komandanı – A.B.) Əbülfət xanı (İbrahim xanın 
general Zubovun hüzuruna göndərdiyi oğlu – A.B.), Qarabağın bəyzadə və 
kəndxudalarını böyük hörmət və çoxlu ənamla yola salıb, mərhum padşah Pavelin 
əmrinə görə geri qayıdacağını İbrahim xana xəbər verdi. Bu xəbər həm qəm-qüssəyə, 
həm də Ağa Məhəmməd şahın ədavətinin artmasına səbəb oldu. Çünki o, mərhum 
İbrahim xanı tələfat vermədən, xoşluq və mülayimliklə özünə tabe etmək fikrində idi. 
Lakin İbrahim xanın müharibəsiz Rusiya dövlətinə əbədi itaət edib, səmimiyyət 
göstərməsi, islam və İran padşahından üz çevirməsi onu olduqca qəzəbləndirmişdi. 
Buna görə mərhum İbrahim xanı yox etmək qərarına gələrək, yaz fəslində qoşunla 
Azərbaycana tərəf hərəkət etdi». (98, 125-126) 
Bütün bu mürəkkəb hadisələr axarında Vaqif öz ləyaqət və məğrurluğunu 
saxlayır. Düşmənin qabağında vüqarla dayanır. Heç vaxt təmkinini pozmayan Vaqif 
zindanda da dözüm və iradə nümayiş etdirir. O, oğlu Əli bəyi də bu cür tərbiyə 
etmişdir. Buna görə də Əli bəyin «Eh... ata, nə qoyub, nə axtarırsan,  
 
 
71
Zülmün qabağında ağlarmı insan?» deməsi onu ruhlandırır. 
S.Vurğun əsəri yazarkən tarixi hadisə və faktlara həssaslıqla yanaşmış, 
bunlardan məharətlə faydalanmışdır. Qarabağ xanlığının Rusiya ilə əlaqə yaratmaq 
təşəbbüsü, qonşu gürcü xalqı ilə birgə hərəkət etməsi və bu işdə Vaqifin böyük rol 
oynaması, onun Qacara sərt cavab məktubu yazması və Qacarın bundan 
hiddətlənməsi, Vaqifin Şuşanın işğalı vaxtı şəhərdə qalması və s. tarixi faktlardır. 
Tarixdən məlumdur ki, 1783-1784-cü illərdə Qarabağ xanlığı Rusiya ilə əlaqəni 
möhkəmləndirmək məqsədilə bir sıra təşəbbüslər göstərmiş, bu işdə Vaqif də 
yaxından iştirak etmişdir. II Yekaterina 1784-cü ildə knyaz Q.A.Potyomkinə belə 
yazmışdı: «Deyəsən İbrahim xanın məktubları mənə gəlib çatan türk və bəzi İran 
məktublarından daha nəzakətli yazılmışdır... Mənə bildir, görək o kimdir?... Gəncdir, 
yoxsa qoca? Güclüdür, yoxsa zəif?» (40, 65) 
M.A.Vaqifin həyat və yaradıcılığına aid geniş tədqiqat aparmış mərhum 
professor Araz Dadaşzadə belə qənaətə gəlmişdir ki, bu məktubun şairanə ruhu, 
başqa xan və hökmdarların məktublarından öz nəzakəti ilə fərqlənməsi onun əsil 
müəllifinin şair və vəzir Vaqif olmasını ehtimal etməyə imkan verir. 
Bu məktubdan sonra II Yekaterina rus qoşunlarını qraf V.Zubovun komandanlığı 
altında Dərbəndə göndərmişdir. Mirzə Adıgözəl bəyin «Qarabağnamə» əsərində 
oxuyuruq: «Bu xəbər mərhum İbrahim xana çatdı. Oğlu Əbülfət xanı çoxlu hədiyyə 
və sovqatlarla böyük sərdar qraf Valerian Zubov cənablarının möhtərəm hüzurlarına 
göndərdi. Uca Rusiya dövlətinə ixlas və sədaqətini bildirdi. İmperatriçə Yekaterina 
həzrətlərinin müqərrəblərinə qane edici və təvazö bildirən məktublar yazdı. İqtidar 
sahibi olan sərdar da Əbülfət xana qarşı hədsiz hörmət və mehribanlıq göstərdi. 
Behiştlik mərhum (İbrahim) xanın ərizəsini Dərbənd və Qazlar yolu ilə ixtiyar sahibi 
padşahın fələklər qədər yüksək olan dərgahına göndərdi. Mərhum Pənah xan üçün də  
 
 
72
bir nəfər knyaz vasitəsilə çoxlu bəxşiş və töhfələr yolladı. Padşahın ona qarşı hədsiz 
lütf və mərhəməti olduğunu bildirdi. Mövlana Molla Pənah Vaqifə də qiymətli 
daşlarla bəzədilmiş bir əsa göndərdi». (115, 85) 
Əsərdə rus çarının adından göndərilən əsanı Vaqifin əlində görən düşmənləri 
onu ruslara satılmaqda təqsirləndirirlər. Vaqifə hücum edir, onu «tanrı düşməni», 
«vətən xaini», «məlun», «qansız», «satılmış» və s. sözlərlə təhqir edirlər. Şeyx, 
Vaqifi «tanrı düşməni» adlandırmaqla ona qarşı mübarizədə dindən istifadə edir. 
S.Vurğun Şeyxin simasında işğalçılara satılmış, Qacarı duz-çörəklə qarşılayan 
adamların iç üzünü açıb göstərmişdir. Şeyx «Bəs ruslar? Bəs ruslar? Bəs o mə-
lunlar?» deyə Vaqifə hücum edir. Bu zaman Vaqif ona belə cavab verir: 
 
Din ayrı, dil ayrı olsa da onlar 
Yenə beşiyidir mədəniyyətin, 
Qədrini çox bilir şerin, sənətin. (134, 37) 
 
Vaqif, eyni zamanda, rus xalqının azadlıq uğrunda apardığı mübarizəni 
alqışlayır, azadlıq düşmənlərinə nifrət edir. Bu baxımdan onun rus çarı haqqında 
dediyi sözlər səciyyəvidir: 
 
Yalnız nifrətim var, inanın ona. 
Onu da boğaçaq gedən üsyanlar,  
Azadlıq uğrunda tökülən qanlar. (134, 37) 
 
«Vaqif» pyesində xalqlar dostluğunun təsvirinə də yer ayrılmışdır. Şair bu 
zaman da məhz tarixi faktlara istinad etmişdir. 
Məlumdur ki, yalnız XVIII əsrin axırlarında İran iki dəfə Zaqafqaziya üzərinə 
basqın etmişdir. Hər iki hücum zamanı burada yaşayan bəzi xalqlar birləşmiş, 
düşmənin hücumlarını dəf etmişlər. Mirzə Adıgözəl bəy yazır: «Gürcüstan valisi 
İrakli xan,  
 
 
73
İrəvan hakimi Məhəmməd xan, Talış hakimi Mir Mustafa xan mərhum İbrahim xanla 
and içib mühaidə bağladılar ki, Ağa Məhəmməd şaha itaət etməsinlər. Vaxtlı-
vaxtında bir-birinin vəziyyətlərindən xəbər tutsunlar. Sonra, mərhum İbrahim xan 
Qarabağ elatının bir parasını Gürcüstan səmtinə, bəzisini də şirvanlı Mustafa xanın 
yanına göndərdi». (115, 79-80) 
S.Vurğun başqa xalqların nümayəndələrini əsərə daxil etməklə Qacara qarşı 
mübarizəni bu xalqların ümumi düşmənə qarşı mübarizəsi kimi səciyyələndirmişdir. 
Bu mübarizə vahid xalq hərəkatı xarakteri daşıyır. Bu hərəkatın Eldar, Şaliko, Kürd 
Musa... kimi iştirakçıları vardır. 
Eldar Qacara qarşı mübarizəyə bacarıqla rəhbərlik edən bir qəhrəmandır. O, 
doğma yurdun ağrılarını başa düşdüyü kimi, dost xalqın dərdlərini də öz dərdlərindən 
ayırmır. Eldar Qacarın pəncəsindən qaçıb qurtarmış gürcüləri böyük məhəbbətlə, əziz 
dost və qardaş kimi qarşılayır: 
 
Göz üstə yeriniz var, 
Bizim əziz qardaşlar! 
Tanıyıram o dağları 
Durna gözlü bulaqları. 
Çox keçmişəm hər gölündən 
Gürcüstanın dost elindən. (134, 71) 
 
Bu misralarda Gürcüstan torpağına, gürcü xalqına böyük hörmət, məhəbbət ifadə 
edilmişdir. Burada ona işarə edilir ki, hər iki xalq ağır gündə birləşmiş, duz-çörəyini 
yarı bölmüşdür. Gürcü xalqına bəslənən bu məhəbbət bütün Azərbaycan xalqının 
ürəyindəndir. Eldar qonaqları elin adından salamlayır: 
 
 
Bu dağlar sizindir, əziz qardaşlar. 
 Ellərin ağzilə öpürəm sizi, 
 O azadlıq sevən qəlblərinizi. (134, 102) 
 
 
 
74
Eldar gürcüləri Qacara qarşı mübarizədə birliyə çağırır. Şaliko ürək ağrısı ilə 
Qacarın Tiflisi odlara qalaması, anaları, körpələri məhv etməsi barədə danışanda onu 
ovundurur: öz «vətən qardaşını» əmin edir ki, «ilanın zəhərli başı əziləcəkdir». Eldar 
həmçinin Rustaveli şerini yüksək qiymətləndirir, «bizim Nizami tək kəlamı vardır» - 
deyir. 
S.Vurğun əsərdə Tamara, Şaliko, Kürd Musa obrazlarını da sevə-sevə 
yaratmışdır. 
Tamara öz el-obasından ayrı düşmuş bir anadır. Onun nəğməsi canlara od salır. 
Bu nəşə gözləri önündə balası düşmən gülləsi ilə parçalanmış ananın fəryadı, qadın 
naləsi, ana qəlbinin hıçqırıqlarıdır: 
 
Ayrı düşdü tərlan könlüm  
Öz mehriban yuvasından. 
Göy üzünün durnaları, 
Deyin vətən havasından.  
Bir dustağam qolum bağlı, 
Bir qəribəm sinəm dağlı, 
Bir xəstəyəm qəm otaqlı  
Ürəyimin yarasından... (134, 57-58) 
 
Gürcüstandan gələn dəstə ilə birlikdə Tamara da Eldarın köməyinə gəlir. İndi o, 
çonqurinin müşayiəti ilə Rustavelinin ölməz misralarını oxuyur: 
 
Mən Rustaveli, bir eşq üçun can qoymuşam bu əsərə, 
Mən Məcnunam orduların sərkərdəsi bir dilbərə. 
 
S.Vurğunun yaratdığı bu obrazlar dostluğun qədrini bilən və əhəmiyyətini başa 
düşən adamlardır. Oxucu və tamaşaçı bu adamları ürəkdən sevir, onların simasında 
xalqın qəhrəmanlığını, vətənpərvərliyini və nəcibliyini görür. 
 
 
75
Bu xalqların Qacara qarşı hərbi ittifaqı onların mənəvi yaxınlığı ilə vəhdətdə 
göstərilir. Ayrı-ayrı xalqların nümayəndələri bir-birinə «qardaş» deyə müraciət 
edirlər. 
Bu qəhrəmanlar çox yaxşı başa düşürlər ki, düşmənin məhv edilməsində birliyin 
rolu əvəzsizdir: 
 
Eldar 
Çoxdan istədiyim bu qardaşlığın 
Bu dağlardan böyük bir qüvvəsi var... 
 
Kürd Musa 
Nə çox «Qacar» deyib söylənirsiniz?  
Elin basılmayan qalasıyıq biz. (134, 102-103) 
 
Əsərdə Qacarın məhvi və Vaqifin azad edilməsi məhz bu birliyin qələbəsi kimi 
qiymətləndirilir. 
M.P.Vaqifin öz yaradıcılığından məlumdur ki, o, Qacara qarşı mübarizədə 
gürcülərlə müqavilə bağlamaq məqsədilə Tiflisdə olarkən şerlər qoşmuş, Tiflisi, bu 
yerin gözəllərini və təbiətini tərənnüm etmişdir. O bu mövzuda bir neçə şer 
yazmışdır. Bu şerlərdə gürcü xalqına səmimi hisslər ifadə edilmişdir. «Tiflis şerlərini 
(M.P.Vaqifin həmin mövzuda yazılmış şerləri nəzərdə tutulur – A.B.) oxuyarkən 
onun müəllifi heç də dini etiqadlar əsiri, bəzilərinin göstərdiyi kimi, qatı 
məzhəbpərəst deyil, millətlər arasında ayrı-seçkilik salmayan, dini ayrılığı ortalığa 
çaxarmayan, həyat, gözəllik aşiqi kimi göz önündə canlanır». (140, 106) O, Tiflis 
haqqında öz hisslərini belə ifadə etmişdir: 
 
Mərhəba, Tiflis imiş cənnəti dünya yerinin, 
 Yığılıbdır ora cəmiyyəti huri-pərinin,  
Mən bu şəhrin nə deyim vəsfini dilbərlərinin 
 Filməsəl, şəklü şimayildə, bəli, hər birinin  
Məhi-təbanə bərabər sərü simaları var. (169, 24) 
 
 
 
76
M.P.Vaqif  hələ öz sağlığında Gürcüstan və Ermənistanda da tanınmış, əsərləri, 
yayılmışdır. Tədqiqatçılar göstərirlər ki, XVIII-X1X əsrlərdə gürcü xalq mü-
ğənnilərinin, aşıqlarının repertuarında Vaqifin qoşmaları mühüm yer tutmuşdur. Bu 
şerlər gürcü əlifbası ilə həmin müğənnilərin dəftərlərinə köçürülmüşdür. Gürcü 
əlifbası ilə yazıya alınmış həmin şerlər Gürcüstan Elmlər Akademiyasının K.Ke-
kelidze adına Əlyazmalar İnstitutunda və İ.Qrişaşvilinin kitabxana-muzeyində 
saxlanılır. (177, 106) «XVIII əsrin son rübü və XIX əsrin əvvəllərində Vaqifin şerləri 
Ermənistan və Gürcüstanda geniş maraq doğurmuşdur. Şairin yüzlərcə şeri erməni və 
gürcü əlifbası ilə şer dəftərlərinə köçürülmüşdür. Bu, Vaqifin qonşu xalqlar arasında 
geniş hörmət qazandığını sübut edən mühüm bir dəlildir». (65, 84) 
S.Vurğun əsəri yazarkən bu məsələyə xüsusi diqqət yetirmişdir. Vaqifin azad 
olunmasında Şalikonun başçılığı ilə Gürcüstandan gəlmiş dəstə yaxından iştirak edir. 
Vaqifin zindana salınması xəbəri hamı kimi, gürcüləri də hiddətləndirir. «Baxın, 
layiqmidir Vaqifə zindan?» sözlərindən sonra hamı silaha sarılıb, cəngi sədaları 
altında hücuma keçir. S.Vurğunun gürcü tədqiqatçısı və tərcüməçisi Leyla Eradze 
yazır: «Doğrudan da heç bir gürcü Gürcüstanda tanınan və sevilən azərbaycanlı şairi 
(Vaqif nəzərdə tutulur – A.B.) xilas etmək üçün canını əsirgəməzdi». (44, 199) 
Qeyd etmək lazımdır ki, həmin dövrün hadisələri bir sıra Zaqafqaziya yazıçı-
larının əsərlərində də öz əksini tapmışdır. Maraqlı cəhət budur ki, həmin əsərlərdə də 
bu hadisələr Vaqiflə bağlı verilmişdir. 
Görkəmli gürcü yazıçısı Akaki Beliaşvilinin «Besiki» romanı bu baxımdan ma-
raqlıdır. (187) Əsər gürcü şairi və siyasi xadimi Besiki Qabaşvilinin həyatına həsr 
edilmişdir. Burada Besikinin həyatı fonunda XVIII əsrdə baş vermiş mühüm sosial-
siyasi hadisələr öz əksini tapmışdır. Romanda müəllifin Besiki ilə birlikdə onun 
azərbaycanlı müasiri Vaqifə də hörmət və məhəbbəti aydın hiss olunur. 
 
 
77
Azərbaycanın görkəmli yazıçısı Y.V.Çəmənzəminlinin «Qan içində»∗ romanında 
da Vaqifin Gürcüstanla əlaqələrinə geniş yer ayrılmışdır. Burada Gürcüstan hökmdarı 
II İrakli ilə danışıqlar aparmaq üçün Qarabağ xanlığı nümayəndə heyətinin Vaqifin 
rəhbərliyi ilə Tiflisə getməsi təsvir olunur. Vaqif qonşu gürcü xalqına xüsusi hörmət 
bəsləyir. O, II İraklinin 1783-cü ildə Rusiya ilə müqavilə bağlanmasını bəyənir, 
Zaqafqaziya xalqlarının Rusiya ilə ittifaqına yaxşı bir hal kimi baxır. 
«Vaqif» dramı xalq həyatının özünəməxsus cəhətlərinin təsviri baxımından da 
diqqəti cəlb edir. Elə əsərin əvvəlində Vidadinin həyat tərzi ilə tanış oluruq. Ömrünün 
ixtiyar çağlarını yaşayan Vidadi ömür-gün yoldaşı Tükəzbanla çox mehriban dolanır. 
Tükəzban qarı isə bizə ağbirçək nənələrimizi xatırladır. 
Bu ailə zəngin deyil. Lakin iqtisadi vəziyyətindən asılı olmayaraq qonaqpərvər 
bir ailədir. «Ürək geniş olsun!» zərb-məsəli bu ailənin şüarıdır. Cavad xanın elçilərini 
xoş üzlə qarşılayan Tükəzban aftafanı sacayağın üstünə qoyub çay hazırlayır. 
Sacayaq-aftafa həmişə samovar görmüş oxucunu, tamaşaçını təəccübləndirir. Bu da 
S.Vurğunun həssaslığı ilə bağlıdır. Şair yaxşı bilirdi ki, Vidadinin yaşadığı dövrdə, 
yəni XVIII əsrdə hələ samovar azərbaycanlı ailəsinin məişətinə daxil olmamışdı. 
Azərbaycan xalqının özünəməxsus adətlərindən biri ağsaqqala münasibətlə 
bağlıdır. Tarixən ən ciddi məsələlər, konfliktlər ağsaqqalın araya girməsi, vasitəçilik 
etməsi nəticəsində sülhlə bitmişdir. Ağsaqqal sözünü eşitməyənlər barədə son sözü 
yenə ağsaqqal özü demişdir. 
«Vaqif»də qoca bir kəndli Qacarın yanına gəlib xahiş edir ki, günahsız adam-
ların, uşaqların oda qalanmasına imkan verməsin, obaları xaraba qoymasın. El 
ağsaqqalı onu da xatırladır ki, «bu dağlar qoynunda aslan yatmışdır, burada 
Koroğlular at oynatmışdır». Lakin Qacar ağsaqqalı eşitmək istəmir, hətta onu  
                                           
∗ Й.Б.Чямянзяминлинин «Ики од арасында» романы «Ган ичиндя» ады иля няшр олунмушдур. (Б., Азярняшр, 1968, 
«Йазычы», 1987) 
 
 
78
təhqir edir. Tökülən qanların öyüd-nəsihətlə dayandırılmasının mümkün olmadığını 
dərk edən ağsaqqal Eldarın yanına gəlir. O, Koroğlunun Misri qılıncını Eldara 
bağışlayır və Qacara qarşı mübarizəsinə xeyir-dua verir. Eldar diz çöküb qılıncı öpür. 
Əsərdə Vaqifin oğlu Əli bəyin toyu verilmişdir. Əli bəyin öz toyunda oynaması 
(həm də başqasının təklifi və təşəbbüsü ilə), gəlin gətirilərkən onun başı üstündən 
tüfəng atılması, Eldarın toya pay olaraq quzu gətirməsi və s. adətlərin dərin kökləri 
vardır və bu gün də xalq həyatında müəyyən yer tutur. 
Pyesdə Yengənin dilindən bu bayatı deyilir: 
 
Anam, bacım, qız  gəlin, 
Əl-ayağı düz gəlin. 
Yeddi oğul istərəm, 
Bircə dənə qız gəlin... 
Bu, xalqımızın adətləri, dünyagörüşü ilə bağlıdır. Uzun illər təcavüzə məruz 
qalmış azərbaycanlılar düşmən qabağına çıxmaq üçün məhz oğul arzulamışlar. 
Həmin dövrdə, Qaçarın Qarabağa hücumu ərəfəsində bu arzu təbii səslənirdi və 
əsərin ümumi ruhu ilə çox bağlıdır. 
Vaqif bu toyda öz gəlini Gülnarın üzündən duvağı götürür və belə deyir: 
 
A qızım, üzündən götür duvağı, 
Qoy açıq görünsün ayın qabağı. 
Açıq yaşamışdır bizim nənələr, 
Kəfəndir, a balam, sərapərdələr. 
Nədir gözəllərdə bu pərdə, bu rəng 
Can dustaq olanda gülərmi ürək? 
Yazın laləsidir al yanaqların. 
Camalın dünyadır, qucağın cənnət.  
Utansın hüsnündən o kor şəriət... (134, 22) 
 
 
79
Tədqiqatçıların əksəriyyəti Vaqifin bu hərəkətini qadına münasibətdə yenilik 
kimi qiymətləndirmiş, həm də şair M.P.Vaqifin öz yaradıcılıq ruhuna uyğun hal kimi 
təqdir etmişlər. «Vaqif»in tədqiqatçılarından professor Qulu Xəlilov onun bu 
hərəkətini belə səciyyələndirmişdir: «Vaqif bu fikirləri ilə əsrlərdən bəri hökm sürən 
şəriətin pis, yaramaz adətlərini məhv edir. Vaqif nəinki duvağı götürür, həm də böyük 
bir zövqlə, səmimiyyətlə hamının qarşısında öz gəlinini açıq şəkildə tərifləyir. 
Beləliklə, Vaqif duvaq götürmək adətini təhrif etməklə kiçilmir, əksinə, böyüyür. 
Əlbəttə, indiki zamanda Vaqifin bu hərəkəti adama o qədər də təəccüblü gəlmir. Belə 
bir hərəkəti şair Vaqif öz əsrində bəlkə də edə bilməzdi, uzun zamanlar məişətdə, 
ailədə kök salmış feodal-patriarxal adətləri buna imkan verməzdi. Lakin S.Vurğun öz 
qəhrəmanını kiçildən, bəsitləşdirən adət və baxışlardan təmizləmiş, onu müasir 
dövrün tələbləri səviyyəsinə qaldırmışdır. Bu da onun əsərinin müasir ideyalarla daha 
yaxından səsləşməsinə kömək etmişdir». (78, 46) 
Əlbəttə, «Vaqif»in tamaşaya qoyulduğu 1938-ci ildə «daloy çadra» şüarı 
aktuallığını itirməmişdi və gəlinin üzündən duvağın götürülməsi tamaşaçıların 
alqışları ilə qarşılana bilərdi. Lakin gəlinin üzü duvaqlı gətirilməsi adəti bu və ya 
digər şəkildə bu gün də yaşamaqdadır. Bəs qaynatanın öz gəlininə bu cür sözlər 
deməsi nə dərəcədə reallığa uyğundur? Onun gəlininin üzündən duvağı götürməsini 
əsərin yazıpdığı dövrün tələbi kimi qəbul edirik. Bəs dedikləri? 
«Vaqif» tamaşasının quruluşçu recissoru Adil İsgəndərov öz xatirələrində belə 
yazmışdır: «Əsərin («Vaqif» nəzərdə tutulur – A.B.) ilk variantında Vaqifin toyu 
olurdu. Pyesin birinci şəkli yox idi. Vaqif arvadına müraciətlə: 
 
A quzum, üzündən götür duvağı 
Qoy açıq görünsün ayın qabağı- 
 
 
 
80
deyirdi. Mən Səmədə dedim ki, ay Səməd, bu yaxşı deyil. Sən gəl Vaqifin yerinə 
onun oğlu Əli bəyi evləndir. Səməd yerindən qalxıb məni qucaqladı: 
- Ayə, sən düz deyirsən. Sən deyən kimi edək». (97, 161) 
Deməli,   Vaqif   bu   sözləri   özünün,   hətta   S.Vurğunun   iradəsindən   asılı 
olmayaraq söyləmişdir. 
Əsərdə ata-oğul, qaynata-gəlin, qaynana-kürəkən münasibətlərinin təsviri də 
xalqımızın əsrlərdən gələn adət-ənənələrinə söykənir. Bu adamlar bir-birinə nə qədər 
yaxın olsalar da görünməz bir pərdə onları bir-birindən ayırır. Bu pərdə 
azərbaycanlılara məxsus böyük-kiçik, ahıl-cavan, ər-arvad, qadın-kişi münasibətləri 
ilə bağlı həya hissidir. 
Gülnar təbiətin qoynunda böyümüş sadə bir kəndli qızıdır. Əlbəttə, Vaqifin 
özünə belə gəlin seçməsi məhz onun el-obaya bağlılığı ilə izah olunmalıdır. Gülnar 
öz həyat yoldaşına qırılmaz tellərlə bağlıdır. Onun aləmində Əli bəyin «gözəl boyu, 
baftalı çuxası, düyməli yaxası, at belinə qalxmağı, tərlan kimi baxmağı» 
başqalarından fərqlənir. Əgər onun «tüfəngini yel əysə», «ayağına daş dəysə», 
«Gülnarın ürəyinə ox batar». 
Gülnar qaynatası Vaqifə də bir gəlin kimi mehribanlıq göstərir. Onu öz atası 
hesab edir. 
Kənddə saf bir ailədə böyümüş Gülnar hər cür hiylə və saxtakarlıqdan uzaqdır. 
Buna görə qaynanası Xuramanın Vaqifə xəyanətini eşidəndə sarsılır, bunu 
qaynatasına utana-utana, çəkinə-çəkinə söyləyir. 
Bu səhnələr çox təbiidir və xalqımızın özünəməxsus xüsusiyyətləri ilə bağlıdır. 
Vidadi Vaqifin ən yaxın dostu olsa da onun ailə daxilindəki işlərinə qarışmır, Gülnar 
Xuramanın xəyanəti barədə danışanda başqa otağa keçir. Lakin Gülnar qaynanasına 
«hücum» çəkəndə bu təbiilik pozulur. Şeyxlə Qarı Xuramanın «razılığını» alıb 
gedəndən sonra Gülnar ona belə deyir: 
 
 
81
Ay ləçər! 
Bu iş yaraşarmı heç nəslimizə, 
İndi nə deyəcək el-oba bizə? (134, 53) 
 
Əlbəttə, utancaq bir kənd qızı, beş-on günün gəlini olan Gülnarın «ləçər» sözünü 
işlətməsi təbii səslənmir və tamaşaçını razı salmır. 
Azərbaycan xalqının tarixində qaçaqçılıq mövcud olduğuna görə əsərdə Eldarın 
dəstəsi ilə bağlı səhnələr də təbii görünür. Tarixən xalqımızın həyatında ayrı-ayrı 
şəxslərin qaçaq düşməsi halları baş vermişdir. Çox zaman şəxsin özünün incikliyi 
onun qaçaq düşməsinə səbəb olmuş, oxşar taleli, adamlar bir yerə toplaşmışlar. 
Sonradan bu adamlar hamının sevimlisinə çevrilmiş, xalqın azadlığı və səadəti 
uğrunda mübarizə aparmışlar. Qaçaq Nəbi, Qaçaq Kərəm, Qaçaq Süleyman kimi. 
Deməli, S.Vurğun Eldarı qaçaq kimi göstərərkən xalqın həyatında tipik olan 
fakta əsaslanmışdır. Burada qaçaqların bir-birilə şən zarafatları, qonaqpərvərliyi, 
kabab çəkmələri və s. qaçaq həyatı ilə bağlı canlı lövhələrdir. 
Əli bəyin qırqovul ovlaması, Əminənin kürəkəninə hədiyyə olaraq corab 
toxuması, Gülnarın Vaqifin məktubunu Eldara verərkən kəlağayını açıb yerə atması, 
Vaqiflə Vidadinin saz götürüb deyişmələri də xalqın özünəməxsus xüsusiyyəti kimi 
yadda qalır. 
«Vaqif»də milli qürur hissləri qabarıq verilmişdir. Bununla yanaşı «Vaqif» 
ümumbəşəri ideyaları geniş əks etdirən ölməz sənət abidəsidir. Əsərin geniş şöhrət 
tapmasının, bütün dövrlərdə öz təravətini saxlamasının əsas səbəblərindən biri də 
burada dərin milli ruhla ümumbəşəri hisslərin vəhdətinin yüksək bədii ifadəsidir. 
«Vaqif» 1938-ci ildə Azərbaycan Dövlət Dram Teatrında, 1940-cı ildə isə 
Azərbaycan Dövlət Rus Dram Teatrında tamaşaya qoyulmuşdur. Daha sonra əsərə 
Bakı erməni teatrının ta- 
 
 
82
maşaçıları baxmışlar. Əsər Gürcüstan və Ermənistan teatrlarında gürcü və erməni 
dillərində oynanılmışdır. 
«Vaqif»   Bolqarıstanda  (1948-ci  il)  və  Almaniyada da  (1951-ci  il) tamaşaya 
qoyulmuşdur. (184, 111) 
Təbiidir ki, əsər bir sıra dillərə çevrilmişdir. «Vaqif»in rus dilinə bir neçə 
tərcüməsi vardır. A.Adalisin tərcüməsi daha uğurlu olmuş və bir neçə dəfə nəşr 
edilmişdir. 
«Vaqif» pyesi 1941-ci ildə SSRİ Dövlət mükafatına layiq görülmüşdür. 
 
 
  
 
 
83
 
II FƏSİL 
 
MƏNZUM  ROMAN  VƏ  İNSAN  
XARAKTERLƏRİ 
 
 
Şairin poemalarında tarixi səsləşmələr. 
Müasir mövzu və insan problemi 
 
Səməd Vurğunun yaradıcılığı zəngin və rəngarəngdir. O, şer və poemaların, 
dram əsərlərinin, ədəbi-tənqidi və publisistik məqalələrin, çıxışların, habelə bir sıra 
tərcümələrin müəllifidir. Şairin yaradıcılığında poema canrı mühüm yer tutur. Onun 
«Azərbaycan» epopeyasına daxil etdiyi əsərlərindən başqa da bir çox poemaları 
vardır.  
S.Vurğun epik əsərlərə xüsusi maraq göstərmişdir. Bu onun ümumiləşdirilmiş 
xarakterlər və obrazlar yaratmaq səyi ilə bağlıdır. Şair göstərirdi ki, qəhrəmanın 
xarakterindəki qüvvətli və zəif cəhətlər vahid bir ahəng yaratmalı, vahid bir 
istiqamətdə meydana çıxmalı, bütün sifətləri məhz onun müsbət sifətinin hərtərəfli 
inkişafı kimi verilməlidir, əks halda biz müsbət obrazın təbiətinə xas olan bütövlüyü 
itirə bilərik. Onun fikrincə, müsbət obrazın təbiətinə xas olan bu bütövlük işıqlı və 
qaranlıq cəhətlərin hərc-mərcliyindən ibarət deyil, müxtəlif formalarda özünü büruzə 
verən vahid və tam xarakterdən ibarətdir. Bütöv və tipik xarakterlər yaratmağı 
ümumiləşdirmənin əsas vəzifəsi hesab edən şair deyirdi: «Ümumiləşdirilmiş 
xarakterlər və obrazlar yaratmaq, içtimai həyat hadisələrini və vəziyyətlərini 
göstərmək üçün epik poeziya sənətkara hədsiz imkanlar verir». (136, 334) 
 
 
84
Səməd Vurğun həm də eposla lirika arasındakı fərqləri izah edirdi: «O zaman ki, 
şair öz daxili aləmini, öz xarakterini, öz düşüncələrini, bir növ, öz qəlbini oxucunun 
qarşısında açıb göstərir, o zaman ki, şair onu bilavasitə həyəcanlandıran şeylərdən 
danışır, nə ilə yaşadığı və nə ilə nəfəs aldığından danışır - bu, lirikadır. O zaman ki, 
şair öz zəkasının bütün gücü, ehtirası və əqidəsi ilə xalq həyatının lövhələrini çəkir-
bu, eposdur». (136, 337) Şair onu da qeyd edirdi ki, bunların hər ikisi - lirika və epos 
bir araya sığa bilir, böyük epik lövhələrdə isə çox zaman bunlar ayrılmaz surətdə bir-
biri ilə bağlı olur. 
S.Vurğun lirik-epik poemalarla yanaşı, «tam sücetə, kəskin konfliktlərə, dolğun 
və aydın təsvir edilmiş insan xarakterlərinə malik olan» epik-dramatik poemaların 
inkişafını da arzu edirdi. Şair mənzum roman və böyük epik poema formasının bizim 
zəmanə üçün artıq köhnəldiyini, bu formanın yalnız nəsrlə yazılan romanın hələ 
inkişaf etmədiyi və yaxud yenicə təşəkkül tapdığı dövr üçün qanuni olduğunu iddia 
edənlərlə razılaşmır, epik poeziyanın müəllifin yaradıçılıq imkanlarının, həmçinin 
onun lirik istedadının bütünlüklə və hərtərəfli meydana çıxmasına xeyli kömək 
etdiyini xüsusi vurğulayırdı. O deyirdi: «Poeziyamızda insan həyatının və insan 
münasibətlərinin geniş mənzərəsini verən mənzum romanlar lazımdır». (136, 339) 
Səməd Vurğun yaradıcılığının ilk dövrlərindən başlayaraq epik canra müraciət 
etmiş və həmişə bu ənənəyə sadiq qalmışdır. Şair 1920-ci illərin axırlarında «Dəli 
şair» və «Tacir qızı» adlı poemalarını yazmağa başlamış, lakin başa çatdırmamışdır. 
(174, 78) 
Professor Cəlal Abdullayev şairin epik növün bu canrında bir-birindən əsaslı 
surətdə fərqlənən gözəl poemalar yaratdığını xüsusi qeyd edərək bu əsərləri üslub, 
forma, habelə məzmun və mahiyyət etibarilə aşağıdakı şəkildə təsnif etmişdir: 
«Mənzum romanın sərhədlərinə yaxınlaşan əsərlər: «Komsomol poeması», 
«Aygün», «Bakının dastanı», «Muğan». 
 
 
85
Epik mündəricəli poemalar: «26-lar», «Aslan qayası», «Üsyan», «Dar ağacı». 
Liro-epik poemalar: «Bəsti», «Ölüm kürsüsü». 
Lirik poemalar: «Acı xatirələr», «Anamın dərdi», «Talıstan», «Qız qayası». 
Lirik-fəlsəfi, siyasi-publisistik poemalar: «Zamanın bayraqdarı», «Leninin 
kitabı», «Zəncinin arzuları». 
Publisistik poemalar: «Macəra», «Xumar», «Muradxan», «Kənd səhəri». 
Nəsihətamiz poemalar: «Ayın əfsanəsi», «Ölən məhəbbət», «Bulaq əfsanəsi». 
Alleqorik poemalar: «Bülbül və bağban», «Yazla qışın deyişməsi», «Çil 
toyuğun tək yumurtası». 
Dramatik poema: «Hürmüz və Əhrimən». (4, 151) 
Səməd Vurğunun «Komsomol poeması» onun yaradıcılığında xüsusi yer tutur. 
Tədqiqatçılar bu əsəri eyni zamanda 1930-cu illər Azərbaycan poeziyasında 
əlamətdar ədəbi hadisə hesab edirlər. 
Şair poemanı 1931-1955-ci illər arasında fasilələrlə qələmə almışdır. Əsərin əsas 
hissələri 1930-cu illərdə yazılmış və həmin vaxtlar parçalar şəklində qəzet və 
curnallarda çap olunmuşdur. (129, 73) Elə həmin vaxtlar müəllifin “Komsomol poe-
ması” üzərində işlədiyi barədə məlumat verilmiş, bunu şair özü də bildirmişdir. 1932-
ci ildə «İnqilab və mədəniyyət» curnalında poemadan bir parça, habelə redaksiyanın 
məlumatı dərc olunmuşdur. Məlumatda deyilirdi: «Səməd Vurğun yoldaşın yazmış 
olduğu «Komsomol poeması» 1920-ci ildə vətəndaş müharibəsində komsomolun 
iştirakını təsvir etməkdədir... Bu nömrəmizdə dərc etdiyimiz «Təslim» parçasında 
qolçomaq Soltanın∗ poemanın qəhrəmanı Bəxtiyara və onun yoldaşı Cəlala təslim 
olduğu göstərilir... «Komsomol poeması» bu yaxınlarda kitabça şəklində «Azərnəşr» 
tərəfindən buraxılacaqdır». (81, 44) 
                                           
∗ Шаир сонрадан Солтан образыны Эярай бяй образы иля бирляшдирмишдир.  
 
 
86
Səməd Vurğun 1933-cü ildə «Gənc işçi» qəzetində yazmışdı: «İl yarımdır ki, 
böyük «Komsomol poeması» üzərində çaşıram... Artıq poema bitmişdir. Yaxın 
zamanlarda kitabça halında çap olunacaq». (135, 11) 
Şair poemanı yazmağa başladığı vaxt, 1931-ci ilin oktyabr ayında Moskvada 
təhsil alan dostu Osman Sarıvəlliyə yazdığı məktubda bunu da bildirmişdi: «...Qar-
daşın da yatmır, indi mətbuatda daha tez-tez imzam görünür. Bir iri poema yazmağa 
başlamışam, komsomol həyatından. Görək necə olaçaq. Ə, qəhrəmanları elə özümüz 
olacağıq...» (42, 229) 
Aradan bir neçə ay keçdikdən sonra o, Osman Sarıvəlliyə növbəti məktubunda 
yenə yazmışdı: «... İndi komsomol illərimizdən bir dastan başlamışam. Yadındadırmı, 
Moskvaya birinci il gedəndə bu barədə sənə demişdim. İlk misralar o vaxtlardan 
beynimdə düzülübdü: «Kürün sahilində var əski bir köy...» İndi dastanın bir hissəsini 
«İnqilab və mədəniyyət» curnalına vermişəm. Çıxan kimi göndərərəm». (42, 230) 
Bütün bunlarla yanaşı, qeyd etmək lazımdır ki, «Komsomol poeması» şairin 
sağlığında ayrıca kitab kimi nəşr olunmamışdır. Müəllif bu əsərə 1950-ci illərdə yeni-
dən qayıtmışdır. Lakin bu vaxt ayrı-ayrı parçaları müxtəlif mətbuat orqanlarında çap 
olunmuş poemanın bütöv mətni əldə yox idi. Bu işdə Azərbaycan Pedaqoci 
İnstitutunun tələbəsi, indi filologiya elmləri doktoru, professor Sadıq Şükürov şairə 
yaxından kömək etmişdir. Professor Sadıq Şükürov bu barədə yazır: «1954-cü ildə... 
APİ-də Azərbaycan sovet ədəbiyyatından mühazirə oxuyan mərhum professor 
C.X.Hacıyevin məsləhəti ilə mən «Komsomol poeması»nı toplamağa başladım. İş 
prosesində şairlə tez-tez görüşür, məsləhətləşirdim... Poema ilə əlaqədar olaraq bir 
gün yenə də Səməd müəllimin yanına getmişdim. Çünki bəzi müəllimlər poemanın 
beş min misra olduğunu iddia edirdilər. Mən isə onların dediyi miqdarda olan 
misraları tapa bilmirdim. Odur ki, yenə şairin özünə müraciət etməli oldum. O bu 
barədə yalnız bunu deyə bildi: «Üç  
 
 
87
min misradan bir qədər artıqdır. Bir də müəllimlərdə də günah yoxdur. Buna səbəb o 
zaman bir sıra qəzet və curnallarda poemadan müəyyən parçaların dönə-dönə çap 
edilməsidir». Beləliklə, «Komsomol poeması»nın böyük bir hissəsini toplayıb, iki 
nüsxədən ibarət olaraq yazdırdım. 1955-ci ildə müəllifə təqdim etdim. O, poemanın 
bir nüsxəsinin üzərinə xatirə sözləri yazdı və yadigar üçün mənə qaytardı». (163, 
219-220) 
Səməd Vurğun bu parçaları yenidən nəzərdən keçirmiş, bir sıra dil və üslub 
səhvlərini düzəltmiş, əsərin «Son mühasirə» adlanan hissəsini yazmışdır. Bundan 
başqa o, ayrı-ayrı hissələrə əlavələr etmək məqsədilə elə həmin vərəqələrdə lazımi 
qeydlər aparmışdır. (143, 16) Lakin şairin dünyasını dəyişməsi bunları həyata 
keçirməyə imkan verməmişdir. 
«Komsomol poeması» ayrıca kitab şəklində ilk dəfə şairin vəfatından iki il 
sonra, 1958-ci ildə işıq üzü görmüşdür. Əsəri Sadıq Şükürovun qəzet və curnal 
səhifələrindən topladığı parçalar əsasında xalq şairi Osman Sarıvəlli nəşrə hazırla-
mışdır. O, poemanı çapa hazırlayarkən, özünün qeyd etdiyi kimi, əsərin məlum baş-
lanğıcını və sonunu, ayrı-ayrı hissələrdə verilmiş hadisələri, surətlərin bir-birinə 
münasibətini, inkişafını, lövhələri, səhnələri, eləcə də müəllifin özünün vaxtilə 
poemanın planı haqqında qardaşı Mehdixan Vəkilova söylədiyi fikirləri nəzərə alaraq 
əsərin sücet xəttini müəyyən etməyə çalışmış, əldə olan fəsilləri (parçaları) həmin 
sücet xəttinə müvafiq tərtib etmişdir. Bununla yanaşı, Osman Sarıvəlli poemanın 
indiyədək əldə olunmamış başqa hissələrinin mövcudluğunu da istisna etməmişdir. 
(143, 16) 
Doğrudan da sonradan əsərin yeni hissələri üzə çıxarılmış və bu, poemanın 
növbəti nəşrində nəzərə alınaraq onu daha da dolğunlaşdırmışdır. (133, 5-86) Osman 
Sarıvəlli şairin arxivindən tapdığı parçanı «Ədəbiyyat və incəsənət» qəzetinin 21 
mart 1959-cu il tarixli sayında dərc etdirmiş, daha sonra «Novruz bayramında» sər-
lövhəsi ilə poemaya əlavə etmişdir. (133, 52-56) O.Sarıvəlli göstərilən parçanı şairin 
övladlarından birinin «Fizika dəftə- 
 
 
88
ri»ndə yazdığına əsaslanaraq belə qənaətə gəlmişdir ki, bu hissə 1953-1954-cü illərdə 
qələmə alınmışdır. (133, 563) 
«Komsomol poeması» hələ 1930-cu illərdə qəzet-curnallarda ayrı-ayrı parçalar 
şəklində çap olunduğu vaxt ədəbi tənqidin diqqətini çəkmiş, şairin yaradı cılığına 
ifrat tələbkarlıq göstərən tənqidçilər də əsəri yüksək qiymətləndirmişlər. 
Tənqidçi Atababa Musaxanlı Səməd Vurğunun yaradıcılığına həsr olunmuş 
«Böyüyən şair» adlı məqaləsində poemadakı xarakterlərin həyatdan gəldiyini xüsusi 
qeyd edərək yazırdı: «O (Səməd Vurğun – A.B.), romanda hərtərəfli insan xarak-
terlərini həqiqətdə olduqu kimi, bütün müsbət və mənfi halları ilə yaratmaqla bir çox 
yazıçıların yaxa qurtara bilmədikləri sxematizmə düşməyir, canlı, hərarətli, real 
insanları verir. Onun təsvirində yaşayan quru, ölü, statik-kukla adamlar deyildir, 
əksinə dinamik, onun üçün də canlı adamlardır». (82, 37) 
1934-cü ildə Yazıçıların I Umumittifaq qurultayındakı çıxışında M.K.Ələkbərli 
poemanın mətbuatda çap olunmuş parçalarını «Vurğunun axırıncı illər içərisindəki 
yaradıcılığının ən yaxşı nümunələri» hesab etmişdir. (82, 22) 
«Komsomol poeması» haqqında məhz həmin illərdə Mirzə İbrahimov və Mehdi 
Hüseyn də xoş sözlər söyləmişlər. (87; 77, 6-9) 
Əsərdən bir parça 1937-ci ildə VII sinif üçün buraxılmış «Ədəbiyyat xrestoma-
tiyası» dərsliyinə də daxil edilmişdir. (62) 
Poema həmin vaxtlar oxucuların, xüsusən gənclərin böyük marağına səbəb 
olmuş, onlar əsəri bütöv halda oxumaq arzularını dəfələrlə şairə bildirmişlər. Osman 
Sarıvəlli xatırlayırdı: «Oxucular «Komsomol poeması»nı maraqla izləyir, onun 
nəşrini həmişə səbirsizliklə gözləyirdilər. «Hörmətli şair! «Komsomol poeması» indi 
nə haldadır?, «Komsomol poeması»nı nə zaman bitirəcəksiniz?, «Bəxtiyarın, Gəray 
bəyin taleyi sonra necə olur?» kimi suallar görüşlərdə Səməd Vurğuna verilən - ən 
çox təkrar edilən suallar idi». (143, 15) 
Kiyev şəhərində yaşayan soydaşımız, kimyaçı-alim Poluş  
 
 
89
Rzayev şairlə bağlı xatirələrində yazır ki, Azərbaycan Dövlət Universitetinin bir qrup 
tələbəsi 1934-cü ilin dekabrında Səməd Vurğuna bu məzmunda məktubla müraciət 
edib: «Hörmətli şairimiz Səməd Vurğun! Bizi maraqlandıran «Komsomol poeması»-
dır. Siz onu 1931-ci ildən yazırsınız, amma sonu görünmür... İmkan daxilində mək-
tubun cavabını səbirsizliklə gözləyirik». (159) 
Kimyaçı-alimin yaddaşında şairin çavabı da qalıb: «Hörmətli oxucularım! 
«Komsomol poeması» yazılıb qurtarıb, ancaq hələ nöqtə qoyulmayıb». (159) Görü-
nür, poemanın taleyi şairi də düşündürmüş və o, gəncliyin ona verdiyi sualı 1939-cu 
ildə qələmə aldığı «Bizim gəncliyə» şerində özü-özünə vermişdir: 
Bu gün könlüm dərdə düşdü, könül dedi: noldu şair, 
Qurtarmadı komsomolun qəhrəmanlıq dastanları? (132, 35) 
Qeyd etdiyimiz kimi, Səməd Vurğun 1950-ci illərdə «Komsomol poeması» 
uzərində yaradıcılıq işini tam başa çatdırmaq fikrində idi. O, 1956-cı ildə Osman 
Sarıvəlliyə belə demişdir: «Mənim bu ilki işim əsasən «Komsomol poeması» üzə-
rində olacaqdır. Oxuculara çox söz vermişəm, lakin... poemanı mütləq bitirmək 
lazımdır!» (143, 15) Şair bununla bağlı müəyyən işlər gördü. Lakin o, nəzərdə 
tutduqlarının hamısını həyata keçirə bilmədi. «Poemada Bəxtiyar və Çalpapaq Kərəm 
surətləri daha geniş planda təsvir edilməli, Gülpərinin əri İmranın taleyi, Cəlalın 
meyidinin axtarılıb tapılması, Bəxtiyarın nitq söyləməsi, Bəxtiyarın toy məclisi və s. 
hadisələr göstərilməli idi». (162, 220) 
Şair bu əlavələri yazmamışdır. Əgər bü gün bunlar qələmə alınmış olsa idi, əsər 
qazanardı, yoxsa itirərdi? 
Əsəri təhlil etmək, obrazları tarixi hadisələr axınında düzgün səciyyələndirmək, 
onlara şairin münasibətini aydınlaşdırmaq üçün həmin dövrün gerçəkliklərini 
nəzərdən keçirmək lazımdır. Ona görə ki, Səməd Vurğun özü həmin hadisələrin 
iştirakçıların- 
 
 
90
dan olmuşdur. Şairin müasirlərinin, xüsusən qardaşı Mehdixan Vəkilovun 
xatirələrində maraqlı faktlar vardır. 
1918-1920-ci illərdə Azərbaycan Xalq Cümhuriyyətinin yaradılması və devril-
məsi, habelə Azərbaycanda Sovet hakimiyyətinin qurulması kimi tarixi hadisələr Sə-
məd Vurğunun yeniyetməlik illərinə təsadüf etmişdir. Şair 1918-ci ildə, Azərbaycan 
Xalq Cümhuriyyəti dövründə Qazax müəllimlər seminariyasına daxil olmuş, Sovet 
hakimiyyəti dövründə isə təhsilini tamamlayaraq əmək fəaliyyətinə başlamışdır. 
Əlbəttə, cəmiyyətdə baş verən bütün dəyişikliklər Qazaxda da öz əksini tapırdı. 
Mehdixan Vəkilov yazır: «Bakıda Sovet hakimiyyətinin qələbəsi xəbəri Qazağa çat-
mışdı. Şəhərdə bir vəlvələ vardı, sanki dünya qopurdu. Yerli kommunistlər haki-
miyyəti ələ almışdılar... Əksinqilabçılara qarşı mübarizə aparmaq üçün silahlı atlı 
dəstələri təşkil edilirdi. Varlılar və alverçilər var-yoxlarını gizlədirdilər. Hər gün mi-
tinq keçirilir, inqilabi nitqlər söylənilirdi. Bütün bu hadisələri gözümuzlə görürdük. 
14-15 yaşlı Səməd inqilabın nəfəsilə isinirdi. Qəribədir, seminariyada oxuduğumuz 
illərdə (1918-20) inqilab haqqında, Lenin haqqında bir kəlmə də olsun eşitməmişdik. 
Siyasi mövzularda söhbət olmazdı. Biz inqilab xəbərini eşidən kimi məktəbin 
həyətinə toplaşmışdıq, müəllimlər həyəcan içində idilər. Firidun bəy (seminariyanın 
direktoru F.Köçərli – A.B.) görünməyirdi (onu həbs ediblərmiş). Bir nəfər türkiyəli 
müəllimimiz vardı (adını unutmuşam), o, tələbələrə yanaşaraq: - bunları həp yapan 
Lenindir, - dedi. Biz ilk dəfə Leninin adını eşitdik». (173, 56) 
Səməd Vurğun bu hadisələrin sürətli axarında XI Ordu hissələrinin Qazağa daxil 
olmasını kənardan müşahdə etmiş, mitinqlərdə müxtəlif çıxışları dinləmişdi. 
Dilicanda yeni quruluşa qarşı çıxan iki nəfərin, habelə məşhur Gəncə qiyamının 
iştirakçısı olmuş daha iki zabitin Qazaxda hərbi-inqilab komitəsinin qərarı ilə gül-
lələnməsi yeniyetmə Səmədə sarsıdıcı təsir göstərmişdi. Qazax coşqun inqilabi ruhla 
yaşayırdı, sanki «Qırmızı Qazax»  
 
 
91
özünün inqilabçılığını nümayiş etdirirdi». (173, 56) 
Dövrün gəncliyi məhz belə bir mürəkkəb şəraitdə böyüyür, istər-istəməz «qır-
mızı inqilabçıların» yolu ilə gedirdi. Gəncliyin bu ruhda tərbiyəsi üçün hakimiyyət 
orqanları bütün vasitələrdən istifadə edirdi. İlk komsomol təşkilatları yaradılır, 
gəncləri kütləvi surətdə komsomol sıralarına qəbul edirdilər, daha doğrusu, 
«yazırdılar». «1920-ci illərin iyun günləri idi. Bakıdan Qazağa İvanov familiyalı bir 
komsomol işçisi gəlmişdi. O, komsomol təşkilatı yaratmaq üçün izahat işləri aparırdı. 
Hesablama şöbəsində işləyən 10-12 nəfər (çoxumuz seminarist idik) gənc İvanovla 
birlikdə Ağköynək kəndinin şəhərə söykənən bağında, gilas ağacının altında 
toplaşdıq. İlk təşkilat iclasımız oldu. Hamımız komsomola yazıldıq... O gündən 14 
yaşlı Səmədin taleyi komsomola bağlandı». (173, 59-60) 
Bu ilk komsomolçular öz sıralarını artırmalı idilər. «Yuxarıdan belə bir göstəriş 
verilmişdi ki, bu artım əhalinin yoxsul təbəqəsinin hesabına olmalıdır. Lakin heç də 
yoxsulların hamısı yeni quruluşu alqışlamır, komsomola yazılmırdılar. Belə 
kasıblardan biri də Salahlıda Mədəd bəyin («Komsomol poeması»nda təsvir olunan 
Gəray bəy) nökəri Allahverdi Göyçəli oğlu idi. Bu adam nə komsomola, nə də 
sonradan kolxoza daxil olmamışdır. Aradan müəyyən qədər keçdikdən sonra Səməd 
Vurğun ona: – «Allahverdi! Sənin boğazına Mədəd bəyin kəndir salıb, atın 
qantarasına bağlayıb sürdüyünü mən görmüşəm, bəs komsomola, kolxoza niyə yaxın 
gəlmədin? - sualını verdikdə onun: - Təki o vaxtlar olaydı. Mədəd bəy yenə boğazıma 
kəndir salaydı cavabını eşitdi. Səmədin qaşları çatıldı və fikrə getdi». (173, 61) 
Həmin illərdə komsomolçular kəndləri gəzir, tamaşalar göstərir, iməclik keçirib 
yoxsulların evini təmir edirdilər. Əlbəttə, belə vaxtlarda təhlükəli hallar da baş verir, 
gənclər ölümlə üzləşirdilər. 1923-cü ildə komsomolçular Dilican yaylağından Qazağa 
qayıdarkən qaçaqlar onları saxlamışlar. Həmin vaxt Səməd Vurğunun əlində skripka 
olmuşdur. Mehdixan Vəkilov hadisəni  
 
 
92
belə xatırlamışdır: «Qaçaqların başçısı Səmədi yanına çağırdı və əlini onun çiyninə 
qoydu: - Bir şey çalsana, qulaq asaq! - dedi. Səməd «Yanıq Kərəmi» çaldı, çox 
maraqla dinlədilər. Artıq günəş dağların dalından çıxmaqda idi, ətraf işıqlanırdı. 
Həmin nazikbədən oğlan - çıxın gedin, sizə yaxşı yol - dedi. Yola düşdük...». (173, 
65) 
Əlbəttə, bütün bu yaşantılar həyati material kimi «Komsomol poeması»nın 
yaranmasına ciddi təsir göstərmiş, əsərdə təsvir olunan hadisə və obrazların can-
lılığına səbəb olmuşdur. «Bu hadisələrin cərəyan etdiyi yerlər əsasən, şairin özünün 
(bəzilərinin adlarını çəkməmiş olsa da, təsvirindən dərhal məlum olur) vaxtilə 
yaşadığı doğma Salahlı kəndi, müəllimlik etdiyi Şıxlı kəndi, uşaqlıq illərində iri palıd 
ağacları kölgəsində oynadığı və gəzib dolaşdığı Qarayazı meşəsi, uzun müddət 
suyundan içdiyi Kür çayı, Xram çayı və o çayın belindən çatılmış, insanı heyran 
qoyan Sınıq körpü (indi Qırmızı körpü) müəllifin yaxşı tanıdığı və sevdiyi yerlərdir». 
(143, 5-6) Şairin özünün həyatdan götürdüyü hadisə və obrazlara ciddi münasibəti də 
əsəri xeyli dolğunlaşdırmış, onun əsas məziyyətinə çevrilmişdir. 
Səməd Vurğun «Komsomol poeması»nda çox ziddiyyətli və mürəkkəb bir 
dövrü, bu dövrdə acı bir həqiqəti, bir xalqın ayrı-ayrı düşmən cəbhələrə bölünmüş iki 
qütbünün bir-birilə mübarizəsini, onların dövrə və dövrün hadisələrinə münasibətini 
göstərmiş, xalq həyatı və məişətini, xalqımıza məxsus adət-ənənələri təsvir etmişdir. 
Dövrün özünə məxsus cəhətlərinin buradakı adamların xarakterinə ciddi təsir 
göstərdiyi də əksini tapmışdır. Akademik Məmməd Arif yazmışdır: «Komsomol 
poeması» yalnız öz mövzusu etibarilə deyil, forma rəngarəngliyi, bədii keyfiyyəti 
etibarilə də yeni və əhəmiyyətli bir hadisə idi. Şair bir-birinə bənzəməyən xarakterlər 
yaratmaq yolu ilə gedərək, dövr haqqında düzgün bədii təsəvvür yarada bilmişdir». 
(111, 15) 
Şairin yaratdığı bu xarakterlər inamı, əqidəsi, hadisələrə münasibəti, dünya-
görüşü ilə bir-birindən xeyli dərəcədə fərqlə- 
 
 
93
nirlər. Lakin onların hamısı həyatda vardır. Səməd Vurğun da onları məhz həyatdan 
əsərə gətirmiş, müxtəlif xarakterlər yaratmışdır. 
Poemada bu xarakterlər bir-birinə əks olan iki qütbdə birləşmişlər: bolşeviklərin 
çağırışı ilə yeni bir cəmiyyət yaratmaq uğrunda mübarizə aparanlar və əvvəlki 
cəmiyyətin silaha sarılaraq dağlara çəkilən nümayəndələri. Qarşı-qarşıya durmuş bu 
tərəflərdən birini Bəxtiyar və onun komsomol dəstəsi, digərini isə Gəray bəy və 
köhnə quruluşun tərəfdarları təmsil edir. Lakin baş verən hadisələr bu iki tərəfin bir-
birilə apardığı ölüm-dirim savaşları ilə məhdudlaşmır. Komsomolçu Cəlalla Gəray 
bəyin qızı Humayın qarşılıqlı məhəbbəti poemanın əsas xəttini təşkil edir. 
Əsərdə verilmiş Cəlal, Humay, Gəray bəy, Bəxtiyar, Mirpaşa və başqaları (hətta 
epizodik olsa belə) həyatdan alındıqlarına görə olduqca təbii və canlı obrazlardır. 
Poemanın qəhrəmanı ilə bağlı tədqiqatçılar arasında iki müxtəlif fikir vardır. 
Onlardan bəziləri Bəxtiyarı (170, 74), digərləri isə Cəlalı (4, 93) əsərin baş qəhrəmanı 
hesab edirlər. 
Doğrudur, Bəxtiyar əsərdə mühüm yer tutur, qütblərdən birinin rəhbəri kimi bu 
və ya digər hadisəyə müdaxilə edir, münasibətini bildirir. Lakin əsas xətt Cəlalla 
bağlıdır. Cəlalla Humayın məhəbbət macərası poemanın əsasını təşkil etdiyi kimi, 
əsas hadisələrin inkişafı, bir sıra obrazların səciyyələndirilməsi də məhz Cəlalla bağlı 
verilir. Buna görə də onu əsərin baş qəhrəmanı hesab edənləri daha haqlı sayırıq. 
Əsərin əvvəlində Cəlal dostu Bəxtiyarla birlikdə ən qaynar döyüş yerlərində 
görünür. «Olsun inqilaba qanımız halal» sözləri onun və dostunun şüarıdır, inqilabi 
işə sədaqətini, öz əqidəsindən dönməzliyini ifadə edir. O, düşmənlərə qarşı cəsarətlə 
vuruşur, hətta döyüşlərin birində Gəray bəyi yaralayır. 
Bütün bunlarla yanaşı şair öz qəhrəmanını quru və sxematik komsomolçu obrazı 
kimi verməmişdir. O, hər şeydən əvvəl canlı insandır və təbii ki, insan da hadisələrin 
axarında inkişaf edir,  
 
 
94
təkmilləşir, bu və ya digər hadisəyə münasibətində dəyişməli olur. Şair onun 
haqqında belə deyir: 
 
O, canlı insandır, o insanı mən  
Keçirmək istərəm hadisələrdən. (133, 27) 
 
Müəllif öz qəhrəmanını müxtəlif «hadisələrdən keçirərkən» onda yeni cəhətlər 
üzə çıxarır, beləliklə, Cəlal bir obraz olaraq daha da canlanır. 
Bütün bu dəyişikliklər Cəlalın Humaya bəslədiyi məhəbbətin nəticəsi kimi 
yaranır. Onun əli işdən, yəni komsomolçu kimi görəcəyi işlərdən soyuyur. Cəlalın 
nəzərində kainat bir boşluğa çevrilir. O, narahatlıq və tərəddüd içindədir. 
Bütün bunların bir səbəbi vardır. Axı, Cəlalın sevgilisi Humay düşmənin - Gəray 
bəyin qızıdır. Dostu Bəxtiyar da ona Humaydan əl çəkməyi məsləhət görür. Bəxtiyar 
belə hesab edir ki, Gəray bəy qızını heç vaxt özünə düşmən saydığı adama 
verməyəcəkdir: 
 
O son vuruşmanı xatirinə sal,  
Səndin Gəray bəyi pusquda vuran.  
Əsrlər dolanıb, keçsə də zaman  
O səndən intiqam almamış durmaz!  
Ağlını gəl topla başına bir az. (133, 42) 
 
Lakin Cəlal ümidini üzmür: 
 
Bəlkə güləcəkdir ona istiqbal,  
Bəlkə babasından keçəcək Humay,  
O sevimli Humay, o göyçək Humay.  
O vaxt açılacaq Humayın üzü,  
Doğacaq ruhunda bahar gündüzü. (133, 26) 
 
Bununla yanaşı onun qəlbində bir sıra şübhələr də baş qaldırır.  
 
 
95
Bəzən Cəlala elə gəlir ki, Humay onu sevə bilməz. 
Cəlal şairdir. Buna görə də o, daha çox romantik aləmlə bağlıdır. Bəzən onun 
hissləri ağlını üstələyir. Cəlal belə hesab edir ki, əgər Humayın məhəbbətinə nail 
olmasa, o zaman «ucsuz-bucaqsız tükənməz çöllər», «ən uzaq ellər» onun məskəni 
olacaq, yəni o da Məcnun kimi cəmiyyətdən küsüb dağlara-daşlara pənah aparacaq: 
 
Yoldaş oxucular, xəyal ediniz,  
Cəlal düşündükcə bu qədər aciz,  
İçini bir qüvvət dağıdıb sökür,  
Rənginə bir narın sarılıq çökür, 
O indi dustaqdır hissin əlində,  
Asılmış sevginin bu çəngəlində... (133, 44) 
 
Cəlalın Humaya məhəbbəti bütöv və əbədidir. O, dünyaya da öz sevgilisinin 
gözü ilə baxır: 
– Humay, bu dünyada ən çox sevdiyim, 
Bəlkə də ən böyük tanrı bildiyim, 
Bir qüvvə varsa da, o sənsən, inan. 
Xəyalın gözümdən ayrılsa bir an, 
Mənliyim, şərəfim məhv olub gedər. 
Amansız ayrılıq məni qəhr edər. (133, 39) 
 
Burada qeyri-adi heç nə yoxdur. Sadəcə olaraq bir insan kimi onun Humaya olan 
sevgisi inqilabi işə məhəbbətini üstələyir. Professor Cəlal Abdullayev bu barədə belə 
yazır: «O (Cəlal – A.B.), inqilabı da sevir, Humayı da, lakin Humayın sevgisi daha 
qüvvətli çıxır. Bu, heç də Cəlalın «sadədilliyi, acizliyi, nəfsin düşgünü olması, hissin 
əlində oyuncağa çevrilməsi» ilə izah edilə bilməz. Cəlal artıq yeni, azad həyatın 
nemətlərini dadmaq üzrədir. Humayla sevişəndən sonra isə onun gözlərində yeni bir 
aləm cilvələnir. O, mübarizələrin bitməsini, top-tüfəng səsləri- 
 
 
96
nin kəsilməsini, bütün insanların, o cümlədən özünün də rahat yaşamasını istəyir. 
Ona elə gəlir ki, inqilab hər şeyi çox asanlıqla, deyək ki, bir neçə il ərzində həll edib 
qurtara bilər». (4, 93-94) 
Tədqiqatçının mülahizələri doğrudur. Ona görə ki, bu fikirlər o dövrdə mövcud 
olan real vəziyyətlə üst-ütə düşür. Bu, 1920-ci illərin komsomolçularının aldığı 
tərbiyənin nəticəsi idi. Dövrün gəncliyində belə fikir hakim idi ki, yeni cəmiyyətin 
qurulması tezliklə başa çatdırılacaq və bununla da əhaliyə firavan həyat bəxş 
ediləcək. Əsərdə təsvir olunan hadisələrin iştirakçılarından olmuş xalq şairi Osman 
Sarıvəlli belə yazmışdır: «Biz, quruluşumuzda baş vermiş böyük ictimai-siyasi 
hadisələrdən ruhlanan o dövrün istiqanlı, coşqun ruhlu gəncləri, həyatımızda tez bir 
zamanda daha böyük yeniliklər əmələ gələcəyini, üç-dörd ilə sosializm cəmiyyətinin 
qurulub başa çatdırılacağını güman edirdik. Bəzilərimizə elə gəlirdi ki, tezliklə 
dövlətlilərdən, qolçomaqlardan, alverçilərdən, tacirlərdən nişanə belə qalmayacaq, 
feodal-burcua quruluşunun tör-töküntüləri, kapitalizm cəmiyyətinin məişətdə və 
şüurlarda kök salmış qalıqları, gerilik, ad-san və şöhrət düşkünlüyü, xudpəsəndlik, 
meşşanlıq əhval-runiyyəsi tez bir vaxtda, asanlıqla qoparılıb atılacaq, altı-yeddi ilə 
tamam-kamal kommunizm cəmiyyəti qurulacaqdır». (142, 10) Təbii ki, Cəlal da belə 
düşünürdü və istəyirdi ki, tez bir zamanda hər şey qaydasına düşsün, parlaq həyat, 
rahat yaşayış təmin olunsun. Bu da onun inqilaba, habelə inqilabın tezliklə hər şeyi 
yerbəyer edəcəyinə inamından irəli gəlirdi. 
Tədqiqatçılar Cəlalın hamıya və hər şeyə inanmasını onun faciəsi hesab edirlər. 
Cəlalın hamıya inanması isə onun özünün daxili aləmi ilə bağlıdır. O, şairdir, bir az 
da romantik ruhludur. Eyni zamanda humanist, səmimi və təmiz bir gəncdir. Onun 
Gəray bəyin yanına getməsi Humaya bəslədiyi böyük və saf məhəbbəti ilə birlikdə, 
həm də səmimiliyindən irəli gəlirdi. Cəlal düşmən Gəray bəyin yox, Humayın atası 
Gəray bəyin qapısına getmişdi. O bu qapıya getməklə öz sevgisinə sədaqətini 
nümayiş  
 
 
97
etdirir, həm də el adətinə əməl edirdi: 
 
– Gəray bəy, yazığam, zavallıyam mən... 
Sizin yanınıza məni gətirən 
Böyük bir qüvvətdir, adı-məhəbbət. 
Yaradıb, yaşadan insandır, əlbət! 
Bu işdə vicdanı əsirgəmə sən, 
Atalıq haqqını əsirgəməsən, 
Humay xoşbəxt olar. (133, 58) 
 
Beləliklə də Cəlal düşmən dəstəsinin başçısı Gəray bəyin deyil, sevgilisinin atası 
Gəray bəyin qarşısında baş əyirdi. «Onun bu hərəkətində həm milli xarakterə, həm də 
böyük məhəbbətinə sədaqəti romantik səviyyədə təsdiq olunurdu». (179, 159) 
Bununla belə Cəlalın bu hərəkəti birtərəflidir. Cəlal Gəray bəyə öz gələcək 
qohumu kimi baxsa da, Gəray bəy onu bu cür qəbul etmir. Bu da təbiidir. Gəray bəy 
onun «xanimanını dağıdanları» heç vaxt bağışlamazdı. Cəlal da onun nəzərində 
qızının nişanlısı yox, yeni quruluşu yaradanlardan biridir. 
Cəlal fikirləşmirdi ki, Gəray bəy yeni quruluşun düşmənidir və bu quruluşu 
yaradanlara qarşı amansızdır. 
Bu barışmazlıq həmin dövrün reallığı idi və şair də bu reallığı əks etdirmişdir. 
İki qütb arasında elə bir dərin uçurum yaranmışdı ki, onların barışmasına ən kiçik 
ümid belə yox idi. Şair özü də 1930-cu illərdə bu fikirdə olmuşdur. O, həmin vaxtlar 
Osman Sarıvəlliyə məsləhət görürdü ki, varlı ailədən olan istəklisi ilə əlaqəni kəssin. 
Şair öz dostuna belə yazmışdı: «...Çalış onlarla işi yoluna qoy. Əgər mümkün olmasa, 
məsləhət görürəm, onu unut və təhsilinin dalınca get. İkinci də bəy qızı ilə evlənməyi 
heç sənə məsləhət görməzdim. Bizim ulduzumuz onlarla barışan deyil. Çünki onlar 
bizim sinfi, əbədilik düşmənimizdi». (42, 228) 
Cəlal Səməd Vurğunun ən çox sevdiyi obrazlardandır. Şair əsər boyu öz 
qəhrəmanını izləyir, «komsomol Cəlalım, şair Cəlalım»-  
 
 
98
deyə mehribanlıqla müraciət etdiyi bu gəncin nakam taleyinə acıyır. 
Cəlalı şairin «Xanlar» pyesində yaratdığı doktor Söhbətlə müqayisə etmək olar. 
Doktor Söhbət pyesin ən maraqlı surətlərindən biridir. O, həqiqət axtaran, insanların 
birlik və qardaşlığını arzulayan, qan tökülməsinə düşmən olan bir ziyalıdır. 
Söhbət də əsərdə şair kimi verilmişdir. Onun gələcək haqqında səmimi, təmiz və 
humanist arzuları da daha çox romantik sənətkarın diləkləri kimi səslənir və bu 
cəhətdən Cəlala xeyli yaxınlaşır. O, ürəkdən sevdiyi Mehribanla söhbətində belə 
deyir: 
İnsanlar öpüşüb qardaş olsalar, 
Dünyada nə matəm, nə məhbəs qalar. 
Xəyal da, ilham da o vaxt ucalar. (130, 165) 
 
Cəlalın da gələcək barədə arzuları işıqlıdır: 
 
Şübhəsiz bir zaman gələr, 
Tarixdən silinər mübarizələr. 
Bu qanlı cəbhələr, qanlı silahlar, 
Boğuq hıçqırtılar, dumanlı ahlar 
Bütün varlığıyla bir neçə dönər, 
Dünya başdan-başa təzə görünər. (133, 59-60). 
 
Müəllif Cəlalı sonralar da unutmamış, əsərlərində xatırlamış, hətta «İnsan» 
pyesində yaratdığı şair obrazını Cəlal adlandırmışdır. 
Səməd Vurğunun əsərdə böyük məhəbbətlə yaratdığı obrazlardan biri də 
Humaydır. Şair onu bu cür təqdim edir: 
 
Humay düşündürür, Humay ağladır... 
O nə Tatyanadır, nə Ofelyadır. 
Həyata gəldiyi o gündən bəri 
O küsgün baxışlı qara gözləri 
 
 
99
Nələr düşündürür... Onun həyatı. 
Sevgisi, taleyi, müqəddəratı 
Hər zaman andırır vərəmli bir qış. 
Bütün diləkləri gözündə qalmış. (133, 14) 
 
Bu kənd qızı çox kövrək bir ruhda böyümüş, gözünü açandan sazın və çoban 
neyinin səsini, bir də quşların nəğməsini eşitmişdir. Neyin səsini eşidəndə onun 
gözləri yaşarır. O, heç vaxt böyük şəhərlərin səs-küyünü görməmiş, mütaliə 
etməmişdir. Bütün bunların müqabilində o, saf Azərbaycanlı qızı, sevgisinə sadiq 
insandır. 
Şair bu əyalət qızının həyatda hələ bərkimədiyini bir misra ilə ifadə etmişdir: 
 
Humay tək ayaqlı bir qərinədir. (133, 14) 
 
Humay öz kökünə, mənsub olduğu xalqın adət-ənənələrinə möhkəm tellərlə 
bağlıdır. O, Cəlalı böyük bir məhəbbətlə sevir, lakin atasının razılığı və xeyir-duası 
olmadan ailə qurmaq istəmir. Buna görə də Cəlalın qoşulub qaçmaq barədə təklifini 
qəbul etmir. 
Azərbaycanda müxtəlif səbəblər üzündən qızın qaçırılması halları olmuşdur. Bu 
səbəblərdən biri azad və qarşılıqlı məhəbbətin valideynlər tərəfindən qəbul 
edilməməsi ilə bağlıdır. Tərəflərdən biri və ya hər ikisi bu işə razılıq vermədikdə 
oğlanla qız son vasitə kimi qaçmalı olmuşlar. El arasında bu, «qoşulubqaçma» 
adlanır. Humayla Cəlal da belə bir yol seçə bilərdilər. Cəlal da əvvəlcə belə bir fikrə 
düşür. Onun «Qoşulub qaçmaq! Başqa bir iqlimə doğru yol açmaq!» təklifinə 
Humayın cavabı öz kökünə bağlı Azərbaycanlı qızının həqiqi ürək sözləridir: 
 
-Yox, Cəlal, olmadı. Şahiddir hamı,  
Görürkən yuxuda qaçaq babamı  
 
 
100
Hönkürüb ağlaram əlimdə yaylıq...  
Bəlkə də bir günlük səfərə getmək,  
Eşq üçün babamı atıb, tərk etmək  
Ölümdən yamandır el-gün içində...  
Sən onu axtar,  
Hər nə sözün var  
Özüylə danış  
Nə yad, nə tanış  
Gülməsin ona... (133, 39) 
 
Göründüyü kimi, Humay övlad adını şərəflə daşıyır, «eşq üçün», öz nəfsi üçün 
atasını atmır, istəmir ki, atası el tənəsinə məruz qalsın, düşmən ona gülsün. Humay 
burada özünü Azərbaycanlı qızı kimi təsdiq edir. 
Tədqiqatçı G .Lomidze bir münasibətlə oxucuya cavab olaraq belə yazmışdır: 
«Mənə aydın deyildir ki, nəyə görə eyni zamanda həm insan, həm də millətin nü-
mayəndəsi sayılmaq olmaz?.. Cəmiləni (Ç.Aytmatovun «Cəmilə» povestinin qəh-
rəmanı – A.B.) öz çətin, özünəməxsus taleyi ilə, onun cəlb olunduğu konfliktli 
mübarizə xüsusiyyətləri ilə başqa bir diyara, deyək ki, Rusiyaya, Belorusiyaya, Lat-
viyaya, yaxud Moldaviyaya köçürün. Cəmilə obrazı solğunlaşacaq, öz mahiyyətini 
itirəcəkdir. Onun öz zəmini ilə bağlı iztirabları, əzabları, axtarışları inandırıcı 
görünməyəcəkdir». (196, 110) 
Görkəmli tədqiqatçının bu sözlərini eyni ilə Humaya da aid etmək olar. Humayın 
hərəkətini yalnız onun özü, yəni Azərbaycanlı qızı edə bilərdi. Bəlkə də bu, başqa 
birisi üçün təəccüblə qarşılanardı... 
Atasının onu çox istədiyi üçün Cəlala verəcəyinə Humayda dərin bir inam vardı. 
Humayın faciəsi də elə bunda idi. Burada o, bir xarakter kimi Cəlalla birləşir. Cəlal 
kimi o da unudurdu ki, Gəray bəy heç vaxt qızını özünə düşmən hesab etdiyi adama 
verə bilməz. 
 
 
101
Gəray bəyi bir ata kimi ürəkdən sevən Humay Cəlalın qətlindən sonra sanki 
«qəddarlaşır», Bəxtiyara belə deyir: 
-Bəxtiyar! Babamın qanı halaldır... 
Mənim ağladığım yalnız Cəlaldır... (133, 69) 
Şairin qələmi ilə Humayın birdən-birə dəyişərək hətta ata qatilinə çevrilə 
biləcəyi səhnəsi inandırıcı deyil. Atasının el içində başı aşağı olmasını istəməyən 
Azərbayçanlı qızı bu sözləri deyə bilməzdi. Əsərin sonunda xəyalən də olsa, Gəray 
bəyə «qatilim olsan da atamsan mənim» deməsi də bu fikrimizi təsdiq edir. Lakin 
əsərin yazıldığı dövrdə, yəni Pavel Morozovların öz valideynlərini «sinfi düşmən» 
kimi «ifşa etdiyi» həmin illərdə Humayın dilindən məhz bu cür deyilməli idi. 
Humay da müəllifin sevimli obrazlarındandır. Şair bu obrazı sevə-sevə yaratmış, 
sonradan yazdığı bəzi əsərlərində yenidən onu xatırlamışdır. 
Yuxarıda qeyd etdiyimiz kimi, əsərdə mühüm yer tutan obrazlardan biri də 
Bəxtiyardır. O, gənc olsa da inqilabi işdə bərkimişdir. Öz əqidəsində möhkəm və 
dönməzdir, inqilabi işə sədaqətlidir. «Olsun inqilaba qanımız halal!» şüarına sadiqdir. 
Bəxtiyar cəsur bir başçı, ehtiyatlı döyüşçü, xeyirxah insandır. Döyüşçü 
dostlarının tənlükəsizliyi üçün əlindən gələni edir. Məhz onun təşəbbüsü və başçılığı 
ilə gənclər iməclik təşkil edir, Qızyetər qarının «hisli daxmasını» uçurur, yerində ona 
yaraşıqlı bir ev tikirlər. 
Mirpaşa məscidə köpək bağlayanda Bəxtiyar onu tənbeh edir. Uzun əsrlər 
ərzində xalqın beynində özünə yer tutmuş hər hansı bir adətin aradan götürülməsinə 
çalışmağı yolverilməz sayır. 
O, milli kökə bağlı bir insandır, gözəl tar çalır... 
Bütün bunlarla yanaşı Bəxtiyar «yalnız ideya adamıdır» (B.Vahabzadə). Buna 
görə də onun həyat barədə öz qənaətləri var və bunlar Bəxtiyarın «yalnız ideya 
adamı» olması ilə şərtlənir. 
 
 
102
Bəxtiyar belə hesab edir ki, sevmək yalnız hissə qapılmaqdır və bu, gəncliyin 
keçici hissidir. Onun fikrincə, həyatını inqilaba sərf edən adam sevməməlidir. O, 
Cəlalın Humayı sevməsini «əyri yol» adlandırır və dostundan tələb edir ki, öz 
məhəbbətindən əl çəksin: 
 
- Kim çağırdı səni bu əyri yola, 
Məhəbbət yararmı bir komsomola? 
Mən də sənin kimi bir gəncəm həmən, 
Ömrümü cəbhədə keçirməklə mən 
Nə sevda bilirəm, nə də ki, hicran, 
Nələr tutduğunu bir düşün də, qan. (133, 41) 
 
Bəxtiyarın fikrincə, Humay düşmən qızı olduğuna görə Cəlala sadiq 
olmayacaqdır. O, Humay haqqında hətta təhqiredici sözlər işlədir: 
 
Humay düşmən qızıdır, 
Altun əxlaqsızıdır. 
Gözlərinin önündə 
Qızlığını satacaq... 
Unut onu, sözə bax. (133, 42) 
 
Əlbəttə, bu sözlər artıq Humayı az-çox tanıyan Cəlalı da, oxucuları da 
inandırmır. 
Bəxtiyar Cəlalın qətlində də əsas günahkar Humayı hesab edir. Buna görə də 
kişiyə yaraşmayan bir tərzdə onu təhqir edir: 
 
İtil gözlərimdən qoçunun qızı, 
Tovlayıb azdırdın sən o baxtsızı. (133, 69) 
 
Təbii ki, əsərdə hadisələrin inkişafı müəyyən dərəcədə Bəxtiyara da təsir 
göstərir, az da olsa onu dəyişdirir, yəni o, «ideya adamı» olmaqla bərabər adi insan 
kimi də görünür, Cəlalın ölüm  
 
 
103
xəbərini eşitdikdə Humay özündən gedir. Bu vaxt Bəxtiyar öz hərəkətindən xəcalət 
çəkir, o, başa düşür ki, Humay Cəlalı həqiqi bir məhəbbətlə sevirmiş. Buna görə də 
ondan üzr istəyir: 
 
- Humay, özünə gəl. Bağışla məni. 
Artıq-əskik deyib incitdim səni. 
Bilmədim Cəlala vurulduğunu, 
Sevdalı bir könül əfv edər bunu. (133, 70) 
 
Bəxtiyarın özünün müəyyən qədər dəyişməsini də şair məhəbbətlə əlaqələndirir: 
 
– Bəxtiyar, məni də komsomola yaz! – 
Deyib sükut edir alagöz Gülzar. 
Qızı dinlədikcə bizim Bəxtiyar 
Titrəyir qəlbində sədəfli bir saz... 
Başını köksünə dayamış Gülzar, 
Mənalı gözləri göl kimi laldır, 
O məsum baxışlar bəlkə xəyaldır... 
Gözlə görünməyən bir aləmi var. (133, 46) 
 
Beləliklə, əvvəlcə «məhəbbət yararmı bir komsomola?» deyən Bəxtiyar Gülzarı 
sevir və onunla ailə qurur. 
Şairin yaratdığı xarakterlər bu və ya digər cəhətləri ilə bir-birindən fərqlənirlər. 
Əsərdə özünəməxsus cəhətləri ilə seçilən obrazlardan biri də Mirpaşadır. O, əsərdə 
məscidə it bağlaması hərəkəti ilə yadda qalır. 
Mirpaşanın bu hərəkəti təsadüfi deyil. O dövrdə komsomolçular arasında bu cür 
hadisələr də baş vermişdir. Mehdixan Vəkilov yazır: «Dinə və mövhumata qarşı da 
kəskin mübarizə aparırdıq. Bir çoxumuz o zamankı «Allahsızlar ittifaqı»nın üzvləri 
idik. Bu sahədə komsomolçular məscidə it bağlamaq, Uzun molla adlanan bir mollanı 
Poylu arxına basıb çıxarmaq və ya azan verən mollaya  
 
 
104
tüfəng atmaq kimi solçuluğa, əyintiyə də yol verirdilər». (173, 61) 
Deməli, bu hərəkəti o dövrdə inqilabi işə qoşulmuş hər hansı bir gənc edə 
bilərdi. Şair Mirpaşa surəti ilə bu cür adamların tipik obrazını yaratmışdır. 
Əsərdə Mirpaşanın bu hərəkəti yalnız kənd camaatını deyil, komsomolçuların 
özlərini də hiddətləndirir. Qarşı tərəf bundan istifadə edərək yeni quruluş 
tərəfdarlarını allahsızlıqda, dinsizlikdə günanlandırır. Hər hansı bir uğursuzluğu 
bununla bağlayır: 
 
Toylarda, yaslarda, ağlaşmalarda, 
Hər kimin qüvvəti qalırsa darda, 
Hər kimin taxılı susuz yanırsa, 
Kimin qonşusuna həsədi varsa, 
Deyir: «Bu kafirlər üzə gələli 
Bizdən uzaqlaşdı allahın əli». (133, 19) 
 
Bu məsələni komsomolçular qapalı iclasda geniş müzakirə edirlər. Bu hissədə 
şair ayrı-ayrı adamların hadisəyə münasibətini göstərmişdir. Bütün yoldaşları 
Mirpaşanın hərəkətini pisləyirlər. Hətta bəziləri buna görə onun ciddi cəzalan-
dırılmasını tələb edirlər. Mirpaşa isə heç cür təslim olmaq istəmir. O öz hərəkətinə 
haqq qazandırmağa çalışır, hətta mollanı minarədən yıxacağını bildirir. Lakin 
Bəxtiyarın təmkinli çıxışı hamını, hətta Mirpaşanın özünü də sakitləşdirir. 
Göründüyü kimi, şair «inqilabi hərəkatdakı ziddiyyətləri pərdələməmiş, hər şeyi 
açıq və aydın göstərməyə çalışmışdır». (4, 92) Bu, ayrı-ayrı obrazların yaradılma-
sında da özünü göstərir. Bu baxımdan əsərdəki Komandan surəti xüsusi maraq 
doğurur. 
Tədqiqatçılardan heç kəs bu surətə toxunmamış, onun adını belə çəkməmişdir. 
Əslində Komandan maraqlı bir obrazdır. 
O, böyük bir atlı ordusunun komandanı, peşəkar hərbçidir. İnqilabçıların 
tərəfində vuruşur. Lakin vuruşlar onu yormuş,  
 
 
105
özünün dediyi kimi, «iki suyun arasında» qalmışdır. Yer üzündə baş verən qanlı 
döyüşlər, «hər gəlib gedənin yüz qanun uydurması», insanların bir-birinə zülm etməsi 
onu düşündürür və Komandan bütün bu suallara cavab axtarır: 
 
Qanlı döyüşlərin yoxmudur sonu? 
Yüz qanun uydurur hər gəlib gedən.. 
Anlayan varmıdır tarixdə bunu – 
Bəşər bir-birinə zülm edir nədən? 
Yüz qanun uydurur hər gəlib gedən... 
Bəlkə də insanın əslindədir bu...(133, 79) 
 
Sonuncu misradan göründüyü kimi, şair həyatdakı bütün ziddiyyətlərin səbəbini 
məhz insanın özündə axtarır. Səməd Vurğun bu məsələyə Böyük Vətən müharibəsi 
illərində yazdığı bir sıra şerlərində, habelə «İnsan» pyesində yenidən toxunmuşdur. 
Şair Komandanı xəyalən anası ilə görüşdürür. Ana öz oğluna bildirir ki, şəhərdə 
ara qarışmış, ata da «Nökərdən şah olmaz!» – deyərək vuruşlara getmişdir. Deməli, 
ata və oğul bir-birilə əks cəbhələrdə vuruşurlar. Ana oğluna yalvarır ki, nəyin 
bahasına olursa-olsun, «ordudan canını qurtarsın», evə qayıtsın. 
Komandan bu düşüncələr içində özünə qəsd edir. O, bir xalqın övladlarının iki 
yerə parçalanıb bir-birini qanına qəltan etdiyi həmin dövrdə başqa çıxış yolu görmür. 
Bununla da şair inqilabın heç də hamı tərəfindən razılıqla qarşılanmadığına işarə 
etmişdir. 
Əsərdə Gəray bəy obrazı dolğun, həyati və hərtərəfli göstərilməsi baxımından 
diqqəti xüsusi olaraq cəlb edir. Bir mülkədar kimi onun öz əqidəsi var və Gəray bəy 
bu əqidəyə sadiqdir. Şair onun simasında iki cəhəti birləşdirmişdir. Birinci halda 
Gəray bəy var-dövləti əlindən alınaraq çöllərə salınmış bir qaçaq və buna görə də 
düşmənə çevrilmiş keçmiş mülkədar, ikinci halda isə qızı Humayın taleyini düşünən 
bir atadır. Əsərdə ayrı-ayrı mə- 
 
 
106
qamlarda onu hər iki vəziyyətdə görə bilirik. 
Şübhəsiz ki, bir mülkədar kimi Gəray bəy firavan və xoşbəxt həyat keçirmiş bir 
bəy kimi böyük var-dövləti, öz ürəyincə ailəsi, dost-tanışı olmuşdur. Sovet hökuməti 
isə bütün varlılar kimi onu da bunlardan məhrum etmişdir. İndi Gəray bəy başqa bir 
adamdır. Öz yaxın adamları ilə dağlara çəkilən bəy yeni quruluşun barışmaz 
düşməninə çevrilmişdir: 
 
Kürün qumsal sahilində qaşlarını çataraq, 
Qamçısını döyür suya hiddətindən Gəray bəy... 
Üç aydır ki, ormanların arasında yataraq 
Əl üzmüşdür vətənindən, millətindən Gəray bəy. 
Qamçısını suya döyür hiddətindən Gəray bəy: 
– Nədən mənim qabağımdan artanları yeyənlər, 
Köhnə-köşkül paltarımı öz əyninə geyənlər 
İndi mənə ağ olsunlar?.. Xanimanım dağılır, 
Qızılyelin inəklərim yad əllərdə sağılır... (133, 12) 
 
Biz bu kiçik parçada indiki Gəray bəyi bütövlükdə görə bilirik. Gəray bəyə ən 
çox təsir edən budur ki, onu bu hala salanlar bir vaxtlar süfrəsindən artanları 
yeyənlər, köhnə paltarlarını geyənlərdir. Hiddətindən qamçısını suya döyən Gəray 
bəy zamanı tutub (axan su zamanın rəmzidir) saxlamaq, xoşbəxt günlərini qaytarmaq 
istəyir. 
Onun bu hiddətinin səbəbi də, səbəbkarı da məlumdur: 
 
Keçir xatırından cahü-cəlalı: 
Sürüsü, ilxısı, naxırı, malı... 
Getdi süfrəsinin başında duran, 
Yoxsulun varını yeyib quduran, 
«İgidlər məclisi», o toy, o mağar... 
İndi Gəray bəyin özgə halı var. 
O dövran, o büsat çıxmış əlindən, 
 
 
107
«Taleyin, qismətin gəlhagəlindən» 
O indi uzaq... (133, 59) 
 
Lakin bəyi qəzəbləndirən, yaxıb-yandıran var-dövlətinin talanmasından daha 
artıq namusunun tapdalanmasıdır: 
 
Hər şeydən qabaq onu yandıran 
Budur ki, bu dəm Çalpapaq Kərəm 
Minib Gəray bəyin ərəb atına... 
Oxucu, bəlkə sən özün bilirsən 
Ki, bizim yerlərdə bir papaq, bir at, 
Bir də hər kişinin aldığı arvad 
Namusdan sayılır... (133, 59) 
 
Gəray bəyin sərtliyi, barışmazlığı, heç kəsi bağışlaya bilməməsi məhz bunlardan 
irəli gəlir. 
Yeni quruluş onu ev-eşiyindən didərgin salmış, dağlarda, qalın meşələrdə dal-
dalanmağa məcbur etmişdir. O öz dəstəsi ilə «Qaçaqlar dağı»nda məskunlaşmışdır. 
Yeni yaradılan quruluşla heç cür barışa bilmir, var-güçü ilə bu quruluşa qarşı durur. 
«Gəray bəyin əlacı və imkanı olsa, bu yeni dünyanı boğazından tutub asar» (Cəlal 
Abdullayev). Elə buna görə də qapısına elçiliyə gələn Cəlalı bağışlaya bilmir, onu 
öldürür. 
Şair onun indiki vəziyyətdə belə təqdim edir: 
 
Toplayıb başına öz dəstəsini, 
Dinləyir suların hirsli səsini. 
O səsdən ürəyi qüvvətə gəlir; 
Hər gün dəstəsini yoxlayır bir-bir, 
Hər kimdə əyrilik, yalan taparsa, 
Hər kimə azça bir şübhəsi varsa, 
Bir güllə çaxaraq onun başına, 
Göstərir gücünü yar-yoldaşına... (133, 58) 
 
 
108
Gəray bəyin nifrəti o qədər güclüdür ki, o, suyun səsində də hirs və qəzəb eşidir, 
bundan qüvvət alır, özünü sonrakı mübarizələrə hazırlayır. 
Bütün bunlara əsaslanan tədqiqatçılar Gəray bəy obrazını olduğundan daha artıq 
tündləşdirmiş, onu zalım, əzazil və qəddar bir mülkədar kimi təqdim etmişlər. 
Professor Həbib Babayev onu «ağ quldur dəstəsinin başçısı» adlandırmış, (183) 
Bəxtiyar Vahabzadə isə Qacarla müqayisə etmişdir. (170, 68) 
Əlbəttə, Gəray bəyi quldur deyil. O, yeni quruluşun düşmənidir və buna görə 
qaçaq düşmüşdür. Şair özü də onun haqqında «quldur» deyil, «düşmən» və «qaçaq» 
sözlərini işlətmişdir. 
Gəray bəyin Qacarla müqayisəsi də yerinə düşmür. Qacar bütün bəşəriyyətə 
meydan oxuyan, özünün dediyi kimi, «vicdanı da, qəlbi də qan olan» bir despot, 
cəlladdır. O, insana məxsus hər hansı bir müsbət keyfiyyətə malik deyil. Gəray bəy 
isə bir sıra işıqlı, insani cəhətləri ilə seçilir. 
O, övladını sevən bir atadır. Cəlalı öldürdüyü üçün sonradan sarsıntılar keçirir, 
öz əməlindən əzab çəkir. Əsərin sonunda Humayın xəyalı ilə söhbəti onun səmimi 
etirafıdır: 
Gəray bəy yalvarır: – Can bala, bir dur! 
Görünür taleyim, qismətim budur. 
Yaxın gəl, bir az da danışaq barı, 
Ovut sinəmdəki bu ağrıları... 
Yox, yox! Heç ovutma, yansın ciyərim, 
Biləkdən düşəydi kaş ki, əllərim. 
Cəlal yaşasaydı, yaşardın sən də. 
Gül kimi gülərdin çöldə, çəməndə. 
Öz atan olsam da, qatilin çıxdım, 
Mən səni yıxmadım, özümü yıxdım… (133, 86)  
Gəray bəy artıq yaşamaq istəmir. Ona görə yox ki, kimsəsiz və arxasız 
qalmışdır. Özünün dediyi kimi, o yenə bir qoşuna ca- 
 
 
109
vab verməyə qadirdir. Lakin Humaysız yaşamaq istəmir. İndi Gəray bəyin ən böyük 
dərdi, ən böyük faciəsi məhz Humaysızlıqdır. Buna görə də özünü onu mühasirəyə 
almış komsomolçulara deyil, qızı Humaya təslim edir. Çalpapaq Kərəmin «Gəray 
bəy! Gəray bəy! Tüfəngi at!», «Təslim ol!» tələblərinə soyuqqanlıqla belə cavab 
verir: 
 
- Sizə yox! Sizə yox! Mən öz canımı 
Ona tapşırıram... Ona... Qızıma... 
O sönüb saralan dan ulduzuma! 
İstəsə o töksün mənim qanımı! – 
Deyib qanlı Kürü o yara-yara 
Getdikcə qərq olur sərt dalğalara... (133, 86)  
 
Gəray bəy oxucunun yaddaşında öz əqidəsinə axıradək sadiq qalan bir insan 
kimi qalır. Özünü Kürün sularında qərq etməsi də onun məhz əqidəsinə sədaqətinin 
ifadəsidir. 
Səməd Vurğun Gəray bəyin simasında xarakterik mülkədar obrazı yaratmış və 
bu, Azərbaycan ədəbiyyatında dolğun və canlı mülkədar obrazlarının yaradılmasına 
təsir göstərmişdir. Bu baxımdan 1960 və 1970-ci illərdə yaradılmış Cahandar ağa 
(İsmayıl Şıxlının «Dəli Kür» romanı) və Kərbəlayı İsmayıl (Fərman Kərimzadənin 
«Qarlı aşırım» romanı) bir sıra cəhətləri ilə onu xatırladırlar. 
Qeyd etdiyimiz kimi, Gəray bəyi ən çox yandıran və qəzəbləndirən düşməni 
Çalpapaq Kərəmin onun atına sahib olması idi. Ona görə ki, kişinin arvadı, atı və 
papağı onun namusu sayılır. Düşmənləri Cahandar ağanın Qəmər adlı atını təhqir 
edəndə (quyruğunu və yalını kəsəndə) o bunu məhz özünün təhqir olunması kimi 
qəbul edir və bu zaman dərin sarsıntılar keçirir. «Dəli Kür»də oxuyuruq: «Cahandar 
ağa mıxçanı yerdən çıxartdı. İrəşməni yığdı və atın yanına gəldi. Onun belini 
sığalladı. Tüklərində gilələnib muncuq kimi yumrulanan damlaları sildi. Nədən- 
 
 
110
sə lap fağırlayıb süst düşən atın boynunu qucaqlayıb üzündən öpdü. Onun gözlərinə 
baxdı: «Sənə nə olub, Qəmər?» – deyə pıçıldadı... O, atın ətrafına dolandı, dal tərəfə 
keçdi və daş kimi donub yerində qaldı. Kişinin başına elə bil ağır zərbə endirdilər. 
Gözlərini qırpmadan təəccüb, heyrət və dəhşətlə ata baxdı. Əlini onun belində, 
boynunda gəzdirdi. Elə bil onun əlinin altında soyuq bir ilan tərpəndi. Kişi diksinib 
geri çəkildi. Bədənini üşütmə götürdü. Bir xeyli gözlərinə inanmadı. Sərxoş kimi iki-
üç dəfə atın dövrəsinə fırlandı... Hər şey aydın idi. Atın yalını, quyruğunu 
qırxmışdılar. Ona bir daha sataşmışdılar, onu təhqir etmişdilər, onun qüruruna 
toxunmuşdular. Kişinin namusu üç şeydir: at, arvad, bir də papaq. Bunlara toxunmaq, 
onun namusunu ayaq altında tapdalamaq demək idi. Onu diri gözlü qəbrə soxmaq, 
sinəsinə çal-çarpaz dağ çəkmək demək idi». (85, 340-341) 
Gəray bəy kimi, həm Cahandar ağa, həm də Kərbəlayi İsmayıl var-dövlətlərinin 
alınmasını onların kişiliyinə, hətta namusuna toxunulması hesab edirlər. Onlar öz 
sərbəstliklərini, azadlıqlarını əldən vermək istəmirlər. Rus çarizminin Azərbaycanı 
istila edib onun var-dövlətinə yiyələndiyi ilk illərdə Cahandar ağa belə düşünürdü: 
«Amma bu uruslar əl-ayağıma yaman dolaşırlar. Qorxuram axırda kişiliyimizi də 
əlimizdən alalar. Bir balaca tərpənən kimi başının üstünü kəsdirirlər ki, qanun buna 
yol vermir, elə oturmayın, elə durmayın. Axı, deyən gərəkdir ki, sizə nə var?». (85, 
435) 
Cahandar ağalar, Gəray bəylər və Kərbəlayı İsmayıllar öz qanunları – mərdlik, 
kişilik, qoçaqlıq, düzlük qanunları ilə yaşamışlar. Bu adamlar istilanı, 
müstəmləkəçiliyi, hər hansı bir şəxsin var-dövlətinin başqası tərəfindən talanmasını, 
saxta hökmranlığı təsdiq edən «qanunları» tanımaq, onlara kor-koranə baş əymək 
istəməmişlər. 
Tarixin müəyyən mərhələlərində uydurma qanunların fəaliyyət göstərdiyi və 
bunların xalqımızı çox bəlalara düçar etdiyi Səməd Vurğunun bir şerində də öz əksini 
tapmışdır: 
 
 
111
Bir qanun uydurdu hər gəlib-gedən, 
Min pərdə tutuldu al səhərlərə. 
Yazıq babaları düşündükcə mən 
Ağrımış ürəyim, bəlkə, min kərə. 
Ədalət adına, qanun adına 
Durdu cərgə-cərgə dar ağacları. 
Paslı qılınc kimi salındı qına 
Bəşərin mənəvi ehtiyacları. 
(«Böyük bir kitab var bizim həyatda». 132, 29) 
 
«Komsomol poeması»ndakı obrazlarda xalqımıza məxsus spesifik xüsusiyyətlər 
də öz əksini tapmışdır. Poemanın ricətlərində aşağıdakı misraların işlədilməsi heç də 
təsadüfi deyil, milli ruha, soy-kökə bağlılığın ifadəsidir: 
 
Nədən şerlərim ağıza düşüb, 
Dağların çobanı məni anmasın? 
Nədən karvanıyla quşlar ötüşüb 
Başımın üstündə havalanmasın? 
Dağların çobanı məni anmasın? 
Nədən bu torpağın şirin ləhcəsi 
Şairəm deyənə biganə qalsın? 
Nədən şerimizin baş qəhrəmanı 
Gah Turandan gəlir, gah da İrandan? 
Bəs mənim ölkəmin varlığı hanı? 
Böyük bir şairin yazdığı dastan 
Gah Turandan gəlir, gah da İrandan!.. (133, 18) 
 
Səməd Vurğun obraz yaradıcılığında milliliyə xüsusi diqqət yetirilməsini vacib 
saymış və özü buna riayət etmişdir. Şair 1934-cü ildə qələmə aldığı «Mən necə 
yazıram?» adlı məqaləsində bu barədə belə demişdir: «Komsomol poeması»ndakı 
Gəray bəy tipinin türk mülkədarı olduğunu bildirmək üçün: 
 
 
112
Belə getsə bu güzəran, 
Əllərimdə donmasa qan, 
Papaq mənə haram olsun.∗ 
 
– dili ilə danışdırıram. Yaxud, onun dərdlərinə, qayğılarına şərik olan mürtəce 
bir aşığın da türk aşığı olmasını bildirmək üçün: 
 
Ay ağalar, ay paşalar, 
Dərd başımdan aşdı yenə. 
Açıldı tanrının gözü, 
Sellər, sular daşdı yenə. 
Heç gülmədi aşıq Vəli, 
Haqqa müsafir gələli, 
İmamların kömək əli 
Bizdən uzaqlaşdı yenə – 
 
deyir. Məncə, bu sözləri yalnız türk aşıqları (əlbəttə, burada gətirdiyim parçanı ancaq 
bu aşıqların mürtəce qismi) deyə bilər, başqaları üçün xarakterik ola bilməz». (146, 
90) Şair «aşıqların mürtəce qismi» deyərkən yeni quruluşun əleyhdarlarını nəzərdə 
tutmuşdur. 
Gəray bəyin dediyi sözlər onu bir azərbaycanlı, həm də Azərbaycan mülkədarı 
kimi düzgün səciyyələndirir. 
Əsərdə ayrı-ayrı obrazların hərəkətlərində, bir-birinə münasibətində də milli 
çalarlar bariz şəkildə özünü göstərir. Bu baxımdan Cəlalla Humayın görüşü 
səhnəsinin təsviri xalqımızın adət-ənənələrinə, həya-ismətlə bağlı əxlaq normalarına 
sadiqliyin nümunəsi hesab oluna bilər: 
 
- Yox,  babam çox sevir, bil, xatirimi, 
Bilmərrə andırsan ona sevgimi 
                                           
∗ Бу парча «Комсомол поемасы»нын няшрляриня дахил едилмямишдир. Эюрцнцр, о вахтлар дярж олунмамыш вя сонралар да 
ялдя едилмямишдир. 
 
 
113
O səni əfv edər, bağışlar bilsən, 
Babamı bir belə qatil bilmə sən... 
Dedikcə Humayın gözləri gülür, 
Cəlalın ayağı yerdən üzülür 
Toyda nağıl deyən bir aşıq kimi. 
Sonra sevgililər sarmaşıq kimi 
Birdən quçaqlaşır... 
Ay uzaqlaşır. (133, 40) 
 
Adətən azərbaycanlı gənclər öz məhəbbətini gizlin saxlayır, bu barədə heç kəsin 
bilməsini istəmirlər. Bu işdə aşkarlıq qəbahət sayılır. «Komsomol poeması»nda bu 
məsələ ilə bağlı incə bir yer vardır. Cəlal biləndə ki, Bəxtiyar onun Humaya olan 
məhəbbətindən xəbərdardır, bu zaman utancaqlıq hissi keçirir. Şair bunu bircə sözlə – 
«qızarmaq» sözü ilə göstərmişdir. Məlumdur ki, üzün qızarması utancaqlığın 
əlamətidir: 
 
Sonra Bəxtiyar 
Cəlalda rəng verən halı duyaraq: 
– Aşna, bəri bax! 
Nə var? Qaşqabağın tökülmüş yenə 
Aç söylə dərdini, nə olmuş sənə? 
– Qoy qalsın hələlik, sonra bilərsən. 
– Yox aşna, nə qədər gizlətsən də sən 
Özüm xəbərdaram... 
Cəlal qızardı. 
Onun gözlərində iztirab vardı. (133, 41) 
 
Cəlal dağlara – Gəray bəyin yanına getdikdən sonra Humayın həyəcanlı, iztirablı 
günləri başlayır. Bəxtiyarın gəldiyini gördükdə özündən asılı olmayaraq bir xəbər 
bilmək məqsədilə onun qabağına qaçır. 
Əlbəttə, onun bu hərəkəti azərbaycanlı qız üçün yolverilməz  
 
 
114
hesab olunur. Şair də bunu əvvəlcədən hiss edir və Humayın əvəzinə üzrxahlıq 
edirmiş kimi bu misraları işlədir: 
 
Humay həyatında birinci dəfə 
«Həyadan, ismətdən, namusdan kənar» 
Yüyürür Bəxtiyar gələn tərəfə 
Və sorur: Cəlaldan bir xəbərmi var? (133, 69) 
 
Cəlalın qətlindən sonra isə Humay el adətilə ən yaxın adamı kimi ona yas 
saxlayır: 
O vaxtdan bəridir Humayım mənim 
Təpədən dırnağa geyinmiş qara. 
Duyub düşündükcə donur bədənim, 
Heyranam qızdakı bu duyğulara. (133, 70) 
 
Əsərdə təsvir olunan çobanlar da xalqımıza məxsus kişilik, xeyirxahlıq kimi 
keyfiyyətlər nümayiş etdirirlər. Onlar qaşın sazağında Humayı huşsuz halda taparkən 
qıza qayğı göstərir, anasını çağırır, çiyinlərinə götürüb atasının evinə aparırlar. Bu 
çobanlardan bəziləri Gəray bəyi özünə düşmən hesab etsə də bəyin ağır günündə 
kişilik nümunəsi göstərirlər: 
 
– Alın yapıncını, bürüyün onu, 
Canı var... Tez olun, tonqal qalayın! 
Aləmə car çəkib, bir xəbər yayın! 
Zəhərdir bu şirin dünyanın sonu. 
Gəray bəy ölməmiş, sağdır dünyada 
Atadan, babadan böyüyümüzdür; 
İndi pis günüdür, bir dərdi yüzdür, 
Bizimdir namusu hər kim olsa da... 
Mehriban çobanlar durub yanaşı 
Humayı çiyninə götürüb gedir... (133, 73) 
 
 
115
Ümumiyyətlə isə xalq həyatı və məişətinin poetik təsviri «Komsomol 
poeması»nda qabarıq verilmiş, canlı etnoqrafik lövhələr yaradılmışdır. 
Sazın və çoban neyinin səsi, yaslı gəlinlərin ağı deyib ağlaması, kənd həyatına 
məxsus digər mərasimlər Humayın gündəlik gördüyü və eşitdikləridir. O, səhərlər 
başqa kənd qadınları kimi səhəngi götürüb bulaqdan su gətirir, ev işləri ilə məşğul 
olur. 
Şair onun axşamlarını isə belə təsvir edir: 
 
Qaranlıq döşünü gərdiyi zaman 
Onun da ruhuna qaranlıq çökür. 
Çırmayıb qolunu itə yal tökür; 
Qapının ağzında paltar-palazdan 
Nə varsa içəri götürür asta, 
Cehiz sandığına bir qıfıl vurur... (133, 15) 
 
Bu cür həyat tərzi, demək olar ki, bütün kənd qızlarına xas olmuşdur. Buradan 
məlum olur ki, Azərbaycan qadınları həmin illərdə yalnız ev işləri ilə məşğul 
olmuşlar. 
Poemada kişilərin bir yerə yığışıb «güləşdən, güllədən, ölümdən, qandan» 
danışması, Zal oğlu Rüstəmin, Koroğlunun, Qıratın, Molla Nəsrəddinin xatırlanması 
isə kəndin axşam məclislərində baş verir. Şair bununla həm də xalqın öz folkloru ilə 
bağlılığına işarə etmişdir. 
Biz əsərdə kənd süfrəsinin nemətləri ilə tanış oluruq. Məlum olur ki, kənd 
adamları ağartı məhsullarına üstünlük verir, qatıq, qaymaq, yağ və pendirlə şam edir, 
sonra çay içirlər. 
Səməd Vurğun kasıb evinin – Qızyetər qarının daxmasının təsvirini dəqiqliklə 
vermişdir: 
Yerliyi üç metr dərin qazılmış 
Bir daxma görməmiş nə bahar, nə qış... 
Nəmli divarları məzar kimi dar, 
Duyan ürəkləri sıxıb ağladar. 
 
 
116
Kərəni, pərdisi hörümçək toru, 
Deyirlər kasıbın bilinməz goru. 
Hisli buxarısı kömürdən qara, 
Qaranlıq qapısı küsüb dağlara... 
Burda ömr eləyir Qızyetər qarı, 
Əvvəlki qüvvədən düşmüş qolları. 
Çoxdandır kiriyib əyri cəhrəsi, 
Atılıb bir yana odun dəhrəsi, 
Nə od var, nə ocaq, nə urvalıq un, 
Büzüşüb bir küncdə yamaqlı xurcun. 
Həsrətli gözlərlə boylanır qarı 
Külləri soyumuş ocağa sarı. (133, 23) 
 
Xalq yazıçısı Mehdi Hüseyn şairin bu təsvirini belə səciyyələndirmişdir: 
«Yoxsul azərbaycanlı kəndlisinin daxmasını... heç bir şair bu qədər aydın, bu qədər 
canlı təsvir etməmişdir, desək, qətiyyən yanılmarıq. Bu daxmanın təsvirində hansı 
təfərrüat uydurulmuş, hansı qaranlıq bucaq sehrkar rəssam fırçasının qüdrəti 
sayəsində işıqlandırılmamışdır?». (131, 15) 
Doğrudan da yuxarıdakı parçada kasıb evinin-qaradamın daxilinin təsviri ilə 
yanaşı, ev sahibinin həyat tərzi, onun maddi məhrumiyyət və ehtiyacları da öz əksini 
tapmışdır. Əyri cəhrənin səssiz dayanması, dəhrənin bir küncə atılması, buxarının 
yanmaması, boş xurcunun büzüşüb qalması Qızyetər qarı üçün həyatın sönməsinə 
işarədir. Xurcun ona görə küncə atılmışdır ki, içərisi boşdur, kül ona görə 
soyumuşdur ki, ocağı yandırmırlar. 
Burada işlənmiş «kərən», «pərdi», «buxarı», «cəhrə», «xurcun», «ocaq», «urva», 
«dəhrə» sözləri şairin xalq həyatına bələdliyini bir daha nümayiş etdirir. 
«Komsomol poeması»nda xalqımızın ən qədim ənənəvi mərasimlərindən olan 
Novruz bayramının təsvirinə xüsusi yer ayrılmışdır. 
 
 
117
Axır çərşənbədir.... İl tamam olur... 
Bu il, – kənd içində danışır hamı, 
At üstündə gəlmişdir Novruz bayramı 
Qulunlu at üstə... 
Bu bir muraddır. (133, 53) 
 
İl qulunlu at üstündə gəlmişdir. Şair ulu xalq təsəvvürlərinə istinad edərək 
bildirir ki, bu, yaxşı əlamətdir, bolluq olacaq. Hər bir qapıda tonqal çatılması və 
uşaqların tonqal üstündən tullanması, kosanın şən zarafatları, qız-gəlinlərin əllərinə 
xına yaxması, Humayın öz bəxtini sınamaq üçün suya iynə salması və qapı pusmağa 
getməsi ən qədim qaynaqlara söykənir. Aşağıdakı misralar həm də Azərbaycan 
etnoqrafiyasının öyrənilməsi baxımından əhəmiyyətlidir və şairin bu sahədə dərin 
bilik və məlumata malik olduğunu göstərir: 
 
Baxın, hər qapıda bir tonqal yanır  
Uşaqlar hoppanır od-alov üstdən.  
Göyə şölə düşür, yer işıqlanır,  
Od da yandırmayır heç kəsi qəsdən. 
...Kosanın başında bir keçə papaq,  
Zınqırov da asıb lap kəlləsindən.  
Onun çıxardığı oyunlara bax – 
Nə üzdən tanınır, nə də səsindən.  
Gah olur mələyir qoyunsayağı,  
Gah da bir at olub kişnəyir kosa.  
Yüz qapıya dəyir onun ayağı,  
Yüz evdən pay alır o heç olmasa...  
Bəzənib-düzənib gəlinlər, qızlar  
Xına da qoyurlar öz əllərinə... (133, 54) 
Xalqımız arasında belə bir inam yaşayır: «İlin, ayın axırında bulaqdan, yaxud 
axar sudan «lal su» gətirilir... Suyu qaba töküb  
 
 
118
iki iynənin ulduzlu tərəfinə pambıq dolayır və hərəsini bir tərəfdən suya salırlar. 
Sonra iynələrin hərəkəti ilə mülahizələr söyləyirlər. Uğurlu halda iynələr müxtəlif 
səmtlərə hərəkət etsələr də, axırda bir-birinə yaxınlaşıb bitişirlər. Əksinə olanda isə 
iynələr o tərəf, bu tərəfə hərəkət edir və bir-birinə qovuşmurlar». (121, 179) 
Bu falın əyani şəklini «Komsomol poeması»nda görürük: Humay qabdakı suya 
iki sancaq salmışdır. Pambıqlı sancaqlar bir-birini suyun üstündə qovurlar. Bu cansız 
əşyalar üz-üzə gələndə Humayın sevinci aşıb-daşır, rəngi açılır, taleyi gülür, 
«üzündən, gözündən məna tökülür». Bu yerdə şair sual edir: 
 
Bu bayram axşamı, bu əziz gündə 
Humay ürəyində nəyi tutmuşdur? (133, 55) 
 
Elə bu vaxt sancaqlardan biri suya qərq olur. Bundan sonra Humayın vəziyyəti 
də dəyişir. Qışqırmaq istəyir, lakin səsi çıxmır. Ürəyi döyünür, gözləri qaralır, nəfəsi 
təngiyir: 
 
Cəlalın başında xəta var, deyə  
Sinəsi töyşümüş qapıya çıxır.  
Əlini qaldırıb yalvarır göyə,  
Qəlbini yerlər də, göylər də sıxır. (133, 58) 
 
Humay bu vəziyyətdə yenə xalq inamına pənah aparır. O, «qapı pusmağa gedir: 
«Axır çərşənbə günü...axşamçağı qonşuların qapısını pusurlar. Qapıya yaxınlaşarkən 
eşidilən ilk sözü yozub, bəxt haqqında müəyyən mülahizələr söyləyirlər. «İşığı 
yandır», «yaxşı olacaq» və s. olarsa, hər şeyin yaxşı olacağı güman edilir. Əksinə 
«söndü», «viran qalsın» və s. kimi sözlər eşidiləndə pis tərəfə yozulur». (121, 179) 
Şair bu xalq inamını poeziya dilinə çevirir: 
 
Qayda belədir ki, birinci kərə  
 
 
119
Xeyir söz eşitsə şad olacaqdır;  
Yaman söz eşitsə yenə qəmlərə  
Qərq olub, içində qovrulacaqdır. (133, 56) 
 
Humay qorxudan yarpaq kimi əsir. O, necə xəbər eşidəcəkdir? Bu dəfə tale 
Humayın üzünə gülür, içəridən gələn səs onu göylərə qaldırır: «Toyunu görək!» 
Bu iki kəlmə Humaya bütün dərdlərini unutdurur, onun gözlərində hər şey-
dağlar, daşlar, adamlar daha da gözəlləşir, qüzey qarı bir çəmənə çevrilir: 
 
De, qız nə eşitsə yaxşıdır birdən?  
Kimsə öz oğluna: «Toyunu görək!»  
Humay bir quş kimi durdu yerindən,  
Sıçrayıb göylərə qanad gərərək,  
Bir anda seyr edir asimanları,  
Ay kimi göylərə qız şəfəq yayır;  
Öpür, alqışlayır, hey salamlayır  
Dağları, daşları, sıx ormanları... (133, 56) 
 
Xalq inamının obrazın əhvalına bu cür uyğunlaşdırılması şairin poetik 
məharətini əks etdirir. 
Xalqımıza məxsus adətlərindən biri də hər hansı bir arzunun, istəyin həyata 
keçməsi naminə nəzir və ya sədəqə verilməsidir. Bu baxımdan Humayın xəstəliyi 
zamanı anasının var-dövlətini sədəqə verəcəyi barədə diləyi çox təbii səslənir. O, 
dizinin üstündə «Quran» allaha yalvarır, qızına şəfa diləyir: 
 
O görür, qızının yazıq halını,  
Qəfəsdə quş kimi özünü yeyir.  
Bütün dövlətini, bütün malını  
Humayın başına sadağa deyir,  
Qəfəsdə quş kimi özünü yeyir. (133, 76) 
 
 
 
120
Baş verəcək hər hansı bir hadisəni əvvəlcədən yuxuda görmək, yaxud yuxu 
yozmaq da xalqımıza məxsus inamları əks etdirir. Gəray bəy Cəlalı öldürür. Elə 
həmin gecə Humay dəhşətli bir yuxu görür. Bu cür yuxulara el arasında «qara 
basmaq» da deyirlər. Şair də bu ifadədən istifadə etmişdir: 
 
Humayı basmışdır yuxuda qara,  
Yazıq boğazından çəkilir dara.  
Yuxu ölüm kimi... Qız ağır yatmış,  
Vücudu istidən qan-tərə batmış.  
Ondan xəbərsizdir bu qoca dünya,  
Boğur qızcığazı gördüyü röya: 
Pəncəli, caynaqlı anaş qaraquş  
Götürüb Humayı göylərə uçmuş. (133, 66) 
 
Humay bu vəziyyətdə yuxudan oyanır və hiss edir ki, Cəlalın başında bir xəta 
vardır. Bu yuxu Cəlalla yanaşı, həm də Humayın gələcək faciəsinə işarədir. 
Artıq qeyd etdiyimiz kimi, Səməd Vurğun 1920-ci ildə komsomol sıralarına 
daxil olmuş, yeni quruluşu yaradanlardan biri kimi fəaliyyət göstərmişdir. Bununla 
yanaşı, o öz əsərlərində Azərbaycan Xalq Cümhuriyyəti (1918-1920) barədə məlumat 
vermiş (əlbəttə, mənfi planda), Cümhuriyyətin lideri M.Ə.Rəsulzadənin obrazını 
(əlbəttə, mənfi surət kimi) yaratmışdır. Şair «26-lar» poemasında həmin illərdə 
keçirilmiş bir yığıncağı belə təsvir etmişdir: 
 
İndi xəbər verim oxucuma mən  
O «millət rəhbəri» Rəsulzadədən.  
Toplamış məclisdə müsəlmanları,  
Yağlı vədlərə tutmuş onları;  
Deyir: «Türkiyəni çağıraq gərək,  
Bizə kömək olsun qılınc çəkərək,  
 
 
121
Parlasın ədalət, mehri-hürriyyət,  
Ucalsın göylərə şərəfi-millət».  
-Şarlatan!  
-Afərin!  
Rəhbərə bir bax!..  
-Vətəni yadlara bunlar satacaq!...  
-Bir dayan!  
-Nə dedin?  
-O bir xaindir! 
Sözünün pərdəsi millətdir, dindir... (133, 156) 
 
Göründüyü kimi, şair bu parçada Azərbaycan Xalq Cümhuriyyətinin azadlıq, 
habelə türkçülük və islamlaşma barədə proqramını şərh etmişdir. M.Ə.Rəsulzadənin 
dörd misradan ibarət çıxışına indiki dövrün tələblərilə baxsaq, onda «mənfi planda» 
və «mənfi obraz» sözlərini işlətmərik. Bu barədə M.Ə.Rəsulzadənin özünün də çox 
maraqlı mülahizələri olmuşdur. Türkiyədəki azərbaycanlı mühacir, 
M.Ə.Rəsulzadənin yaxın silahdaşlarından biri Əbdül Vahab Yurdsevər belə 
xatırlmışdır: «...Bir gün Səməd Vurğunun «26-lar» poemasını Məhəmməd Əmin bəy 
Rəsulzadəyə göstərib dedim ki, bu əsərdə sizin adınız anılıb, fəqət satqın kimi.∗ O, 
əsəri məndən alıb baxdı, sevincindən şaşırmış bir halətdə dedi: -Bunu yazan çox 
böyük adamdır, fəqət, adım mənfi planda çəkilsə də gələcək nəsillərə varlığımı 
bildirər. Cocuq atasından soruşar, müsavat, müstəqil Azərbaycan haqqında həqiqətlər 
çözülər... Demək bunu yazan şair böyləcə ağıl sahibiymiş. O ki, qaldı məni satqın 
kimi göstərməyinə, öylə yazmasaydı, dərc olunmazdı». (42, 156) 
Qeyd etdiyimiz kimi, şairin «Üsyan» poemasında da Azərbaycan Xalq Cüm-
huriyyəti dövrü hadisələrindən bəhs edilir. 
«Komsomol poeması»nın «Kənddə teatr» fəslində də Azər- 
                                           
∗ «26-лар» поемасында М.Я.Рясулзадя сатгын дейил, дырнаг арасында «миллят рящбяри» кими тягдим олунмушдур. 
 
 
122
baycan Xalq Cümhuriyyəti ilə bağlı məqamlar verilmişdir. Gəray bəyin evində 
ziyafət təşkil olunmuşdur. Buraya toplaşanlar yeyib-içir, «Yaşasın parlaman!», 
«Yaşasın millət!» şüarlarını söyləyirlər. «Ministr» Elxan hökumətin proqramını şərh 
edir, ölkədəki vəziyyət barədə məlumat verir, öz adamlarını ayıq olmağa çağırır və 
bolşeviklərin məqsədini onlara çatdırır (əlbəttə, şair bunları mənfi planda göstərir): 
 
Hətta deyirlər ki, parlaman gərək 
Əlini hər şeydən tamam üzərək,  
Versin hökuməti bolşeviklərə 
Yəni mülkədarlıq ölsün bir kərrə... (133, 32) 
 
Məclisin iştirakçılarından biri, Türkiyəli Səbri paşa türk xalqlarını birliyə 
səsləyir: 
 
Ayrılıq öldürür milləti hər an,  
Saatlar vurduqca yetişiyor zaman,  
Ayrılan quvvalar birleşmelidir.  
Vatan bir torpağa yerleşmelidir. (133, 32) 
 
Şair onu da göstərir ki, bu yaxınlaşmada Türkiyənin də öz marağı vardır: 
 
Deyib Səbri paşa qılınça baxır,  
Başından tüstülər, dumanlar qalxır.  
Çoxalır, həsrəti, çoxalır yası,  
Axır xəyalından nöyüt dəryası.  
Nöyüt kəmərləri düzəlib yola,  
Axıb tökülürlər düz İstanbula... (133, 32) 
«Komsomol poeması»nın canrı ilə bağlı tədqiqatçıların müxtəlif fikirləri vardır. 
Müəllif özü əsəri mənzum roman kimi  
 
 
123
təqdim etmiş və 1937-çi ildə belə yazmışdı: «...mənzum romanım «Komsomol 
poeması» çapdan çıxacaqdır». (135, 73) Elə həmin vaxt şair belə bir məlumat da 
vermişdi: «Bu («Komsomol poeması» – A.B.), sovet ədəbiyyatında birinci mənzum 
roman olacaqdır».(135, 73) 
«Komsomol poeması» haqqında ilk dəfə söz deyənlərdən A.Musaxanlı da əsəri 
roman kimi təqdim etmişdir. (116, 34) Özündən əvvəlki tədqiqatçıların fikirlərini 
tamamlayaraq «Komsomol poeması»nın «məhz mənzum roman canrının tələblərinə 
cavab verdiyini» (4, 153) söyləyən professor Cəlal Abdullayev elə həmin 
tədqiqatında poemanı «mənzum romanın sərhədlərinə yaxınlaşan əsərlər» (4, 28) 
sırasına daxil etmişdir. Professor Həbib Babayev isə poemanı «epik planlı əsər» 
adlandırmışdır. (183, 129) Həbib Babayev bununla yanaşı Səməd Vurğunun mənzum 
roman müəllifi olduğunu bildirsə də, konkret olaraq şairin hansı əsərinin bu canrda 
yazıldığını göstərməmişdir. Xalq şairi Bəxtiyar Vahabzadə «Komsomol poeması»nı 
«hər şeydən əvvəl dramatik poema» adlandırmış, daha sonra yazmışdır: «Qarşıya 
qoyulan məqsədin böyüklüyü, əsərdəki hadisələrin rəngarəngliyi, vəziyyətlərin 
gərginliyi, bir çox obrazların xarakter səviyyəsinə qədər yüksəlməsi, nəhayət, 
mövzunun əhatə dairəsinin genişliyi bu əsəri («Komsomol poeması»nı – A.B.) 
epopeya adlandırmağa haqq verir. Lakin təəssüf ki, epopeya olaraq natamamdır». 
(170, 74) 
Biz «Komsomol poeması»nın natamam olması barədə fikirləri şərti hesab edirik. 
Belə ki, Səməd Vurğun 1955-ci ildə poemanın «Son mühasirə» adlandırılan axırıncı 
fəslini yazmış və əslində əsəri tamamlamışdır. Professor Sadıq Şükürov yazır: «Mən 
tələbə ikən poema haqqında («Komsomol poeması» nəzərdə tutulur – A.B.) məruzə 
edəcəkdim. Ona görə əsərin necə başlayıb necə qurtaracağını öyrənmək istəyirdim. 
Buna görə də şairə müraciət etməli oldum. O, belə izahat verdi: Poema «Ayazlı, 
şaxtalı bir qış axşamı Yeddi yoldaş olub yola düzəldik...» misraları ilə başlayır». 
(162, 219) Şair son fəsli yazmaqla hadisələrin təbii  
 
 
124
axarından və inkişafından doğan məntiqi sonluğu vermişdir. 
Poemanın Osman Sarıvəllinin nəşrə hazırladığı indiki vəziyyətində bəzi cüzi 
uyğunsuzluqlar nəzərə alınmazsa (məsələn, Gəray bəyin komsomolçulara təslim 
olduğunu göstərilir, lakin onun sonradan necə azad edildiyi bilinmir), ciddi 
yarımçıqlıq və natamamlıq yoxdur. Bununla yanaşı, yuxarıda qeyd etdiyimiz kimi, 
şair əsərə müəyyən əlavələr etmək, yeni fəsillər yazmaq fikrində olmuşdur. Müəllifin 
nəzərdə tutduqlarından bəziləri – Cəlalın dəfn mərasimi və burada bolşeviksayağı 
çıxışlar («Xanlar» pyesində olduğu kimi), Bəxtiyarın komsomol toyu (yəqin ki, 
Bəxtiyar toyundan birbaşa Gəray bəylə vuruşmağa gedəcəkdi. Poemadan 
götürdüyümüz aşağıdakı misralar məhz düşündüyümüz hadisənin məntiqi nəticəsi 
kimi artıq yazılmışdı: 
 
Üç aydır toy olub gəlin gələli,  
Hələ dəyməmişdir Gülzara əli.) 
 
əsərə elə bir ciddi təsir göstərə bəlməzdi. 
Beləliklə də aydın olur ki, «Komsomol poeması» sücet xətti, hadisələrin inkişafı, 
insan xarakterlərinin açılması, xalq həyatı və məişətinin geniş lövhələrinin 
yaradılması baxımından bitkin bir əsər kimi mənzum roman canrının tələblərinə 
cavab verir. Xalq yazıçısı Mehdi Hüseynin bu barədə dedikləri məntiqəuyğundur: 
«Komsomol poeması» epik dastan növünün misilsiz nümunələrindən biridir. Şair 
yalnız əsas qəhrəmanlarının inkişafını və taleyini izləməklə kifayətlənməyib, xalq 
həyatının geniş və realistik lövhələrini də çəkmişdir. Burada artıq canr çərçivəsinin 
məna və ideyaya tabe olduğunu, şairin hər şeydən çox həyat həqiqətinə daha dərindən 
nüfuz etmək prinsipinə sadiq qaldığını görməkdəyik. Bir az da sadə desək, S.Vurğun 
bədii lövhəni hadisələrin öz məntiqi inkişafı hesabına tamamlaya bilmişdir». (131, 
11-12) 
«Komsomol poeması»nın motivləri üzrə ayrı-ayrı müəlliflər tərəfindən daha iki 
əsər yaradılmışdır. Bunlardan biri şair-dra- 
 
 
125
maturq İsgəndər Coşqunun eyni adlı pyesi (1961), digəri xalq yazıçısı Yusif 
Səmədoğlunun ssenarisi əsasında recissor, xalq artisti Tofiq Tağızadənin çəkdiyi 
«Yeddi oğul istərəm» (1970) filmidir. Bu əsərlərdə, xüsusən «Yeddi oğul istərəm» 
filmində sücet xətti, hadisələrin əhatəliliyi, xarakterlərin canlılığı və tamlığı 
«Komsomol poeması»nın tamamlanması barədə mülahizələrimizin doğruluğunu 
müəyyən mənada təsdiq edir. Əlbəttə, natamam bir əsərin əsasında «Yeddi oğul 
istərəm» kimi geniş şöhrət qazanmış, Azərbaycan kinosunun uğurlarından sayılan bir 
film yaradıla bilməzdi. 
«Komsomol poeması»nın qəhrəmanlarının prototipləri barədə maraqlı faktlar 
vardır. 
Qeyd etdiyimiz kimi, Səməd Vurğun dostu Osman Sarıvəlliyə bu əsəri yazmağa 
başladığını bildirərkən belə bir məlumat da vermişdi: «Ə, qəhrəmanları elə özümüz 
olacağıq». Aparılmış tədqiqatlar nəticəsində əsərdəki obrazların bir çoxunun prototipi 
müəyyənləşdirilmişdir. Bu məsələ barədə şairin qardaşı Mehdixan Vəkilovun 
xatırladıqları xüsusi maraq doğurur: «... Söhbət zamanı Səməd yazacağı yeni 
əsərindən söz saldı. Dedi ki, ilk gənclik illərimizi, komsomoldakı odlu-alovlu 
fəaliyyətimizi qələmə almaq istəyirəm. Komsomolçu yoldaşlarımızı xatırladıq. 
Səmədin sözləridir: «Mənə qəhrəman axtarmaq lazım gəlmir, elə onlardan 
yazacağam». Daha sonra, yarıciddi dedi: «A Qara,∗ əsərdə Cəlal adlı bir obraz da 
olacaq – səni nəzərdə tutmuşam». (173, 8) Deməli, Cəlal obrazının prototipi Meh-
dixan Vəkilovdur. O, Qazaxda ilk dəfə komsomola yazılanlardan biri olmuş, həmin 
illərdə «inqilabi mövzuda şerlə birpərdəlik pyeslər» (173, 129) yazmışdır. Əsərdə 
Cəlal da şair kimi təqdim olunur. «Kənddə teatr» fəslindəki səhnəciklərin müəllifi də 
Cəlaldır. 
Gəray bəy obrazının prototipi Salahlı kəndindən olan Mədəd bəydir. Əsərdəki 
Sarı Şəmistan və Çalpapaq Kərəm də həyatda olmuşlar. Bu adamlar – Şəmistan 
Əyyubov və Kərəm Əh- 
                                           
∗ Сямяд Вурьун юз гардашына «Гара» дейя мцражият етмишдир. 
 
 
126
mədov inqilabi fəaliyyət göstərmiş, sonradan partiya və sovet işlərində çalışmışlar. 
Bu şəxslərdən birincisi elə həyatda da «Sarı Şəmistan» kimi tanınmış, ikincisi isə 
«Topal Kərəm» adı ilə məşhur olmuşdur.*∗ 
«Şair fəal həyat müşahidəçisi idi. 1947-ci ildə canlı müşahidə etdiyi bir ailə ha-
disəsindən müqəəssir olaraq «İki sevgi» adlandırdığı realist səpgili bir dram əsərinin 
iki kiçik səhnəsini yazdı. Burada, şairin özünün dediyi kimi, məqsədi «... böyük ilk 
sevgi duyğusunu müqəddəs bir şey kimi necə qorumaq lazım gəldiyindən danışmaq» 
idi. Lakin sonralar bu başlanğıç şairi təmin etmədi və həmin yazını birdəfəlik kənara 
qoydu. Bunun əvəzində «Aygün» poemasını yazdı». (173, 149) 
Səməd Vurğun «Aygün»ü (1952) epik səpgidə qələmə almışdır. Burada 
həyatdan götürülmüş canlı lövhələr yaradılmış, daha çox öz fərdi cizgiləri ilə yadda 
qalan obrazların daxili aləmi, hiss və düşüncələri, istək və arzuları, əzab və 
sarsıntıları göstərilmişdir. 
Təəssüflə qeyd etmək lazımdır ki, «Aygün» Səməd Vurğuna qarşı yeni hücum 
və ittihamlar üçün növbəti bəhanə olmuşdur.   1937-1938-ci illərdən fərqli olaraq 
həmin illərdə, yəni 1952-1953-cü illərdə şairi «hökmdarın hüzuruna» çağırmamışlar, 
o özü buna cəhd etsə də imkan verməmişlər. Lakin ona çevrilmiş ittihamlar məhz  
respublikanın yuxarı dairələrində hazırlanmış, icrası isə ayrı-ayrı adamlara 
tapşırılmışdır, daha doğrusu, həmin adamlar bu aksiyaların məcburi iştirakçılarına 
çevrilmişlər. 
Vaqif Səmədoğlu bir hadisəni belə xatırlayır: «Qazaxdaydıq. Damcılı bulağa 
gedən bir yolun tozunu qaldırırdıq maşınla. Yol qırağında bir oğlan uşağı beş-on 
qoyun otarırdı. Atamla endik. 
-A bala, adın nədir?- soruşdu Səməd Vurğun. 
-Vaqif! 
-Bu necə oldu, ə? Sən - Vaqif, bu - Vaqif, mən də Vaqif...  
                                           
** Профессор Садыг Шцкцров бу барядя айрыжа мягаля йазмышдыр. 
 
 
127
Kim vardısa orda-hamısı gülüşdü. Atamdan başqa. O, gülə bilməzdi. 
Çünki 1952-ci il idi. O il Səməd Vurğunun qulağına tez-tez Cıdır düzündən bir 
səs gəlirdi. Beli qırılmış ulu babasının fəryadı: 
-A bala, özündən muğayat ol!». (160) 
 «Hürmüz və Əhrimən» poemasının yazılıb başa çatdırılmasına mane olan, 
«İnsan» pyesini «mücərrəd əsər» kimi damğalayan, neçə-neçə dəyərli şerin üstündən 
qara xətt çəkən «tənqidçilər» bu dəfə şairin «Aygün» poemasını hədəf seçmişdilər. 
Poema «İnqilab və mədəniyyət» curnalında dərc edildikdən sonra «Kommunist» 
qəzetində(107) M.Quluzadənin, «Ədəbiyyat qəzeti»ndə (38) isə M.C.Cəfərovun 
tənqidi məqalələri çap olundu. 
Səməd Vurğunun ev muzeyində mühafizə olunan bir sıra materiallar -onun 
respublika rəhbərliyinə yazdığı ərizə və teleqramın surətləri, «M.Quluzadənin «ədəbi 
səyanəti» adlı məqaləsi, şair Zeynal Xəlilin xatirələri və s. məhz həmin vaxtlar - 
1952-ci ildə şairə qarşı hazırlanmış növbəti aksiya barədə məlumat verir.∗ Deməli, 
«tənqidi məqalələr» Səməd Vurğunu aradan götürmək üçün yeni bir bəhanə 
olmuşdur. Mərhum yazıçı Süleyman Vəliyev öz xatirələrində belə yazmışdır: «Hər 
işim yaxşı gedirdi. Birdən yenə rüzgar dəyişdi, yenə başımın üstünü qara buludlar 
aldı. Böyük Vətən müharibəsində düçar olduğum qəzalarla əlaqədar olaraq məni 
daxili işlər idarəsinə çağırıb dindirirdilər. Əsl məqsəd bu idi: bəzi məsələlərdə onlara 
«kömək etmək», ən başlıcası Səməd Vurğuna qarşı çıxmaq, onu izləmək, böhtan 
atmaq... Məni sorğu-suala çəkən müstəntiq Artur Baxşıyevin*  bu sözləri indi də 
qulağımdadır: 
- Səməd Vurğunun evinə gedin. Ona ağır həyatınızdan danışın. O, ürəyi rəhm-
lidir, kömək edər... Söhbətarası eşidəcəksiniz  
                                           
∗ Бу материалларын бязилярини шаирин гызы А.Вякилова мятбуатда юзцнцн юн сюзц иля дярж етдирмишдир. 
* С.Вялийев мцстянтигин адыны вя фамилийасыны дяйишдирмишдир. 
 
 
128
ki, o, millətdən danışır, pantürkizmi müdafiə edir... 
Mən qəti etirazımı bildirdim: 
-Mən belə işlərlə məşğul ola bilmərəm. Əgər razılıq versəm də, Səməd məni 
evində qəbul etməz, deyər ki, nasir deyiləm, əsərinizi nasirə oxuyun...»(176, 98) 
Şair Zeynal Xəlilin xatirələrində oxuyuruq: «Poema çap olundu. Bir azdan sonra 
isə «Kommunist» qəzetində tənqidçi M.Quluzadənin poema haqqında bir məqaləsi 
dərc edildi... Bir az da keçdi, daha bir çox məsələlər aydın oldu. Aydın oldu ki, bu 
məqalənin dərc edilməsində M.Quluzadə yalnız əldə bir oyuncaq olmuşdur. Məqalə 
Səmədi ləkələmək, onu məhv etmək niyyəti ilə Mircəfər Bağırov və onun ən yaxın 
əlaltıları olan... şöhrəstpərəst və vicdansız adamlar tərəfindən yazılmış, bu yolla çap 
olunması təşkil edilmişdir».(178). 
  Azərbaycan Respublikası EA-nın müxbir üzvü Əziz Mirəhmədov həmin 
məqalənin məhz, bir neçə şəxs tərəfindən yazıldığını belə xatırlayır: «Aygün» haq-
qında Quluzadənin məqaləsi mətbəəyə göndəriləcəyi gün təsadüfən mən redaksiyada 
idim. Məqalənin makinadan çıxan səhifələrini iki-iki, üç-üç gətirib oxuyur və 
səliqəyə salırdılar... Əlbəttə, redaksiyanın «gizli sirləri»nə hörmət əlaməti olaraq 
həmin məqalə haqqında heç bir sorğu-sual verə bilməzdim və vermədim. Amma 
məqalənin «Aygün» barəsində olduğunu həm sərlövhəsindən, həm də qeyri-ixtiyari 
gözümə sataşan bəzi sözlərdən şəksiz başa düşdüm. Bir şey diqqətimi xüsusi cəlb 
etdi. Makinadan gələn çirkli, yəni oxunub təshih olunmuş səhifələr üzərində nə qədər 
qələm gəzmişdi... İxtisar və təshihlərdən, sətirlərin arasındakı əlavələrdən başqa, 
haşiyələrdə bir çox iri parçalar əlavə olunmuşdu. Deməli, məqalə üzərində kimsə çox 
sərbəst «əməliyyat» aparıb, eyni zamanda, ürəyini boşaltmışdı».(97, 235-236). 
 Zeynal Xəlilin və Əziz Mirəhmədovun xatirələrindən o da məlum olur ki, bu 
məqalə birmənalı qarşılanmamışdır. Şairin bədxahları bundan sevinmiş, onun yara-
dıcılığının pərəstişkarla- 
 
 
129
rı, ziyalılar, sənət adamları, sıravi oxucular isə qəzəblənmişlər. Şairin müasirlərindən 
Mehdi Hüseyn, Osman Sarıvəlli, Süleyman Rəhimov, Əli Vəliyev, Zeynal Xəlil ayrı-
ayrı yığıncaqlarda obyektivlik göstərmiş, «Aygün»ü və onun müəllifini müdafiə 
etmişlər. Lakin həmin vaxtlar şairi müdafiə edən məqalənin dərcinə imkan 
verilməmişdir. Şair də qərəzli məqaləni təkzib edən «M.Quluzadənin «ədəbi 
səyahəti» adlı cavab məqaləsi yazaraq onu dərc etdirməyə çalışmış, sonra isə güzəştə 
gedərək bu fikrindən dönmüşdür.  
 Öz yaradıcılığını, şəxsiyyət və ləyaqətini qərəzli hücumlardan qoruyan S.Vurğun 
respublika rəhbəri ilə görüşmək, yazdığı cavabı ona oxumaq istəyir. Şair ərizəsində 
belə yazır: «…Quluzadənin məqaləsi MK-nın bir sıra işçilərinin icazəsi ilə çap 
olunduğuna görə, mənim də cavab məqaləmin partiyanın MK-sının, şəxsən Sizin 
razılığınızla çap olunmasını düzgün hesab edirəm. Elə buna görə də mən Sizinlə 
görüşüb məqaləni Sizə oxumaq istədim, lakin mənə cavab verdilər ki, Siz çox 
məşğulsunuz və məni qəbul etməyə imkanınız yoxdur».(152) Şair xahiş edir ki, 
mübahisənin birdəfəlik araşdırılması üçün ona müəyyən vaxt ayırsın, yaxud nüfuzlu 
partiya komissiyası yaradılması barədə göstəriş versin.(152). Bu müraciətinə cavab 
almayan şair teleqram göndərməli olur: «MK, Bağırov yoldaşa. Əziz yoldaş Bağırov, 
məni qəbul etməyi və dinləməyi bir daha Sizdən xahiş edirəm. Çətin 
vəziyyətdəyəm…»(158).          
Bütün bunlar cavabsız qalır və bu, şairin həyatı üçün yaxınlaşmaqda olan təhlü-
kədən xəbər verir. Odur ki, S.Vurğun «Hürmüz və Əhrimən», «İnsan» əsərlərində, bir 
sıra şerlərində olduğu kimi, bu dəfə də məcburi (!) güzəştə getməli olur.  
Zeynal Xəlilin xatirələrindən: «Axşam üstü idi. Mehdi Hüseynlə Səmədgilə get-
dik. Osman Sarıvəlli də burada idi. Səməd fikirliydi. Tez-tez iri stəkanda tünd çay içir 
və bir-birinin dalınca papiros çəkirdi. Mehdi yarızarafat, yarıciddi soruşdu:  
- Səməd, nə qərara gəldin?  
 
 
130
Biz hamımız onun üzünə baxdıq. Səməd çox rəsmi bir dillə dedi:  
- Qərarım birdir: qaçmaq.  
- Sən nə danışırsan? Necə yəni qaçmaq? Hara qaçacaqsan? – deyib ondan 
soruşduq.  
 - Niyə təəccüb edirsiniz? – deyə o, zarafatına əlavə etdi: – Balam, Koroğlu 
nəsli deyilik? Niyə lazım olanda Koroğlu qaçıb aradan çıxa bilsin, mən yox…  
Biz dərhal Səmədin nə demək istədiyini anladıq. O, mübarizə aparmaqla yanaşı, 
tədbir görüb siyasət işlətməyi  də bacarırdı. 
Səməd yazı stoluna tərəf getdi. Bir vərəqə götürüb oxudu. Bu onun M.C.Bağı-
rova vuracağı teleqramın mətni idi. Teleqramda göstərilirdi ki, o, məqalədəki səhvləri 
etiraf edir və yaxın zamanlar yeni əsərləri ilə öz qüsurlarını yuyacaqdır…  
- Bax, bu da mənim qaçmağım…»(178).  
Azərbaycan Yazıçılar İttifaqının plenumu haqqında mətbuatda verilmiş rəsmi 
məlumatda oxuyuruq: «…Səməd Vurğun çıxışının axırında mətbuat səhifələrində 
«Aygün» poeması haqqındakı tənqidlərin düzgün olduğunu etiraf etmişdir. Yazıçı 
Mehdi Hüseyn «Aygün» poemasını əsassız surətdə tərifləməkdə səhv etdiyini 
plenumda etiraf etmiş, şair Zeynal Xəlil bu il aprel ayında yazıçıların ümumi 
yığıncağındakı çıxışında «Aygün» poemasının tənqidçilərinə qarşı etdiyi nalayiq 
hücumunu pisləmişdir».(56). 
Beləliklə də bir müddət «Aygün» poemasının üstündən qara xətt çəkildi, onun 
mövcudluğu sanki unuduldu... 
M.Quluzadənin göstərilən məqaləsi elmi təhlildən daha çox ittiham xarakteri 
daşıyırdı. Məqalədə əsərin əsas ideyası və müəllif qayəsi təhrif edilmiş, şair müasir 
həyatla ayaqlaşa bilməməkdə, yaşadığı cəmiyyətə böhtan atmaqda təqsirlən-
dirilmişdir. Bununla birlikdə məqalə müəllifi şairin şəxsiyyətini təhqir etməkdən də 
çəkinməmişdir. 
«Aygün» poemasında hər hansı bir yaxşı cəhət görməyən məqalə müəllifi ayrı-
ayrı obrazlarda «gördüyü nöqsanları» müəlli- 
 
 
131
fin özünün nöqsanları kimi təqdim etmişdir. «Aygünün ailə və məhəbbət haqqında 
fikir və hisslərini köhnə, məhdud və bir çox halda bayağı» hesab edən məqalə 
müəllifi yazır: «Bir sıra gözəl mənəvi keyfiyyətlərinə baxmayaraq, ictimai bir tip, 
xarakter bir obraz olmaq etibarilə Aygün də sovet oxucularını təmin edə bilməz. 
Çünki o, sovet adamlarına xas olan mübarizlik, prinsipiallıq, ardıcıllıq 
keyfiyyətlərinə, köhnəliklə barışmazlıq sifətlərinə malik deyildir. Aygün öz ərinin 
mürtəce görüşləri ilə mübarizə aparmaq üçün keç bir ciddi təşəbbüs göstərmir».(107). 
M.Quluzadə bunun səbəbini «müəllifin öz görüşlərində, qadına qarşı köhnə 
münasibət bəsləməsində, ailəni möhkəmləndirmək ideyasını yanlış başa düşməsində» 
görür. 
Tənqidçi əsərdə Əmirxanın yaxşılığa doğru dəyişməsi prosesini inandırıcı hesab 
etmir. O yazır: «... Əmirxanın dəyişməsi əsərdə mücərrəd və süni yolla gedir; bu 
dəyişikliyin şəraiti və səbəbi oxucuya məlum olmur. Əmirxan əvvəldən axıra kimi 
kollektivdən, partiya və ictimai təşkilatların təsir və nüfuz dairəsindən kənarda, tək-
tənha yaşayır».(107). M.Quluzadə özünün «Şair nə üçün Əmirxanın həyatını 
kollektivdən kənarda təsvir edir?» sualına belə cavab verir: «... ona görə ki, şair 
Əmirxanın mürtəce görüşlərinə liberal münasibət bəsləyir, Əmirxana rəğbətlə 
yanaşır».(107). 1952-ci ildə «mürtəce görüşlərə liberal münasibət bəsləmək» 
ittihamının arxasında nələr durduğu bu gün daha aydındır. 
Tənqidçi belə bir nəticəyə gəlir ki, Səməd Vurğun «Aygün» poemasında 
bolşevik partiyalılığı prinsipindən, sosializm realizmindən geri çəkilmiş, sovet 
varlığını, sovet adamlarının simasını təhrif edən müvəffəqiyyətsiz, bədii cəhətdən 
sönük, zəif əsər yaratmışdır. M.Quluzadənin fikrincə, «Aygün» partiyanın sovet 
ədəbiyyatı qarşısında qoyduğu tələblərə cavab vermir. Tənqidçi özünün «Bu nədən 
irəli gəlir?» sualına yenə də ittiham xarakterli cavab verir: «Bu, ondan irəli gəlir ki, 
Səməd Vurğun müasir həyatı, gənclərimizin yaradıcılıq əməyini, qabaqcıl sovet 
gənclərinin yeni mənəvi keyfiyyətlərini yaxşı öyrənməmiş, həyatı bədii 
ümumiləşdirmə əsa- 
 
 
132
sında əks etdirməyə, yeni insanları, yeni ictimai münasibətləri öyrənməyə 
çalışmamış, öz şüurundakı köhnə anlayış və təsəvvürlərə əsaslanaraq uydurma 
obrazlar yaratmışdır».(107) 
Qeyd etdiyimiz kimi, Səməd Vurğun «Quluzadənin müəllifin ünvanına uydur-
duğu bir sıra böhtanlara, ucuz və əsassız ittihamlara cavab» olaraq «M.Quluzadənin 
«ədəbi səyahəti» adlı məqalə yazmışdır. Şair bu yazıda «Aygün» poeması və müəllif 
barədə deyilmiş tənqidi fikir və mülahizələrin əsassızlığını özünəməxsus dərin 
məntiqlə sübuta yetirmiş, tənqidçinin uydurduğu böhtan və ittihamları rədd etmişdir. 
Burada tənqidçinin hər bir iradına əsaslandırılmış cavab verilmişdir. 
Səməd Vurğun M.Quluzadənin şairə təbii istedaddan daha çox yüksək mədə-
niyyət və dolğun məzmun gərək olması barədə tənqidçi Belinskinin fikirlərini 
«Səməd Vurğunun dərindən dərk etməməsi» hökmü ilə çox haqlı olaraq razılaşmır və 
«əsərləri zaman qarşısında imtahan vermiş, müxtəlif dillərə tərcümə olunmuş bir 
şairin «mədəniyyətsiz» adlandırılmasını ədalətsizlik hesab edir. O yazır: «Quluzadə 
bu sözləri yazdığı zaman «Vaqif», «Xanlar», «Fərhad və Şirin» pyeslərini, «Bəsti», 
«Ölüm kürsüsü», «Komsomol poeması» poemalarını, nəhayət müəllifin bütün 
yaradıcılığını bir küll halında öz gözlərinin önünə gətirdimi?».(148). Şair onu da qeyd 
edir ki, oricinal və qabaqcıl fikirlər deməkdən məhrum, öz mənəvi aləmi yoxsul olan, 
bir para «tənqidçilər» yerli-yersiz, vaxtlı-vaxtsız böyük nəzəriyyəçilərdən sitatlar 
gətirməklə özlərini «mədəni» bir insan kimi qələmə vermək istəyirlər. Şairə görə, bu 
adamlar Belinskinin də, Dobrolyubovun da, Axundovun da mədəniyyətini, hər 
şeydən əvvəl, yaradıcı bir mədəniyyət olduğunu unudurlar. Məhz buna görə də 
Səməd Vurğun şairin mədəniyyətinin onun yaradıcılığından ayırmağın, təcrid 
etməyin özünü «mədəniyyətsizlik», «savadsızlıq» kimi qiymətləndirmişdir. 
M.Quluzadə Aygünün öz ailəsini dağıtmamaq, öz eşqini yaşatmaq məqsədilə əri 
Əmirxana bir sıra güzəştlər etməsini onun  
 
 
133
zəifliyi saymış və bunu şairin özünün «qadına qarşı köhnə münasibət bəsləməsi» ilə 
izah etmişdir. Əlbəttə, Səməd Vurğun tənqidçinin bu iddiasını da heç cür qəbul 
etməmiş və Aygünün keçdiyi mürəkkəb, həm nəşəli, həm iztirablı, getdikcə yüksələn 
inkişaf yolunu, nəticə etibarilə onun görkəmli bir bəstəkar olmasını nəzərə çatdıraraq 
yazmışdır: «Axı, biz Aygünü mətbəxə, yalnız evdar bir qadın olmağa çağırmadıq, 
ona geniş bir ictimai meydan verdik, o, həyatımızla bir nəfəs alan mübariz və 
istedadlı bir bəstəkar oldu...».(148). 
Şair öz qəhrəmanının yüksəlişinin ifadəsi kimi bu misraları göstərir: 
 
Gəlin sənət ilə yaşadı yalnız,  
Ona sirdaş oldu hər bir əsəri.  
Dinib danışdığı qələmlə kağız.  
Aygünün dağınıq düşüncələri–  
Yığışıb bir yerə bir dastan oldu,  
Sevindi qəlbində xoşbəxt bir aləm...  
O, həyat aşiqi bir insan oldu –  
Nə hicran yurd saldı qəlbində, nə qəm.  
Sonsuz bir eşq ilə sevdi varlığı,  
Sevdi təbiəti, axar suları,  
Sevdi hər zəfəri, bəxtiyarlığı,  
Yüksək əməlləri, saf arzuları. 
 
Məlum olduğu kimi, M.Quluzadənin əsas iradlarından biri də Əmirxan obrazı ilə 
bağlı idi. Tənqidçi belə bir sual verir: «Bəs nə üçün Əmirxanın bu nöqsanlarını orta 
və ali məktəb düzəldə bilməmişdir?»(148). 
Səməd Vurğunun fikrincə, M.Quluzadə bu sualı ilə həyatda Əmirxanların 
mövcudluğunu inkar edir; guya ki, sovet məktəbində oxuyanların hamısı bütün 
nöqsan və qüsurlardan azad imiş!.. 
Şair insan tərbiyəsinin çox mühüm və eyni zamanda çox mürəkkəb bir iş 
olduğunu nəzərə alaraq onun yalnız məktəbin,  
 
 
134
ayrı-ayrı kollektiv və təşkilatların üzərinə atılmasını məqbul saymır, bu işin daha 
geniş miqyasda aparılmasını, «ədəbiyyat və sənətin həyata göstərəcəyi aktiv və 
tərbiyəvi» təsirdən faydalanmağı tövsiyə edir. O yazır: «Əgər bizim inkişafımıza 
əngəl törədən hadisələrin, köhnəliyin və fənalığın ləğv olunması Quluzadənin 
düşündüyü kimi çox asan və sadəcə bir ştamp ilə başa gəlsəydi, həyatda ciddi bir 
mübarizəyə ehtiyac qalardımı?»(148). 
Səməd Vurğun «Aygün» poemasını yazmaqda öz məqsədini belə izah edir: 
«Əgər bizim ailələrimizdə və cəmiyyətimizdə ideal uğrunda mübarizə ilə idealsızlığın 
toqquşmasını, xalq və vətən səadəti uğrunda yaşayıb yaratmaq meylləri ilə dünyaya 
laqeyd baxmağın, insan ömrünün mənasını kefdə, əyləncədə görməyin mübarizəsini, 
saf və müqəddəs bir məhəbbətlə qısqanclığın, xudpəsəndliyin çarpışmasını, nəticədə 
birincilərin zəfər çalmasını, ikincilərin isə həyatımız tərəfindən rədd edilməsini 
tərənnüm edən bir əsərdir». (148). 
Əlbəttə, sifarişlə yazılmış məqalənin müəllifi şairin qayəsini dərk edə bilməmiş, 
yaxud dərk etmək istəməmiş, poemanın «işıqlı məqsədləri üzərinə qara ləkələr» 
salaraq «ikiillik şair zəhmətinin məhsulu olan bir əsər haqda ürək açan» iki kəlmə 
belə işlətməmişdir. Səməd Vurğun isə bu qərəzli məqaləyə və onun müəllifinə 
özünəməxsus təmkin və ləyaqətlə cavab vermişdir. 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
  
 
 
135
 
III FƏSİL 
 
 
SƏMƏD VURĞUNUN YARADICILIĞINDA 
MÜHARİBƏ VƏ İNSAN 
 
 
Müharibə və şerdə tragik kolliziyalar. 
Müharibənin fəlsəfi dərki və «İnsan» pyesi 
 
 
1941-ci il iyun ayının 22-də alman-faşist qoşunları Sovet İttifaqı üzərinə hücum 
etdilər. Elə həmin gün hökumət alman işğalçılarının hücumunu xalqa bildirdi. Xalq 
Vətənin müdafiəsinə qalxdı. Böyük Vətən müharibəsi başlandı. 
Etiraf etmək lazımdır ki, bu gün həmin müharibəyə heç də hamının münasibəti 
birmənalı deyil. İndi müharibənin başlanması, gedişi, hətta səbəbləri və mahiyyəti barədə 
müxtəlif, bir-birini inkar edən fikirlər söylənilir. Bəzən ayrı-ayrı müəlliflərin «Böyük 
Vətən müharibəsi» əvəzinə «rus-alman müharibəsi» ifadəsi işlətdiyinin şahidi oluruq. 
Yaşadığımız demokratiya şəraitində bu, təbiidir. Lakin bu da bir həqiqətdir ki, o 
zaman «sovet xalqı» adlanan və müxtəlif millətləri təmsil edən böyük bir xalqın 
həyatında bu müharibə ən ciddi sınaqlardan olmuşdur. 
O vaxtlar Sovet İttifaqı özünün bütün uğurları və səhvləri ilə birlikdə dinc 
quruculuqla məşğul idi. Bu dövrdə yer üzündə dünyanı hədələyən iki müharibə ocağı 
əmələ gəlmişdi. Bunlar bədnam irqçilik nəzəriyyəsini həyata keçirərək dünya xalqlarını 
qul etməyi öz qarşılarına məqsəd qoymuş faşist Almaniyası və militarist Yaponiyası idi. 
 
 
136
1933-cü ildə Almaniyada faşistlərin hakimiyyət başına gəlməsi ilə müharibə 
təhlükəsi xeyli yaxınlaşmışdı. Görkəmli ictimai xadimlər, dövlət adamları, alimlər, şair 
və yazıçılar bu təhlükəni hiss edir, bəşəriyyətin taleyi üçün narahat olur və bunu hamıya 
bildirməyə çalışırdılar. 
Faşizmə qarşı mübarizə Azərbaycan ədəbiyyatında da müharibədən əvvəl öz əksini 
tapmışdı. Böyük Vətən müharibəsi və Azərbaycan ədəbiyyatı məsələləri ilə bağlı 
geniş tədqiqat aparmış akademik Bəkir Nəbiyev müharibə ərəfəsi şerimiz haqqında 
belə yazmışdır: «Poetik həssaslıq və siyasi sayıqlıq nümunəsi göstərən şerimiz 30-cu 
illərin sonlarında faşizm toxumunun çox sürətlə yayıldığını bildirir və onun qarşısını 
almağa çağırırdı».(119, 21). 
Bu dövrdə S.Vurğun da öz əsərlərində faşizmin mürtəce və antihumanist 
mahiyyətini ifşa edir və bildirirdi ki, faşizm dünyanın bütün xalqlarının birgə səyi ilə məhv 
ediləcəkdir. Şairin həmin mövzuda qələmə aldığı «Rot-Front», «Ölüm kürsüsü» kimi 
əsərləri xüsusi əhəmiyyətə malik idi. Bu əsərlərdə faşizmin bütün dünya xalqlarının, 
o cümlədən alman xalqının qəddar düşməni olduğu göstərilirdi. 
Şairin «Cəbhədə», «Vətən ordusu», «Qızıl əsgər» və s. şerlərində dövrün ümumi 
əhval-ruhiyyəsinə uyğun olaraq Vətənin müdafiəsi, qəhrəmanlıq, vətənpərvərlik ön plana 
çəkilir, sayıq olmaq çağırışı güclü verilirdi. 1936-cı ildə ölkənin Müdafiə Komissarının 
Bakıya gəlişi münasibətilə şair ona ünvanladığı məktubunda yazırdı: 
 
Bu ağ günümə göz dikənlər var,  
Hələ dövrəmizdə durur yağılar...  
Dağlara bir daha duman gələndə  
Sənin hər əmrinə hazıram mən də... (131,  226) 
 
1938-ci ildə qələmə alınmış «Qızıl əsgər» şerində bu hiss da- 
 
 
137
ha da konkretləşdirilmişdir. Şair göstərir ki, ölkəmizdə yaşayan xalqlar arasındakı 
birlik düşmənin silahından güclüdür. Azərbaycanın mərd oğulları da gələcək 
mübarizələrə hazırdırlar: 
 
Düşmən çox da güvənməsin öz topuna, tüfənginə, 
Bizdə qardaş insanların bir-birinə köməyi var.  
Bir qıy vursam bu gün dünya düşmənlərə dar kəsilər, 
Azərbaycan dağlarında Koroğlunun ürəyi var. (132,  22) 
S.Vurğuna xas olan uzaqgörənlik bu şerdə öz konkret ifadəsini tapmışdır: 
 
Qaqqıldaşıb güləcəyik faşistlərin vay gününə,  
Günəş bir boy göstərəndə qaranlığın ölməyi var. (132, 22) 
1931-ci ildə «Biz hərb istəmirik, hərbə hazırıq» deyən S.Vurğun 1941-ci il iyunun 
22-də müharibənin ilk günündə belə yazdı: 
 
Bilsin ana torpaq, eşitsin Vətən,  
Müsəlləh əsgərəm mən də bu gündən.  
Bu gün bir süngüdür əlimdə qələm,  
Mənim bayrağıma göz dikir aləm. (132,  66) 
 
«Vətənin keşiyində» adlanan bu şer şairin Vətən və xalq qarşısında müqəddəs andı 
idi. Bu misralar bütün Azərbaycan xalqının ümumi əhvalını ifadə edirdi. Bu qanlı savaşı 
«Böyük Vətən müharibəsi» yox, «rus-alman müharibəsi» adlandıranlara xatırlatmaq 
yerinə düşərdi ki, faşistlər təkcə Rusiya üzərinə deyil, SSRİ adlanan bir ölkənin üzərinə 
hücum etmişdilər. Ona görə də faşistlərə qarşı yalnız ruslar deyil, Sovet İttifaqında 
yaşayan bütün xalqlar, o cümlədən azərbaycanlılar vuruşurdular. 1994-cü il noyabrın 28-
də ümumxalq toplantısında Azərbaycanın xalq şairi Qabil öz çıxışında belə dedi: 
«Mənim yadıma 1941-ci ildə  
 
 
138
müharibənin birinci günü böyük şairimiz Səməd Vurğunun öz səsi ilə radiodan 
eşitdiyim şeri düşdü: 
 
Bilsin ana torpaq, eşitsin Vətən,  
Müsəlləh əsgərəm mən də bu gündən!.. 
 
S.Vurğun bu şerini o dövrün, o tarixin hökmünə görə tamamilə düzgün olaraq, 
qanuni olaraq Stalinə müraciət ilə bitirirdi: 
 
Əzizim Stalin, arxayın ol sən,  
Sənin hər əmrinə hazırdır Vətən».(23). 
 
Bu fikrə biz də şərikik. Həmin illərdə Azərbaycan ədəbiyyatında yeni 
keyfiyyətlər meydana gəldi. Qələmə alınan əsərlərdə vətənpərvərlik duyğuları ön 
plana keçdi, Vətənin müdafiəsi, birlik, düşmənə nifrət və s. hisslər şerdə mühüm yer 
tutmağa başladı. Bu da təbii idi. Çünki «...Azərbaycan şairlərinin əsərlərində sıx-sıx 
işlədilən «Vətən» məfhumu təkcə mənsub olduğu yurddan, diyardan, Azərbaycan 
Sovet Sosialist Respublikasından ibarət deyildi. Əksər hallarda böyük hərflə yazılan, 
bununla da qüdrət və əzəməti bir daha bariz şəkildə qeyd olunan «Vətən» məfhumu 
şerimizdə Arazın sahillərindən Şimal Buzlu Okeanınadək, qədim Belorus 
torpaqlarından Kamçatkayadək bütün Sovet Sosialist Respublikaları İttifaqını əhatə 
edir, xalq deyəndə isə bütün millətlərdən olan sovet xalqı nəzərdə tutulurdu».(119). 
Vətənpərvərliyi tərənnüm edən şairlərimiz xalqlar dostluğuna da geniş yer ayı-
rırdılar. Bu, müharibə dövrü ədəbiyyatının qarşısında duran əsas vəzifələrdən idi. 
Faşistlər belə hesab edirdilər ki, müharibə başlanan kimi SSRİ-də yaşayan ayrı-
ayrı millətlər arasında ixtilaf baş verəcək və beləliklə də ordunun özü dağılacaqdır. 
Faşist ideoloqları bu istiqamətdə geniş təbliğat da aparırdılar. Ədəbiyyat xadimlərinin 
əsas vəzifələrindən biri də bu təbliqatı puça çıxarmaq, öl- 
 
 
139
kədə yaşayan müxtəlif millətlər arasında birliyin möhkəmləndirilməsinə nail 
olmaqdan ibarət idi. Məhz bu yöndə aparılan iş müharibədə qələbənin əsl 
amillərindən oldu. 
Səməd Vurğunun müharibə dövründə həm əməli fəaliyyəti, həm də bədii 
yaradıcılığı xüsusi qeyd edilməlidir. Bu illərdə şair tez-tez döyüşən orduda və arxada 
cəbhədə olur, döyüşçülər və əməkçilər qarşısında çıxış edir, onları ruhlandırırdı. 
S.Vurğunla birlikdə ön cəbhədə olmuş xalq şairi Rəsul Rza onun döyüşçülərlə 
görüşlərini belə xatırlayırdı: «Əsasən azərbaycanlılardan ibarət olan hərbi hissələrdə 
keçirdiyimiz bütün görüşlərin mərkəzində Səməd dururdu. Onu hər yerdə tanıyırdılar 
(bu, heç də asan deyildi, çünki hamımız qulaqlı papaq, sırıqlı gödəkcə, uzunboğaz 
çəkmə geymişdik, günlərlə üzümüzü qırxa bilmirdik, bir sözlə, çox alabəzək 
görkəmimiz vardı), «Şairimizə eşq olsun! Vurğuna salam!» sözləri ilə 
salamlayırdılar. 
Səməd çıxışına adətən şerlə başlamırdı. O, ən adi şeylər - ailə, qeyrət haqqında 
danışır, yeri gəldikcə Azərbaycanın şəhər və kəndlərində xalqın necə yaşadığından, 
cəbhəyə necə kömək etdiyindən söhbət açırdı. O, söhbətinin həyəcanını, gərginliyini 
getdikcə artırır, Azərbaycan xalqının zəngin qəhrəmanlıq tarixindən misallar gətirir, 
onun dostluğa sədaqəti, beynəlmiləlçilik ənənələri haqqında danışırdı... Səmədin 
çıxışları hər yerdə əsgərlər arasında böyük ruk yüksəkliyi doğururdu».(97, 209-210) 
Müharibə illərində S.Vurğunun şerləri ilə birlikdə məqalələri, mitinq və 
yığıncaqlardakı çıxışları da geniş yayılmışdı. Onun 1941-ci il iyul ayında Ümumbakı 
ziyalılarının mitinqində çıxışı, 1942-ci ilin fevralında Ümumittifaq radiosu ilə 
«Koroğlu nəsillərinə bizim salamımız» və noyabr ayında Moskvada ədəbiyyat və 
incəsənət xadimlərinin mitinqində «Qafqazın mədəniyyəti ölməzdir» adlı çıxışları, 
«Taqanroq qəhrəmanlarına eşq olsun», «Müharibə və poeziya», «Faşizmin 
dəhşətləri», «Müharibə dövrü Azərbaycan yazıçılarının fəaliyyəti haqqında» və s. 
çıxışlarında milli qürur və qələbəyə inam hissləri ifadə edilmişdir. 
 
 
140
Şairin 1942-ci ilin avqust ayında Tbilisi şəhərində Zaqafqaziya xalqlarının 
antifaşist mitinqindəki çıxışı bu baxımdan böyük maraq doğurur. S.Vurğunun bu 
çıxışı onu alovlu vətənpərvər, ardıcıl beynəlmiləlçi və antifaşist kimi təqdim edir. O, 
əvvəlcə ölkənin təhlükə qarşısında durduğunu göstərir və faşistlərin məqsədini 
açıqlayır. Ölkənin bir sıra rayonlarını müvəqqəti işğal edən düşmən indi Qafqaza 
soxulmağa can atır. Düşmən qanlı əlini neft Bakısına, Azərbaycanın bərəkətli 
tarlalarına uzadır. Şair bildirir ki, düşmən kinli və vəhşidir, ayaq basdığı yerlərdə 
qarşısına çıxan hər şeyi yandırır, məhv edir. Düşmən şəhərlərimizin və kəndlərimizin 
küçələrini dar ağacları ilə doldurmaq, torpaqlarımızı, arvadlarımızı, uşaqlarımızı 
qanına boyamaq istəyir. Faşistlər milli dövlətləri, elmi və mədəni sərvətləri dağıdır, 
ana dilində danışmağı, milli adət-ənənələri qadağan edir, bəşəriyyətin böyük zəkaları 
tərəfindən yaradılmış əsərləri, qiymətli abidələri yandırır və dağıdırlar. 
Buna görə də şair Azərbaycan xalqının nəyi müdafiə etdiyini nəzərlərə çatdırır. 
O göstərir ki, Azərbaycan xalqı öz azadlığını, abad etdiyi şəhər və kəndləri, öz əlilə 
tikdiyi fabrik və zavodları, neftini, pambığını və taxılını müdafiə edir. Azərbaycan 
xalqı qəhrəman babalarımızın xatirəsini, onların müqəddəs məqbərələrini, qız-
gəlinlərin şərəf və namusunu qoruyur. Şair həmvətənlərinə xatırladır ki, xalqımız öz 
azadlığı və istiqlaliyyəti uğrunda min illər boyu yorulmadan mübarizə etmiş, Babək 
və Koroğlu kimi oğullar yetişdirmişdir. Azərbaycan torpağında, dastanlarda deyilən 
qalaları və qüllələri olan keçilməz dağlar arasında xalqımızın ölməz sərkərdələri – 
Cavanşir, Babək və Qaçaq Nəbi mərdliklə vuruşaraq düşmənlərimizi əzmişlər. 
S.Vurğun deyir ki, Azərbaycan xalqı bu gün öz şərəfli əcdadının qəhrəman 
ənənələrini davam etdirərək ən yaxşı oğullarını cəbhəyə göndərir. Vətən müharibəsi 
qəhrəmanları Hüseynbala Əliyev, Kamal Qasımov, Bəxtiyar Kərimov, Məzahir 
Abbasov, Midhət Ələkbərov və başqaları haqqında nəğmələr qoşulur, dastanlar 
yaradılır. Şair  
 
 
141
əmindir ki, öz şanlı tarixinin böyük ənənələrini davam etdirən Azərbaycan xalqı öz 
torpağına, «böyük şer dühası Nizami Gəncəvinin yatdığı torpağa», «bütün Şərqdə 
şöhrət qazanmış qədim şer və musiqi beşiyi olan ana yurduna» faşist ayağı dəyməsinə 
imkan verməyəcəkdir. 
Bu çıxışda diqqəti cəlb edən əsas cəhətlərdən biri də Zaqafqaziya xalqlarının 
birliyi məsələsidir. Şair bu xalqların qədim əlaqələrinə işarə edərək deyirdi ki, 
Zaqafqaziya xalqları bu gün daha bir düşmənlə – faşizmlə üz-üzə durmuşlar. «Biz 
dəfələrlə düşmən qoşunlarını qırıb dağıtmış, onları Kür və Arazın coşqun sularında 
qərq etmişik. Bizim ata-babalarımız Qafqaz torpaqlarını ərəblərin, monqolların və 
başqa işğalçıların hücumundan qəhrəmanlıqla qorumuşlar. Bu gün xalqlarımızın şərəf 
və istiqlaliyyətini yenə də müdafiə etmək zamanı gəlmişdir. Biz bu gün ümumi 
düşmənimiz olan faşizmlə üz-üzə durmuşuq».(135, 200). 
Şair Qafqaz xalqlarını düşmənə qarşı mübarizəyə səsləyirdi: «Qoy keçilməz 
Qafqaz dağlarının dibi görünməyən dərələri nemes işğalçıları üçün məzarıstan olsun. 
Mən düşmənə nifrət bəsləməyə çağırıram! Mən düşməndən amansız intiqam almağa 
çağırıram! Qoy bu gün qəlbimizdə düşmənə qarşı coşan ədavət alovu düşməni 
yandırıb kül etsin. Əlinə ölüm bayrağı alıb torpağımızı, yurdumuzu viran etməyə 
gələn canilərə ölüm! Qana-qanla, ölümə-ölümlə cavab verməliyik!».(135, 200). 
S.Vurğunun bu çıxışı Qafqazın mətbuat orqanlarında «Bizim andımız» 
sərlövhəsi ilə çap olunmuşdu və burada yaşayan xalqların ümumi andı kimi səslə-
nirdi: «Biz bu gün öz doğma anamız olan Vətənimizin qarşısında and içirik ki, onun 
azad və şən şəhərləri və tarlaları üzərində həmişə işıqlı səhər günəşi və Cənub 
gecəsinin kəhkəşanları parlayacaqdır, yurdumuzda həmişə bahar olacaqdır. Biz bu 
gün öz qəhrəman babalarımızın xatirəsinə and içirik ki, onların müqəddəs 
məqbərələrini qoruyacağıq və bədnam olunmasına yol verməyəcəyik. Biz duz-çörə-
yimizə and içirik ki, öz xalqımızın şərəfini və azad əməyini qorumaq  
 
 
142
uğrunda son nəfəsimizə qədər vuruşacağıq. Bizi doğan və bəsləyən anaların halal 
südünə and içirik ki, uşaqlarımızı, vüqarlı Qafqazın qadın və qızlarının təmiz 
namusunu faşist zabitləri və saldatlarından köksümüzlə qoruyacağıq».(135, 200-201). 
Bu and ölkənin ağır günlərində Qafqaz xalqlarının özünəməxsus cəhətlərini 
ifadə edirdi, onları düşmənə qarşı mübarizədə birliyə səsləyirdi. Xalq şairi Bəxtiyar 
Vahabzadə bu barədə yazır: «Bu sözləri yalnız Vətən və xalq namusu ilə yaşayan 
vətəndaş şair deyə bilərdi. Bu andların mənasına varaq. Şair elə şeylərə and içir ki, 
onlar Qafqaz xalqları üçün hər şeydən üstündür. Şair babaların müqəddəs 
məqbərələrinə, duz-çörəyə, ana südünə and içir. Məsələnin ikinci tərəfi daha 
maraqlıdır. Nələri qorumaq üçün müqəddəs şeylərə and içir: azadlığı, halal zəhməti, 
babaların məqbərələrini, qadın və qızların namusunu. Şair Qafqaz xalqlarının adət və 
ənənələrini, psixologiyasını, ruhunu, xüsusiyyətlərini dərindən bildiyinə görə, bu 
xalqlar üçün müqəddəs olan şeylərin qorunması naminə, müqəddəs şeylərə and 
içir».(170, 140-141). 
Müharibə illərində elm və mədəniyyət xadimləri döyüşçülərlə yaxın əlaqə 
saxlayırdılar. Xalqın tanınmış nümayəndələrinin döyüşçülərlə görüşləri ruh 
yüksəkliyinə səbəb olur, qələbəyə inam, düşmənə nifrət və intiqam hissləri aşılayırdı. 
Leninqrad şəhərinin faşistlər tərəfindən alınması barədə şayiələr yayılan zaman 
Nikolay Tixonovun radio ilə çıxışını eşidən bir partizan demişdir: «Əgər Tixonov 
radio ilə çıxış edirsə, deməli, o, Leninqradda, öz vəzifəsi başındadır. O, 
Leninqraddadırsa, deməli, şəhər möhkəm dayanmışdır».(216, 194). 
S.Vurğunun döyüşçülərlə görüşləri, müxtəlif çıxışları, o cümlədən radio ilə 
çıxışları da əsgər və zabitlərə bu cür təsir bağışlayırdı. Bunu həmin illərdə şairə 
göndərilmiş yüzlərlə əsgər məktubu da sübut edir. 
O vaxtlar cəbhə qəzetində işləyən, sonralar tanınmış ədəbiyyatşünas, Azərbay-
can Respublikası EA-nın müxbir üzvü mərhum Abbas Zamanov şairə göndərdiyi 
məktubunda yazırdı:  
 
 
143
«İstiqbal təranəsi» şerin dərc edilən qəzetimizi və növbəti nömrəmizi göndərirəm. 
Bundan sonra bütün nömrələrimizi müntəzəm surətdə alacaqsan. Bizi unutma, vaxt 
tapdıqca, qəzetimizə şer göndər, döyüşçülərimiz öz şairini oxumaq istəyirlər. Sənin 
şerin çap olunan nömrəmiz hissələrdə dərhal yayılır...»(14). 
Bir qrup döyüşçü belə yazır: «Əziz və hörmətli şairimiz Səməd Vurğun! Sizin 
radio ilə çıxışınızı səngərdə dinlədik. Səsinizi və odlu misralarınızı dinləyərkən elə 
bil ki, üzərimizə canlandırıcı bahar yeli əsdi, qolumuza yeni qüvvət, gözümüzə yeni 
işıq gəldi. Azərbaycanlı, rus, gürcü, ləzgi və s. millətlərdən olan döyüşçülərimiz 
hamısı eyni ruhla Sizi alqışladı, yad etdi, «ura» səsləri göyə yüksəldi...»(46). 
Qvardiya sercantı Həbib Quliyevin məktubunda oxuyuruq: «...Sizin döyüşçülər 
haqqında çıxışlarınızı və şerlərinizi xüsusi bir həvəslə oxuyuram. Bunlar bizim 
döyüşçüləri ruhlandırır. Mən döyüşdə düşmənin dörd tankını sıradan çıxardım. Məni 
mükafata təqdim etdilər...» (15). 
Döyüşçü Abuzər Hüseynov məktubunda şairin çəbhə ilə əlaqələrini və ayrı-ayrı 
döyüşçülərə qayğısını əks etdirir. Cəbhəçi yazır: «... Sizin göndərdiyiniz sovqatı və 
məktubu aldım. Bunlar mənim üçün son dərəcə qiymətlidir. Mən Sizin məktubdan 
ruhlanaraq müqəddəs Vətənimizin müdafiəsi işində daha da cəsarətli və mərd olmağa 
söz verirəm... İnsan simasını itirmiş mənfur düşmənə qarşı gecə-gündüz əlimdə hazır 
tutduğum ən yaxın dostumla-silahımla son nəfəsimə qədər mübarizə 
aparacağam».(15). 
Cəbhəçi ailələrinin taleyi və dolanacağı şairi düşündürür və o bu ailələrə həmişə 
öz kömək əlini uzadırdı. «Səməd Vurğun Böyük Vətən müharibəsi illərində öz şəxsi 
qazancının mühüm bir hissəsini, bəzən mükafat aldığı böyük məbləği ölkənin 
«müdafiə fondu»na verir və ehtiyacı olan əsgər ailələrinə paylayırdı. Şair mümkün 
qədər hamıya kömək göstərməyə çalışırdı».(173, 178). 
Onun həmin illərdə arxa cəbhədə əməli fəaliyyəti də xüsusi qeyd olunmalıdır. 
Mehdixan Vəkilov bu illəri belə xatırlayırdı:  
 
 
144
«Səməd Vurğunun 1942-1943-cü illərdə Qazax və Ağstafa rayonlarının kəndlərini 
bir-bir gəzdiyini, tank və təyyarə fondlarına pul toplamaq kompaniyası apardığını və 
döyüşçü ailələrinin vəziyyətilə şəxsən tanış olduğunu və bəzi ailələrə maddi yardım 
göstərdiyini yaxşı xatırlayıram».(173, 173) 
Döyüşçü Mustafa Hüseynovun məktubunda xeyirxah şairə minnətdarlıq ifadə 
olunur: «Sevimli Səməd Vurğun, bu günlərdə öz oğlumdan məktub aldım ki, Siz 
bizim kəndə gedibsiniz və bizim vəziyyətimizlə maraqlanıb ailəmizlə görüşübsünüz... 
Bu bizim üçün böyük şərəfdir. Çox sağ olun, arxa cəbhədə Sizin kimi dostların 
varlığı bizim üçün çox əhəmiyyətli və çox qiymətlidir».(17). 
Müharibə illərində radionun imkanlarından səmərəli istifadə olunması qələbəyə 
öz təsirini göstərmişdir. O illərdə xüsusilə Moskva radiosu, buradan səslənən ayrı-
ayrı verilişlər, məlumat bürosunun xəbərləri ümid və həyəcanla qarşılanmış, 
səfərbərlik və birlik rəmzinə çevrilmişdi. 
Həmin illərdə Moskva radiosunun hazırladığı ədəbi verilişlər də xüsusi maraq 
doğurmuş, böyük təsir qüvvəsinə malik olmuşdur. Bu verilişlər sınaq illərində 
ədəbiyyatın həyatla əlaqəsini əks etdirmiş, ədəbiyyat xadimlərinin öz üzərlərinə 
düşən vəzifələri şərəfinə yerinə yetirdiklərini göstərmişlər. 12-15 dəqiqəlik ədəbi 
radio verilişlərində imkan daxilində müəlliflərin özləri iştirak etmişlər. Veriliş bəzi 
hallarda bütöv bir əsərdən – oçerk, hekayə və ya yazıçının dinləyicilərə 
müraciətindən ibarət olmuşdur. Moskva radiosunun müharibə illərində hazırladığı 
ədəbi verilişlərdə A.Tolstoy, F.Qladkov, P.Antokolski, V.Lebedev-Kumaç, 
V.Katayev, A.Surkov, K.Simonov, V.Kocevnikov, P.Brovka, S.Marşak, İ.Erenburq 
və bir çox başqa məşhur söz ustaları öz şer və hekayələrini, oçerk və reportaclarını 
oxumuşlar.(215, 407). 
S.Vurğun Moskva radiosu ilə müharibənin ən ağır günlərində - 1942-ci il 
fevralın 12-də çıxış etmişdir.(215, 412). Onun çıxışı «Koroğlu» nəsillərinə bizim 
salamımız» adlanırdı. Bu, şairin öz həmyerlilərinə - azərbaycanlı döyüşçülərə 
müraciətidir. 
 
 
145
S.Vurğun öz müraciətində Azərbaycan xalqının qəhrəman keçmişindən, şanlı 
döyüş ənənələrindən söhbət açır. Şair xatırladır ki, Azərbaycan döyüşçüsü dünyanın 
ən şanlı sərkərdələrindən birinin - Babəkin nəslindən olduğunu heç vaxt unutmur; o 
həmin Babəkdir ki, ərəb işğalçılarına qarşı 25 il mübarizə aparmış və dəfələrlə 
düşmən qoşunlarını Arazın və Kürün sularına qərq etmişdir. Şair arzu edir ki, bu gün 
Babəkin obrazı, mətin iradəsi və yenilməz döyüşçü xarakteri yenidən 
döyüşçülərimizin qarşısında canlansın. Vətənpərvər şair xalqımızın qəhrəmanlıq 
tarixinə düşmüş bu səhifəni yada salır: «Düşmənlər Babəki parça-parça doğrayarkən 
o, son nəfəsində acı gülüşlə demişdir: «Mən çox təəssüflənirəm ki, bu düşmən itlərini 
az qırmışam». Babək bu sözləri on minlərlə düşmən əsgərini məhv etdikdən sonra 
demişdi. Bu sözlərdə xalqımızın düşmənlərinə Babəkin sonsuz nifrəti ifadə 
edilmişdir».∗ 
Şair Koroğludan danışanda onun xalqımızın canına və qanına hopmuş belə bir 
özünəməxsus cəhətini xatırladır ki, qoç Koroğlu qeyri-adi gücə malik olduğuna 
baxmayaraq, döyüş dostluğunu yüksək qiymətləndirmiş və öz döyüşçülərinə hədsiz 
sevgi bəsləmişdir. Onlardan biri itgin düşəndə Koroğlu gecələri yatmaz, yeməz və 
içməz, döyüşçü dostu üçün göz yaşı axıdardı. Düşmən əlinə keçmiş döyüşçünü xilas 
etməyincə sakitləşməzdi. S.Vurğun əfsanəvi Misri qılıncı yada salır, Koroğlunun 
döyüşçüləri igidliyə, birliyə, dostluğa səsləyən qoşmalarından nümunələr söyləyir. 
Çıxışın əsas cəhətlərindən biri Azərbaycan xalqının keçmişinin konkret zamanla 
əlaqələndirilməsidir. Şairin fikrincə, cəbhə dostluğu indi daha böyük əhəmiyyətə 
malikdir. Bu dostluq bir ölkədə yaşayan və eyni amal uğrunda vuruşan bütün 
xalqların dostluğudur. S.Vurğun deyir ki, rus torpağında, Ukrayna və Belorusiya 
çöllərində vuruşan Azərbaycan döyüşçüsü, eyni zaman- 
                                           
∗  Биз щямин чыхышын мятнини ялдя етмиш вя Азярбайжан вя рус дилляриндя дярж етдирмишик. Мятнин фото-суряти 
С.Вурьунун ев-музейиндядир. 
 
 
146
da, Azərbaycan Respublikasını qoruyur. Şair döyüşçülərə müraciət edərək deyirdi: 
«Siz öz analarınızın, arvad-uşaqlarınızın həyatını və namusunu faşist quldurlarından 
və vəhşilərindən qoruyursunuz. Siz bizim qədim milli mədəniyyət abidələrimizi 
qoruyursunuz. Siz dünya ədəbiyyatı tarixində bədii fikrin dahi ustadlarından birinin – 
Nizaminin məqbərəsini qoruyursunuz. Siz insan gözəlliyinin misilsiz nəğməkarı 
Vaqifin nəğmələrini qoruyursunuz».(155). S.Vurğun yalnız bir döyüşdə 73 faşist 
quldurunu məhv edən Böyük Vətən müharibəsi qəhrəmanı İsrafil Məmmədovun, bir 
döyüşdə 7 faşist təyyarəsini vurub salan, 17 yerindən yaralansa da, öz təyyarəsini 
xilas edən 22 yaşlı Hüseynbala Əliyevin igidliyindən ürək dolusu danışır. 
Bu çıxışda şairin öz döyüşçü həmyerlilərinə tövsiyələri, el ağsaqqalının müdrik 
məsləhətlərini xatırladır. O deyir: «Ehtiyat igidin yaraşığıdır». Qəhrəman 
babalarımızın bu müdrik kəlamını heç vaxt unutmayın. Qələbənin ən az qurbanlarla 
başa gəlməsinə çalışın, döyüşdə bir-birinizi qoruyun, çünki sizin hər birinizin həyatı 
sonrakı mübarizələr üçün, minlərlə faşist quldurunun məhv edilməsi üçün lazımdır. 
Döyüşdə cəld və ehtiyatlı olun, vuruşlara isti ürək və ağılla gedin».(155). 
S.Vurğun bu çıxışında da faşizmin əsil simasını açır, onun mürtəce və işğalçı 
mahiyyəti barədə məlumat verir. Şair göstərir ki, düşmən amansız, rəhmsiz və 
hiyləgərdir. O, Avropanın qul etdiyi xalqlarından ələ keçirdiyi hərbi texnika ilə 
öyünsə də, bizim qarşımızda öz qəhrəmanlığı ilə lovğalana bilməz. Biz yalnız 
silahımızı deyil, yenilməz iradəmizi də düşmənə qarşı qoymuşuq. S.Vurğun deyir ki, 
oğru və quldurun sifəti tez dəyişən və dönük olur. Faşistlərin hərəkəti bunu bir daha 
sübut etdi. Onlar əllərini qaldıraraq əsir düşür, yalvarır, aman diləyirlər. Şairin tələbi 
isə qəti və aydındır: «Yox! Bu cür vəhşiliklər edən, yurdumuza bu qədər fəlakət 
gətirən, həyatımıza qəsd etmək istəyənlərin yaşamağa haqqı yoxdur».(155). 
Faşizmə qarşı aparılan müharibədə xalqımızın mütləq qələ- 
 
 
147
bə çalacağını elan edən, yüksək vətənpərvərlik duyğuları aşılayan, faşizmin 
mahiyyətini, faşistlərin məqsədini açıqlayan bu çıxış erməni təcavüzkarlarına qarşı 
mübarizə apardığımız indiki dövrdə də əhəmiyyətlidir. 
S.Vurğunun müharibə illərində əməli fəaliyyəti onun həm də görkəmli bir 
antifaşist kimi tanınmasına səbəb olmuşdur. Heç də təsadüfi deyildir ki, görkəmli 
filosof və ədəbiyyatşünas Heydər Hüseynov həmin vaxt S.Vurğun haqqında yazdığı 
məqaləyə belə ad seçmişdi: «Antifaşist şair». 
Şairin 1942-ci ilin noyabr ayında Moskva şəhərində ədəbiyyat və incəsənət 
xadimlərinin antifaşist mitinqindəki çıxışı da böyük maraq doğurur.∗ İttifaqlar evinin 
Sütunlu solonunda keçirilmiş həmin mitinqdə görkəmli ədəbiyyat və incəsənət 
xadimlərindən A.Tolstoy, İ.Moskvin, M.Xrapçenko, D.Şostakoviç, A.Gerasimov, 
A.Aleksandrovskaya, İ.Sudakov və başqaları çıxış etmişlər. S.Vurğun öz çıxışında 
ölkənin mədəniyyət sərvətlərinin faşist quldurları tərəfindən oğurlanmasına qarşı 
kəskin etirazını, qəzəb və nifrətini ifadə etmişdir. Bu sərvətlərin «xüsusi təyinatlı 
batalyon»dan olan faşistlərin oğurlamasını şair məhz faşizmin təbiəti ilə bağlayır. 
S.Vurğunun fikrincə, mədəniyyət, xalqları «yeni alman ağalığı sinfi»nə tabe etmək, 
vicdan və namus anlayışlarının inkarı, bəşəriyyəti orta əsrlərə qaytarmaq cəhdləri 
kimi faşist anlayışları ilə bir araya sığmır.  
Şair «Azərbaycan xalqının yazıçısı və övladı» kimi rus, Ukrayna və Belorus 
xalqlarına məxsus mədəniyyət sərvətlərinin faşistlər tərəfindən oğurlanmasına qəti 
etiraz edir. O deyir ki, Azərbaycan xalqı alman «sənətşünaslarının və şairlərinin» 
hoqqalarını yaxşı bilir. Hələ ötən əsrdə belə alman şairlərindən biri –  
                                           
∗ Шаирин «Литература и искусство» гязетиндя (30 нойабр 1942-жи ил) «Бессмертна культура Кавказа» ады иля дярж 
олунан щямин чыхышы тядгигатчыларын диггятини жялб етмямиш, дилимизя чеврилмямишди. Биз щямин чыхыша раст эялдикдян 
сонра юн сюзля бирликдя дярж етдирмишик.  
 
 
148
Bodenşdet Azərbaycan şairi M.Ş.Vazehin şerlərini öz adına çıxmaqla şan-şöhrət 
sahibi olmuşdur. S.Vurğun bu sıxışında da qələbəyə böyük inamını ifadə etmişdir: 
«Faşistlərin ayaqları nə Moskvaya, nə Leninqrada, nə də Azərbaycan torpağına 
dəyəcəkdir. Azərbaycan torpağında dahi Nizaminin sərdabəsi var, mənim xalqımın 
romantik ruhunun simvolu olan möhtəşəm Qız qalası bu torpaqdadır».(209).  
S.Vurğun müharibə dövründə həm də Azərbaycan Yazıçılar İttifaqı idarə 
heyətinin sədri kimi respublikada ədəbi prosesə başçılıq edir, gənc ədəbi qüvvələrə 
qayğı göstərir, mədəniyyətimizin inkişafı ilə bağlı müxtəlif tədbirlərin 
hazırlanmasında və keçirilməsində əməyini əsirgəmirdi.  
Müharibənin ən ağır günlərində, 1942-ci ilin may ayında məhz onun təşəbbüsü 
ilə Bakıda Ziyalılar evinin təşkili respublikanın mədəni həyatında əlamətdar hadisə 
olmuşdur. Şair ziyalılar evinin açılışında çıxış edərək müasir mərhələdə ziyalıların 
qarşısında duran vəzifələrdən danışmışdır. Adəti üzrə öz çıxışına şerlə başlayan 
S.Vurğun bu dəfə «Səhər-səhər» şerini oxumuşdur:  
 
Qara bulud sallamasın ətəyini sərhəd boyu,  
Mən dünəndən doldurmuşam patronumun darağını.  
Sabahkı hərb meydanında bir əsgərəm, bu bəllidir, 
Hər bir sözüm saldıracaq min faşistin yarağını.   
 
S.Vurğun faşizmin yırtıcı mahiyyətindən danışaraq demişdir ki, faşizm bütün 
bəşəriyyətin düşmənidir. Alman-faşist quldur dəstələrinin darmadağın etmək, 
mədəniyyəti müdafiə etmək deməkdir, milyonlarla adamı qırılmaqdan və 
dilənçilikdən qurtarmaq deməkdir. Şair xüsusi olaraq qeyd etmişdir ki, xalqımız və 
onun ziyalıları öz vətənini, şərəfini və azadlığını köksü ilə müdafiə edir.  
S.Vurğun çıxışının sonunda bütün ziyalıları orduya yardımı daha da 
qüvvətləndirməyə, onun üzərinə düşən xilas- 
 
 
149
karlıq vəzifəsi kimi tarixi bir vəzifəni yerinə yetirməklə var qüvvə ilə yardım etməyə 
çağırmışdır.(46). 
S.Vurğun Yazıçılar İttifaqının müxtəlif müşavirə və yığıncaqlarında ümumən 
Azərbaycan ədəbiyyatının inkişafı ilə bağlı bir sıra məsələlər barədə də danışmış, 
mülahizələrini söyləmişdir.∗ 
Azərbaycan Yazıçılar İttifaqı rəyasət heyətinin 1942-ci il oktyabrın 22-də olmuş 
iclasında şair müasir ədəbiyyatın qarşısında duran vəzifələr baxımından təşkilatın 
mətbu orqanlarında dövrün tələblərinə uyğun publisistik və tənqidi məqalələrin dərci, 
ali məktəblərdə müasir ədəbiyyatın tədrisi və klassik ədəbi irsin düzgün tədqiq 
edilməsinin əhəmiyyəti məsələlərindən danışmışdır. O demişdir: «…Ədəbiyyatımıza 
gələn gənc yazıçıların əsas nöqsanlarından biri ondan ibarətdir ki, çox zaman bu yeni 
yazan gənclər gözəl istedada malik olduqları halda, ümumi ədəbi, elmi bilik cəhətdən 
səviyyələri aşağı olur. Bunun nəticəsində onların yazdıqları şer və hekayələr fikri 
cəhətdən yoxsul və bədii cəhətdən zəif çıxır».(51). Buna görə də S.Vurğun gənclərin 
ədəbi təhsil məsələsini lazımi yüksəkliyə qaldırmaq, ali məktəblərdə müasir 
ədəbiyyatın tədrisini yaxşılaşdırmaq üçün ciddi qayğı göstərməyi yazıçı, tənqidçi və 
ədəbiyyatşünaslardan tələb edirdi. Şair bu işdə «Ədəbiyyat qəzeti»nin, «İnqilab və 
mədəniyyət» curnalının oynaya biləcəyi əhəmiyyətli rolu da qeyd edirdi. 
S.Vurğun milli mədəniyyətimizi dərindən əxz etməyi yalnız gənc ədəbi qüvvələr 
qarşısında deyil, yaşlı nəslin qarşısında da bir vəzifə kimi qoyurdu. Yazıçılar 
İttifaqında 1943-cü il iyunun 30-da keçirilmiş müşavirədə o bu barədə maraqlı 
mülahizələr söyləmişdir. Şair müşavirəyə yekun vuraraq, mübahisələrə səbəb olmuş 
bir sıra məsələlərdən, o cümlədən yazıçılarımızın qərb ədəbiyyatından öyrənməsi 
məsələsindən danışmış, buna öz münasibətini bildirmişdir. O, qeyd etmişdir ki, qərb 
ədəbiyyatını, onun  
                                           
∗  С.Вурьунун бу гисмдян олан чыхышларынын бюйцк яксяриййяти дярж олунмамыш, йалныз стенограмларда, ижлас 
протоколларында вя гязет мялуматларында галмышдыр. Биз бу мянбялярдян йери эялдикжя истифадя етмяйя чалышмышыг. 
 
 
150
görkəmli nümayəndələrini dərindən öyrənmək bizim borcumuzdur. Şair, eyni 
zamanda belə demişdir: «Lakin yazıçılarımız gərək öz xalqımızın ruhunu, qocaman 
və zəngin tarixini, gözəl ənənələrini dərindən bilsinlər, ona arxalansınlar, onunla 
birlikdə yaşayıb-yaratsınlar».(49). 
S.Vurğunun müharibə illərində vaxt tapıb qələm dostlarının yaradıcılığı ilə 
maraqlanması, onlara qayğı göstərməsi də xüsusi qeyd olunmalıdır. Onun 
Ü.Hacıbəyovun yaradıcılıq gecəsində, Mir Cəlalın, Ə.Məmmədxanlının və 
İ.Əfəndiyevin yaradıcılıq hesabatlarında çıxışları şairin mədəniyyətimizin sabahına 
qayğısının ifadəsidir. 
1944-cü il fevralın 29-da Azərbaycan Yazıçılar İttifaqının idarə heyəti yazıçı Mir 
Cəlalın yaradıcılıq hesabatını dinləmişdir. S.Vurğun bu yığıncağı giriş sözü ilə açaraq 
göstərmişdir ki, Vətən müharibəsi günlərində yazıçıların yaradıcılıq hesabatını 
dinləmək, ədəbi məhsullarla yaxından tanış olmaq, təhlil-tənqid yolu ilə müzakirə 
etmək, müəlliflərə düzgün istiqamət vermək Yazıçılar İttifaqının əsas 
vəzifələrindəndir. Şair demişdir: «Müharibə dövründə bizim bir sıra gözəl şer, hekayə 
və faydalı səhnə əsərlərimiz yaranmışdır. Lakin cəsarətlə qeyd etmək olar ki, 
ədəbiyyatımızda müharibənin böyük dastanı hələ də yaranmamışdır. Biz bu dastanı 
yaratmalıyıq».(52). 
S.Vurğun müşavirənin sonunda Mir Cəlalın hesabatına yekun vuraraq ona yeni 
dəyərli əsərlər – Vətən müharibəsi dastanı yaratmaq işində yaradıcılıq uğurları arzu 
etmişdir. 
Bu ənənənin davamı olaraq 1944-cü il martın 13-də yazıçı İlyas Əfəndayevin 
yaradıcılıq hesabatı dinlənilmişdir. S.Vurğun yığıncağı giriş sözü ilə açaraq Yazıçılar 
İttifaqının son illərdə yetişən ayrı-ayrı gənc müəlliflərin yaradıcılığı ilə az məşğul 
olduğunu etiraf etmiş və bunu işin zəif cəhətlərindən biri kimi qaymətləndirmişdir. 
Şair qeyd etmişdir ki, bundan sonra gəncliyimizin yaradıcılıq hesabatlarını tez-tez 
dinləməliyik. O, yazıçının yaradıcılıq məziyyətlərindən danışaraq demişdir: «İlyas 
Əfəndiyevin 
 
 
151
 hekayələrindən xoş bir səs gəlir. İlyasın yaradıcılıq addımlarından bir şeriyyət səsi 
eşidilir. Bu da şübhə yoxdur ki, nəsrimizin şerimiz səviyyəsinə qalxmasına, inkişaf 
etməsinə kömək edən yeni və qiymətli addım sayılmalıdır». (53) 
Şair müharibə şəraitində başqa qayğılarla yanaşı ədəbiyyatımızın qayğılarını da 
unutmurdu. O, belə hesab edirdi ki, İ.Əfəndiyevin yaradıcılıq hesabatını dinləyərkən 
öz hekayələrində nə dərəcədə müvəffəq olduğu və yaradıcılığında gözə çarpan 
nöqsanlar qeyd edilməli, gənc nasirin inkişafına kömək göstərilməlidir. 
Bu baxımdan şairin yazıçı Ənvər Məmmədxanlının yaradıcılıq hesabatında 
söylədikləri də diqqəti cəlb edir. S.Vurğun burada xüsusi olaraq qeyd etmişdir ki, 
Ə.Məmmədxanlının yaradıcılığı barədə çox az danışılmışdır. «Bu gün Ənvərin 
hesabatını dinlərkən, onun yaradıcılığına xüsusi qayğı ilə yanaşmalı və kömək 
etməliyik. Ənvər özünün gözəl hekayələri, kino-ssenariləri və bədii tərcümələri ilə 
ədəbiyyatımızın inkişafına çalışan yoldaşlardandır».(54). 
Şair onu özünəməxsus yaradıcılıq yolu olan və oricinal yol seçən bir nasir kimi 
qaymətləndirir, dünya ədəbiyyatı klassiklərindən öyrənməsini təqdir edirdi. S.Vurğun 
onun nisbətən az yazmasını yaxşı yazmaq istəyi ilə izah edirdi. Şairin fikrincə, hər bir 
yazıçıdan çox yazmaq deyil, müntəzəm surətdə işləmək və yaxşı əsərlər yaratmaq 
tələb olunmalıdır. O, Ə.Məmmədxanlının yaradıcılığına da bu baxımdan yanaşır, 
yazıçının qarşısında yeni və yüksək tələblər qoyur, xalqımızın istəklərinə cavab 
verəcək böyük və bitkin əsərlər yazacağına inamını bildirir. 
S.Vurğunun müharibə dövrü fəaliyyətinin araşdırılması göstərir ki, o həmin 
illərdə həm şair, həm ictimai xadim, həm də vətəndaş kimi öz vəzifəsinin öhdəsindən 
ləyaqətlə gəlmişdir. O bu dövrdə müxtəlif mükafatlara, bir neçə hərbi hissənin, o 
cümlədən 223-cü Qırmızı Bayraqlı Belqrad diviziyasının fəxri əsgəri adına layiq 
görülmüşdür.(200, 10). Rus yazıçısı, müharibə illərində «İzvestiya» qəzetinin hərbi 
müxbiri olmuş Arkadi Perventsev çox haqlı olaraq belə yazmışdır: «Müharibə 
illərində Səməd Vur- 
 
 
152
ğun bir çox vətənpərvərlik ruhlu şerlər yazmışdır. Onun ilham pərisinin əlində o vaxt 
nə saz var idi, nə ney. Vurğunun düşmənə nifrətlə, dosta məhəbbətlə dolu olan, əsgər 
ürəyinin tellərini titrədən şerləri bizə haqq verir ki, onu Böyük Vətən müharibəsinin 
qəhrəmanlarından biri adlandıraq».(124) 
Əlbəttə, S.Vurğunun müharibə illərində bədii yaradıcılıq sahəsində məhsuldar 
fəaliyyəti xüsusi qeyd olunmalıdır. Müharibənin təkcə ilk həftəsində dövrü mətbuada 
şairin 6 şeri dərç edilmişdir. Professor Nəcəf Quliyev müharibə dövrü poeziyamızı 
tədqiq edərkən müqayisələr aparmış və yazmışdır ki, müharibənin ilk günlərinə 
məxsus dövrü mətbuatı nəzərdən keçirərkən o zaman sənətkarların göstərdiyi 
operativliyə, vətəndaş hünərinə heyran qalmamaq olmur: 
«Pravda» qəzeti, 23 iyun 1941-ci il. Aleksey Surkovun «Qələbəyə and içirik!», 
Nikolay Aseyevin «Qələbə bizim olacaqdır!» şerləri. 
«Kommunist» qəzeti, 23 iyun 1941-ci il. Səməd Vurğunun «Vətənin keşiyində» 
şeri. 
«İzvestiya» qəzeti, 24 iyun 1941-ci il. Vasili Lebedev-Kumaçın «Müqəddəs 
müharibə» şeri. 
«Kommunist» qəzeti, 24 iyun 1941-ci il. S.Vurğunun «Ananın öyüdü» şeri. 
«Pravda» qəzeti, 25 iyun 1941-ci il. Aleksey Surkovun «Cəsurların mahnısı» 
şeri. 
«Kommunist» qəzeti, 25 iyun 1941-ci il. Səməd Vurğunun «Şəfqət baçısı» şeri. 
«Krasnaya Zvezda» qəzeti, 26 iyun 1941-ci il. İlya Erenburqun «Hitlerçi 
vəhşilər» publisistik məqaləsi. 
«Kommunist» qəzeti. 26 iyun 1941-ci il. Səməd Vurğunun «Qızıl şahinlər» 
şeri. 
«Pravda» qəzeti, 27 iyun 1941-ci il. Aleksey Tolstoyun «Biz nəyi müdafiə 
edirik» publisistik məqaləsi. 
«Kommunist» qəzeti. 28 iyun 1941-ci il.  Səməd Vurğunun  
 
 
153
«Qoca qəhrəmanın çıxışı» şeri…(105, 6-7). 
Şairin bu şerlərində günün tələblərinə uyğun olaraq səfərbərlik, düşmənə qarşı 
mübarizəyə çağırış ruhu əsas yer tuturdu. Bu baxımdan müharibənin ikinci günü – 
iyunun 23-də qələmə alınmış «Ananın öyüdü» şeri səciyyəvidir. 
Bu şerdə ümumiləşdirilmiş Ana obrazı yaradılmışdır. Bu Ana Vətənin, 
Azərbaycanın rəmzidir. Şer bütövlükdə Ananın cəbhəyə yola saldığı oğluna 
nəsihətlərindən ibarətdir. Lakin Ananın dediklərini sadəcə bir nəsihət kimi qəbul 
etmək olmaz. Bu, Vətənin dar günündə öz torpağını müdafiə edəcək övladın 
qarşısında duran vəzifədir. 
Şerin əvvəlində ölkədə ümumi səfərbərliyi ifadə edən lövhə yaradılmışdır: 
 
Geyib əsgər paltarını, silahlandı qəhrəman,  
Onun polad sinəsinə sığışmadı ürəyi.  
Dayan! - deyib, yaxın gəldi, öpdü onun alnından  
Yay gününün xoş səhəri, bir də dağlar küləyi. (132, 68). 
 
Məlumdur ki, uzaq səfərə çıxan şəxs özünün ən yaxın adamları, ilk növbədə 
anası ilə vidalaşır. Onun xeyir-duasını qəbul edir. Burada da belədir. 
Şerdə Ana öz Vətəninə sonsuz məhəbbəti, düşmənə nifrəti, humanizmi və 
dəyanəti ilə yadda qalır. Onun oğluna tövsiyələri bütün anaların öz oğullarına 
tapşırığı kimi səslənir, oğullara yüksək bəşəri duyğular təlqin edir: 
 
Biz sənsiz də dolanarıq, uğur olsun yoluna  
Qılıncını çalan zaman qüvvət gəlsin qoluna!  
Sən düşmənin qabağında igid tərpən vüqarla  
Tüfəngini təmiz saxla, atını da tumarla!  
Öz yerində olsun gərək igidin yar-yarağı,  
Hər gün yeni bir zəfərlə gəlsin onun sorağı... (132, 68). 
 
 
 
154
Ana öz oğlunu vüqarla yola salır, dalınca su səpir... 
Bu parçadan da göründüyü kimi, Ana oğluna döyüşçü üçün vacib olan şeyləri 
tapşırır: düşmənin qarşısında əyilmə, tüfəngini və atını yaxşı saxla və s. 
Ananın bu tapşırıqları canlı xalq dilində verildiyindən daha çox yadda qalır və 
təsirli olur. «Tüfəngini təmiz saxla, atını da tumarla!», «Öz yerində olsun gərək igidin 
yar-yarağı» kimi misralar bu baxımdan uğurludur. Respublikanın xalq artisti Vera 
Şirye danışırdı ki, müharibə illərində bu şer onun ifasında Azərbaycan və rus 
dillərində döyüşçülər tərəfindən maraqla qarşılanır və onları həyəcanlandırırdı.∗ Onu 
da qeyd etmək lazımdır ki, müharibənin ikinçi günü S.Vurğunun çatdırdığı bu 
məsələlər (ananın döyüşçüyə tapşırıqları) sonradan bütün müharibə dövründə 
ədəbiyyatın ümumi mövzularından olmuş, «komandiri qoru», «silahını qoru» 
çağırışları bütün millətlərdən olan söz ustalarının müraciət etdiyi mövzuya 
çevrilmişdir. 
Çağırış şairin müharibənin ilk günlərində – iyunun 26-da qələmə aldığı «Qoca 
qəhrəmanın çıxışı» şerinin də əsas qayəsidir. Vətəndaş müharibəsində qolunu itirmiş 
bu cəsur insan Vətənin müdafiəsindədir. Yaşı ötsə də «lazım gəlsə bu uğurda öz 
canını verməyə» hazırdır. Onun tapşırıqları da aydındır və günün çağırışı kimi 
səslənir: 
 
Hər bir igid hazırlasın tüfəngini, yarağını,  
Mən dünəndən doldurmuşam patronumun darağını. (132, 73). 
 
Şer mərdliyin və igidliyin alqışlanması ilə bitir. Şairin fikrincə, bu dünyada «igid 
olmaq», «mərd yaşamaq» əsas həyat idealına çevrilməlidir. 
S.Vurğun «Şəfqət bacısı» şerində «ana yurdun qız-gəlinlərinə» müraciət 
etmişdir. Şer birbaşa səfərbərliyə çağırışla başlayır: 
                                           
∗ В.Ширйенин хатиряляринин лент йазысы С.Вурьунун ев-музейиндядир. 
 
 
155
Gəl, ana yurdumun qızı, gəlini,  
İndi hünər vaxtı, qeyrət dəmidir. (132, 70). 
 
«Aslanın erkəyi-dişisi olmaz» aforizmi ədəbiyyatımızda müsbət bir ənənə kimi 
yaşamışdır. Böyük Vətən müharibəsinin ədəbiyyatın qarşısında qoyduğu vəzifələrdən 
bir də qəhrəman qadın obrazlarının yaradılması idi. S.Vurğunun «Şəfqət bacısı» şeri 
bu tələbə cavab verən əsərlərdəndir. Ümumi çağırış ruhu daşıyan bu şer məzmun 
cəhətdən, öz yeniliyi etibarı ilə diqqəti cəlb edir. Şer dövrün Həcərini döyüşlərə 
çağırır. 
Fikirləşəndə ki, belə bir gərəkli mövzuda şeri S.Vurğun müharibənin ilk 
günlərində, iyunun 24-də qələmə alıb, onun uzaqgörənliyinə bir daha heyran olmaya 
bilmirsən. 
Şair Azərbaycan qadınına onun qəhrəman keçmişini xatırladır. Azərbaycan 
qadını dahilərə süd vermişdir. Bu dahilər sırasında yurdun qəhrəman övladları da az 
olmamışdır. Bu gün qadınlarımız da öz sözlərini deməlidirlər. «Düşmənin gülləsi 
dəysə sinəmdən, Mehriban əlinlə yaramı bağla» misraları sənətkarlıqla deyildiyi 
kimi, həm də müharibədə qadının konkret vəzifəsini əks etdirir. 
«Aslanın erkəyi-dişisi olmaz» xalq məsəli, «hər sözün-söhbətin can 
məlhəmidir», «Gəl, indi cəbhədə yoldaş olaq biz», «Tutum üzəngini, qalx at üstünə 
Sən Qaçaq Nəbinin Həcəri kimi» misraları vasitəsilə şair ana və bacılarımızda 
vətənpərvərlik duyğularını artırırdı. Qeyd etmək lazımdır ki, Üzeyir Hacıbəyovun 
bəstəsində «Şəfqət bacısı» şeri müharibə dövrünün ilk və uğurlu mahnılarından biri 
kimi də səngərləri, qazmaları, qospitalları dolaşmış, oğul və qızlarımızı mərdliyə, 
hünərə, qələbəyə səsləmişdir. 
Şairin «Tarla nəğməsi» şeri xüsusən müharibə illərinə çox vacib olan bir 
məsələyə həsr olunmuşdur. Məlumdur ki, müharibənin başlanması təxminən taxıl 
biçini ilə eyni vaxta düşmüşdü. Qarşıda duran ən vacib məsələlərdən biri də taxılı 
vaxtında və itgisiz yığıb anbarlara daşımaq, ordunu çörəklə təmin etmək idi.  
 
 
156
«Tarla nəğməsi»ndə ifadə olunan fikir də məhz bundan ibarətdir: 
 
Üfüqlər qızarıb güləndə səhər,  
Bülbül öpə-öpə oyatsın gülü.  
Çirməyib qolunu qızlar, gəlinlər,  
Yığsın qucağına sarı sünbülü.  
Torpağa düşməsin havayı bir dən,  
Çörək bol olarsa, basılmaz Vətən!  (132, 75). 
 
Şairin əsas məqsədinin poetik ifadəsi olan son iki misra bu gün də aktualdır və 
adətən taxıl biçini dövründə şüar kimi zəmi və xırmanlarda nümayiş etdirilir. 
S.Vurğunun bu illərdə qələmə aldığı şerlərdə milli və ümumbəşəri duyğular 
birləşərək vəhdət şəklində meydana çıxır. Bu baxımdan şairin müharibənin ağır 
günlərində faşistlər tərəfindən zəbt olunmuş Rusiya, Ukrayna və Belorusiya 
torpaqları uğrunda vuruşan həmyerlilərimizin şərəfinə qoşduğu şerlər xüsusi qeyd 
edilməlidir. Bütöv bir silsilə təşkil edən bu şerlərdə ümumi ruh hakimdir. Bu, Vətən 
torpağının azadlığı uğrunda hər çətinliyə sinə gərən, lazım gələrsə, bu yolda öz 
canından keçməyə hazır olan azərbaycanlıların qəhrəmanlığıdır. Bu qəhrəmanlıq 
şairin qəlbini qürur və fərəh hissi ilə doldurmuşdur. Məhz buna görə də o, üzünü 
mərd döyüşçülərə tutaraq deyirdi: 
 
Sənə halal olsun, ey qəhrəmanım,  
Babəklər yurdunun duzu, çörəyi. 
 
1943-cü ilin aprel ayında mətbuatda «Azərbaycan xalqının azərbaycanlı 
döyüşçülərə məktubu» dərc edilmişdir.(93). Məktubu imzalayanlar arasında 
S.Vurğun da vardı. 
Şairin şəxsi arxivində həmin məktubun ayrı-ayrı parçaları, onun özünün yazdığı 
və ya redaktə etdiyi hissələri mühafizə olunur. «Məktub»un bir sıra yerləri şairin 
«Koroğlu nəsillərinə bizim  
 
 
157
salamımız» adlı çıxışı ilə səsləşir. Bunlar onu göstərir ki, «məktub»un əsas 
müəlliflərindən biri S.Vurğun olmuşdur. 
Mənsub olduğu xalqın adına layiq qəhrəmanlıqlar göstərmək, mərdliklə 
vuruşmaq, vəfalı və sədaqətli olmaq – məktubun əsas qayəsi, Azərbaycan xalqının öz 
oğullarına tapşırıqlarıdır. «Məktub»da yazılır: «Vəfaya vəfa, yaxşılığa yaxşılıq 
lazımdır. Bizdən namusumuz tələb edir ki, torpağımız qəsbkarların zülmündən azad 
olmayınca bir nəfər də Azərbaycan oğlu öz qılıncını qınına qoymasın».(93). 
Müharibə illərində yazıçıların diqqəti Sovet İttifaqı xalqlarının həyat və 
mübarizəsinin təsvirinə istiqamətlənmişdi. Çünki müxtəlif millətlərdən olan 
döyüşçülər vahid Vətəni – onun çöllərini, nemətlərini, mənəvi sərvətlərini, xalqın 
namus və şərəfini qoruyurdular. 416-cı Azərbaycan diviziyası döyüşçülərinin iştirakı 
ilə Taqanroq şəhəri və Rostov vilayəti azad edildikdən sonra şair öz hisslərini «Trud» 
qəzetinin 12 iyun 1943-cü il tarixli sayında bu cür ifadə edirdi: «Sevincimin həddi-
hüdudu yoxdur. Qələbə olduqca böyükdür. «Qələbə!» Bu söz necə də möhtəşəm 
səslənir. Qələbə qələbə ardınca – hər gün bu sözləri eşitmək necə xoş və fərəhlidir! 
Mənim sevinc və xoşbəxtliyim bir də ona görə artır ki, Taqanroq şəhərini və bütün 
Rostov vilayətini azad edənlərin içərisində 416-cı Azərbaycan atıcı diviziyası da 
vardır... Öz doğma xalqının böyük qəhrəmanlıq rəşadəti göstərdiyi bir dövrdə 
yaşayan şair bəxtiyardır. Mən Azərbaycan torpağını, şanlı dədə-babalarımızın 
torpağını sevirəm. Azərbaycan xalqanın çoxəsrlik tarixi salnaməsinə öz qanı ilə yeni 
səhifələr yazan xalqımızın oğullarının adı ilə fəxr edirəm».(135, 268). 
Şair bu dövrdə yazdığı şerlərində də Vətənin müdafiəçilərinin igidliyindən 
fərəhlənir, bu qəhrəmanlığı alqışlayır, onları «Şairin salamı» şeri ilə bu cür 
salamlayırdı: 
 
Könlüm quşu dağlar aşıb qonar sizin cərgənizə,– 
Ana yurdun salamını şerlə söyləyər sizə.  
 
 
158
Qoruduqca yağılardan Uzaq Şərqin ellərini,  
Hər nərəniz sevindirir Azərbaycan çöllərini.  
Bizdən uzaq düşəndə də sizinlədir ürəyimiz.  
Halal olsun igidlərə bizim halal çörəyimiz. (132, 117) 
 
Bu, qarşısına qoyulmuş vəzifəni sədaqətlə yerinə yetirən Azərbaycan 
döyüşçülərinin xoş sorağından doğan bir sevinc, şairin səmimi hissləri idi. Bu hisslər 
o qədər güclü verilir ki, müəllifin yaratdığı döyüşçü surətlərində biz şairin özünü 
görməyə bilmirik. Professor Cəlal Abdullayev bu barədə yazır: «Doğrudan da şairin 
bu dövrdə yaratdığı döyüşçü surətləri ilə özü arasında bir yaxınlıq, doğmalıq vardır, 
onun təsvir etdiyi qəhrəmanların qanı sanki şairin öz damarlarından axır». (3, 75). 
Bu isə S.Vurğunun Vətənə böyük və sonsuz məhəbbəti ilə bağlıdır. Bu məhəbbət 
odlu misralara çevrilir, insanlara qüvvət verir, qələbəyə inam hissini gücləndirirdi. 
Şair bu adamların qüvvə və qələbəyə inamını, mənəvi təmizliyini tərənnüm edirdi. 
Onun qəhrəmanları doğma diyarın şərəf və namusunu hər şeydən uca tutur, bu yolda 
öz canlarından belə keçməkdən çəkinmirdilər. 
Belə qəhrəmanlardan birinin daxili aləmi şairin «Mənə belə söyləyirlər...» 
şerində ustalıqla açılmışdır. Şerdə göstərilir ki, cəbhədə ağır yaralanmış əsgər son 
nəfəsində öz doğma yurdunu anır, S.Vurğunun «Azərbaycan» şerindən bir parça 
söyləyir: 
 
Görüb tanış olmadığım,  
Qayğısına qalmadığım  
Şer dostu bir insandan  
Bir xatirə söylədilər:  
«Bizim elli bir qəhrəman– 
Bir yaraqlı qızıl əsgər  
Son nəfəsdə səni andı,  
Dəniz kimi dalğalandı...  
Dedi: Doktor! Aman, doktor!  
  
 
 
159
Sağlığıma güman yoxdur...  
Bıçağını saxla bir dəm,  
Bilirəm ki, öləcəyəm...  
Gözüm yolda, könlüm səsdə,  
Dinlə məni son nəfəsdə.  
Qoy Vurğunun sözlərindən  
Bir bənd deyim son dəfə mən:  
Sən də eşit bu nəğməni,  
Qoy dolaşsın o, aləmi:  
«El bilir ki, sən mənimsən…» (132, 138)  
 
Gənc əsgərin bu cür ölümü onu əbədiyyətə qovuşdurur. Ömrünün sonlarında 
Vətəni yada salan, onun eşqini hər şeydən uca tutan bu gəncin hərəkəti doğma 
Azərbaycana tükənməz məhəbbəti ilə bağlıdır. Şairi vəcdə gətirən də məhz bu idi. 
Bundan sonra S.Vurğun ilhamı daha da qanadlanır, qəhrəmanın bu hərəkəti onu 
daha dərindən düşündürür. Şairlə qəhrəman birləşir, sanki döyüşçü şairin daxilinə 
hopur. Şair onun simasında ümumiləşmiş şəhid-döyüşçü obrazı yardır. Bu şəhidlərin 
hamısı eyni amal – «El bilir ki, sən mənimsən» amalı uğrunda həlak olmuşlar. Bu 
şəhidlərin ruhu həmişə bizimlədir. Şair onların ayaq izlərini dolaylarda, müqəddəs 
əməllərini cəbhədən qayıdan vətən oğullarının gözlərində hiss edir, öz oğlunu bağrına 
basanda onun gözlərində də bu igidləri görür. «Şair, Vətən uğrunda, azadlıq uğrunda 
şəhid olan yüzlərlə, minlərlə Vətən oğullarının ölümünə dərin məna verir. Sanki 
onlara demək istəyir ki, sizin axıdılan qanınız hədər getməmişdir və getməyəcəkdir. 
Müharibədən sonra açılacaq səhərlərimiz sizin qanınız hesabınadır. Ağaran dan 
yerindəki qızartılar sizin qanınızdan yaranacaqdır».(170, 162). 
 
Şer nikbinliyə çağıran bir sonluqla tamamlanır: 
Sən öldün ömrünün gənclik yaşında, 
 
 
160
Adın səadətlə yazıldı sirdaş. 
İndi heykəlinin mərmər daşında 
Sənin son sözlərin yazılmış, qardaş: 
«El bilir ki, sən mənimsən, 
Yurdum, yuvam, məskənimsən. 
Anam, doğma vətənimsən, 
Ayrılarmı könül candan? 
Azərbaycan! Azərbaycan!» (132, 141) 
 
Şair bu mövzu ilə səsləşən «Adsız qəhrəman» şerində faşistlər tərəfindən işğal 
olunmuş şəhər və kəndlərin azad edilməsində iştirak edən azərbaycanlı döyüşçülərin 
hiss və düşüncələrini ön plana çəkmişdir. 
Hərbi xəstəxanada şən əhval-ruhiyyə vardır. Burada Azərbaycandan gəlmiş 
artistlər çıxış edirlər. Tarın, kamançanın səsi, «Qarabağ şikəstəsi», şerlər, rəqslər 
yaralıların ağrısını unutdurmuş, onlarda sabaha böyük ümid yaratmışdır. Yaralı 
döyüşçülərdə belə bir fərəhli inam əmələ gəlmişdir: «Gözlə məni, zaman gələr 
görüşərik...» 
Şair birdən bu ovqatın əksi olan lövhə yaradır: Küncdə qoyulmuş çarpayıdakı 
yaralı son dəqiqələrini yaşayır. Bu konsertdə ifadə olunan «ana yurdun xoş nəfəsi» 
belə ona yaddır. O, şairi də eşitmir, öz adını, son sözünü deyə bilmir. Bəli, bu nakam 
da minlərlə adsız ölən Azərbaycan döyüşçülərindən biridir. Şair üzünü bu şəhidlərə 
tutur, onlara bütün xalqımız adından müraciət edir: 
 
Siz ey, Odlar ölkəsinin adsız ölən ərənləri!  
İnsan oğlu bu aləmə göz açdığı gündən bəri  
Azadlığın məşəlinə qurban olmuş pərvanə tək...  
Lakin ellər baş endirir qəhrəmanlar güzarına!  
Adsız ölən igidlərin o pərişan məzarına  
Çiçək səpir qucaq-qucaq, gül dağıdır ətək-ətək,  
  
 
 
161
Siz ey, Vətən torpağının vaxtsız ölən övladları!  
Ey ağ saçlı bir millətin baş şöhrəti, dünya varı! 
Alqış deyir tarix sizə!  
Bu şerim də yollar açsın,  
Günəş kimi şəfəq saçsın  
O müqəddəs qəbrinizə! (132, 148) 
 
S.Vurğunun bu silsilədən olan şerlərindən bir neçəsi konkret olaraq ayrı-ayrı 
Azərbaycan döyüşçülərinə həsr edilmişdir. Siyasi rəhbər Kamal Qasımov, təyyarəçi 
Məzahir Abbasov, ilk azərbaycanlı Sovet İttifaqı Qəhrəmanı İsrafil Məmmədov, 
partizan Babaş Dadaşov və faşistlərdən təmizlənmiş Oryol şəhərinə ilk dəfə bayraq 
sancan döyüşçü Hüseyn Əcdərova həsr edilmiş «Qəhrəmanın hünəri», «İgid şahin», 
«Azərbaycan balası», «Partizan Babaş» və «Bayraqdar» şerlərində vətən övladlarının 
hünəri poetik misralara çevrilir, onların zəfərləri sadalanır. Bu qəhrəmanlar, şairin 
təsvirində milli xüsusiyyətləri ilə birlikdə öz ümumbəşəri duyğuları ilə də yadda 
qalırlar. 
1941-ci il dekabrın 3-də Novqorod vilayətinin Pustınka kəndində 10 saat davam 
edən gərgin döyüşdə azərbaycanlı İsrafil Məmmədov böyük qəhrəmanlıq göstərərk 
70 faşisti, o cümlədən 3 zabiti məhv etdi.(181, 7). SSRİ Ali Soveti Rəyasət Heyətinin 
11 dekabr 1941-ci il tarixli fərmanı ilə ona Sovet İttifaqı Qəhrəmanı adı verildi. Bu 
hadisədən bir az sonra Gəncədə, habelə qəhrəmanın doğulduğu Şəmkirdə təntənəli 
mitinqlər, 1942-ci ilin mayında isə İsrafil Məmmədovun özü ilə görüş keçirilmişdir. 
Bu tədbirlərlə S.Vurğun fəal iştirak etmişdir.∗ 
Şair 1941-ci ilin dekabrında Gəncədə ümumşəhər mitinqində qısa və yadda 
qalan bir nitq söyləmişdir. O, ürək dolusu, milli qürur və iftixar hissi ilə «bizim İsrafil 
Məhərrəm oğlu» deyə müraciət etdiyi qəhrəmanın hünərinin Azərbaycan xalqı üçün  
                                           
∗ Бу барядя Р.Таьыйевин «Хатирялярдя йашайанлар» вя Я.Исайевин «Исрафил Мяммядов» китабларында ятрафлы мялумат 
верилмишдир. 
 
 
162
unudulmaz bir bayram olduğunu xüsusi qeyd etmişdir. Şair bu qəhrəmanlığı 
qanunauyğun bir hal hesab etmiş və bunu İsrafili yetirən milli zəmin, aldığı tərbiyə 
ilə əsaslandırmışdır: «Böyük Nizaminin vətənində yetişmiş İsrafil Qoşqar və Kəpəz 
dağlarının əzəməti ilə böyümüş, Xaçbulaq yaylaqlarının durna gözlü bulaqlarından su 
içmişdir. O, azadlıq və səadətin böyük nemətini öz babası olan Nizami Gəncəvinin 
şer incilərindən almışdır. O, qəhrəmanlıq və cəsarəti yenə öz babası olan Koroğlunun 
Misri qılıncından öyrənmişdir».(161). 
Antifaşist şair onu da qeyd edirdi ki, insanlığa ölüm gətirən faşizm başqa 
xalqların mədəniyyətini məhv etdiyi kimi, Azərbaycan xalqının da minillik mədəni 
tarixini məhv etmək istəyir. Lakin vətənpərvər şair möhkəm əmindir ki, Nizami kimi 
dahi bir şairin sərdabəsini öz köksündə yaşadan ana Vətənimizi faşist cəllladlarının 
yanğınlarına verməyəcəyik! 
1942-ci ildə «Kommunist» qəzeti və Azərbaycan Yazıçılar İttifaqı ilk 
Azərbaycanlı Sovet İttifaqı Qəhrəmanı İsrafil Məmmədov haqqında xüsusi kitabça 
nəşr etmişlər. (161). Burada qəhrəman haqqında məqalə və şerlər, məktublar 
toplanmışdır. 
Kitabça S.Vurğunun «Xalqımızın iftixarı» məqaləsi ilə açılır. Şairin Gəncədəki 
çıxışının ruhu bu məqalənin də əsasını təşkil edir. Məqalə həm də müəllifin «Ananın 
öyüdü» şeri ilə səsləşir. Şairin fikrincə, İsrafil Ana öyüdlərinə – Vətənin öyüdlərinə 
sadiq qalmışdır. Çünki qəhrəmanın anası Gülsüm xala şairə belə deyib: «Mən İsrafili 
yola salan zaman, dedim ki, oğul, düşmənə heç vaxt arxanı çevirmə!..».(161, 87). 
S.Vurğun yazır: «Faşizm taunundan bəşəriyyəti xilas etmək bu gün üçün azadlıq və 
səadət uğrunda ən böyük yaxşılıq, ən böyük bir humanizmdir. İsrafil bu şərəfli işdə 
doğrudan da dastanlara düşəcək, nəğmələrdə səslənəcək bir hünər göstərdi».(161, 8). 
Şair burada qəhrəmana həsr etdiyi «Azərbaycan balası» şerindən parçalar 
vermişdir ki, bu da məqaləni daha təsirli etmişdir. 
S.Vurğun bu şerində də İsrafilin qəhrəmanlığını ulu kökə  
 
 
163
bağlayır, onun aldığı tərbiyənin təsiri ilə əlaqələndirir. Qəhrəmanı dahi Nizaminin 
vətəni böyütmüşdür. Xaçbulaq, Qoşqar kimi dağların əzəməti, Kəpəzin, Göy gölün 
təmiz havası, «kəhriz başındakı çinar kölgəsi», çoban səsi, ellərin nəğmələri onun 
qismətinə düşmüşdür. O, qoç Koroğlunu aşıqların söylədiyi dastanlardan tanımış, 
Qırat, Misri qılınc İsrafilə doğmalaşmışdır. 
Şair öz şerinə belə bir əhvalat daxil etmişdir: Kənddə şiş buynuzlu bir buğa 
adamları incidirmiş. Bir dəfə İsrafil onunla üz-üzə gəlmiş və bu əməlindən əl 
çəkməsini tələb etmişdir. Bu zaman buğa onu vurmaq istərkən İsrafil hirslənmiş və 
buğanın buynuzunu dartıb çıxartmışdır…  
Əlbəttə, bu, şairin özünün də qeyd etdiyi kimi, bir əfsanədir. Lakin S.Vurğun 
bununla İsrafili yetirən Azərbaycan xalqının qəhrəman keçmişini xatırlatmış, Dədə 
Qorqud ərənlərini yada salmışdır.  
S.Vurğun Taqanroq və Rostovun azad edilməsi münasibətilə yuxarıda qeyd 
etdiyimiz təbrikində yazırdı: «Bir neçə gün bundan qabaq mən «Krasnaya Zvezda» 
qəzetində oxudum ki, Azərbaycanın şanlı oğlu N alayının bayraqdarı Əcdərov azad 
olmuş Oryol şəhəri üzərində birinci olaraq bayraq sancmışdır. O, qumbara ilə onlarla 
faşist qəsbkarını məhv etmişdir. Mənim əməl qardaşlarım, azərbaycanlılar, sizə eşq 
olsun!»(135, 268). 
Şairin bu fərəhi həmin təbrikdən bir gün sonra şerə çevrildi. «Azad olmuş Oryol 
şəhərinə ilk dəfə bayraq sancmış vətən oğlu Hüseyn Əcdərova» ithaf olunan 
«Bayraqdar» şerinin qəhrəmanı öz beynəlmiləl borcuna sadiq qalan ləyaqətli 
Azərbaycan oğludur. O öz geniş qəlbinə və saf niyyətinə görə dildən-dilə düşəcək, 
eldən-elə gəzəcəkdir: 
 
Sən bir eşqin, məhəbbətin  
Çiçək açmış baharısan!  
Sən ağsaçlı bir millətin  
Şöhrətisən, vüqarısan!..  
  
 
 
164
Qoy var olsun o mərd əlin!  
O saf eşqin, saf əməlin  
Düşəcəkdir dildən-dilə,  
Gəzəcəkdir eldən-elə! (132, 146-147) 
 
S.Vurğunun Belorusiya meşələrində başqa xalqların nümayəndələri ilə çiyin-
çiyinə vuruşan «Partizan Babaş» şerinin qəhrəmanı da qeyrətli və yenilməz 
Azərbaycan döyüşçülərindəndir. Onun da qəlbində «Koroğlunun qanı vardır», silahı 
isə Misri qılıncdır. O, ana yurdun qız-gəlininin xoşbəxt yaşaması naminə vuruşur. 
Partizanın Azərbaycan torpağına «Ayağa qalx!» müraciəti ana yurdu fərəhləndirir, 
şair qəlbini isə dağa döndərir... 
Yuxarıda qeyd etdiyimiz kimi, müharibə illərində S.Vurğun arxa cəbhədə də 
səmərəli fəaliyyət göstərmişdir. Onun burada müşahidə etdiyi bir sıra hadisələr 
müəyyən əsərlərin mövzusu olmuşdur. «Sovqat», «Uşaq bağçası», «Daşsalahlı 
yoldaşlara», «Qızxanımın hünəri», «Göz aydınlığı», «Təzə il sovqatı» şerlərində 
arxada hünər göstərən adamların əməyi, cəbhəyə yardım, uşaqlara qayğı, çəbhədəki 
uğurlardan doğan sevinc və s. tərənnüm olunur. 
«Sovqat» nişanlı qızın dilindən yazılmışdır. Öz sevgilisinə qışqabağı bir corab, 
bir əlcək, bir isti köynək, bir də yun başlıq göndərən qızın tapşırığı budur: 
 
Vətən məhəbbəti olan könüldə  
Mənim də eşqimi yaşadarsan sən. (132, 101) 
 
«Qızxanımın hünəri» şerinin qəhrəmanı əri cəbhəyə getdikdən sonra ailəsini 
saxlayan, yeri gəldikcə öz imkanı daxilində orduya kömək edən hünərli və sədaqətli 
kənc Azərbaycan qadınıdır. Tank dəstəsinin təşkili üçün 2000 manat pul verən bu 
gənc qadının hərəkəti şairi fərəhləndirir. S.Vurğun onun şəninə qoşduğu şerin 
əvvəlində yazır: «O gəncdir. Həyat yoldaşı mühari- 
 
 
165
bəyə gedəndən bəri Qızxanım ailə saxlayır. Lakin o yenə də hünərli və səxavətlidir. 
Mən Qızxanımdakı bu səxavəti kənd gənclərimizin çoxunda gördüm. Belə bir 
qənaətə gəldim ki, bizim yeni gənclik öz kökündən ayrılmamışdır. Gənclərimiz öz 
ata-babalarından qalan ən gözəl və xeyirxah adətləri öz qəlblərində yaşadırlar. Onlar 
bilirlər ki, hünər və səxavət Azərbaycan kəndlisinin ən nəcib xüsusiyyətlərindəndir. 
Öz nəcib ruhunu, insanpərvər adətlərini öz gəncliyində miras kimi yaşadan bir xalq 
bəxtiyardır. Onun daha böyük gələcəyi var». (132, 127) 
Şerin əsasını da məhz bu hisslər təşkil edir: 
 
Onun qəlbi saf yaranmış əzəldən,  
Ağ alnına yazılmışdır etibar.  
Hər diləyi, hər müşkülü düzəldən  
Mələk ruhlu bir müqəddəs eşqi var. (132, 128) 
 
Məlumdur ki, ölkənin müdafiəsində keçmiş SSRİ-nin bütün xalqları iştirak 
edirdilər. Bununla birlikdə müharibə əsasən Rusiya, Ukrayna və Belorusiya 
torpaqlarında getdiyindən əsas ağırlıq da bu respublikalarda yaşayan xalqların üzərinə 
düşmüşdü. Buna görə də bədii əsərlərdə «rus», «Rusiya» sözlərinin tez-tez 
işlədilməsi təbii bir hal hesab olunmalıdır. «Rus» sözü «Sovet» sözünün sinonimi 
olmuşdu.(217, 272). Bu əsərlərin adında da öz əksini tapırdı: «Rus döyüşçüləri» 
(A.Tolstoy), «Rus xalqı» (K.Simonov), «Biz ruslarıq» (V.Vişnevski), «Rusiyaya eşq 
olsun» (L.Leonov), «Rusiya» (A.Prokofyev) və s. 
S.Vurğunun əsərlərində də bu xalqların müharibə dövrü həyatı və mübarizəsi, 
Azərbaycan xalqı ilə dostluq münasibətləri öz poetik əksini tapmışdır. 
Müharibənin ilk aylarında Rusiyanın iki böyük şəhəri – Moskva və Leninqrad 
təhlükə qarşısında idi. Belə bir vaxtda şair «Ədəbiyyat qəzeti»nin 31 avqust 1941-ci il 
tarixli sayında dərin inam hissi ilə faşist bandalarının Leninqrad şəhərini görə bilmə- 
 
 
166
yəcəklərini bəyan etdi.(135,190). 1941-ci ilin oktyabr ayında Moskvanın ağır 
anlarında Bakı zəhmətkeşləri moskvalılara məktub göndərmişdilər. Məktubda 
göstərilirdi ki, Moskvanı qoruyanlar sırasında azərbaycanlılar da vardır. Onlar öz 
borclarını şərəflə yerinə yetirəcəklər. Bakılılar yazırdılar: «Doğma Moskva! Sən bu 
gün təhlükədəsən. Lakin sən tək deyilsən. Bütün qüdrətli Vətən səninlədir. Bakılılar 
da səninlədir, bütün Azərbaycan xalqı səninlədir. Bu gərgin günlərdə bizim 
dostluğumuz daha da sarsılmazdır. Bu dostluq qələbəmizin əsasıdır. Nə qədər ki, bu 
dostluq yaşayır, bizim üçün heç bir düşmən qorxulu deyil. Moskvanın qəhrəman 
müdafiəçiləri! Biz sizinləyik!..»(135, 190-191).  
Məktub «Bakinski raboçi» qəzetinin 26 oktyabr 1941-ci il tarixli sayında dərc 
edilmişdir. «Kommunist» qəzetinin eyni tarixli sayında isə S.Vurğunun «Moskva» 
şeri çap olunmuşdur.∗ Bu şeri həmin məktubun poetik ifadəsi adlandırmaq olar. 
Şair «Moskva» şerini şəhərin müdafiəsinə həsr etmişdir. Şəhərin qəlbində 
döyüntülər var. Bundan şair də narahatdır. Lakin bu hal anidir və nikbinlik notları ön 
plana keçir. Moskvanın başında min acı külək əssə də, onun ürəyi dayanmayacaq, 
düşmən bu şəhərə yaxın düşə bilməyəcəkdir. Tarixin sınaqlarından çıxmış bir qanun 
var: 
 
Zülmət oynasa da bir an göylərdə,  
Tutulmaz günəşin üzünə pərdə.  
Kəmənd də atılmaz axar sulara,  
Həqiqət çəkilməz boğazdan dara. (132, 102) 
 
Şair Moskvanı doğma hesab edir. Moskva Puşkinin şeri ilə ucalmışdır. Bu gün 
faşizm əsarətindən qurtarmaq istəyən insanların nəzəri Moskvaya dikilmişdir. 
                                           
∗ Шер «Бакински рабочи» гязетинин 30 октйабр 1941-жи ил тарихли сайында шаир Абрам Плавникин тяржцмясиндя рус 
дилиндя дя дярж едилмишдир. 
 
 
167
Şair bir fikri də vurğulayır. O demək istəyir ki, Azərbaycan xalqı kəsdiyi duz-
çörəyə sadiqdir: 
 
Sənsən ölkəmizin fikri, diləyi,  
Ayırmaq olarmı çandan ürəyi?! (132,  103) 
 
«Son misra məşhur «Azərbaycan» şerindəki «Ayrılarmı könül candan» misrası 
ilə səsləşir ki, bu da iki müxtəlif obyektə eyni münasibətin, eyni hissin 
ifadəsidir».(119, 45-46). 
Şer S.Vurğuna xas olan nikbinliklə tamamlanırdı: Moskvaya göz dikən «yalnız 
öz ömrünə qəbir qazacaq!» Tarix böyük şairin uzaqgörənliyini təsdiq etdi. Moskva 
ətrafında faşist qəsbkarlarının darmadağın edilməsi göstərdi ki, doğrudan da günəşin 
üzünü pərdə tuta bilməz, həqiqət dara çəkilməz. 
S.Vurğun 1942-ci ilin əvvəllərində Moskvaya getdi. Şairin orada qələmə aldığı 
«Salam, Moskva» şeri qalib şəhərə həsr edilmişdir. 
Moskvanın «başında tufanlar qopandan bəri» şair bu şəhəri görməmişdir. Lakin 
o, gənclik yaşından sevdiyi yeri bir an unutmamışdır. Şair yenə buradadır. Onun 
qəlbində yeni duyğular yaranmışdır. Şair Moskvanın küçələrindən keçir, dost-
tanışlarla görüşür, fərəhlənir. 
O, Puşkinin abidəsi önündə xəyala dalır. Puşkin yenə vüqarlıdır. Tatyana isə öz 
romanını örtüb, əlinə silah götürmüşdür. İndi o, yalnız Vətənin taleyini düşünür. Şair 
onun hisslərini bu cür ifadə edir: 
 
Küləklər döydükcə al yanağını,  
Nədir gözlədiyin? – soruşuram mən,  
Deyir: gözləyirəm eşqin bağını 
Bu qopan çovğundan, əsən küləkdən!.. (132, 112) 
 
S.Vurğun bu misralarla Vətəni quduz düşməndən qoruyan  
 
 
168
xalqın sarsılmaz iradəsini ifadə etmişdir. Şerin hər misrasında Moskvaya səmimi 
məhəbbət hiss olunur. Yenə bu şəhər öz sinəsini «pəhləvan kimi» açır, yenə nəsillər 
onun küçə və meydanlarından karvan kimi keçir. Yenə insanlar qaynayır, «yenə də 
işdədir yaradan əllər». Qaşlar çatılmış, baxışlar sərtləşmişdir. Çünki «indi 
müsəlləhdir bütün nəslimiz». Bütün bunlar şairə aşağıdakıları söyləməyə haqq verir:
  
Sən ona diqqətlə bir də qulaq as!  
Deyir bir qanunu xatirinə sal:  
Odlar içində də yanıb qaralmaz,  
Məhəbbət, sədaqət, həqiqət, kamal!.. (132, 113) 
 
Akademik Məmməd Arif «Salam, Moskva» şerindəki nikbin ruhu bu cür 
səciyyələndirmişdir: «Həyata belə geniş baxış, belə geniş qəlbli və geniş mühakiməli 
düşünüş ancaq böyük insanpərvərlik duyğuları ilə yaşayan bir şairdə ola bilər». (110, 
39). 
S.Vurğun 1942-ci ildə Qroznı şəhəri ətrafında «Yanğın» şerini yazmışdır. Şair 
burada bilavasitə gördüyünü-dağlar qoynunda gözəl bir şəhərin düşmən 
bombardmanı nəticəsində yanıb külə dönməsini ürək ağrısı ilə qələmə almışdır. O bu 
mənzərədən dəhşətə gəlir, «ilk dəfə ayın, ulduzun alovlar içində boğulduğunu» 
müşahidə edir. Şairin kədəri sonsuzdur, bu şəhərin timsalında Vətənin bağrı yanır. Bu 
şəhər yetkin bir əsərdir. Yetkin bir əsərin külə dönməsi, od içində min incə pərinin 
yanması şairi sarsıdır və o bu qənaətə gəlir ki, «dünyanı düşünən bir şair olmaq» 
xeyli ağır yükdür. 
 
Bəlkə də yetməmiş dünya kamala? 
Bəlkə də görməyir bu dəhşətləri?.. (132, 120) 
 
S.Vurğun bu şəhərin obrazı vasitəsilə ölkənin ağır günlər keçirdiyini göstərmiş, 
səhərlərin matəmə batmaması, göylərin  
 
 
169
şəfəqdən don geyməsi naminə hamını qılınc qurşamağa çağırmışdır. Yüksək 
yurdsevərlik ruhu ilə aşılanmış bu şerdə dərin bir nikbinlik, xeyirin şər üzərində 
qələbəsinə qəti bir inam vardır: 
 
Xeyr, yumulmamış zamanın gözü,  
Xeyirxah yaranmış dövranın əli.  
Boğa bilməmişdir gecə gündüzü  
İnsan yer üzünə şöhrət gələli. (132, 120) 
 
Böyük Vətən müharibəsi illərində Ukrayna da çətin sınaq qarşısında idi. Həmin 
günlərdə Azərbaycan xalqı Ukrayna xalqına məktub göndərdi. Məktubu 
Azərbaycanın görkəmli elm və mədəniyyət xadimləri imzalamışdılar. Ukrayna 
xalqının qəhrəmanlıq mübarizəsinə xalqımızın diqqəti bu sətirlərdə ifadə edilirdi: 
«Fəhlələr, neftçilər, pambıqçılar, Azərbaycanın ziyalıları Ukrayna xalqının qəhrəman 
mübarizəsini, sizin partizanların igidliyini böyük həyəcan hissi ilə izləyirlər». (74, 3-
4). 
Bu hissin poetik ifadəsinə isə S.Vurğunun 1942-ci ildə qələmə aldığı «Ukrayna 
partizanları» şerində rast gəlirik. Şerdə Ukrayna partizanları Vətəni ləyaqətlə müdafiə 
etmək, sədaqətli və mərd olmaq, qəhrəmanlıqlar göstərmək və s. xüsusiyyətləri ilə 
yadda qalırlar. Burada beynəlmiləl ruh daha güclüdür. Şair Ukrayna partizanlarına 
səmimiyyətlə müraciət edir, onları özünə «qardaş», «sirdaş» sayır. Partizanların Taras 
Şevçenkonun qəbrinin keşiyini çəkməsi, Ukraynanın milli qəhrəmanı Karmelyukla 
Koroğlunun bir yerdə xatırlanması şerin təsirliliyini daha da artırmışdır: 
 
De, kimdir adına qardaş dediyim?  
Qəmimə, nəşəmə sirdaş dediyim?  
De, kimdir vətəndaş, yoldaş dediyim?  
Bizim Koroğlu tək pəhləvanlardır,  
Bizim ukraynalı partizanlardır! (132, 107) 
 
 
170
Altı bəndlik şerin  son iki bəndində Ukrayna partizanlarının xalqımız üçün 
doğmalığı ifadə edilmişdir. Şair bu doğmalığı «bizim ukraynalı qəhrəmanlar», 
«qardaş», «sirdaş» kimi söz və ifadələrlə daha da dərinləşdirmişdir. 
Şerdə Karmelyukla Koroğlunun adlarının çəkilməsi də maraq doğurur. 
Məlumdur ki, müharibə illərində yaradılan əsərlərdə tez-tez tarixi keçmişə müraciət 
edilir, bu yolla vətənpərvərlik duyğuları gücləndirilirdi. Akademik Bəkir Nəbiyev bu 
barədə yazmışdır: «İki qədim mübariz xalqın qəhrəmanlıq tarixindən məzmunca bir-
birilə səsləşən, biri digərinə yaxın olan səhifəni qaldırmaq, iki şöhrətli xalq 
qəhrəmanının adlarını yanaşı çəkməklə S.Vurğun daha böyük məqsəd izləmiş, bir 
tərəfdən xalqların tarixi talelərinin, azadlıq uğrunda mübarizəsinin bir-birinə yaxın 
olduğunu, digər tərəfdən də Böyük Vətən müharibəsində onların bütün mənəvi və 
maddi qüdrətini, habelə öz tarixlərini səfərbər edərək ümumi düşmənə qarşı mübarizə 
apardıqlarını göstərmək istəmişdir».(117, 56). 
Qeyd etmək lazımdır ki, S. Vurğunun «Ukrayna partizanları» şeri Azərbaycan-
Ukrayna ədəbi-mədəni əlaqələri tarixində diqqətəlayiq nümunədir. Ukraynanın 
görkəmli sənətkarı Maksim Rılski yazmışdır: «Mən Ukrayna şairi və vətəndaşı kimi 
Böyük Vətən müharibəsi illərində Azərbaycan şairi və vətəndaşı Səməd Vurğunun 
Ukrayna partizanlarına alovlu məktubla müraciət etdiyini unuda bilmirəm».(183, 20). 
Görkəmli Ukrayna şairi Boris Oleynik isə bu fikri daha da genişləndirmişdir: 
«Müharibənin ən ağır günlərində faşist ordusu Ukrayna torpağını tapdalayanda 
S.Vurğun bizim elə ümid və qələbə mahnısı ilə gəlmişdir. 1942-ci ildə onun səsi 
Qafqaz dağlarından, səngərlərdən, minalanmış çöllərdən, döyüş meydanlarından 
keçərək bizə çatdı... Bax, bu heç vaxt unudulmaz. Sokrat demişkən: «dostlar gen 
gündə yalnız dəvət gözləməli, dar gündə isə çağırılmadan, özləri gəlməlidirlər». O 
vaxt, 1942-çi ildə Səməd Vurğun həqiqi dost kimi bizim elə çağırılmadan özü gəldi, 
ürəyinin səsinə qulaq asdı».(123). 
 
 
171
«Ukrayna partizanları» şeri ilə hələ müharibə illərində partizan hərəkatının 
məşhur başçılarından S.A.Kovpak da tanış olmuş, şerdən razı qaldığını 
bildirmişdir.(41). Şerin rus dilinə tərcüməsi ayrı-ayrı vərəqələrdə düşmən arxasına – 
partizanlara da çatdırılmışdır.(184, 134-135). 
S.Vurğunun «Göyərçin» şeri də müharibə dövrü Ukrayna həyatına həsr 
olunmuşdur. Bu şer «Ukrayna partizanları»ndan fərqli olaraq tərənnüm yox, konkret 
bir hadisənin təsvirindən ibarətdir. «Göyərçin» 1943-cü ildə Melitopol yaxınlığında – 
S.Vurğunun döyüşən orduya növbəti səfərlərindən biri zamanı qələmə alınmışdır. 
Şerin təhlilinə keçməmişdən əvvəl həmin səfər zamanı şairi ön cəbhə xəttində 
müşayiət etmiş diviziya partiya komissiyasının məsul katibi M.Niftəliyevin çəbhə 
xatirələrinə nəzər salaq. Həmin xatirələrdən öyrənirik ki, S.Vurğun 1943-cü ilin 
noyabr ayında 416-cı diviziyada olmuşdur. Bu zaman Melitopol şəhəri yenicə azad 
edilmişdi və bu münasibətlə 416-cı Azərbaycan diviziyasına Qırmızı Bayraq 
verilmişdi.  
Cəbhə xatirələrində oxuyuruq: «Biz (S.Vurğun və M.Niftəliyev – A.B.) 
alaqaranlıqda Semyonovka kəndinə daxil olduq. Faşistlər kəndi darmadağın 
etmişdilər. Yerli əhali faşistlərin əlindən yaxa qurtarmaq üçün kəndi tərk etmişdi. 
Kəndin şimal-şərqində yerləşən bir evə daxil olduq. Ev almanlar tərəfindən tamam 
qarət edilmişdi. S.Vurğun döşəmənin üzərinə düşən bir kağız parçasını götürdü. Bu, 
Volodya adlı bir uşağın 7-ci sinif şəhadətnaməsi idi. Dərin düşüncələrə dalmış şair 
qəzəb dolu gözlərini tapdalanmış şəhadətnaməyə dikərək dedi: «Kim bilir, bu məsum 
uşaq indi haradadır? Faşist gülləsi onun susdurmuşmu, ya da yaşayırmı? O, acdırmı, 
susuzdurmu, anasının yanındadırmı, yoxsa faşistlər onu məcburi əməyə cəlb 
etmişlər?». 
S.Vurğun şəhadətnaməni müqəddəs bir xatirə tək götürdü və «bu şəhadətnamə 
yazılmamış bir sənət əsərinin mövzusu olacaqdır» – dedi. Mən gözlərimi 
S.Vurğundan çəkmirdim. Şair isə xarabaya çevrilmiş evin qarşısında, qurumuş armud 
ağacının başına  
 
 
172
qonmuş bir göyərçini seyrə dalmışdı. Sanki onunla danışırdı. Yetim uşaq kimi 
boynunu bükmüş göyərçin elə bil ki, kimsəsiz qalıb ağlayırdı. Ona dən, su verən, onu 
bəsləyib saxlayan, nəvazişini çəkən sahibini axtarırdı. Mən gözlərimi şairə 
dikmişdim. Onun nə deyəcəyini səbirsizliklə gözləyirdim. Ancaq hiss edirdim ki, şair 
öz ürəyində göyərçinlə danışır. 
...Çox keçməmişdi ki, «Cəbhə xatirələrindən» qeydi ilə «Ədəbiyyat qəzeti»nin 
və «Kommunist» qəzetinin 1943-cü il 12 dekabr nömrələrində «Göyərçin» şerini 
oxudum».(122). 
«Göyərçin» şerində qanlı-qadalı illərdə Ukrayna torpağında faşistlər tərəfindən 
törədilmiş fəlakətin poetik mənzərəsi verilmişdir. Şair göstərir ki, kiçik bir şəhər 
viran edilmişdir. Burada nə bir insan səsi var, nə bağ, nə bağça. Mal, qoyun 
mələşməsi də eşidilmir. «Sanki bütün dünya laldır...» 
Şair müharibənin dəhşət və fəlakətlərini, ağır nəticələrini göyərçinin duruşunda, 
quşun gözləri ilə nəyi isə axtarmasında göstərmişdir. 
Göyərçin «qərib qalmış ağacda» oturmuşdur. Çünki bütün evlər dağıdılmışdır. 
Quşun gözləri kiminsə intizarındadır. Lakin burada insan qalmamışdır. 
Şair ukraynalı bir gözəlin portretini rəsm edir. Bu gözəl göyərçinin indi 
boylandığı, lakin boş qalmış eyvana çıxarmış. Şair qəlbli bu gözəl təbiəti sevərmiş. 
Günəşin özü belə gözəldəki şeriyyəti salamlarmış. O, roman oxuyar, corab 
toxuyarmış. 
İndi o gözəl yoxdur. Dəhşətli müharibənin odları arasında o gözəl də, roman da 
yanıb külə dönmüşlər. Bu faciədən «dilə gəlir göyərçin də»: 
 
Yaman olur hicran dağı.  
O daş altda, toz içində  
Bir romanın son varağı  
O gözəldən bir yadigardır! (132, 153) 
 
Bütün bunlarla yanaşı, Vurğun nikbinliyi, qələbəyə inam hissi «Göyərçin» 
şerinin də əsasını təşkil edir: 
 
  
 
 
173
Bu gün-sabah qurulacaq 
Bir ədalət məhkəməsi. 
Dəyişəcək o gün dövran: 
Bu zillətlər, bu möhnətlər, 
Vaxtsız ölmüş məhəbbətlər 
Baş qaldırıb torpaq altdan, 
Hayqıracaq qisas deyə, 
Hökm edəcək yerə, göyə. (132, 154) 
 
S.Vurğunun müharibə dövrü yaradıcılığının özəyinə hopan nikbinlik, qələbəyə 
inam 1943-cü ildə yazdığı «Gələcəyin toy-bayramı» şerində də qabarıq verilmişdir. 
Şair göstərir ki, Ukraynanın gözəlləri yenə əlvan geyinəcək, Krım göylərinin 
ulduzları parlayacaq, Kuban çöllərinin ipək telli zəmiləri ləngər vuracaq, Qara dəniz 
gəmiləri qatar-qatar düzüləcək, bu gün yanmış xərabələr bir cənnətə dönəcəkdir. 
Bu qələbədə Azərbaycan oğullarının da əməyi olduğundan gələcəyin toy-
bayramında Odlar ölkəsinin də öz yeri vardır: 
 
Bizim Odlar ölkəsi də mahnısını deyə-deyə 
Öz şerinin nəfəsilə yaşayacaq o zamanda:  
Dədə Qorqud dediyimiz min bir yaşlı bir ozan da  
Qoca vaxtı öz sazını sinəsinə basacaqdır.  
Bütün xalqlar və tayfalar ona qulaq asacaqdır.  
O açacaq dəniz kimi tükənməyən ağılını,  
Söyləyəcək öz yurdunun qəhrəmanlıq nağılını.  
O, məclisə can verəcək ayın, günün cəmalilə.  
Azərbaycan torpağının dərya boyda kəmalilə. (132, 166) 
 
Bu şerdə həmçinin bəşəri və milli hisslər birləşərək bir vəvdət halında meydana 
çıxmışdır ki, bu da şairin yaradıcılığına xas olan əsas xüsusiyyətlərdən biridir. 
Görkəmli şəxsiyyətlər, elm və mədəniyyət xadimləri müharibənin  
 
 
174
əleyhinə çıxmış, onun bəşəriyyətin inkişafı yolunda əngəl olduğunu, dünyanı 
eybəcərləşdirdiyini, insan ömürlərinə son qoyduğunu, neçə-neçə adamı həmişəlik 
şikəst etdiyini dönə-dönə xatırlatmışlar. Müharibə eyni zamanda insan şüuruna təsir 
edir, şəhərləri, kəndləri xarabalıqlara döndərən, mədəniyyət dəyərlərinə qənim 
kəsilən yırtıcılar yetirir. Bu baxımdan böyük Azərbaycan şairi və mütəfəkkiri Hüseyn 
Cavidin fikirləri ibrətamizdir. O, 1915-ci ildə qələmə aldığı «Müharibə və ədəbiyyat» 
adlı məqaləsində Birinci Dünya Müharibəsi ilə bağlı təəssüratını ifadə etmişdir. O 
burada göstərir ki, müharibənin baş verməsi ilə əlaqədar bir sarsıntı, bir pərişanlıq 
vardır. Bütün ruhlar həyəcanda, gözlər intizardadır. Şair bu müharibənin dəhşətlərini 
belə təsvir edir: «Kürreyi-ərzin, bu canavar yatağının bir bucağı, bir nöqtəsi yox ki, 
duyğumuz saldırışlardan, eşitdiyimiz gurultulardan mütəəssir olmasın! Yanar 
dağlardan seçilməyən toplar, insanları deyil, səhraların vəhşilərini belə dəhşətlər 
içində buraxır. Dünyamız indiyə qədər hənuz böylə qorxunc bir bəlaya rast gəlməmiş, 
böylə müdhiş bir inqilab görməmiş».(75, 232).   
Hüseyn Cavid bu müharibənin «misri bir bəla», «bir taun», «bir fəlakət» 
olduğunu bildirir və onun nəticələrinin daha ağır olacağını göstərir: «Bəli, bugünkü 
müharibənin hazırlamaqda olduğu zərbə, çox qorxunc, çox təhlükəlidir. Bu müdhiş 
inqilabdan heç bir qüvvət qurtulmayacaq. Bütün elmlər, fənlər unudulmaz dərəcədə 
sarsılacaq, dəyişəcək. Şübhəsiz ki, ədəbiyyat da bu axıntıya qatılacaq».(75, 237).    
S.Vurğun müharibə illərində yazdığı əsərlərdə yalnız qəhrəmanlığın tərənnümü, 
dostluq və birliyə çağırış ideyaları ilə qapanıb qalmamışdı. Şair bəşəriyyətə fəlakət və 
göz yaşı gətirən müharibəyə fəlsəfi baxışlarını da bildirmişdir. O bu cür fəlakətlərə 
son qoymağın gərəkliliyini xüsusi qeyd edirdi. Buna görə də şair müharibə 
səhnələrinin geniş təsvirini verən əsərlər üzərində düşünməyə başladı. 
1943-cü ildə «Ədəbiyyat qəzeti»ndə onun «Hürmüz və Əhrimən»  
 
 
175
əsərindən parça dərc edildi.(50). Şair bu əsəri «dramatik poema» adlandırmışdı. 
Poemanın süceti xeyirlə şərin mübarizəsi üzərində qurulmuşdur. 
Şairin müharibə illərində bu mövzuya müraciəti təbii idi və olduqca müasir 
səslənirdi. Belə ki, müəllif şər allahı Əhrimənin simasında faşizmi göstərmişdi. 
Xeyirlə şərin mübarizəsi ədəbiyyatımızın çox işlənmiş mövzularındandır. 
S.Vurğun da atəşpərəstliyin müqəddəs kitabı olan «Avesta»nın motivlərindən istifadə 
edərək «Ölən məhəbbət» poemasında, «Fərhad və Şirin» pyesində, habelə müharibə 
illərində yazmağa başladığı «İnsan» pyesində bu mövzuya toxunmuşdur. 
«Hürmüz və Əhrimən» poeması bütövlükdə xeyirlə şərin (xeyir allahı Hürmüzlə 
şər allahı Əhrimənin) mübarizəsinə həsr olunmalı idi. Lakin əlimizdə əsərin yalnız 
birinci səhnəsi olduğundan bu barədə geniş söhbət açmaq imkanı yoxdur.∗  
Şairin qardaşı M.Vəkilov yazır: «Səməd Vurğun yüksək bəşəri ideyalar, insana 
məxsus saflıq, təmizlik, mənəvi müqəddəslik tərənnüm edən, gələcək insanların 
qəlbinə və fikrinə nur saça biləcək bir əsər yaratmaq istəyirdi... Heyf ki, «Hürmüz və 
Əhrimən» kimi fəlsəfi dərinliklə yazılacaq əsərin ilk hissəsi çapdan çıxan kimi Səməd 
Vurğunu təqib edən mənsəbpərəstlərin «ədəbi dəm tutanları», fəlsəfi və romantik 
düşüncədən məhrum olan, tariximizin, keçmişimizin, hətta «Avesta»nın mənəvi ətrini 
duya bilməyən... tənqidçilər tərəfindən hücuma məruz qaldı və «mücərrəd əsər» 
damğası vuruldu, tamamlanmadı. Səməd Vurğun sonralar çox təəssüf hissilə deyirdi 
ki, mən nahaq yerə təsir altına düşüb əsəri bitməmiş qoydum, gərək onu yazıb 
qurtaraydım, axı gələcək nəsillər bizdən ağıllı olacaqlar».(173, 144). 
Poemaya «mücərrəd əsər» damğası vuranlar 1953-cü ilin iyun ayında Moskvaya 
bir məktub göndərmişdilər. Burada S.Vurğunun bir sıra dəyərli əsərləri eyni tərzdə 
damğalanırdı. Məktubu  
                                           
∗ «Щцрмцз вя Ящримян» ин башга щиссяляри ялдя олунмамышдыр вя бу щиссялярин йазылыб-йазылмамасы барядя щялялик 
мялуматымыз йохдур. 
 
 
176
yazanlar «Hürmüz və Əhrimən» poemasında müəllifin dilindən deyilən «Bu gün 
matəm, sabah bayram, əzəldən böylədir aləm» misrasına görə şairi çox ağır ittiham 
edirdilər.(18). 
Əsərdə cərəyan edən hadisələrin məkanı Azərbaycandır. «Əlbəttə, dünyəvi 
xarakter daşıyan «Hürmüz və Əhriman» probleminin «Odlar diyarı» çərçivəsində 
həlli S.Vurğuna hər şeydən əvvəl, Azərbaycanın qədimliyini, «Avesta» kimi ilkin, 
həm də bəşəri bir fikir abidəsinin məhz bu torpaqda yaradılmasını bədii cəhətdən 
əsaslandırmağa görə lazım olmuşdur».(179, 134). 
Poemanın proloq hissəsində şairin təsviri və Zərdüştün monoloqu məhz bu 
ideyanın açılmasına xidmət edir: 
 
Azərbaycan, gözəl bir yaz... həyat bolluq, işıq çoxdur. 
Qaranlıqdan, əsarətdən, xəyanətdən nişan yoxdur. 
Baharın qəlbi gümrahdır, gülür hər şey səadətlə:  
Ocaqlar yandırılmışdır, keçir dövran ziyarətlə.  
...Gələr Zərdüşt, deyər bəzən: - Mənim öz ehtişamım var. 
Bəşər qəlbi müqəddəsdir, bu qüdsiyyətdə kamım var... 
Ölüm iblisə layiqdir, həyatdır ən şirin nemət, 
Qaranlıqdan uzaqlaş ki, işıqdır ən böyük ziynət... (133, 273) 
 
Hürmüz xeyir və işığı, Əhrimən şər və qaranlığı təmsil edir. Burada xeyirin şər 
üzərində qələbəsinə dərin bir inam ifadə edilmişdir. Bu, Böyük Vətən müharibəsində 
xalqımızın qələbəsinə şairin inamının ifadəsi idi. Təəssüflə qeyd edirik ki, əsərin 
tamamlanmaması onun haqqında ətraflı fikir söyləməyə imkan vermir.∗ 
1942-ci ildə S.Vurğunun «Fərhad və Şirin» pyesi Dövlət mükafatına layiq 
görüldü. O vaxtlar SSRİ Xalq Komissarları Soveti yanında İncəsənət işləri idarəsinin 
rəisi vəzifəsində işləyən M.B.Xrapçenko bu münasibətlə şairə göndərdiyi təbrik 
teleqramında yazırdı: «Dövlət mükafatı almağınız münasibətilə Sizi  
                                           
∗ Биз шаирин «Щцрмцз вя Ящримян» поемасынын ялдя олан щиссясини ясас эютцряряк шаирин «Фярщад вя Ширин», «Инсан» 
пйесляриндян, щабеля «Муьан» поемасындан парчалар ялавя етмякля ону сящняляшдирмишик. Шаирин башга ясярляривдян 
парчалар ялавя олунмасы ясярин натамамлыьыны мцяййян гядяр арадан галдырмаг вя мцяллифин ифадя етмяк истядийи 
фикирляри дяринляшдирмяк, тамашаны жанландырмаг мягсядиля едилмишдир. С.Вурьун ясяри гялямя аларкян юзцнцн бир сыра 
фикир вя дцшцнжялярини Зярдцштцн монологунда, Щцрмцзцн сюзляриндя, щабеля нязмля йаздыьы ремаркаларда ифадя 
етмишдир. Буна эюря дя ясяри сящня цчцн уйьунлашдыраркян шаири нязярдя тутараг Сяс рямзи образыны да бурайа ялавя 
етмишик. Сящняляшдирдийимиз ясяр Азярбайжан Республиксы Мядяниййят Назирлийи тяряфиндян гябул едилмишдир. (3 феврал 
1993-жц ил, инв.551). 
 
 
177
ürəkdən təbrik edirəm. Sizdən, mövzusu Böyük Vətən müharibəsindən alınmış yeni 
pyes gözləyirik».(47). 
S.Vurğun «mövzusu Böyük Vətən müharibəsindən alınmış pyes» yaratdı. Bu, 
«İnsan» pyesi idi. Bəzi mülahizələrə görə, şair «İnsan»ı məhz 1942-ci ildə yazmağa 
başlamış, müharibənin axırlarında yaxın tamamlamışdır. S.Vurğun həmin ildə 
«Kamal» adlı bir şer yazmış, sonra bu şer «İnsan» pyesinin rüşeymi olmuşdur. 
Son vaxtlar əldə edilmiş bəzi materiallar əsərin yaranma tarixi ilə bağlı maraqlı 
mülahizələr söyləməyə imkan verir. Belə ki, şair belə bir əsər yazmağı elə 
müharibənin birinci ilində düşünməyə başlamışdır. 1941-ci ilin dekabrında «Fərhad 
və Şirin» pyesinin disputu keçirilmişdir. S.Vurğun disputdakı çıxışını bu sözlərlə 
qurtarmışdır: «... Bu gün Gəncəyə gedirəm. İsrafil Məmmədov adlı xalq müəllimi 
birinci dəfə olaraq Böyük Vətən müharibəsi cəbhəsində Sovet İttifaqı Qəhrəmanı 
adını almışdır. Əlbəttə, hamımız gözləyirik. Azərbaycan xalqının oğulları Böyük 
Vətən müharibəsində qəhrəman adını mütləq almalıdır. Çünki bu oğullar Babəklər, 
Koroğlular, Vaqiflərin balalarıdır. Oxucularımız, tamaşaçılarımız əmin ola bilər ki, 
Məmmədovun, Kamalın (Böyük Vətən müharibəsi qəhrəmanlarındandır – A.B.) 
göstərdiyi bu qəhrəmanlıqları mən təkidlə təqib edirəm. Onları yaxından öyrənirəm. 
Bununla yaşayıram. Bu gün də gedirəm onun ailəsi ilə tanış olam və ümidvaram ki, 
uzun zaman çəkməz ki, mənim indiki qəhrəmanlara həsr olunmuş dördüncü dram 
əsərimə səhnədə tamaşa edərsiniz».(104, 16). 
Belə qənaətə gəlmək olar ki, S.Vurğun «Böyük Vətən müharibəsi qəhrəmanının 
əzəmətli obrazını» «İnsan» pyesində yaratmaq istəmiş, 1942-ci ildə üzünü ilk 
azərbaycanlı Sovet İttifaqı Qəhrəmanı İsrafil Məmmədova tutub «İnan ki, aləmdə nə 
qədər sağam Sənin dastanını mən yazacağam» deyəndə də bu pyesi nəzərdə 
tutmuşdur. 
Şair 1945-ci ilin aprelində mətbuatda belə yazmışdı: «Bu il  
 
 
178
yazmış olduğum «İnsan» adlı mənzum dram haqqında nə deyim? Onu oxucu və 
tamaşaçılarımız gördüyü zaman mən yenə şad olacağam. Yalnız onu deyə bilərəm ki, 
«İnsan» əsərini mən çox sevirəm, orada insan taleyi faciələr içindən günəşli-gündüzlü 
bir səhərə, istiqbala, şüur və idrakın hakim olduğu bir dünyaya yol açır. O dünyanı 
yaradanlar siyahısında Azərbaycan xalqının da imzası var, şöhrəti var». 
«Səməd Vurğunun «İnsan» dramı haqqında çox yazılmış və çox deyilmişdir. Bu 
məqalələrin əksəriyyətində «İnsan» pyesi tənqid edilmiş, müəyyən ziddiyyətli, bir-
birini inkar edən mülahizələr söylənmişdir: həm də ziddiyyətli mülahizələri bəzən 
müxtəlif alim və tədqiqatçılar yox, eyni müəlliflər söyləmiş və beləliklə də onlar 
özləri özlərini inkar etmişlər».(7, 56). 
Əsər 1945-ci ilin noyabrında Azərbaycan Dövlət Akademik Dram Teatrında 
tamaşaya qoyulmuşdur. Lakin elə həmin vaxtlar pyes və tamaşa haqqında, hətta 
başqa münasibətlə yazılmış məqalələrin əksəriyyətində, müxtəlif çıxışlarda o, 
«mücərrəd bir əsər» kimi tənqid edilmiş, qeyri-obyektiv, ziddiyyətli, bir-birini inkar 
edən fikirlər söylənmişdi. Beləliklə də bu əsərin varlığı elə bil unudulmuşdu... 
Pyesə qeyri-obyektiv münasibəti sonradan xalq yazıçısı Mehdi Hüseyn bu cür 
etiraf etmişdir: «Vaxtilə bizim bəzimiz doqmatik təsəvvürlərin təsiri ilə bu əsəri 
(«İnsan» pyesi nəzərdə tutulur – A.B.) çox birtərəfli və yanlış tənqid etmişdik, 
müəllifi mücərrəd romantizmdə günahlandırmışdıq. Lakin bu nə dərəcədə ədalətli bir 
işdir?.. Yox, biz «İnsan» pyesi üzərinə yenidən qayıtmalıyıq və ədaləti bərpa 
etməliyik, xüsusən ona görə ki, bu gün S.Vurğunun nə qədər haqlı olduğunu daha 
aydın görürük!».(109, 291). 
«İnsan»ı tənqid edənlərdən biri Mehdi Hüseyn idi... 
«İnsan» pyesi ilk dəfə tamaşaya qoyulduğu zaman onun haqqında mətbuatda bir 
neçə tənqidi məqalə dərc edilmişdi. Etiraf etmək lazımdır ki, o zaman, şəxsiyyətə 
pərəstişin hökm sürdüyü bir dövrdə S.Vurğunun bu, nisbətən mürəkkəb əsərinə 
obyektiv qiymət vermək o qədər də asan deyildi. Ona görə də yazılan  
 
 
179
məqalələrdə şairin romantikasını müxtəlif şəkillərdə şərh etmək, əsərə müxtəlif 
mövqelərdən yanaşmaq təşəbbüsləri olmuşdu».(111, 168). Bu sətirləri akademik 
Məmməd Arif yazmışdı. 
«İnsan»ı tənqid edənlərdən biri də Məmməd Arif  idi... 
«İnsan»ın ilk tamaşasından sonra Prokofyev familiyalı bir şəxs də əsərin rus 
dilinə sətri tərcüməsinə əsaslanaraq ittihamlarla dolu rəy yazmış və Azərbaycan KP 
Mərkəzi Komitəsinə təqdim etmişdir. «Həmin rəyi oxuduqdan sonra Səməd Vurğun o 
zaman rəsmi dairələrin sorğusuna cavab olaraq müfəssəl bir məktub yazdı və 
Azərbaycan xalqının dilini, poeziyasını, bədii təfəkkür tərzini, ictimai və fəlsəfi fikir 
tarixini bilməyən Prokofyevin irəli sürdüyü tənqidi mülahizələrin əsassız olduğunu 
parlaq məntiqlə açıb göstərdi».∗ (173, 146).  
M.Hüseyn də, Məmməd Arif də yuxarıda göstərdiyimiz sətirləri 1964-cü ildə 
yazmışdılar, daha doğrusu, həmin il oxuculara çatdırmışdılar. «İnsan»ın ilk 
tamaşasından 19 il sonra! Lakin «ədalətin bərpa edilməsi üçün» daha 10 il gözləmək 
lazım gəldi... 
1974-cü ilin əvvəllərində mətbuatda recissor Mehdi Məmmədovun «İnsan» 
pyesini tamaşaya hazırlaması barədə məlumat verildi. Görkəmli recissorun S.Vurğun 
irsinə müraciəti təsadüfi deyildi. O, həm recissor, həm də tədqiqatçı kimi S.Vurğunun 
dramaturgiyasına yaxşı bələd idi. Hələ Gəncə teatrında işləyərkən «Vaqif» pyesinə 
quruluş vermişdi, şairin dramaturgiyasına aid bir sıra məqalələr yazmışdı. 
«İnsan» «geniş çərçivəli, ictimai miqyaslı, müasir ruhlu», «dünyanın indiki 
vəziyyəti ilə səsləşən» bir əsər kimi recissorun diqqətini cəlb etmişdi. M.Məmmədov 
tamaşanın hazırlanması prosesində verdiyi müsahibədə bildirmişdi ki, əsərin ilk 
quruluşu həqiqətən çətinliklərlə qarşılaşmışdı. Recissor bunun səbəbini kollektivlə iş 
prosesində əsərin səhnəyə kifayət qədər uyğunlaşdırılmamasında görürdü. O, 
akademik Məmməd Arifin son tədqi- 
                                           
∗ Мцяллиф бурада шаирин мяктубуну эениш тящлил етмишдир. 
 
 
180
qatındakı bu fikirlə razılaşırdı ki, pyes tamaşaya hazırlananda teatr müəlliflə ciddi 
işləməmişdir.(83). 
M.Məmmədov «İnsan»ı mücərrəd əsər hesab edənlərə də qısa və aydın cavab 
vermişdi: «Əsərin mücərrədçilikdə tənqid edildiyinə gəlincə, deməliyəm ki, bu cür 
münasibəti birtərəflilik və subyektivizmi ilə, bəzi tənqidçilərin özünün mücərrədliyi 
ilə izah etmək lazımdır. Biz bu pyesdə mücərrədçilik yox, böyük ümumiləşdirmə, 
bəzən simvol dərəcəsinə çatan bədii mübaliğə meyli görürük».(83). 
M.Məmmədov «İnsan» barədə müsbət mülahizələrinin sonrakı tədqiqatlarında 
daha da dərinləşdirmişdir.(113, 131-132). 
Tamaşa böyük uğur qazandı, mətbuatda əsərə və tamşaya yüksək qiymət verən 
məqalələr dərc olundu.(80; 99; 111; 119). 
Şübhəsiz, «İnsan»nın uğuru «ədalətin bərpası» idi və bu, əsərin daxili mənası, 
təlqin etdiyi böyük bəşəri hisslər, düşüncələr, «faciələr içindən günəşli-gündüzlü bir 
səhərə, istiqbala, şüur və idrakın hakim olduğu bir dünyaya yol açması» (S. Vurğun), 
şairin yüksək sənətkarlığı, bir də recissorun fədakarlığı və zəhməti ilə bağlı idi. 
M.Vəkilov tamaşanın uğuru barədə öz fikrini belə ifadə etmişdir: «Mən bu nəcib işdə 
xalq artisti, professor Mehdi Məmmədovun xidmətini və fədakarlığını böyük 
minnətdarlıq hissilə qeyd edirəm».(173, 148). 
Tamaşadan sonra tədqiqatçılar «İnsan» barədə cəsarətlə danışmağa, obyektiv 
fikirlər söyləməyə başladılar. Tamaşanın uğuru pyesə münasibətdə ədəbi tənqidin 
yönünü dəyişdi. 
S.Vurğunun ev-muzeyində «İnsan» pyesinin makinada yazılmış bir nüsxəsi 
mühafizə edilir. Əsər mərhum ədəbiyyatşünas Hidayət Əfəndiyevin şəxsi arxivində 
saxlanılmışdır. Burada ədəbiyyatşünasın belə bir qeydi vardır: «S.Vurğunun «İnsan» 
dramının ilk makina variantı. Bütün düzəlişlər şairin öz dəsti-xəttilə 
edilmişdir».(157). 
Mətndən görünür ki, şair əsər üzərində bir neçə dəfə işləmiş, müəyyən yerləri 
dəyişdirmiş, ixtisarlar aparmış, habelə əlavələr  
 
 
181
etmişdir.∗ Bunların əsərin ümumi ideyasına, ayrı-ayrı obrazların daha obyektiv 
səciyyələndirilməsinə və müəllif qayəsinə (habelə vaxtilə əsər barədəki yanlış 
mülahizələrin təkzibinə) müəyyən təsiri olduğundan bəziləri haqqında danışmağı 
lazım bilirik.∗∗ 
Haqqında danışdığımız nüsxədə ikinci şəklin əvvəlində əsərin qəhrəmanı Şahbaz 
haqqında müəllifin belə bir əlavəsi vardır: 
«Xəyallar dünyasına daha çox mayıl, adi həyat qaydalarına çox da riayət 
etməyən gənc bir filosofdur. İdealizm dünyagörüşünün hələ də onda bir çox izləri 
vardır. Lakin o, insanlardan küsdüyü vaxtları belə yenə insanlara bağlıdır».(157). 
Şahbaz obrazının daha obyektiv səciyyələndirilməsində, onun xarakterinin 
aydınlaşdırılmasında və nəhayət, həmin obraz ətrafında gedən mübahisələrin həllində 
bu əlavənin müəyyən əhəmiyyəti vardır. 
Əsərin çap olunmuş variantında, beşinçi şəkildə faşist təbliğat naziri Albertlə 
filosof Şahbazın toqquşması verilir. Albertin yazmış olduğu kitab barədə bu cür 
söhbət gedir: 
 
Şahbaz 
Oricinal deyildir yazdıqlarınız  
Filosof Nitsşenin fikridir yalnız...  
(Albert həyəcan keçirir) 
Albert 
Bəlkə Nitsşenin də sevməyirsiniz?.. 
Şahbaz 
Bəlkə yox...başqadır fikirlərimiz 
Albert 
Kimi sevirsiniz bəs almanlardan? 
Şahbaz 
Birini sevərdim, o da bir zaman... 
Albert 
O kimdi? 
                                           
∗  Шаир ясяр цзяриндя бянювшяйи вя гара рянэли мцряккяблярля, щабеля карандашла, демяли, азы цч дяфя ишлямишдир. 
∗∗ Мцгайисяляр «Инсан»ын Ж.Жаббарлы адына Дювлят Театр Музейиндя сахланылан (инв. № 8470) вя ясярин няшри заманы 
ясас эютцрцлмцш нцсхяси иля апарылмышдыр. 
 
 
182
Şahbaz 
Hete, Faustu yazan. 
Albert 
Bəs indi fikriniz dəyişmiş yoxsa?  
Şahbaz 
Bəli, Faustdakı gizli bir məna  
Gülür insanlığın arzularına.  
Orda Mefistofel qələbə çalır,  
İnsan qüdrətiysə kölgədə qalır. (134, 301). 
 
Yenidən işlənmiş variantda həmin hissədə ixtisarlar aparılmış, Hete və Faust 
barədə fikirlər tamam çıxarılmış, həmin yer belə verilmişdir: 
 
Şahbaz 
Oricinal deyildir yazdıqlarınız- 
Filosof Nitsşenin fikridir yalnız… 
(Albert həyəcan keçirir) 
Albert 
Bəlkə Nitsşeni də sevməyirsiniz?.. 
Şahbaz 
Bəlkə yox… Başqadır fikirlərimiz… 
Çünki Nitsşedəki sönük bir məna 
Gülür insanlığın arzularına. 
Fəlakət hər yerdə qələbə çalır. 
İnsan qüdrətisə kölgədə qalır…(157). 
 
Nəşr olunmuş variantda, doqquzuncu şəkildə müharibədən sonrakı dövr təsvir 
olunur. Müharibənin alovları içərisindən qələbə ilə çıxmış general İslama belindəki 
qılıncı açmağı təklif edirlər. İslam belə cavab verir: 
 
...Yox, qardaş, nə qədər almanlar varsa,  
Qılıncı belimdən aça bilmərəm. (134, 345) 
 
 
183
Göründüyü kimi, İslamın cavabı ümumi və hətta bir qədər mücərəddir. Şair özü 
də bunu vaxtında hiss etmiş və bu cür dəyişiklik aparmışdır: 
 
Bir bayraq altına gəlməmiş aləm,  
Qılıncı belimdən aça bilmərəm.(157). 
 
Məhz bu fikir beynəlmiləlçi S.Vurğunun yaradıcılığına xasdır. 
Əsərin ikinci şəklində Şahbaz, Səhər, Cəlal və İslamın söhbəti verilmişdir. İslam 
bəzi hallarla dostlarının fikri ilə razılaşmır. Bir sıra məsələlərdə onun öz qənaətləri 
vardır. Buna görə də Cəlal onu bu cür tənbeh edir: 
 
Odur da... On beş il oxudun ancaq  
Nə elm qazandın, nə də qanacaq... 
 
İslam ona belə cavab verir: 
 
Sən öl yox! Hamıdan ağıllıyam mən, 
Gündə bir şey yazır hər gəlib gedən.  
Nə başımız qaldı, nə də beynimiz,  
Bir də, söz çuvalı deyilik ki, biz? (134,  250) 
 
Demək lazımdır ki, bu altı misranın dostların söhbətinin əsas qayəsi ilə yaxın 
əlaqəsi yoxdur, həm də Cəlalın və ən çox da İslamın bütövlüyünə xələl gətirir. 
Görünür, elə buna görə də şair həmin parçanı ixtisar etmişdir. 
S.Vurğun əsərin sonuna kiçik əlavələr etmişdir. Gənc Şahbazın «Nə adla çağıraq 
biz bu növrağı?» sualına Cəlalın «canlı və mənalı bir səslə» dediyi «İnsan kamalının 
zəfər bayrağı!» cavabından sonra əsər bu cür tamamlanır: «Səhərin simfoniyası get-
gedə canlanır, zəfər və əbədi bir səadət ifadə edir, yavaş-yavaş pərdə düşür».(157). 
Əlbəttə, bu cür sonluq «İnsan»ın təsir gücünü xeyli artırır. Səhərin yaratdığı 
«Hicran nəğməsi»nin və deməli, ümumən əsərin  
 
 
184
nikbin ruhunu ifadə etmiş olur. 
«İnsan» pyesində hadisələr «Qardaşlıq şəhəri» adlanan bir yerdə başlanır. Bu 
şəhər müharibə zamanı tamamilə dağıdılmış, məhv edilmişdir. Bu torpağa müxtəlif 
millətlərdən olan igidlərin qanı çilənmişdir. Sonradan ayrı-ayrı millətlərin oğulları 
buranı dirçəltmiş, «Qardaşlıq şəhəri» adlandırmışlar. Şair remarkda yazır: «...Qara 
dəniz sahilində gözəl bir şəhər salınmışdır ki, adına «Qardaşlıq şəhəri» deyilir. Ön 
tərəfdə uca sərvlər, çiçəklik və güllük içində bir gəzinti və istirahət parkı. Orada 
«Qardaşlıq şəhəri» deyilən abidəlik nəzəri cəlb edir. Ortadakı bir heykəl bir filosof və 
qəhrəman surətini ifadə edir. Zaman və məkan əbədi bir səadət andırır. Səhər yavaş-
yavaş açılır. Dənizin lərzəsi eşidilir. Təbiət o qədər şairanə və müqəddəsdir ki, insan 
heyran qalır. Daş, torpaq, ağaclar, quşların səsi, səyyar buludlar romantika ilə 
qanadlanmışdır... 
Səhər gəzintisinə çıxanlar təsvir olunan abidəni seyr edir, bəziləri onun yazılarını 
oxuyur, müxtəlif qocalar, gənclər, müxtəlif qiyafətli millətlər görünür. Hindlilər, 
çinlilər, ərəblər də vardır».(134, 135). 
«Bu remarkada şair gələcək müharibəsiz həyat barədə öz arzularını ifadə edir, 
müharibə dəhşətləri ilə bu arzular arasındakı təzadı konkret löhvədə verməyə 
çalışırdı».(179, 229) Əsərdə qoyulmuş bu problem bu gün də müasirdir, öz 
əhəmiyyətini indi də saxlayır. Şair istəyinə nail olmaq üçün əsər boyu müharibə və 
sülh barədə özünün fikirlərini söyləmişdir. 
Remarkadan göründüyü kimi, xalqların qardaşlaşması, birliyi ideyası ön plana 
çəkilmişdir. Bununla birlikdə əsərdə müxtəlif millətlərə məxsus obrazların spesifik 
cəhətləri də açılmışdır. 
 
«Qardaşlıq şəhəri»nə gəlmiş qoca hindli soruşur: 
Əfv edin, əfv edin, bu şanlı məzar  
Qoynunda nə qədər millət qanı var? 
 
Ona belə cavab verirlər: 
 
 
185
Çoxdur...Rus...Ukrayna...Özbək və tatar, 
…Belorus...azərbaycanlı...  
Gürcülər...türkmənlər...kürdlər...qazaxlar– 
Hamısının məsləki, məqsədi şanlı,  
Hamısı bir məhəbbət yolçularıydı,  
Hamısının öz eşqi, qəlbi varıydı. (134,  237)  
 
Valentinin söhbətindən məlum olur ki, 30 il qabaq müxtəlif millətlərin 
nümayəndələri burada faşist ordusu ilə ölüm-dirim mübarizəsinə girişmiş, bəşəriyyəti 
faşist taunundan xilas etmək naminə qan tökmüşlər. Həmin döyüşlərin iştirakçısı 
memar Valentinin yaratdığı abidə isə «o qanlı günlərdən bir yadigardır», şəhidlərin 
xatirəsinə gözəl hədiyyədir: 
 
Yüz dildə, min dildə dastan deyilsə,  
Bu qardaş qəbrinin tarixi vardır. (134, 237) 
 
Əsərdə ayrı-ayrı millətləri təmsil edən adamların mənəvi birliyi və bir-birinə 
səmimi münasibəti qabarıq verilmişdir. Məhz bu birliyin bəhrəsi kimi «Qardaşlıq 
şəhəri» meydana çıxmışdır. 
Şahbazla Valentinin dostluğu od-alov içində, ağır sınaq günlərində yaranır. 
Onlar tanış olarkən filosof Şahbaz memar Valentinə belə deyir: 
 
Gəlin, yoldaş deyil, bir qardaş olaq.  
Pis gündə, xoş gündə bir sirdaş olaq. 
 
Bu sözlərlə Valentinin cavabı da səmimi təsir bağışlayır: 
 
Göydən buz töksə də ömrün rüzgarı  
Sönməz cəbhələrdə yaranan ülfət  
Bu böyük dostluğa and içirəm mən. (134, 279) 
 
 
 
186
Bu dostluq, məslək və əqidə eyniliyi ümumi düşmənə qarşı aparılan qanlı 
döyüşlərdə xalqların sarsılmaz birliyini əks etdirir. Ağır illərdə yaranan bu ülfət 
nəsildən-nəslə keçir, Kiçik Şahbazla Valentinin qızı Tatyana ailə qururlar. Bu 
talelərin birləşməsi dostluq, birlik ideyasını daha da dərinləşdirir. 
Əsərin əsas məziyyətlərindən biri başqa xalqlara, o cümlədən rus xalqına səmimi 
münasibətin təsviridir. Faşist təbliğat naziri Albert Qafqaz xalqlarını ələ gətirmək 
üçün məlum üsuldan istifadə etməyə çağırır. O belə hesab edir ki, bu xalqların 
ruslarla köhnə ədavəti var. Məhz bu yolla hərbi əsirləri, o cümlədən filosof Şahbazı 
faşistlərin tərəfinə çəkmək olar. Lakin faşist generalı Fon Hols təəssüflə etiraf etməli 
olur: 
 
Lakin...təəssüf ki, dəyişmiş onlar...  
Onlarda duz-çörək, bir də etibar,  
Yoldaşlıq hissi də çox möhkəm olur. (IV, 298) 
 
S.Vurğun bu misralarda eyni zamanda Azərbaycan xalqının dostluğa, duz-çörəyə 
sədaqətini ifadə etmiş olur. 
 
Alman zabiti Hans Albertə belə «məlumat verir»: 
Əcəb, çox inadmış, inadmış ruslar,  
Nə  ölüm, nə aclıq, nə soyuq, nə qar  
Qırmayır onların iradəsini. (134, 295) 
 
Düşmən zabitinin bu etirafı rus xalqının qələbəyə inamını və iradəsini əks etdirir. 
Valentinin anası, sadə rus qadını Mariya faşistlərin əsiri olsa da, əzablar və 
məhrumiyyətlər onun mənliyini sındıra bilmir. Gəlini Nataşanın faşistlərə satılması, 
əxlaqsızlığı ona çox əzab verir. Onun Mariyanın hərəkətləri ilə əlaqədar dedikləri əsir 
və köməksiz bir qadının dilindən deyilsə də, əzəmətlə səslənir: 
 
 
 
187
Böyük tanrım, yerdə qoyma bu zilləti,  
Xar eləmə sən qocaman bir milləti! (134, 272) 
 
Bu sözlərdə sadə rus qadınının vüqarını, öz xalqına məhəbbətini və inamını 
görürük.  
Şair əsərdə maraqlı və rəngarəng obrazlar yaratmışdır. Şahbaz, Səhər, Valentin, 
Mariya, Dildar, İslam, Cəlal, Güloğlan, Kiçik Şahbaz, Tatyana obrazları humanist 
duyğularla aşılandığı kimi, Albert, Fon Hols, Amaliya, Hans və b. simasında 
faşistlərə və faşizmə məxsus cəhətlər göstərilmişdir. 
Artıq şairin əlavəsindən gördüyümüz kimi, Şahbaz, «xəyallar dünyasına daha 
çox mayil, adi həyat qaydalarına çox da riayət etməyən gənc bir filosofdur. İdealizm 
dünyagörüşünün hələ də onda bir çox izləri vardır. Lakin o, insanlardan küsdüyü 
vaxtları belə yenə insanlara bağlıdır». (157) «Əsgəri olduğu müharibə» isə onda yeni 
keyfiyyətlərin meydana gəlməsinə səbəb olur. O, bütün dünyanı azad və xoşbəxt 
görmək istəyir, «...insanların səadəti haqqında düşünür, faşizmin irqçilik siyasətini 
ifşa edir, insanların xoşbəxt gələcəyinə inanır, hətta öləndə də «Yaşasın həyat!» - 
deyir». (111, 183) 
Bütün bunlarla birlikdə o, «...təpədən dırnağa qədər azərbaycanlı idi, doğma 
Odlar diyarını təmsil edirdi. Həm də təklikdə, ayrılıqda yox, bütün ətrafdakılarla, 
ünsiyyətdə olduğu həmvətənlərilə birlikdə». (179, 230) 
Şahbazın möhkəm xarakteri onun faşist təbliğat naziri, filosof Albertlə 
qarşılaşdığı səhnədə meydana çıxır. 
Albert bildirir ki, o, kitab yazmışdır. Onun fikrincə, düzlük, dostluq və ülfət 
yalnız insanın zəifliyi nəticəsində baş verir. «Süngüsü və bombası çox» olanın 
vicdana ehtiyacı yoxdur. 
Lakin öz əqidəsini hər şeydən üstün tutan Şahbaz Nitsşeni qəbul etmir. Faşizmin 
törətdiyi ağır cinayətlər, zorakılıq və vəhşiliklər Şahbazın həyatdan gələn doğru 
fikirlər söyləməsinə səbəb olmuşdur: 
 
 
188
...başqadır fikirlərimiz...  
Çünki Nitsşedəki sönük bir məna  
Gülür insanlığın arzularına.  
Fəlakət hər yerdə qələbə çalır,  
İnsan qüdrətiysə kölgədə qalır. (157) 
 
Şahbaz xeyirlə şərin - Hürmüzlə Əhrimənin indi də vuruşduğunu xatırladır və 
deyir ki, «Əhrimən sevsə də yalnız zülməti, Hürmüzün eşqidir insan qüdrəti». 
O, həyatı hər şeydən uca tutsa da faşist ideoloqu olub şərəfsiz yaşamağı qəbul 
etmir. 
Tədqiqatçılar çox doğru olaraq Şahbazla Albertin qarşılaşdığı səhnəni Vaqifin 
Qacarla qarşılaşdığı səhnə ilə müqayisə edirlər. (170, 304; 179, 230) Doğrudan da 
vicdanın varlığı barədə burada da söhbət gedir. Qacar Vaqifin böyüklüyünü, 
şəxsiyyətini qəbul etdiyi kimi, Albert də Şahbazın kamil bir insan olduğunu etiraf 
etməli olur: 
 
Qabaqda Şərq vardır... bunu bir təhər  
Tovlasaq, şübhəsiz, çox xeyri dəyər.  
Görürsən, kamildir. (134, 303) 
 
Bir şey də qeyd olunmalıdır ki, Vaqif məhz Azərbaycan şairinin obrazı olduğu 
kimi, Şahbaz da məhz Azərbaycan filosofunun obrazıdır.  
Şahbazı əhatə edən azərbaycanlılar da məhz azərbaycanlı kimi düşünür, 
azərbaycanlı kimi hərəkət edirlər. 
Əsərin ən canlı obrazlarından biri də Səhərdir. O, hər şeydən əvvəl, sədaqətli 
ömür-gün yoldaşıdır. Şahbazdan sonra 30 il ömür sürsə də həyat yoldaşının 
yoxluğuna alışa bilmir. Bu müddətdə mənən özünü ərinin yanında hiss edir, 
bəstələdiyi «Hicran nəğməsi» ilə nəfəs alır. Oğlu Şahbazın toyunda, «Hicran 
nəğməsi»nin sədaları altında dünyasını dəyişir. 
 
 
189
Valentin əsərdə iki dəfə onun haqqında bu sözləri işlədir: 
 
Qoca Şərq, qoca Şərq, qadın vəfası!.. 
 
Bu sözləri həyat yoldaşı faşistlərə satılmış bir şəxs, başqa xalqın nümayəndəsi 
deyir. Bununla da o, azərbaycanlı qadının xarakterindəki milli xüsusiyyəti, bu xalqa 
məxsus cəhəti etiraf edir. 
Əsərdəki digər surətlər – İslam, Cəlal, Dildar, Güloğlan da öz milli 
xüsusiyyətləri ilə yadda qalırlar. 
Şair Cəlal öz şerləri ilə döyüş dostlarını Vətəni ləyaqətlə qorumağa çağırır, bu 
zaman «toy duvağı açılmamış gəlinlərin naləsi», «dağ döşündə yaz çiçəyi», «son 
baharın laləsi» ifadələrini işlətməklə Azərbaycan mühiti yaradır. «Vətən» deyəndə 
həm də Azərbaycanı nəzərdə tutur. S.Vurğun bu adamların simasında Azərbaycanın 
və azərbaycanlıların faşizmə qarşı mübarizəsini göstərmişdir. 
Şair yeri gəldikcə Azərbaycanın var-dövlətinə faşistlərin göz dikdiyini 
xatırlatmaqla vətənpərvərlik hisslərini coşdurur. Fon Holsun dediyi sözlərdə bu 
torpağın var-dövlətinə sahib olmaq ehtirası hakimdirsə, Azərbaycan tamaşaçısının 
gözündə doğma yurdun sərvətini, gözəl guşələrini canlandırır:  
 
Dərbənd...Mahaçqala, Bakı, of, Bakı!  
O böyük şəhərin qucağındakı  
Tükənməz xəzinə... neft buruqları,  
Muğan çöllərinin gözəl baharı... (134, 265) 
 
«İnsan» bu günümüzlə səsləşən bir əsərdir, çünki ağılın qələbəsi məsələsi heç 
vaxt öz aktuallığını itirmir. Bu gün yenə hər şeyi zor gücünə həll etmək istəyənlər, 
başqasının torpağına göz dikənlər, xalqların azadlıq hərəkatını boğmağa cəhd etmək 
istəyənlər var. Vətənin müdafiəsi zamanı itirdiyi əzizinin xatirəsinə «Hicran 
nəğməsi» qoşanlar var... 
 
 
190
1931-ci ildə «Biz hərb istəmirik, hərbə hazırıq», 1941-ci il iyunun 22-də 
«Müsəlləh əsgərəm mən də bu gündən» deyən S.Vurğun 1945-ci ildə mayın 9-da 
ümumxalq sevincini «Zəfər bayramı» şerində bu cür ifadə etdi: 
Qoy çalıb-oynasın Vətən torpağı,  
Göylər səcdə qılsın bu ülviyyətə.  
Ölümün, zülmətin qara bayrağı  
Bu gün təslim oldu bizim qüdrətə! (132, 199) 
 
 
 
 
 
 
 
 
191
IV FƏSİL  
 
BƏDİİ  OBRAZ  YARADICILIĞINDA  
   MİLLİLİK  VƏ ÜMUMBƏŞƏRİLİYİN   
VƏHDƏTİ  MƏSƏLƏSİ 
 
Problemə şairin elmi-nəzəri baxışı 
 
Səməd Vurğun bütün həyatı boyu mənsub olduğu xalqın təəssübünü çəkmiş, onu 
hər hansı bir hücumdan cəsarətlə qorumuş, sözün həqiqi mənasında alovlu bir 
vətənpərvər olmuşdur. Şair özünün müxtəlif çıxış və məqalələrində, məruzələrində 
yurdsevərliyi təbliğ etmiş, öz soydaşlarını bu müqəddəs hissi yüksək tutmağa 
çağırmışdır. Onun fikrincə, vətənpərvərlik insan hissləri içərisində ən müqəddəs, 
əbədi, tərəqqi və inkişafa təkan verən amillərdən bəlkə də ən mühümüdür. Şair belə 
hesab edir ki, xalq eşqi, Vətən məhəbbəti insanın həyat nəfəsidir desək, biz ömrün 
məqsəd üçün yarandığını bir daha dərk edərik. «Öz arxasında xalqın, vətən torpağının 
qüdrətini, onun həyat və mübarizə qabiliyyətlərini dərk edən bir qəhrəman döyüş 
meydanında yorulmaz, odlar, alovlar içində yansa belə, vətən torpağının gələcəyi, 
şərəf və şöhrəti ona böyük təsəlli olar, o, həyatın da, ölümün də mənasından razı 
qalar». (135, 317) 
S.Vurğun bu baxımdan sənət adamı qarşısında konkret vəzifələr olduğunu 
xatırladır, Vətən eşqindən ilham alan şairi bəxtiyar adlandırırdı. Şairə görə, Vətən 
torpağı, xalqımızın mənəvi həyatı tükənməz xəzinədir ki, onun bir çox inciləri hələ də 
kəşf edilməmişdir. Məhz buna görə də «hər hansı bir qələm sahibi  
 
 
192
kim üçün yazıram? - deyə özünə sual verdiyi zaman qarşısında kamala yetmiş, öz 
tarixinin, öz varlığının qədrini bilən bir xalq gördükdə qartal qanadları ilə uçar, onun 
vətəndaşlıq vüqarı şer və sənət ilhamına yelkən taxar, içindən əbədi olaraq «Yarat! 
Yarat!» - deyə bir səs gələr». (135, 317) 
Səməd Vurğun vətənpərvərlik deyərkən onun əsas ruhunu milli vüqar hissinin 
təşkil etdiyini xüsusi qeyd edirdi. Şairin fikrincə, mənsub olduğu xalqın varlığı ilə 
fəxr etməyən, onun eşqini müqəddəs bir məşəl kimi öz qəlbində yandırmayan bir 
insan, öz vətəndaşlıq haqqını dərk edə bilməz, ona vətənpərvər demək də gülünc olar. 
Danteni, Şekspiri yaradan xalqlar dünya mədəniyyəti bağçasında vüqarlı gəzdiyi 
kimi, Nizamini, Füzulini yaradan bir xalq da dünya mədəniyyəti xəzinəsinə verdiyi 
bu solmaz incilərlə, öz dühası və istedadı ilə fəxr etməyə haqlıdır. Buna görə də şair 
belə hesab edirdi ki, bizim tarix və ədəbiyyat dərslərimiz, bütün təlim və tərbiyəmiz 
xalqımızın varlığını sadəcə ardıcıl bir şəkildə keçmək deyil, onun mənəvi həyatını 
böyük vüqar və iftixar hissi ilə tərənnüm etməlidir. S.Vurğuna görə, bu o deməkdir 
ki, orta, yaxud ali təhsilli bir gənc Vaqifi böyük bir şair, Cavanşiri böyük bir 
qəhrəman kimi öyrəndiyi zaman onlarla bir azərbaycanlı kimi fəxr etməlidir. Şair 
gənclərimizə bu müqəddəs hissi, idrak və mərifəti aşılamaq işində müəlliflərimizin 
rolunu, təşəbbüs və qayğısını xüsusi qeyd edirdi. 
S.Vurğun deyirdi ki, «Yaşasın azadlıq, yaşasın vətən, məhv olsun zalımlar və 
qəsbkarlar!» kimi şüarlarla uşaqlarımızda vətənpərvərlik və qəhrəmanlıq hissləri 
yaratmaq olmaz, bu üsulla yazılmış əsərlər uşaq təbiətini zorlamış olar, ona vətəni və 
xalqı sevdirə bilməz. Şairin fikrincə, bunların əvəzində vətən torpağının gözəl 
səhnələrini, onun günəşli səhərlərini, ulduzlu axşamlarını, gözəl insanlarını həqiqi şer 
dili ilə təsvir etsək, uşaq vətənpərvərlik sözünü eşitməsə də, öz vətəninə məftun 
olacaqdır. 
S.Vurğunun 1953-cü ildə o zamanlar «Mərkəzi mətbuat» adlandırılan Moskva 
mətbuatında «Böyük sənət məsələləri» (210,  
 
 
193
141-143) və «Şairin hüquqları» (211) adlı iki məqaləsi dərc olunmuşdur. Burada şair 
ədəbiyyatın bir sıra məsələləri, o cümlədən millilik və ümumbəşərilik barədə öz fikir 
və mülahizələrini bildirmişdir. Onun fikirləri dövrü üçün bir növ yeni olduğundan 
birmənalı qarşılanmamış, müəyyən mübahisələrə, hətta münaqişəyə səbəb olmuşdur. 
Şair «Böyük sənət məsələləri» adlı məqaləsində öz mülahizələrini ədəbiyyat və 
incəsənətin gələcək inkişafı üçün həyati əhəmiyyətə malik olan tipiklik probleminin 
şərhi üzərində qurmuşdur. İndiyədək tipiklik haqqında aydın bir anlayışın olmadığı, 
indiki ictimai hadisələrin mahiyyətini ifadə edən şeylərin deyil, çox yayılmış, 
məişətdə kök salmış şeylərin tipik sayıldığı S.Vurğunu razı salmırdı. Buna görə də o, 
tipiklik haqqında, obrazların və hadisələrin şüurlu surətdə şişirdilməsi haqqında 
söhbətin meydana çıxmasını bədii yaradıcılıq praktikasının irəli sürdüyünü tamamilə 
təbii bir hal hesab edirdi. 
Şair obrazların şüurlu surətdə böyüdülməsini böyük incəsənətin mahiyyətini 
təşkil edən bir məsələ kimi səciyyələndirir və bunu çoxdan məlum olan, lakin az qala 
hamı tərəfindən unudulan belə bir həqiqətə doğru geri qayıtmaq sayırdı ki, böyük 
incəsənət heç bir zaman böyük bədii ümumiləşdirmələr olmadan, yüksək bədii 
idealsız yaşaya bilməz. S.Vurğun dünya ədəbiyyatı tarixinə istinad edərək göstərirdi 
ki, bəzən tam bir dövrün və ya bütün bir xalqın ruhu və qəlbi hər hansı bir şairin 
yüksək fikir və hisslərində öz ifadəsini tapmışdır. O bu baxımdan XVIII əsrdə 
yaşamış böyük Azərbaycan şairi M.P.Vaqifin, XX əsrin əvvəllərində yaşamış dahi 
satirik M.Ə.Sabirin yaradıcılığını nümunə hesab edirdi. 
Şair bu məqalədə bədii surətləri yaradarkən münasib təsvir vasitələrinin, o 
cümlədən münasib bədii dilin tapılmasını bir tələb kimi qarşıya qoyurdu. Onun 
fikrincə, bu təsvirin sənətkarın parlaq boyalarına, yüksək poetik bədii dilinə ehtiyacı 
vardır. S. Vurğun yazıçı öz qəhrəmanının dili ilə yüksək və alovlu sözlər  
 
 
194
deyəndə, yüksək fikirləri və arzuları ifadə edəndə bəzi tənqidçilərin müəllifi qeyri-
təbiilikdə, sünilikdə, bəzən isə mücərrədlikdə təqsirləndirməsi ilə heç cür 
razılaşmırdı. O, belə hesab edirdi ki, bu cür tənqidçilər yazıçının təsvir etdiyi 
adamların dilini onların gündəlik və adi məişət dili ilə məhdudlaşdırır, böyük mənəvi 
aləmin dilini, yüksək fikirlərin, arzuların, nurlu hisslərin və duyğuların dilini inkar 
edirlər. Şair yazırdı: «Əgər biz böyük və güclü insan obrazları yaratmaq istəyiriksə, 
gərək həmin insanlar üçün ifadəli, həmin adamların həyatını və mübarizəsini, onların 
mürəkkəb daxili aləmini açıb göstərməyi bacaran zəngin bədii dil də yaradaq». (136, 
250) 
S.Vurğun «Böyük sənət məsələləri»ndə tipiklik məsələsi ilə əlaqədar olaraq milli 
xarakter probleminin də yeni bir şəkildə meydana çıxdığını xüsusi qeyd etmiş, bu 
barədə öz mülahizələrini söyləmişdir. O vaxtlar bir sıra tədqiqatçılar təsdiq edirdilər 
ki, SSRİ-də yaşayan bütün xalqlar bir-birindən dildən başqa heç bir şeylə fərqlənə 
bilməzlər. 
Filologiya elmləri doktoru, şair Qasım Qasımzadə göstərir ki, bu barədə aparılan 
müzakirə və mübahisələrdə bir vaxt milli xarakteri inkar halları epidemik hal almışdı. 
Yeni tarixi mərhələdə ərazi, iqtisadi və dil birliyi şəraitində millətin mövcudluğu 
marksist təlim əsasında təsdiq edilsə də, mübahisə «mədəniyyət ümumiliyində özünü 
göstərən ruhi («mənəvi») xüsusiyyət ümumiliyi» müddəası üzərində gedirdi. «Bu 
anlayışı «milli xarakter»dən ayırmaq, yaxud bütün insanlar üçün süni surətdə 
eyniləşdirmək tərəfdarları meydana gəldi. Deyənlər oldu ki, «söhbət hər hansı» «milli 
xarakterin» «mənəvi xüsusiyyət ümumiliyindən yox, milləti təşkil edən ayrı-ayrı 
adamlar qrupunun (sinfi və peşə, etnoqrafik və b.) tarixən meydana gələn bəzi mənəvi 
(ruhi) xüsusiyyətlərindən getməlidir». (103, 113) Bütün bunlar isə milli 
xüsusiyyətləri inkar etməkdən başqa bir şey deyildi. 
S.Vurğun hər bir xalqın milli xüsusiyyətlərinin yalnız milli dillər arasındakı 
fərqlərlə məhdudlaşdırılmasını heç cür qəbul etmir  
 
 
195
və bu fikri qətiyyətlə rədd edirdi. O, «formaca milli, məzmunca sosialist» 
mədəniyyətində formanın yalnız dillə məhdudlaşdırılmasının əleyhinə idi. S.Vurğun 
xatırladırdı ki, dünyada eyni bir dildə danışan, lakin müxtəlif milli xarakterlərə malik 
xalqlar yaşayırlar. Şair yazırdı: «Hər bir xalqın özünün xüsusiyyətləri: öz məişəti, öz 
ənənələri və zövqü, adətləri və vərdişləri vardır ki, bütün bunlar da əsrlər boyunca 
yaranıb inkişaf etmişdir, hər bir xalqın öz təfəkkür tərzi və dünyanı dərk etmək tərzi 
vardır». (136, 251) 
S.Vurğun müxtəlif milli mədəniyyətlərin bir-birindən keçilməz sədlərlə 
ayrılmadığını, onların arasında hətta forma cəhətdən bir çox ümumi cəhətlərin 
olduğunu da istisna etmirdi. O, sənətkarın vəzifəsini onda görürdü ki, həm xalqları 
birləşdirən, onları bir-birinə yaxınlaşdıran, bir-birini anlamağa vasitə olan cəhətləri, 
həm də dünya mədəniyyətini zənginləşdirən və ümumiləşdirən milli xüsusiyyətləri 
görüb duya bilsin. 
Şair insandakı milli xüsusiyyətləri düzgün və bütün rəngarəngliyi ilə təsvir 
etməyi böyük və parlaq xarakterlər yaratmaq üçün zəruri şərt sayırdı. 
S.Vurğun bu barədə fikir və mülahizələrini «Şairin hüquqları» məqaləsində daha 
da dərinləşdirmiş və genişləndirmişdir. 
Əlbəttə, S.Vurğun sosializm realizmini özünün mənsub olduğu ədəbiyyatın əsas 
yaradıcılıq metodu kimi qəbul edirdi. Bununla yanaşı, şairin fikrincə, bu metod 
müxtəlif millətlərdən olan yazıçıları heç də məcbur etmir ki, onlar həyatın bütün 
proseslərini və hadisələrini yalnız müəyyən bir çərçivə daxilində, bütün milli 
ədəbiyyatlar üçün yeganə olan bir formada açıb göstərsinlər və ümumiləşdirsinlər. 
Sosializm realizmi metodunun mahiyyətini belə başa düşmək - onu ehkam halında, 
məhdud şəkildə başa düşmək və həyat həqiqəti ilə ziddiyyətə girmək deməkdir. 
Həyat özü müxtəlif şəkillərdə təzahür edir, bu isə incəsənətdə formaların, o cümlədən 
milli formanın rəngarəng və müxtəlif olmasını şərtləndirir. Şair «Böyük sənət 
məsələləri»ində söylədiyi  
 
 
196
fikri təkrar edir ki, hər millətin öz tarixi inkişaf yolu, məişət tərzi, əsrlər boyunca 
yaranıb təkmilləşmiş ənənələri, dili, adətləri, vərdişləri, düşüncə tərzi və ruhi aləmi 
vardır. Bunlar isə hər bir millətin təkraredilməz və xüsusi keyfiyyətini təşkil edir. 
S.Vurğunun fikrincə, azərbaycanlı Süleyman Rüstəm və belarus Arkadi Kuleşov, rus 
Mixail İsakovski və gürcü Georgi Leonidze kimi bir-birinə oxşamayan şairlərin 
istedadları yalnız milli zəmində inkişaf edib ərsəyə çata bilmişdir. 
Şair bu məqalədə milli formalar arasındakı fərqləri yalnız dil fərqləri ilə 
məhdudlaşdıran ədəbiyyatşünas və tənqidçilərə qarşı daha kəskin mövqe tutmuşdur. 
Milli formanın dildən başqa bütün ünsürlərini inkar edən tənqidçilər mahiyyət etibarı 
ilə əslində hər bir millətin özünəməxsus oricinallığını, milli xarakterini, zəngin 
xüsusiyyətlərini inkar edirdilər. Həmin «nəzəriyyənin» tərəfdarları təsdiq edirdilər ki, 
bir halda ki, SSRİ-də yaşayan bütün xalqlar kommunizm qurucularıdır, kommunist 
ideyalarını təcəssüm etdirirlər, bütün ölkə üçün ümumi olan fikir və arzularla 
yaşayırlar, həmin xalqların arasında müəyyən fərqin olması haqqında danışmağa əsas 
yoxdur. Azərbaycanlı da sovet adamıdır, ukraynalı da. Guya, onlar yalnız dillərinə 
görə bir-birindən fərqlənirlər. 
Əlbəttə, təpədən dırnağadək milli ruhda köklənmiş S.Vurğun kimi yaradıcı 
şəxsiyyət bu fikirlə razılaşmazdı. Məhz buna görə də o yazırdı: «...bu doğrudur: biz 
hamımız kommunizm qururuq. Lakin kommunizm ideyalarından ruhlanan hər hansı 
bir rus məgər öz rusluğundan çıxırmı?.. Gələcəyin yolu millətlərin, milli dillərin və 
milli mədəniyyətlərin çiçəklənməsi yoludur». (136, 262) 
Bununla birlikdə Səməd Vurğun onu da qeyd edirdi ki, bu günkü milli forma öz 
dünənki şəklində deyildir. Milli forma arasıkəsilməz dialektik inkişafdadır; milli 
formaya dəyişməyən, donmuş, həmişəlik və əbədi kateqoriya kimi baxmaq olmaz. 
Onun müəyyən keyfiyyətləri ölüb aradan çıxır, müəyyən yeni  
 
 
197
keyfiyyətləri isə yaranır; beləliklə, milli formanın bütün keyfiyyətləri arasıkəsilməz 
bir halda, xüsusilə indi daha çoşğun zənginləşmə prosesi keçirir. 
Şairin fikrincə, milli formaların zənginləşməsinin mənbəyi həyatın özündədir, 
müxtəlif xalqların ədəbiyyatları arasındakı sıx və möhkəm qarşılıqlı yaradıcılıq 
əlaqəsində və təsirindədir. S.Vurğun ədəbiyyatlar arasındakı qarşılıqlı əlaqə və təsiri 
nəzərə almamağı açıq-aşkar olan faktlara göz yummaq kimi qiymətləndirirdi. Eyni 
zamanda o, belə hesab edirdi ki, hər hansı bir milli ədəbiyyatın ənənələrinin başqa bir 
milli ədəbiyyatda özünəməxsus şəkildə inikası haqqında sükut edənlər də, 
ədəbiyyatlar arasındakı qarşılıqlı əlaqəni və təsiri əsas götürərək, milli formaların 
özünəməxsus bütün xüsusiyyətlərini və zənginliyini inkar etməyə təşəbbüs göstrənlər 
də səhvə yol verirlər. Şair yazırdı: «Sosializm realizmi metodu bizim üçün vahid 
metoddur, lakin sosializm realizminin dünyada hər şeyi əhatə edən, hamı üçün vahid 
və məcburi olan yeganə «forması» yoxdur». (136, 264) 
Qeyd etdiyimiz kimi, S. Vurğunun hər iki məqalədə irəli sürdüyü fikir və 
mülahizələr bir çoxlarının xoşuna gəlməmiş, şairin söylədiklərinə qarşı çıxan, hətta 
onu ittiham edən məqalələr yazılmışdır. 
S.Vurğunun 1953-cü ildə «Oktyabr» curnalının 2-ci sayında dərc olunmuş üç 
səhifəlik «Böyük sənət məsələləri» adlı məqaləsinə qarşı Y.Qorbunovanın on iki 
səhifədən ibarət «Sosializm realizminin bəzi nəzəri məsələləri haqqında» adlı 
məqaləsi elə həmin curnalın 4-cü sayında dərc edilmişdir. 
Y.Qorbunova yazının əvvəlində etiraf etmişdir ki, S.Vurğunun məqaləsində bir 
sıra düzgün fikir və mülahizələr vardır. Şairin zəif, «xaltura»lı əsərlərə qarşı çıxması, 
müasirlərimizin parlaq obrazlarının yaradılması, dərin və çoxcəhətli 
ümmiləşdirmələrin aparılması barədə fikirləri də təqdir olunur. Bununla yanaşı, 
Y.Qorbunova S.Vurğunun müsbət qəhrəman problemi ilə bağlı fikirləri ilə razılaşmır, 
şairin mülahizələrini sosializm realizmi  
 
 
198
metodundan uzaqlaşmaq kimi izah edirdi. 
Tənqidçinin fikrincə, şair ədəbiyyatda müsbət qəhrəman obrazını yaratmaq üçün 
adi adamlara, adi görünən hadisələrə deyil, sənətdə yalnız müstəsna sücet və 
motivlərə, qüvvətli, ehtiraslı təbiətlərə müraciət etməyi təbliğ edir. Beləliklə də 
Y.Qorbanovanın dediklərindən belə çıxırdı ki, S.Vurğun sosializm metodunun 
mahiyyətini düzgün dərk etməmişdir. 
Yuxarıda qeyd etdiyimiz kimi, S.Vurğun sosializm realizmini inkar etmirdi. 
Lakin şair bu realizmə bir ehkam, donuq bir metod kimi baxmır, onu daim inkişafda 
və geniş planda başa duşür, bu metodun ehkam halında qəbul edilməsini həyat 
həqiqəti ilə ziddiyyətə girmək hesab edirdi. O, fikrini belə əsaslandırırdı ki, həyat özü 
müxtəlif şəkillərdə təzahür edir, bu isə incəsənətdə formaların, o cümlədən milli 
formanın rəngarəng və müxtəlif olmasını şərtləndirir. Həmin dövrdə isə bu cür 
mülahizələr əslində qəbul edilmir, «qeyri marksist-leninçi təlim» kimi 
qiymətləndirilirdi. Məhz məsələyə dövrün tələblərinə uyğun yanaşan Y.Qorbunova 
şairin digər mülahizələri ilə də razılaşmırdı. 
Müəllif S.Vurğunun milli xarakter problemi ilə bağlı mülahizələrinə də öz 
münasibətini bildirmişdir. O göstərir ki, S.Vurğun ədəbiyyatda xəlqilik problemini 
milli xarakter problemi ilə əlaqələndirdiyi zaman düzgün hərəkət edir, çünki tipik 
bədii obraz milli olmaya bilməz. O, mənsub olduğu xalqın bir milləti digərindən 
ayıran milli xüsusiyyətlərini, xarakterinin özünəməxsusluğunu əks etdirməlidir. Bu, 
bədii obrazın həqiqi mənada tipik və eyni zamanda fərdi olmasına səbəb olur. 
S.Vurğunun bu mülahizələri söyləyərkən haqlı olduğunu bildirən Y.Qorbunova 
bununla yanaşı onu da qeyd edir ki, bu zaman şairin gətirdiyi dəlillər anlaşılmaz və 
birtərəflidir. Tənqidçi yazır: «Böyük sənət məsələləri» məqaləsinin müəllifi belə 
hesab edir ki, bizim ədəbiyyatımızda milli xarakter problemi tipiklik məsələsi ilə 
əlaqədar olaraq yeni şəkildə qoyulmalıdır. S.Vurğun məsələnin mövcud marksist 
həllinin onu nə üçün qane etmədiyini lazımi şəkildə izah etmir».  
 
 
199
(192, 174) Tənqidçinin fikrincə, şairin gətirdiyi bütün dəlillər daha çox millətlər 
arasında fərqli cəhətlərin əsaslandırılmasına xidmət edir, millətlərin kommunizm 
quruculuğu prosesində bir-birinə yaxınlaşması isə göstərilmir. 
S.Vurğunun «Hər bir xalqın özünün xüsusiyyətləri: öz məişəti, öz ənənələri və 
zövqü, adətləri və vərdişləri vardır ki, bütün bunlar da əsrlər boyunca yaranıb inkişaf 
etmişdir. Hər bir xalqın öz təfəkkür tərzi və dünyanı dərk etmək tərzi vardır» – fikri 
barədə Y.Qorbunovanın mülahizələri də özünün qeyri-adiliyi ilə məhz dövrünün 
tələblərinə uyğundur. O, şairin qeyd etdiyimiz sözlərini sitat gətirir və onun ardınca 
belə yazır: «Bu, əlbəttə, ümumən belədir. Lakin sovet xalqları üçün hər halda əsas 
deyil». (192, 174) Deməli, ədəbiyyatşünas hər bir xalqın özünəməxsus milli 
xüsusiyyətlərinin mövcudluğunu qəbul edir, lakin bu xüsusiyyətləri ikinci dərəcəli 
sayır. Onun fikrincə, milli özünəməxsusluq sovet xalqları üçün əsas amil ola bilməz. 
Tənqidçi S.Vurğunun milli özünəməxsusluq barədə fikirlərinə münasibətini bu cür 
bildirmişdir: «Əgər biz onu düzgün başa düşürüksə, Səməd Vurğun burada iki səhvə 
yol vermişdir. O, «öz təfəkkür tərzi və dünyanı dərketmə tərzi» olan «milli 
xarakterin» mahiyyətini səhv başa düşür. Onun bu fikri milli xarakter barədə marksist 
anlayışına uyğun gəlmir. Bundan başqa, o, «millət» və «milli xarakter» anlayışlarının 
dəyişən olduğunu nəzərə almır. Zaman dəyişdikcə, milətlər də dəyişir. SSRİ xalqları 
ailəsini təşkil edən sosialist millətləri Rusiya imperiyasına daxil olan millətlərdən 
köklü surətdə fərqlənirlər». (192, 174) 
Bu sözlər bu gün deyil, heç yazıldığı 1953-cü ildə də təbii səslənə bilməzdi. Axı, 
sosializm quruluşunun özü də ayrı-ayrı millətlərin inkişafını inkar etmirdi. Çünki 
S.Vurğunun qeyd etdiyi kimi, «bir rus kommunist olmuşsa, bu halda öz rusluğundan 
çıxmırdı». 
S.Vurğunun milli özünəməxsusluq barədə fikirlərinə qarşı çıxanlardan biri də 
görkəmli tacik şairi Mirzo Tursunzadə olmuşdur. O da şairin işlətdiyi məlum 
ifadələrə iradını bildirərkən belə  
 
 
200
yazmışdır: «Səməd Vurğun hər bir sosialist millətinin xarakterində hansı xüsusi 
təfəkkür və dünyanı dərketmə» tərzi görür? Axı, ölkəmizin bütün xalqları vahid 
dünyagörüşündə birləşmişdir. Sosialist birgəyaşayış tərzi, əlbir mübarizə illəri sovet 
adamları və sovet xalqlarında ümumi, vahid vərdişlər, ümumi təfəkkür və 
dünyagörüşü sistemi yaratmışdır». (103, 29) M.Tursunzadənin bu fikrinə 
münasibətini bildirən Qasım Qasımzadə yazır ki, burada S.Vurğunun işlətdiyi 
«dünyanı dərketmə» («mirovospriətiə») ilə M.Tursunzadənin işlətdiyi «dünyagörüşü» 
(«mirovozrenie») sözlərinin mənası tam eyniyyət təşkil etmir. Dünyagörüşü insanı 
əhatə edən mühit haqqında baxış, anlayış və təsəvvür sistemidir. «...S.Vurğun hər bir 
xalqın özünəməxsus dünyagörüşündən deyil, «xüsusi təfəkkür və dünyanı dərketmə 
tərzindən» söhbət açmışdır». (103, 29) 
S.Vurğunun şəxsi arxivində onun «Mənim Qorbunovaya cavabım» adlı 
məqaləsinin əlyazması mühafizə olunur. (214) Şair belə bir cavabı yazsa da, dərc 
etdirməmişdir. 
Həmin cavabdan görünür ki, S.Vurğun Y.Qorbunovanın məqaləsi ilə çox 
diqqətlə tanış olduqdan sonra öz fikir və mülahizələrini bir daha şərh etməli 
olmuşdur. Şair belə bir qənaətə gəlmişdir ki, Qorbunova onun fikirlərini ya düzgün 
başa düşməmiş, yaxud da təhrif etmişdir. S.Vurğunun fikrincə, Qorbunova sənətdə 
milli formanı inkar etmir və bununla yanaşı belə düşünür ki, dillərin müxtəlifliyi 
xalqların birləşməsinə deyil, ayrılmasına aparır. S.Vurğun tənqidçinin bu fikrini 
qeyri-elmi, tamamilə səhv və zərərli hesab edir. Şair göstərir ki, mədəniyyət konkret 
milli formada doğulur və inkişaf edir; mədəniyyətin hamı üçün hazır və standart 
forması yoxdur. Canlı insan konkret tarixi və milli şəraitdə doğulduğu kimi, 
mədəniyyət də ilk dəfə müxtəlif formalarda meydana gəlir. 
S.Vurğun Y.Qorbunovanın fikir və mülahizələrinin kökündən əsassız və yanlış 
olduğunu öz dövrünün dialektik təliminə uyğun əsaslandırmışdır. 
 
 
201
Y.Qorbunovanın məqaləsi ilə təxminən eyni vaxtda «Literaturnaya qazeta»da 
dərc olunmuş «Şairin hüquqları» adlı məqaləsində S.Vurğun bir sıra məsələlərlə 
yanaşı, milli özünəməxsusluq barədə fikirlərini daha dərindən əsaslandırmağa səy 
göstərmişdir. Qeyd edək ki, şairin bu məqaləsinə qarşı çıxışlar da «dərinləşdirilmiş» 
və artıq müəllifi ittiham etmək səviyyəsinə çatmışdır. Bu baxımdan «Literaturnaya 
qazeta» da dərc olunmaq üçün hazırlanmış «Sovet şairinin borcu» sərlövhəli məqalə 
xarakterikdir. 
Azərbaycan şairlərindən R.Rza, S.Rüstəm və M.Rahimin imzaladığı bu yazının 
müəlliflərinin fikrincə, yazılışında bəzi fərqlərə baxmayaraq hər iki məqalə - həm 
«Böyük sənət məsələləri», həm də «Şairin hüquqları» eyni dərəcədə səhvdir və 
S.Vurğunun vaxtilə Azərbaycanın partiya mətbuatı və ədəbi ictimaiyyəti tərəfindən 
haqlı tənqid olunmuş ideya-bədii nöqsanlarına haqq qazandırmağa xidmət edir. 
Müəlliflər «Böyük sənət məsələləri»nin Y.Qorbunova tərəfindən geniş təhlil 
edildiyinə əsaslanaraq «Şairin hüquqları» üzərində dayanmışlar. 
Müəlliflərin fikrincə, S.Vurğun «milli xarakter» barədə düzgün olmayan, qeyri-
marksist mülahizə yürütmüşdür. Şairin «hər bir millətin öz tarixi inkişaf yolu, öz 
məişət tərzi, əsrlər boyunca yaranıb təkmilləşmiş öz ənənələri vardır, öz dili, öz 
adətləri, vərdişləri, öz düşüncə tərzi və ruhi aləmi vardır» yazması həmin müəllifləri 
də razı salmır və onlar şairi günahlandırırlar ki, S.Vurğun bu mülahizələrini təkidlə 
irəli sürərkən cəmiyyətdə sosialist millətlərinin birliyi barədə bir kəlmə də 
söyləməmişdir. Müəlliflər ona əsaslanırlar ki, «əsrlər boyunca yaranıb təkmilləşmiş» 
bu ənənələr, adətlər və vərdişlər içərisində elələri də vardır ki, onlar feodal-patriarxal 
həyatı və dünyagörüşünün qalıqlarıdır, bu gün bizim xalqın mənəviyyatına yaddır. 
Şairin öz vaxtını ötmüş adət-ənənələri tənqid etməməsini müəlliflər S.Vurğunun 
«Azərbaycan xalqının mənəvi dünyasını ölkəmizin (SSRİ nəzərdə tutulur - A.B.) 
digər xalqları üçün anlaşıqlı və doğma edən xüsusiyyətləri» müdafiə etməməsi kimi 
başa düşmüşlər. Onlar  
 
 
202
yazırlar: «Səməd Vurğun «milli xarakter» termini altında əsasən öz xalqının 
xarakterik cəhətlərini deyil, keçici, təsadüfi, bəzi hallarda vaxtı ötmüş cəhətlərini başa 
düşür». (207) 
Əlbəttə, opponentlərin bu iradları ilə razılaşmaq olmaz. Axı, S.Vurğun birmənalı 
şəkildə qəbul edirdi ki, bu günkü milli forma öz dünənki şəklində deyildir. Şair 
yazırdı: «Milli forma arasıkəsilməz dialektik inkişafdadır; milli formaya dəyişməyən, 
donmuş, həmişəlik və əbədi bir kateqoriya kimi baxmaq olmaz. Onun müəyyən 
keyfiyyətləri ölüb aradan çıxır, müəyyən yeni keyfiyyətləri isə yaranır; beləliklə, milli 
formanın bütün keyfiyyətləri arasıkəsilməz bir halda, xüsusilə indi daha çoşğun 
şəkildə zənginləşmə prosesi keçirir». (136, 262) S.Vurğunun opponentləri 
Y.Qorbunovanın belə bir fikri ilə yekdildirlər ki, şair hər iki məqalədə «milli 
xarakter» barədə fikir söyləyərkən ədəbiyyatda konkret faktlara müraciət etməmişdir. 
Onlar S.Vurğuna «xatırladırdılar» ki, bizim bir sıra əsərlərimizin əsas çatışmazlığı 
qəhrəmanların «milli xarakterinin» unudulmasında yox (hərçənd ki, belə əsərlərin 
olduğunu da opponentlər qəbul edirlər), kommunizm quran müasir sovet adamının 
obrazının, onun zəngin mənəvi aləminin və səciyyəvi xüsusiyyətlərinin tam 
göstərilməməsindədir. (214) 
Şübhəsiz ki, S.Vurğun «Şairin hüquqları»nı (həm də «Böyük sənət 
məsələləri»ni) qələmə alarkən bu və ya digər xüsusiyyətin, hansı xalqın 
ədəbiyyatında, hansı yazıçının əsərində zəif, yaxud güclü verildiyini göstərməyi öz 
qarşısına bir məqsəd kimi qoymamışdı. O, çox doğru olaraq deyirdi ki, yazıçı yeni 
bədii vasitələrin gücü ilə öz xalqının başqa xalqlarla birliyindəki coşğunluğu əks 
etdirməsə öz vəzifəsini yerinə yetirə bilməz. «Yazıçı əgər öz xalqının həyatına 
möhkəm daxil olmuş yeniliyin təzahür etdiyi xüsusi formaları nəzərdən qaçırırsa, o, 
yenə də müvəffəqiyyətsizliyə uğrayacaqdır. Əgər yazıçı nə isə universal, həmişə və 
hər şey üçün ümumi ola biləcək mücərrəd formalar axtarmaqla məşğul olsa, yenə də 
səhv edəcəkdir». (136, 263) 
 
 
203
S.Vurğunun Azərbaycan, Gürcüstan və Belorusiyanın bir sıra görkəmli 
şairlərinin istedadının «yalnız milli zəmində inkişaf edib ərsəyə çata bilməsi barədə 
mülahizələri də «Sovet şairinin borcu» məqaləsinin müəllifləri üçün «qəribə 
səslənir».∗ (136, 261).  
 Onlar yazırlar: «S.Vurğun burada da öz əqidəsinə sadiq qalaraq unudur ki, 
müxtəlif millətləri təmsil edən bu şairlər yalnız «milli zəmində» ayrıldıqlarına və 
bununla məhdudlaşdırıldıqlarına, «milli formanın özünəməxsus cəhətlərinə» bağlı 
olduqlarına görə deyil, öz xalqının ədəbiyyatını digər sovet xalqları ədəbiyyatları ilə 
qarşılıqlı təsir və əlaqədə zənginləşdirdiklərinə görə yetişib ərsəyə çatmışlar». (214) 
Deməli, opponentlər sənətkarın uğurlarında milli zəminin əhəmiyyətini qəbul 
etməmiş, S.Vurğunun «Şairin hüquqları»nda yazdığı bu sözləri ilə «görməmişlər»: 
«Milli formaların zənginləşməsinin mənbəyi həyatın özündədir, müxtəlif xalqların 
ədəbiyyatları arasındakı sıx və möhkəm qarşılıqlı əlaqəsində və təsirdədir». (136, 
263) 
Məqalənin müəllifləri S.Vurğunun «Şairin hüquqları»ndakı «səhv fikirlərini» 
onun sosialist realizmi ilə razılaşmadığı, realizm yaradıcılıq metoduna inamsızlığı ilə 
əlaqələndirirlər. Onların fikrincə, son on ildə S.Vurğunun yaradıcılığında özünü 
göstərən bir sıra «ideya-bədii səhvlər» də məhz bununla bağlıdır. «S.Vurğun məhz 
sənətdə realizm metodu ilə razılaşmadığına görə bizim ədəbiyyatımızda elə əsərləri 
pisləyir ki, orada həyatın fonunda ruhlar və alleqorik fiqurlar əvəzinə real adamlar-
dülgərlər, kolxozçular, mühəndislər, partiya işçiləri iştirak edirlər». (214) 
S.Vurğunun sosialist realizmi barədə bu fikri təkzib edən mülahizələrini 
yuxarıda şərh etdiyimizdən təkrara ehtiyac duymuruq. 
Məqalədə S.Vurğunun romantik poeziya və şerin dili barədə fikir və 
mülahizələri də kəskin tənqid edilmişdir. 
Məqalə müəllifləri belə bir hökm vermişlər ki, S.Vurğunun ədəbiyyata 
baxışındakı səhvlər onun həm nəzəri mülahizələri,  
                                           
∗ С.Вурьун бурада С.Рцстямин дя адыны чякмишди. 
 
 
204
həm də bədii yaradıcılığı üçün xarakterikdir. Elə burada şairin «Hürmüz və Əhrimən» 
dramatik poeması, «İnsan» pyesi, bir sıra şerləri kəskin hücumlara məruz qalmışdır. 
«Hürmüz və Əhrimən» dramatik poemasında Xeyirlə Şərin mübarizəsini 
Hürmüzlə Əhrimənin mübarizəsi fonunda ümumiləşdirilməsi, obrazların rəmzlərlə 
verilməsi və onların adları (Zülmət, Dağlar Sultanı, Küskün və s.) opponentləri razı 
salmamış, əsərdə müəllifin dilindən verilmiş «bu gün matəm, sabah bayram, əzəldən 
böylədir aləm...» misrasında isə onlar orta əsrlər sxolastikasını, habelə subyektiv 
idealizmi görmüşlər. «İnsan» pyesi isə «mücərrəd əsər» kimi bir daha 
damğalanmışdır. Məqalənin ilk variantında şairin «Aslan qayası» poeması da 
«nəzərdən keçirilmiş» və yəqin ki, «tarixi təhrif edən zərərli bir əsər» kimi yenidən 
yada düşmüşdür. 
«Sovet şairinin borcu» məqaləsində irəli sürülən ittihamlar göstərir ki, bu yazı 
S.Vurğuna qarşı xüsusi tapşırıqla hazırlanmış növbəti aksiya olmuşdur. 
Azərbaycan Yazıçılar İttifaqı Rəyasət Heyətinin 28 may 1953-cü il tarixli 
iclasında məqalənin müzakirəsi olmuşdur. İclasda məqalənin müəlliflərindən biri - 
S.Rüstəm iştirak etməmişdir. 
Müzakirədə çıxış edənlər məqalənin tonunun yumşaldılmasını, bir sıra sərt söz 
və ifadələrin dəyişdirilməsini, Mirzə İbrahimov və Süleyman Rəhimov isə «Aslan 
qayası» poeması ilə bağlı hissənin oradan çıxarılmasını təklif etmişlər. Müəlliflərdən 
biri – Məmməd Rahim isə «Aslan qayası»na aid hissənin saxlanılmasını israrla tələb 
etmişdir. (190) 
İclasda məqalə müəyyən dəyişiklik və əlavələr nəzərə alınmaqla təsdiq olunmuş 
və «Literaturnaya qazeta»nın redaksiyasına göndərilməsi barədə qərar qəbul 
edilmişdir. (190) 
Məqalə M.İbrahimovun imzaladığı müşayiətedici məktubla redaksiyaya 
göndərilmiş, lakin orada birmənalı qarşılanmamış, hətta etiraz doğurmuş, yazıdakı 
qərəzçilik ruhunu, məqsədi bəzi əməkdaşlar, habelə qəzetin baş redaktoru K.Simonov 
hiss etmişlər.  
 
 
205
«Literaturnaya qazeta»nın tənqid şöbəsinin əməkdaşı, tənqidçi Yuri Karasyov şairə 
göndərdiyi 2 iyul 1953-cü il tarixli məktubunda redaksiyanın mövqeyi barədə 
məlumat vermişdir. (142, 334-336) Tənqidçi həmçinin məqalədə qaldırılan bir sıra 
məsələlərə öz münasibətini bildirmişdir. Y.Karasyov şairə yazmışdır: «Məsələ yalnız 
Sizə edilən hücumlarda deyil. Məktubda∗ milli məsələ sahəsində ciddi səhvlər vardır. 
Rəqibləriniz deyil, məhz Siz haqlısınız. İndi, yerli dillərin inkişafına, milli 
özünüdərkin meydana gəlməsinə xüsusi diqqət yetirildiyi bir vaxtda Sizin rəqibləriniz 
birdən-birə milli özünəməxsusluğu inkar etmək fikrinə düşmüşlər. Bu, yas yerində 
meyxana deməyə bənzəyir... Onların məktubunu hətta polemik məqalə də saymaq 
olmaz». (42, 335) 
Sonradan məlum olmuşdur ki, həmin məqalə respublikanın o vaxtkı 
rəhbərliyinin tapşırığı ilə yazılmış və üç nəfər şairin imzası qoyulmuşdur. Bu üç nəfər 
isə bir qədər sonra ayrı-ayrılıqda «Literaturnaya qazeta»nın baş redaktoru 
K.Simonova teleqram göndərərək öz imzalarından imtina etdiklərini bildirmişlər. 
(120) 
«Böyük sənət məsələləri» və «Şairin hüquqları» məqalələrində söylədiklərinin, o 
cümlədən millilik barədə dediklərinin doğruluğuna əmin olan S.Vurğun 1954-cü ildə 
Yazıçıların İkinci Ümumittifaq qurultayında etdiyi məruzədə bir daha bu 
mülahizələrinə qayıtmış, onları əsaslandırmışdır. O, yenidən «hər bir millətin öz 
tarixi, inkişaf yolu, öz məişət tərzi, əsrlər boyunca yaranmış öz ənənələri, öz dili, öz 
adətləri və vərdişləri, öz təfəkkür tərzi və mənəvi aləmi vardır» (136, 370) deməklə 
«gələcəyə gedən yolun – millətlərin çiçəklənməsi yolu» olmasına inamını ifadə 
etmişdir. 
S.Vurğun incəsənətin müxtəlif növlərində, ayrı-ayrı sənət xadimlərinin 
yaradıcılığında yeri gəldikcə millilik və ümumbəşərilik məsələlərini də şərh etmiş, bu 
barədə öz çıxış və məqalələrində əsaslandırılmış mülahizələr söyləmişdir. Şairin 
Nizami Gəncəvi, M.Füzuli, M.P.Vaqif, M.F.Axundov, X.B.Natəvan, N. 
                                           
∗ «Долг советского поэта» нязярдя тутулур.   
 
 
206
Vəzirov, M.Ə.Sabir, C.Məmmədquluzadə, Ü.Hacıbəyov, C.Cabbarlı, habelə bir çox 
müasirlərinin yaradıcılığı barədə fikir və mülahizələri səriştəli ədəbiyyatşünas – alim 
sözü olmaqla öz əhəmiyyətini bu gün də saxlayır. 
S.Vurğun 1947-ci ildə dahi Azərbaycan şairi Nizami Gəncəvinin 800 illik 
yubileyi münasibətilə yazdığı «Azərbaycan sovet ədəbiyyatı və Nizami» adlı 
məqaləsində özünün dediyi kimi, Nizamini yüksək milli şüuru olan bir şair və insan 
kimi xarakterizə etmiş, bununla yanaşı onun başqa bir xüsusiyyətini – digər xalqlara 
humanist münasibətini də xüsusi vurğulamışdır. Nizaminin və onun bir çox 
müasirlərinin məcburən fars dilində yazıb-yaratmalarını ürək ağrısı ilə faciə 
adlandırmışdır. Şair bununla yanaşı xüsusi olaraq onu da qeyd etmişdir ki, bu müdhiş 
faciə Nizaminin varlığından əsas xüsusiyyəti – onun böyük azərbaycanlı qəlbini 
qopara bilməmişdir. 
Məlumdur ki, Nizami «Leyli və Məcnun» poemasını hökmdar Axsitanın tələbi 
ilə fars dilində yazmışdır. Nizami bu tapşırığa məcburən əməl etsə də, öz etirazını da 
bildirmişdir. 
S.Vurğun bu misralara istinadən belə bir fikir söyləyir ki, «Leyli və Məcnun» 
poemasını Nizami əvvəlcə Azərbaycan dilində yazmışdır. Şair bununla yanaşı həmin 
misraların başqa cəhətinə də xüsusi diqqət yetirir: «Nizaminin böyük milli qürur 
hissini aydın göstərən onlarca belə misal gətirmək olardı; milli qürur hissi olmadan, 
sənətkarın yaşadığı dövrdən asılı olmayaraq, heç bir yaradıcılığı ağıla gətirmək belə 
mümkün deyildi...» (136, 29) 
1954-cü ilin yanvarında S.Vurğunun yaxın dostlarından biri, görkəmli rus 
yazıçısı Aleksandr Fadeyev öz dostuna belə yazmışdı: «Əziz Səməd...Mən bu gün 
«Pravda»da Mingəçevirin birinci növbəsinin işə salınmasına həsr olunmuş məqaləni 
oxudum. Mingəçevirdə işlər yenicə başladığı zaman orada olduğumuzu xatırladım... 
Azərbaycanın rəngarəng, məlahətli təbiətini xatırladım...bir dost kimi dünyada hər 
şeydən danışdığımızı, Axundovun kiçik evi önündə, eyni ilə Belinskinin Çembarıdakı 
evi kimi,  
 
 
207
qalın tədqiqat əsərindən daha mənalı olan kiçik evinin önündə şəkil çəkdirdiyimizi də 
xatırladım... » (97, 5) 
Əlbəttə, böyük Azərbaycan mütəfəkkiri M.F.Axundovun «qalın tədqiqat 
əsərindən daha mənalı olan kiçik evinin» ziyarət edilməsi təsadüfi deyildi. Bu, 
S.Vurğunun böyük sələflərinə məhəbbətini ifadə edirdi və şair bu məhəbbəti öz 
müasirlərinə də aşılayırdı. 
Həmin səfərin başqa bir iştirakçısı, şairin dostu Nikolay Tixonovun xatirələrində 
oxuyuruq: «Biz Nuxada (Şəkidə – A.B.) özümüzü çox yaxşı hiss edirik. S.Vurğun 
dedi: 
- Qardaşlar, unutmayın ki, Mirzə Fətəli Axundov bu şəhərdə anadan 
olmuşdur. 
Fadeyev dedi: 
- Hə, yeri gəlmişkən deyim ki, Axundovu yaxından tanıyan Bestucevlə 
Lermontovu yaxşı tanıdığımız kimi, indi artıq, allaha şükür, Axundova da 
yaxşı  bələd  olmuşuq.  Ancaq, dostum Səməd, nə üçün indiyədək Azərbaycan 
ədəbiyyatında Axundov haqqında roman yazılmamışdır? Bilirsən bu qeyri-adi 
azərbaycanlının həyatından necə yazmaq olar? 
Səməd Vurğun cavab verdi ki, belə bir böyük dövrü əhatə etmək üçün 
diqqətəlayiq tarixçi olmaq lazımdır, dövrün lövhələrini yenidən canlandırmadan tez-
tələsik yazmaq olmaz». (114, 64) 
Şair belə bir roman yazmasa da, M.F.Axundov barədə fikir və mülahizələrini 
başqa vasitələrdə bildirmişdir. O öz məqalə və çıxışlarında, ayrı-ayrı qeydlərində 
M.F.Axundovu «yeni və realist Azərbaycan ədəbiyyatının banisi», «xalqlar tarixində 
nadir yetişən fövqəladə bir istedad, başdan-ayağa hünər və mənəvi qəhrəmanlıq 
timsalı olan sarsılmaz bir iradə, böyük ideyalar uğrunda tarixin qara qüvvələri olan 
ömrü boyu çarpışan qəhrəman bir şəxsiyyət» kimi qiymətləndirmiş, onun ədəbi və 
ictimai fəaliyyətini işıqlandırmışdır. 
S.Vurğunun Azərbaycan Yazıçılar İttifaqının M.F.Axundovun anadan olmasının 
125 illiyinə həsr edilmiş təntənəli plenu 
 
 
208
mundakı (1939) nitqi diqqəti cəlb edir. Şair həmin çıxışında onu V.Şekspir, 
Ş.Rustaveli, A.S.Puşkin, T.Şevçenko kimi «epoxa yaradan, tarix yaradan» yazıçılar 
sırasına daxil etmiş, «Azərbaycan xalqının qəhrəmanlıq və talant simvolu» kimi 
səciyyələndirmişdir. S.Vurğun filosof M.F.Axundovun bu istiqamətdə fəaliyyətini «o 
zamankı Şərq ölkələri tarixində böyük bir inqilab yaratmaq» hesab etmişdir. Şair 
onun fəlsəfi məsələlərin şərhində insan qüvvəsinə inamını, insanı mübarizəyə 
çağırmasını da xüsusi qeyd etmişdir. Şairin M.F.Axundovu rus çarizminin tərəfdarı 
kimi qələmə vermək istəyənlərə qarşı cavabı da birmənalıdır:. «...Axundov o medallı 
və paqonlu mundirin içində böyük bir ürək gəzdirirdi. Bu ürək Azərbaycan xalqının 
azadlıq və səadət axtaran ürəyi idi». (135, 91) 
S.Vurğun xüsusi olaraq onu da qeyd etmişdir ki, M.F.Axundov eyni zamanda 
böyük bir beynəlmiləlçi olmuşdur, o, bütün dil və milli ayrılıqlara baxmayaraq insanı 
sevmişdir, bütün bəşəriyyətin taleyi ilə məşğul olmuşdur. 
Şair xalqımızın həyatını, onun özünəməxsus xüsusiyyətlərini əks etdirən 
sənətkarlara yüksək qiymət verir, onların yaradıcılığını örnək hesab edirdi. S.Vurğun 
böyük Azərbaycan şairi M.Ə.Sabirin yaradıcılığını bu baxımdan yüksək 
qiymətləndirirdi. Şair göstərirdi ki, M.Ə.Sabir mənsub olduğu xalqın bütün 
xüsusiyyətlərini, onun tələblərini gözəl bilirdi və həmin tələblərə, həmin 
xüsusiyyətlərə görə də yaradırdı. S.Vurğun yazırdı: «...Sabir elə sənətkar olmuşdur 
ki, onunla xalqımız əsrlər boyu fəxr edəcəkdir. Onun xüsusiyyətlərilə bizim xalq 
dərindən-dərinə bağlıdır. Sabirin yaradıcılığında xalqımızın ruhu, həyatı vardır. Buna 
görə də xalqımızın ruhunda yaşayır». (135, 49) 
S.Vurğun böyük dramaturqumuz C.Cabbarlının yaradıcılığını da ürəkdən sevmiş 
və yüksək qiymətləndirmişdir. O, C.Cabbarlı sənəti barədə maraqlı fikir və 
mülahizələr söyləmiş, xüsusi məqalələr yazmışdır. Şair ədəbiyyatımızın bu günündən 
danışanda da, dramaturgiyamızın problemlərini araşdıranda da, söz sənətimizin  
 
 
209
dünya şöhrətindən söhbət açanda da, onun gələcək vəzifələrini müəyyənləşdirəndə də 
Cabbarlı sənətini yada salmış, dönə-dönə bu sənətə istinad etmişdir. Onun 
«C.Cabbarlı böyük bir sənətkar kimi», «Solğun çiçəklər» haqqında», 
«Ədəbiyyatımızın fəxri» məqalələri, «Sevil» opera-tamaşası barədə rəyi yüksək elmi 
səviyyədə yazılmışdır və öz elmi əhəmiyyətini bu gün də saxlayır. 
C.Cabbarlının vəfatının 10 illiyinə həsr olunmuş xatirə gecəsindəki çıxışında və 
bu çıxış əsasında yazdığı məqaləsində şair özünün «Cabbarlı kimdir?», «Onun 
Azərbaycan ədəbiyyatında tutduğu mövqe nədən ibarətdir?» suallarına cavab olaraq 
göstərmişdir ki, bu suallara cavab vermək üçün Cabbarlının bizə irs qoyub getdiyi 
ədəbi xidməti uzun illər boyu axtarmaq, onun bizə hələ məlum olmayan kamal və 
sənət incilərini kəşf etmək, bu barədə kitablar yazmaq lazımdır. 
Milli mədəniyyətə bağlılıq, dramaturqun qidalandığı qaynaqlar, müasirlik, 
yaradıcılıq xüsusiyyətləri barədə şairin fikirləri bu gün də faydalıdır. O yazırdı: 
«Milli mədəniyyət zəminəsi ilə yaşamayan, mənsub olduğu xalqın mənəvi həyatı, 
onun mütərəqqi ideyaları, əməl və arzuları ilə silahlanmayan insanların heç bir siması 
olmadığı kimi, heç bir yazıçı siması da ola bilməz. Cabbarlı bu böyük həqiqətlə 
yaşayıb yaradan bir sənətkar idi». (135, 303) 
S.Vurğun tarixə istinad edərək onu da göstərirdi ki, öz xalqını doğrudan da 
sevən, onun taleyi və gələcəyi ilə məşğul olan, həm də bir sənətkar kimi böyük 
istedada malik şəxslər öz milli mədəniyyəti çərçivəsində qalmamış, eyni zamanda 
ümumbəşəri ideyaların və əməllərin də tərənnümçüsü olmuşlar. Şair böyük 
sənətkarlara xas olan bu məziyyəti Cabbarlı yaradıcılığında da görürdü. S.Vurğun 
qeyd edirdi ki, Cabbarlı yalnız Azərbaycan ədəbiyyatının gözəl ənənələrinə deyil, 
Avropa və Şərq mədəniyyəti abidələrinə də hörmətlə yanaşmış, bir sənətkar olaraq 
onlardan məharətlə istifadə etmişdir. O, Cabbarlı sənətinin geniş şöhrət qazanmasının 
bir səbəbini də məhz bunda görürdü. Şairə görə,  
 
 
210
Cabbarlı yaradıcılığı hər şeydən əvvəl, həyat və mühit həqiqətlərinin bədii sənətdəki 
təzahürüdür. C.Cabbarlının yaratdığı istər müsbət, istərsə mənfi obrazlar, yaxud 
hadisələr, «həyatın soyuq bir şüurla dərk edilmiş fotoqrafiyası deyil, sənətkar qəlbini 
və idrakını, ilham dediyimiz böyük bir qüdrətin günəşi ilə isinmiş, duyulub 
yaşanılmış, həm də səciyyəvi hadisələr, həqiqətlərdən bəhs edən bir sənətdir». (135, 
305) 
S.Vurğun dramaturqun yaratdığı obrazları seyr edərkən müxtəlif qiyafələr, 
müxtəlif xasiyyət və dünyagörüşləri, ehtiraslar-bütün bunları ifadə edən canlı və 
təravətli dillər, hərəkətlər görür. Burada danışan ağız və dodaqlar deyil, ürəklərdir. 
«Ürək danışmayan bir yerdə həyat olmadığı kimi, sənət də ola bilməz». Şair 
C.Cabbarlı sənətinin qüdrətini elə bunda görürdü. 
«Müasir dramaturgiyamızda Cabbarlı sənətinin böyük nəfəsi hakimdir». 
S.Vurğun bunu söyləyərkən Cabbarlı sənətinin məna gözəlliyinin milli 
dramaturgiyamızda, o cümlədən şairin özünün yaradıcılığında bu və ya digər şəkildə 
ifadə olunduğuna əsaslanırdı. Şair belə hesab edirdi ki, C.Cabbarlının "Od gəlini", 
"1905-ci ildə" pyesləri sonradan "Vaqif", "Fərhad və Şirin", "Nizami", "Qaçaq Nəbi" 
kimi səhnə əsərlərinin yaranmasına ciddi təsir göstərmiş, «Almaz», «Yaşar», «Sevil» 
əsərləri isə «Həyat», «Məhəbbət», «Toy», «Vəfa», «Bahar suları» kimi pyeslərin 
yaranmasına təkan vermişdir. S.Vurğun bununla demək istəyirdi ki, C.Cabbarlı 
dramaturgiya sahəsində böyük bir ədəbi nəslin sənət müəllimi olmuşdur. 
Şair C.Cabbarlının sənət uğurlarının əsas səbəblərindən birini dramaturqun 
mənsub olduğu xalqa, torpağa bağlılığında görürdü. O yazırdı: «Ədibin 
(C.Cabbarlının – A.B.) Vətən eşqi çox böyük idi. Buna görə də onun ədəbi dili də 
milyonların dili oldu, onun bütün əsərlərini xalq öz ürək çırpıntısı, öz nəfəsi kimi 
qəbul etdi. Bu, sənətkar üçün ən böyük səadətdir». (136, 184) 
Azərbaycan incəsənətinin daha geniş inkişaf yollarına çıxması, yeni əsərlər 
hesabına zənginləşməsi də S.Vurğunu ömrü  
 
 
211
boyu məşğul etmiş, şair bu istiqamətdə də əməli fəaliyyət göstərmişdir. O, teatr, 
musiqi, təsviri sənət, memarlıq və sənətin digər növləri barədə maraqlı fikirlər 
söyləmiş, ayrı-ayrı sənət xadimlərinin fəaliyyətini işıqlandırmışdır. 
S.Vurğunun musiqi ilə təması hələ kiçik yaşlarında başlamışdır. Uşaqlıq 
illərində atasının sazda çaldığı yanıqlı el mahnılarını, aşıq havalarını eşitmişdir. 
Mehdixan Vəkilov yazmışdır: «Atam yaxşı saz çalırdı, Səməd də saz çalmağı lap 
kiçik yaşlarından ondan öyrənmişdir. O, sazı sinəsinə basıb dilləndirəndə elə bilirdin 
ki, hardasa quşların xoş nəğmələri eşidilir. Atam onu dinləyərkən deyərdi: 
«Baxarsınız, bu qara baladan bir oğul olsun ki, bütün Qazaxda barmaqla 
göstərsinlər». (131, 24) 
Şairin musiqiyə meyli Qazax müəllimlər seminariyasında oxuduğu illərdə daha 
da artmış, xeyli cilalanmışdır. Onun gözəl şerlər oxuması ilə yanaşı məlahətli səsi, 
incə hiss və ehtirasla skripka çalması, seminariya səhnəsində Məcnun rolunu 
«Məcnun kimi» oynaması hamının diqqətini cəlb etmişdi. 
Sənətkarın musiqiyə məhəbbəti, poeziyaya məhəbbəti ilə ekiz doğulmuş, bu 
məhəbbət isə bütün ömrü boyu davam etmiş, şairi poeziyamızla birlikdə musiqimizin 
də alovlu təbliğatçılarından birinə çevirmişdir. Görkəmli bəstəkarımız Əfrasiyab 
Bədəlbəyli hələ şairin sağlığında yazmışdır: «Səməd Vurğun saz çalmaqda xalq 
aşıqlarının bir çoxundan geri qalmaz, kefi gələndə hərdən tarını sinəsi üstə alıb, sarı 
simi mizrab ilə səslədər, gah da pəsdən zümzümə edər. O, Azərbaycan muğamatını 
bir professional musiqiçi qədər mükəmməl bilir. O, kamil eşitmə qabiliyyətinə malik 
olduğu uçün və həm də musiqiyə aid öz incə zövqü ilə hər bir musiqi əsərinin 
dəyərini çox düzgün təyin edir». (33) 
Aşıq sənətinə xüsusi məhəbbət bəsləyən şair həm də bu sənətin inkişafına qayğı 
göstərmiş, onu təbliğ etmişdir. Azərbaycanın xalq şairi Hüseyn Arif öz xatirələrində 
belə yazmışdır: «Bir dəfə aşıqlar gecəsi idi. Səməd Vurğunla yanaşı oturmuşdum. 
Aşıq Hüseyn Cavan «Qaraçı» havasında oxudu. Bu hava Səməd Vurğunun  
 
 
212
xoşuna gəldi. O, – heyf, bu sazı, sözü hələ lazımınca duyanlar çox azdır, - dedi». (97, 
198) 
S.Vurğunun 1943-cü il yanvar ayının 18-də Azərbaycan radiosunun musiqi 
verilişləri redaksiyasının fəaliyyətinə həsr olunmuş Ümumbakı konfransında çıxışı da 
bu baxımdan əhəmiyyətlidir. Şair konfransda əsasən muğam ifaçılığı və aşıq musiqisi 
məsələləri barədə danışmışdır. O, ayrı-ayrı ifaçıların sənətkarlığını təhlil etmiş, 
onların uğurlu və qüsurlu cəhətlərini obyektivcəsinə göstərmişdir. S.Vurğun 
muğamata nisbətən aşıq sənətinə radioda az yer verildiyini bildirmiş, bu sahədə 
radionun fəaliyyətini tənqid etmişdir. Şair bir vətəndaş kimi tələb etmişdir ki, aşıq 
sənəti və aşıq musiqisi radio dalğalarında ləyaqətlə təmsil olunsun. (19) 
S.Vurğunun professional Azərbaycan musiqisinin banisi, dahi bəstəkar Üzeyir 
Hacıbəyovla yaradıcılıq və dostluq əlaqələri mədəniyyət tariximizə maraqlı səhifələr 
yazmışdır. 
1937-ci ildə mədəniyyət tariximizdə şanlı hadisə baş vermişdir. Ü.Hacıbəyovun 
yaratdığı «Koroğlu» operası böyük uğurla tamaşaya qoyulmuşdur. Bu zaman 
S.Vurğun öz sevincini belə ifadə etmişdir: «Koroğlu» operası məni çox fərəhləndirir. 
Bu opera xalqımızın qəhrəmanlıq eposunu bizim nəslə bədii şəkildə təqdim edir». 
(135, 74) 
Aradan beş il keçdikdən sonra, 1942-ci ilin sentyabr ayında şair muğamat və 
xalq mahnılarının ifasına həsr olunmuş müşavirədəki çıxışında bu hadisəni bir daha 
qeyd etmiş, operanın ilk tamaşası zamanı keçirdiyi hiss və həyəcan haqqında 
danışmışdır. Şair demişdir: «1943-cü ildə mən «Şah Sənəm» operasından yarımçıq 
çıxdım. Axıra qədər baxa bilmədim. Hərçəndi orada müəllif bəzi muğam 
hissələrindən istifadə etmişdir... İkinci təsadüf: Mən «Koroğlu»nun prosmotrunda 
şəxsən ağladım. Tamaşada bir yer vardı: Qırat gedən zaman çalınan musiqi adamı 
ağladır. Lakin mənim ağlamağım bədbinlik ifadəsi deyil. Mən öz-özümə dedim ki, 
buradakı musiqi həqiqi musiqidir». (147) 
Əlbəttə, şairin sevincinin səbəbi Üzeyir bəyin parlaq musiqisi  
 
 
213
və bir də xalq qəhrəmanlığından doğan qanuni iftixar hissi idi. Bu baxımdan onun 
1943-cü ildə Bakıda, M.Füzuli adına Ziyalılar evində keçirilən Ü.Hacıbəyovun 
yaradıcılıq gecəsindəki çıxışı da diqqəti cəlb edir. Şair öz çıxışında bəstəkarı musiqi 
tariximizə yenilik və oricinallıq gətirən, xalq yaradıcılığının ən yaxşı 
xüsusiyyətlərindən əsərlərində bacarıqla istifadə edən, onları özünün zəngin fantaziya 
süzgəcindən keçirərək daha da gözəlləşdirən bir sənətkar kimi qiymətləndirmişdir. 
Şairin fikrincə, Ü.Hacıbəyov musiqiyə fəlsəfi nöqteyi-nəzərdən yanaşır və onu 
sənətin ən yüksək zirvəsinə çatdırır. «Koroğlu» operasını bunun parlaq sübutu hesab 
edən S.Vurğun demişdir ki, bu opera hər şeydən əvvəl, fəlsəfi bir əsərdir. «Biz bu 
nadir operanın musiqisini dinlərkən özümüzü sanki sehrli bir aləmdə hiss edir, adi 
sözlərlə ifadə edilə bilməyəcək böyük bir zövq duyuruq».∗ (50).     
 1945-ci ilin sentyabr ayında Ü.Hacıbəyovun anadan olmasının 60, yaradıcılıq 
fəaliyyətinin 40 illiyi münasibətilə keçirilmiş yığıncaqda S.Vurğunun çıxışı 
unudulmaz təsir bağışlamışdır. Bu belə də olmalı idi. Axı, şair sevincli və kədərli 
dəqiqələrində həmişə bir yerdə olduğu, həyat yollarında yanaşı addımladığı, 
yaradıcılığına böyük məhəbbət bəslədiyi ürək dostu haqqında danışırdı. S.Vurğun 
«Azərbaycan xalqının doğma oğlu», «tam 40 il gecəli-gündüzlü, yorulmaq bilmədən, 
ilhamla yaşayan və yaradan… qəhrəman xalqımızın mənəvi varlığını, onun müqədəs 
amal və arzularını, sevinc və iztirablarını, həyat və mübarizə eşqini böyük bir məharət 
və məhəbbətlə tərənnüm etmiş» Ü.Hacıbəyov haqqında ən xoş sözlər söyləmiş, ona 
həsr etdiyi şerini oxumuşdur.  
 Şairin həmin çıxışı əsasında yazdığı «Böyük bəstəkar», habelə «İnsan qəlbinin 
tərənnümçüsü» adlı məqalələri Ü.Hacıbəyovun yaradıcılığına həsr edilmiş dəyərli 
tədqiqat işləridir.  
 S.Vurğun öz müəllifinə əbədi şöhrət gətirmiş «Leyli və Məcnun»  
                                           
∗ С.Вурьунун чыхышынын хцласяси «Ядябиййат гязетиндя» дярж олунмушдур. 
 
 
214
operası haqqında danışarkən göstərir ki, XII əsrdə Nizami, XVI əsrdə Füzuli 
qələminin qüdrəti ilə bütün dünyada şöhrət qazanmış bu qədim ərəb əfsanəsi XX 
əsrdə Ü.Hacıbəyovun musiqi dühası ilə bir daha şöhrətləndi, bütün Qafqaz və Şərq 
xalqlarının dillərində dastan oldu, Füzuli şerinin əzəmət və romantikası musiqi 
qanadlarında bir daha ucaldı, əngin üfüqlər açdı. Şair yazır: «İstər Məcnunun, istərsə 
də Leylinin ürəkyaxıcı ariyalarını dinlədiyimiz zaman biz onların əynində 
gördüyümüz ərəb qiyafələrini unutduğumuz kimi, hadisənin ən qədim ərəb mənşəyini 
də unuduruq, çünki onların ağzından eşitdiyimiz doğma səslər, doğma avazlar, 
heyratılar, şikəstələr və bayatılar Leyli və Məcnunu bizə Azərbaycan oğlu və 
Azərbaycan qızı kimi təqdim edir». (136, 108-109) Məhz buna görə də S.Vurğun 
«Leyli və Məcnun» dastanının istər bədii söz mətnini, istərsə də musiqisini tam 
mənası ilə Azərbaycan xalqının oricinal mənəvi məhsulu, onun milli şer və musiqi 
mədəniyyətinin gözəl bir incisi hesab edir. Şairə görə, «Leyli və Məcnun» artıq sadə 
bir ərəb əfsanəsi deyil, Füzuli şerinin və Üzeyir Hacıbəyovun musiqi dilinin yaratdığı 
Azərbaycan xalqının fikir və ürək məhsuludur.  
 S.Vurğun bəstəkarın «O olmasın, bu olsun» və «Arşın mal alan» musiqili 
komediyalarını, habelə «Koroğlu» operasını təhlil etmişdir. Şair Ü.Hacıbəyovun 
komediyalarının C.B.Molyer və M.F.Axundov komediyaları ilə səsləşdiyini 
söyləmişdir. O, «Koroğlu» barədə danışarkən qeyd edir ki, operanın mürəkkəb və 
zəngin simfonik quruluşu, milli musiqi alətlərimizin Avropa musiqi alətləri ilə 
həmahəng bir dildə danışması, vokal musiqi sənətinin inkişafı üçün yazılmış klassik 
ariyalar, kütləvi və qəhrəmanlıq səhnələrini ifadə edən mürəkkəb və həyəcanlı musiqi 
nömrələri, iki-üç səsli xor sənətinin gözəl nümunələri, bütün bunların vahid bir 
ahəngi Üzeyir sənətinin yüksək mədəniyyətini göstərir. Şair opera haqqında fikrini 
belə tamamlayır: «Koroğlu» operası musiqi və opera sənətimizin mükəmməl bir 
abidəsidir ki, o, nəsillər boyu yaşayacaqdır». (136, 111)     
  
 
 
215
Məlumdur ki, Ü.Hacıbəyovun yaradıcılığı çox zəngin və hərtərəflidir. Onun 
müxtəlif canrlarda yaradılmış musiqi əsərləri əvəzsiz sənət inciləridir. S.Vurğun 
bəstəkarın əsərlərini təhlil etmiş, onların təsir qüvvəsini araşdırmışdır. O göstərir ki, 
Ü.Hacıbəyov ilk dəfə milli musiqi alətlərimizin notlu orkestrini yaratmış, nəzəri və 
əməli olaraq tar-kamança, tütək, yastı balaban, qoşa zurna vasitəsilə simfonik 
əsərlərin ifa olunmasını sübut etmişdir.  
 Şair Ü.Hacıbəyov musiqisinin daxili məna gözəlliyi barədə danışmış və qeyd 
etmişdir ki, Üzeyir sənəti soyuq bir şüurun, formal bir texnikanın məhsulu deyil, 
hadisələri yaşamış, insan taleyini duyub-düşünmüş, sevinc və iztirablar keçirmiş bir 
ürəyin məhsuludur. O yazır: «Üzeyir musiqisini dinlədiyimiz zaman biz bəzən 
qaşlarımızı çatıb loğman kimi düşünürük, bəzən həyat və insan eşqinə odlardan, 
alovlardan keçən qəhrəman oluruq. Bəzən ürəyimiz ümman kimi təlatümə gəlir, 
bəzən də sakit və nurlu bir yaz səhəri kimi açılırıq, özümüzdə dağlarda külünglər 
çalan Fərhadlar qüdrəti hiss edirik, xəyalımız göylərə uçduqca, yaşadığımız ana 
torpağı, onun yaratdığı insan adlı böyük neməti daha çox sevirik, öz varlığımız və 
tariximizlə fəxr edirik». (136, 111)       
Şair əbədiyyət qazanmış Hacıbəyov sənətini bu sözlərlə səciyyələndirir: «Üzeyir 
sənəti kamala yetmiş bir sənətdir. Lakin insan kamalının hüdudu olmadığı kimi, sənət 
və yaradıcılığın da hüdudu yoxdur». (136, 111)  
S.Vurğun müxtəlif çıxışlarında da Ü.Hacıbəyov yaradıcılığına toxunmuş, onun 
həmişəcavan və parlaq sənətini təqdir etmiş, ondan öyrənməyə çağırmışdır. 
Azərbaycan Elmlər Akademiyasının yaradılmasının 10 illiyi münasibətilə keçirilmiş 
elmi sessiyada şair respublikada ictimai elmlərin inkişafı haqqında məruzə etmişdir. 
Azərbaycan musiqisinin müasir vəziyyətini təhlil edən məruzəçi bəstəkarın 
yaradıcılığını bir daha araşdırmış, gənc bəstəkarlara bu zəngin irsdən daha çox 
öyrənməyi tövsiyə etmişdir.  
Şairin Ü.Hacıbəyova həsr olunmuş şerləri dəyərli sənət inciləridir. Onun «Böyük 
bəstəkar» şerində yalnız S.Vurğunun  
 
 
216
sənət xadiminə sonsuz məhəbbətinin ifadəsini deyil, eyni zamanda milli 
mədəniyyətimizin çiçəklənməsindən doğan iftixar, qürur hissini görürük. Müəllif 
Üzeyir musiqisində doğma Azərbaycanı hiss edir. Şairə görə, Üzeyir sənətinin 
böyüklüyü onun milli ruhunda, dərin mənasında, dərya ləngəri qədər təsirli 
olmasında, ecazkar bir dillə xalq mənəviyyatını, xalq ruhunu, ən incə duyğuları, 
müqəddəs diləkləri ifadə etməsindədir. Bu fikir müəllifin «Bəstəkar» şerində daha 
qabarıq verilmişdir. Şerdən çıxan nəticə budur ki, Üzeyir sənəti dərin köklərlə xalq 
mənəviyyatına bağlıdır və yad təsirlərdən uzaqdır. S.Vurğun bu sənətin qüdrətini 
onun milli ruhla bağlılığında, xalq həyatının, adət-ənənələrinin, psixologiyasının 
tərcümanı olmasında görür. Şair Üzeyir sənətini belə görür, ona bu baxımdan yanaşır. 
S.Vurğuna görə, Üzeyir sənəti əbədidir, örnəkdir, bu sənət daha böyük zirvələr kəşf 
edəcək:  
 
Çal, çal! Rübabından süzülən məna  
Dağların, daşların bağrını yarsın.  
Sazında dil açan bu yeni dünya  
Zəfərdən zəfərə bizi aparsın. (132, 227)        
  
 1948-ci ilin noyabr ayında dahi Azərbaycan bəstəkarı Üzeyir Hacıbəyovun 
Vətən və xalq üçün döyünən qəlbi əbədi olaraq dayandı. Bu ağır itkidən doğan 
ümumxalq kədəri S.Vurğunun misralarında da öz əksini tapdı. Şair öz bəstəkar 
dostunun cənazəsi önündə ürək ağrısı ilə deyirdi ki, qocaman qartal bir daha qıy 
vurub dağlardan keçməyəcək. Vətən dağlarının suyundun içməyəcək, bir daha 
gözlərini açıb aləmi görməyəcək, dostları ilə üz-üzə gəlməyəcək, yeni-yeni nəğmələr 
qoşmayacaq. Lakin şer Vurğun poeziyasına məxsus bir nikbinliklə, Üzeyir sənətinin 
əbədiliyinə inamdan doğan bir nikbinliklə tamamlanır:  
 
Ölüm sevinməsin qoy… Ömrünü vermir bada 
El qədrini canından daha əziz bilənlər.  
 
 
217
Şirin bir xatirətək qalacaqdır dünyada  
Sevərək yaşayanlar, sevilərək ölənlər… (132, 231) 
 
Mədəniyyətimizin yorulmaz təbliğatçılarından olan S.Vurğun musiqimizi 
yüksək qiymətləndirmiş, onun böyük təsir qüvvəsini dönə-dönə qeyd etmişdir. Şairin 
fikrincə, hər bir musiqi əsərinin varlığı onun dinləyiciyə emosional təsiri ilə ölçülür. 
O yazırdı: «Musiqi insanların şüurundan çox qəlblərinə, duyğularına təsir 
bağışladığından musiqi lisanından, hər şeydən əvvəl, təbiilik və ürək çırpıntıları tələb 
olunur». (135, 363)  
S.Vurğun bəstəkar və musiqiçilərimizin yaradıcılığına diqqət yetirmiş, bu barədə 
öz fikirlərini söyləmişdir. Qara Qarayevin «Leyli və Məcnun», Fikrət Əmirovun 
«Kürd ovşarı», Niyazinin «Rast», Soltan Hacıbəyovun «Gülşən», Cahangir 
Cahangirovun «Arazın o tayında» əsərlərinin, Səid Rüstəmovun mahnılarının uğurları 
şairi sevindirirdi. Azərbaycanın görkəmli bəstəkarı Fikrət Əmirov öz xatirələrində 
yazır: «1954-cü ilin yazı idi. Azərbaycan Dövlət Opera Teatrında tamaşalardan birinə 
ictimai baxış keçirilirdi. Səmər Vurğun yazıçı Mehdi Hüseynlə foyedə gəzişirdi. 
Məni görüb ayaq saxladı, yanına çağırdı, özünə məxsus səmimiyyətlə dedi:  
- Dünən sənin simfonik süitanı radioda eşitdim. Lap Kəpəzin başına çıxmışdın.  
 Şair «Azərbaycan» simfonik süitasına qulaq asmışdı. Yəqin ki o, süitanın 
«Çoban bayatısı» adlanan ikinci hissəsindən aldığı təsiri özünəməxsus obrazlı dillə 
«Kəpəzin başı» adlandırırdı. O vaxt utandım, ürəyimdə olan bir sözü şairə deyə 
bilmədim ki, bu süitanı Sizə həsr etmişəm, onu Sizin «Azərbaycan» şerinizin təsiri ilə 
yazmışam». (97, 153-154)     
 S.Vurğun eyni zamanda, bəzi musiqi əsərlərində Azərbaycan musiqisinin əsl 
xəlqi ənənələrindən və milli xüsusiyyətlərindən uzaqlaşma hallarını kəskin tənqid 
edirdi. Şair musiqişünasları bitkin obrazlar, realist xarakterlər yaratmaq, musiqi 
sənətimizi  
 
 
218
dolğun ahəngdarlıq, dərin emosionallıq, təsirlilik və xəlqiliklə zənginləşdirmək işində 
bəstəkarlara kömək etməyə çağırırdı. O yazırdı: «Azərbaycan musiqisinin təbiiliyi və 
saflığı uğrunda mübarizə bütün elmi-musiqi ictimaiyyətimizin diqqət mərkəzində 
durmalıdır. Ancaq buna istinad etmək, milli musiqimizin ən yaxşı xəlqi 
ənənələrindən ayrılmamaq və onları yaradıcı şəkildə inkişaf etdirməklə dünya musqi 
mədəniyyətinin ən yaxşı nailiyyətlərinə qovuşmaq olar və lazımdır». (136, 463)  
 S.Vurğun öz bədii əsərlərində də musiqini, onun böyük təsir qüvvəsini və məna 
gözəlliyini vəsf etmiş, şair, rəsam, filosof obrazları yaratdığı kimi, bəstəkar, aşıq, 
xanəndə surətləri də yaratmışdır.  
      
 Vətənpərvərlik poeziyası millilik və ümumbəşərilik  
kontekstində 
 
 Sənətkarın doğulduğu, boya-başa çatdığı yerlərdən məhəbbətlə danışması, öz 
əsərlərində doğma yurdu xatırlaması çox təbiidir. Mənsub olduğu xalqın tarixinə, 
dilinə, mədəniyyətinə, tanınmış şəxsiyyətlərinə, adət-ənənələrinə hörmətlə yanaşan 
qələm sahibinin gözünü ilk dəfə açanda gördüyü yerlərə, eşitdiyi laylalara, doğma 
adamlara məhəbbəti də qanunauyğun bir haldır. 
Səməd Vurğun üçün «Vətən» Kür qırağından, Qarayazı meşəsindən, «dolay-
larında bahar çağı gəzdiyi» dağlardan, «göylərə baş çəkən Göyəzən»dən, nakam anası 
Məhbub xanımın tapşırıldığı torpaqdan, atası Yusif ağanın yanıqlı-yanıqlı saz çaldığı 
evdən başlayır. Şairin öz «Kiçik Vətən»inə məhəbbəti bütün ömrü boyu davam etmiş, 
o, yaradıcılığının müxtəlif mərhələlərində doğma yerləri anmışdır.  
 Mehdixan Vəkilov öz qardaşı haqqında belə yazmışdır: «Səməd hələ uşaqlıqdan 
təbiətin gözəlliklərinə aludə idi. O, Kür qırağının seyrangahını dolaşmış, balıq 
tutmuş, üzə-üzə Kürün bir sahilindən o birisinə keçmişdir. Gündüzləri Qarayazı 
meşəsinin iydəliklərində keçirmək, gecələri isə Keşiş dağında yanan işığa  
 
 
219
baxa-baxa anadil quşlarının bir-birini çağırmasını, onların qəmli səsini dinləmək 
kiçik Səmədin adəti idi. Atasının telli sazından qopan anəngdar səslər də belə 
füsunkar gecələrin şairanə mənasını tamamlayırdı». (131, 35) 
Bu da təbiidir ki, şair öz «kiçik Vətən»ini məhz ondan ayrı olduğu vaxtlarda, 
respublikanın başqa rayonlarında işlədiyi, yaxud Moskvada təhsil aldığı və Bakıda 
yaşadığı illərdə xatırlamış və bu hisslər öz poetik ifadəsini tapmışdır. 
Səməd Vurğunun 1927-ci ildə Bakı şəhərində qələmə aldığı «El ayrılığı» şeri bu 
baxımdan xarakterikdir. Şair kiçik həcmli bu şerində doğma yerlər üçün darıxdığını, 
ürəyinin məhz o yerlərlə çırpındığını, şəhərdə qala bilmədiyini etiraf etmişdir: 
  
Mən o yaşıl bağların,  
 Bu yarpızlı dağların 
 Bəslədiyi bir canam.  
 Hisslərim, həyəcanım  
 Həp onlarla çırpınar.  
 Ruhum boylu bir çinar  
 Kimi sevər etila...  
 Of...bu şəhər bir bəla,  
 Ruha bir zəhərli su...  
 Ey elimin yolçusu  
 Sən nə dersən bu hala?  
 Müntəzirəm vüsala. (131, 19) 
 
Şairin 1927-ci ildə Qubada müəllim işləyərkən yazdığı «Səyahət» şeri də bu 
qəbildəndir. Şer müəllifin yaxın yerlərə səyahətinin təəssüratı ilə yazılmışdır. Bu 
səyahət şairin könlünü müəyyən qədər açsa da yenə o, «kiçik Vətən» üçün darıxır: 
 
Açılsın və gülən baharım olsun,  
Lalə tək qızaran bir yarım olsun.  
 
 
220
Sonunda ömrümün məzarım olsun  
Gəlinli çeşmələr, sünbüllü çöllər. (131, 18) 
 
Şairin «Ellər dünyası» şerində bu hisslər daha qabarıq verilir və hətta bir qədər 
tündləşdirilir. S.Vurğun bu şeri təxminən 1929-1930-cu illərdə Qazaxda yaşayan 
Qurban Abdulla oğluna yazdığı məktuba əlavə etmişdir. Şair öz həmyerlisinə 
müraciətlə yazır: «Bizim ilk görüşümüz altı il bundan əvvəl Qazaxbəyli kəndindən 
Qazağa gələrkən oldu. O zaman mən bir kənd müəllimi, sən də bir kəndli idin. Biz 
çox zarafat etdik, gülüşdük və yoldaşlıq etdik. Mən o zaman gördüm ki, sən sədaqətli 
insansan. Ona görə də sənin xətrini çox istəyirəm. Bu gün mən və Osman (şair 
Osman Sarıvəlli – A.B.) birlikdə çalışırıq... Sən Osmanın qardaşı olduğun kimi, 
mənim də qardaşımsan. Odur ki, bu məktubu Osmanla göndərirəm. Sizə yadigar 
olaraq aşağıdakı şeri yazıram...». (42, 226) 
     Şair «al-yaşıl geyinmiş uca dağların qartallı qoynundan uzaqlaşdığı», «könül 
bulandıran, xəyal küsdürən tozlu bir diyarla qucaqlaşdığı» üçün darıxır. Burada, yəni 
şəhərdə hər tərəf insanı yaxıb-yandırır, suların xoş təranəsi eşidilmir, ildırım çaxmır. 
Dilcan dərəsi yada düşəndə şairin başından «dumanlar, tüstülər qalxır». Buna görə də 
o, bir vaxtlar «gəzdiyi yerləri», öz «kiçik Vətən»ini soraqlayır. İndii o yerlər əbədi 
olaraq şairin yaddaşına hopmuşdur:  
                
  Gecələr ay gülməz, buludlar qara, 
               Boğulur varlığım hər bir addımda.  
               Mən çox dırmaşmışam qarlı dağlara, 
               O ellər dünyası yaşar yadımda… (131, 80)  
 
Səməd Vurğun bəzən öz «kiçik Vətən»indən kənar yerləri (məsələn, Bakını) 
qürbət hesab edir, bu yerlərin onun ruhuna uyğunlaşmadığını bildirirdi:  
  
 
 
221
  Ah, bu qürbət məni dağıtdı, sökdü, 
 Fələklər başıma soyuq kül tökdü.  
 Yollarda gözümə qaranlıq çökdü.  
 Yanıram odlana-odlana, dağlar. (131, 20) 
 Of… bu yerlər yazıq ruhuma dar 
 Kəsilmiş yollarım dumandır, qardır 
 Vaxta ki, bu hüdud, bu sərhəd vardır, 
Ömür dedikləri röyaya bənzər. (131, 21)  
 
Filologiya elmləri doktoru, şair Atif Zeynallı şairin yaradıcılığının ilk dövrlərinə 
xas olan bu cəhətlər barədə belə yazmışdır: «Azərbaycan sovet poeziyasının bütün 
sonrakı inkişaf təcrübəsi baxımından bu motivin ciddi ədəbi-tarixi davamı müşahidə 
oluna bilər. Kənddən ayrılıb şəhər mühitinə, qaynar və inqilabi Bakıya düşən Səməd 
Vurğun bir kəndli balası kimi şəhəri özünə yad hiss edir və bunu «qürbət» obrazı ilə 
verirdi. Bu baxımdan böyük şair müəyyən mənada, xüsusilə 60-cı illərdə qüvvətlənən 
kənd həsrəti motivlərinin ilk nümunələrini bir növ 20-ci illərdə yaratmışdır».  
 Biz belə hesab edirik ki, Səməd Vurğunun bu mövzuda şerləri şəhərin kəndlə 
qarşılaşdırılması, sonuncuya üstünlük verilməsi deyil. Şairin «kənd həsrəti», doğma 
yerlərə məhəbbəti onun ümumən Azərbaycana məhəbbətinin tərkib hissəsidir. Bunu 
həmin şerlərin hər bir misrasında görmək mümkündür. Bu baxımdan şairin 1929-cu 
ildə Moskvada qələmə aldığı «Vətən həsrəti», «İnqilab yurdu» və «Konsert axşamı» 
şerləri maraq doğurur. 
«Vətən həsrəti»∗ şerində həsrət motivləri ön plandadır. Şairin fikrincə, «elindən-
günündən ayrılan könül» hərdənbir ağlamağa məhkumdur. Vətən məhəbbəti hər 
şeydən ucadır. Şeirdə, 
                                           
∗ Шери профессор Жялал Абдуллайев шаирин шяхси архивиндян цзя чыхармыш вя «Ядябиййат вя инжясянят» гязетиндя (57) 
дярж етдирмишдир. Шер сонрадан С.Вурьунун дюрд жилдлик «Сечилмиш ясярляри»нин I жилдиня салынмышдыр. (141, 41.) 
 
 
222
 hətta bədbinlik notları da vardır. Lakin bu da Vətən məhəbbəti ilə bağlıdır:  
 
Bir şikəstə neyəm, bir qırıq kaman,  
Görmədim bir bəla-həsrətdən yaman.  
Vurğun ellər deyib ağlar hər zaman  
Onun qaydasıdır ağlasın gərək…  
 
«İnqilab yurdu» şerinin sərlövhəsində «Anam üçün» qeydindən məlum olur ki, 
şer şairin anasına müraciətlə qələmə alınmışdır. Şerdə qaynar şəhər həyatı təsvir 
olunur:  
   
  Bu yerdə nə hicran, nə qayğı, nə qəm, 
   Nə Sənan eşqi var, nə də intizar.  
   Böyük fikirlərlə məşğuldur aləm, 
   Bəşərin ölməyən dühaları var. (131, 72) 
  
 Bununla belə, bu qaynar həyat, hər cür hicran və qəmdən azad olub böyük 
fikirlərlə məşğul olan bu aləm şair üçün müvəqqətidir. Onu doğma yurd daha çox 
özünə çəkir. Şair təhsilini başa vurub bu torpağa qayıdacaqdır:  
   
 İndi mən ömrümün bahar çağları  
  Bilmədiklərimi bilirəm burda;  
  Könlüm çox axtarır uca dağları, 
  Bir gün dönəcəyəm çıxdığım yurda. (131, 72) 
  
 «Konsert axşamı» şerində moskvalıların işdən sonra toplaşdıqları konsert təsvir 
olunur. Şairin həmin konsert zamanı tanış olduğu qızla mükaliməsi maraqlıdır. Qızın 
suallarına şairin cavabları yurd sevgisi ilə aşılanmışdır. Bu yerlərdə günəş də, dəniz 
də, göy də gülür, ilk baharı Sarı bülbül qarşılayır, quşlar nəğmə oxuyur. Bu torpaq 
zəngin təbiətə malikdir, onun axşamı da, səhəri də gözəldir, bu gözəllik isə könülləri 
ilhamlandırır. Təbii ki, şair orada  
 
 
223
keçirdiyi günləri yada salır və həmin yerlərin həsrətini çəkir.  
Şerdə doğma yurdun səfalı təbiəti, yaylaqları şəfa mənbəyi kimi təqdim edilir:  
 
Üç ay yayı keçirərək göy yaylaqlar başında, 
Yurd salırıq o yerlərin torpağında, daşında.  
Şahinlərin qıy vurması, buludların axması, 
Uzaq-yaxın üfüqlərdə şimşəklərin çaxması 
Ürəklərə nəşə səpər, könül səadət izlər;  
O yerlərdə cana gələr sarı, solğun bənizlər… (131, 74)    
  
 Şer etnoqrafik lövhə yaradılması baxımından da diqqəti cəlb edir. Burada 
maldarlıqla məşğul olan adamların məşğuliyyəti canlandırılır. Bu yerin sakinləri biçin 
işlərini başa çatdırdıqdan sonra arabaları qoşub, köç yoluna düzülür, göy yayalaqlara 
qalxırlar. Onlar burada müvəqqəti yurd salır, yay fəslini yaylaqda keçirirlər…  
 Şairin öz doğma yurdundan ayrılıb bu yerlərə gəlməsindən məqsədi «bu 
torpaqdan qüvvət alıb» geri qayıtmaqdır. Səhnədən bir gəncin söylədiyi də şairin 
arzuları ilə həmahəngdir:   
 
Həyat dedikləri hərəkətdədir,  
Bu ölməyən qanun təbiətdədir.  
Fikirlər, duyğular, əməllər hər an  
Dönər, təzələnər, çünki hər insan,  
Dünyada hər könül yüksəliş arar,  
Varlığın nə ilki, nə axırı var. (131, 75) 
 
«İnqilab yurdu» və «Konsert axşamı» şerlərindən məlum olur ki, Səməd Vurğun 
şəhəri kəndə qarşı qoymur, əksinə, qurub-yaratmağı öyrənmək üçün şəhər həyatının 
əhəmiyyətini xüsusi qeyd edir. 
Şairin Vətən mənəbbətindən doğan həsrəti onun «Həsrət»  
 
 
224
şerinin də əsasını təşkil edir. «Həsrət»in bəzi məqamları müəllifin «İnqilab yurdu» 
şeri ilə səsləşir. Burada da şair böyük bir məftunluqla kəndi, yəni doğma yurdu 
xatırlayır. 
Şairin ayrıldığı obanın şehli səhərləri, qərib axşamları, axar suları, ətirli iydə 
ağacları, sarı sünbüllü çölləri, bahar mücdəli gül-çiçəkləri, hətta kənd gecəsinin 
sarvanı – ulduz və ay, anasının örtdüyü kəlağay, cənuba sarı uçan durna qatarı, qara 
buludlar, ocağı tüstülü yurd yerləri, ağac taxt, divardan asılmış saz əbədi olaraq onun 
yaddaşına köçmüşdür. 
Şair bu yerlərə tükənməz məhəbbətini bildirməklə kifayətlənmir. O, hazırda 
özünün qonaq olduğunu hiss edir və qəti əmindir ki, nə vaxtsa doğulub böyüdüyü ana 
yurda dönəcəkdir. Elə buna görə də o, «dünyaya dəyən sadə bir istəyini» öz 
doğmalarına yetirir: 
           
Anama sadə bir sözüm var ancaq:  
          Bir ağac altında bir parça torpaq  
          Ayır ki, yurd salım kölgəsində mən, 
          Əyləşim, söz açaq doğma səhərdən… 
          Çəkək kölgəliyə yazı masamı, 
Yazıb pozduğumu oxusun hamı… (131, 213)     
 
S.Vurğunun məhz yaradıcılığının ilk dövrlərində qələmə aldığı «Şəki», «Çiçək», 
«Dilcan dərəsi», «Bizim dağların», «Kür çayı», «Yadıma düşdü», «Çinarın şikayəti» 
və bir çox başqa şerlərində də yurd sevgisi, onun təbiətinə və ayrı-ayrı guşələrinə 
məhəbbət əsas yer tutur. 
«Şəki» şeri 1927-ci ildə elə Şəkinin özündə yazılmışdır. Şair burada təbii 
gözəlliklərdən həyəcanlanmış, öz heyranlığını ifadə etmişdir: 
          
Bu yerin dağları hər gün bəzənər  
Bəzənər, sanki xəyalımla tanış.  
Nə qədər fitri, gözəl bir yaranış 
Ki, dəyişməm onu heç bir gözələ. (131, 10) 
 
 
 
225
Şairin yenə 1927-ci ildə qələmə aldığı «Dilcan dərəsi» şerini bütün tədqiqatçılar 
xalqlar dostluğunu tərənnüm edən bir əsər kimi təqdim etmişlər. Doğrudur, burada 
«Daşlar boyanmışdı bir gül qanından, Xəyalıma qara dövranlar gəlir» misralarında 
məlum erməni-Azərbaycan münaqişəsini (daha doğrusu, ermənilərin Azərbaycan 
xalqına qarşı apardıqları qanlı qırğınları) yada salır, lakin şer bütünlükdə ana yurdun 
dilbər guşələrindən birinin (!) – Dilcan dərəsinin tərənnümünə həsr olunmuşdur.  
     Dilcan tarixən Qazax mahalının yaylaq yeri olmuş, elat camaatı yay fəslini bu 
yerlərdə keçirmişdir. Əlbəttə, S.Vurğun da uşaqlıq illərində dəfələrlə burada olmuş, 
bu yerləri bir uşaq marağı ilə dolaşmışdır. Şair Dilcan dərəsini yenidən gördükdə isə 
həmin illəri xatırlamış, nəticədə bu şer yaranmışdır:  
 
Yenə gördüm səni Dilcan dərəsi, 
Yadıma çox köhnə zamanlar gəlir.  
Ömür dedikləri bir karvan yolu, 
Nə canlar gedərək nə canlar gəlir. (131, 22) 
 
Şairin təsvirində bu yerlərin təbiəti də, adamları da gözəldir, səmimidir:  
 
Fələklər yaratmış bu yeri cənnət – 
Desəm çox münasib həqqindir əlbət.  
Səndə var doğruluq, var səmimiyyət, 
O ibrət bağına loğmanlar gəlir. (131, 22) 
 
«Kür çayı (1929) şerində tərənnüm obyekti uğurlu qədəmi ilə gül-çiçək bitirən, 
ellərə sevinc və bolluq, firavanlıq bəxş edən çayın özüdür. Kür çayı qorxunc qayaları 
yel tək enir, günəşdən rəng alıb ayla bəzənir. Coşqun dalğalı Kür çayı çoxlarını 
heyran etmiş, özünə çəkmişdir. Neçə-neçə igid ondan ilham almışdır. Bununla yanaşı 
şerdə Kür çayı Azərbaycan və gürcü xalqlarının  
 
 
226
dostluq rəmzi kimi təqdim olunmuşdur:  
 
 Tiflisin arxası, Qazağın beli  
 Hər ikisi sənin, sənə dost eli… 
 Boşalır qoynuna dağların seli, 
 Körpə budaqlardır ortağın sənin. (131, 57)  
 
Şair burada «arxa» və «bel» sinonim sözlərini işlətməklə Kür çayının 
Azərbaycan və gürcü xalqları üçün eyni əhəmiyyət kəsb etdiyini bildirmiş, «suyu bir 
olan» iki xalqın tarixi bağlılığını göstərmişdir.  
 S.Vurğunun «Şuşa» (1937) şeri də ana yurda məhəbbət mövzusundadır. 
Azərbaycanın səfalı guşələrindən olan Şuşanın təmiz havası, gözəl təbiəti, şəfalı 
suyu, hər cür xəstəliyi dəf edən yaylaqları, dumanlı dağları şairi özünə çəkir. Şair 
hamının bu səfalı yerlərin mehmanı olmasını arzulayır:  
 
Dağlarından qopar havalı yellər, 
Ah, o sərin yellər, səfalı yellər;  
Dağıdıb huşumu divanə eylər, 
Vüsalın hər kəsə səadət, Şuşa! (131, 110)  
  
 Səməd Vurğunun yaradıcılığının ilk dövrlərində qələmə aldığı bu şerlərin 
bəziləri elə həmin vaxt ədəbi tənqid tərəfindən birmənalı qarşılanmamış, mətbuatda 
bir sıra kəskin məqalələr dərc edilmiş, şairə qarşı hücumlar olmuşdur. 
 Zəngili təxəllüslü tənqidçi şairin «İnqilab yurdu», «Konsert axşamı» və «Kür 
çayı» şerlərini kəskin tənqid etmiş, hətta müəllifi ittiham etməkdən çəkinməmişdir. 
S.Vurğunun 1931-ci ildə nəşr olunmuş «Şairin andı» kitabı haqqında tənqidçinin eyni 
adlı məqaləsi daha çox şairi ittiham etməyə yönəlmişdir. (180) 
Tənqidçinin fikrincə, «İnqalab yurdu»ndan «hicran və bədbinlik qoxusu gəlir», 
Səməd Vurğun özünün xırda burjua psixo- 
 
 
227
logiyasından uzaqlaşmamışdır, «qanlı yaşlar axıdaraq» keçən günləri arzulayır. 
Zəngilini hiddətləndirən odur ki, şair «Qızıl Moskvanı görərkən «Sənan eşqini» 
xatırlayır. Tənqidçi bütün bunları S.Vurğunun «qolçomaq xülyaları», özünün daxili 
xırda burcua varlığı ilə «əlaqələndirir». 
Zəngili şairin «Kür çayı» və «Konsert axşamı» şerlərini də «kəndi idealizə 
edən», «bu gün üçün heç bir əhəmiyyəti olmayan» əsərlər kimi təqdim etmişdir. 
Tənqidçinin fikrincə, S.Vurğun Sanılının (şair Haçı Kərim Sanılı nəzərdə tutulur – 
A.B.) təsiri altına düşmüşdür və «Sanılı mahnılarını çalır». Zəngili yazır: «Konsert 
axşamı» da Sanılının bir çox əsərləri kimi şəhərdən qorxaraq əski kəndə qaçmaq 
məfkurəsinin aydın bir ifadəsidir. S.Vurğun ən qüvvətli şerlərində hələ Sanılı kibi 
əski kəndi idealizə edir». (180, 46) 
Əlbəttə, ədəbi təsirin mövcudluğu faktdır və hər hansı bir sənətkarın başqasına 
təsiri təbiidir. S.Vurğunun «Kür çayı» şerinin H.K.Sanılıya ithaf edilməsi də bu 
təsirin olmasını təsdiq edir. Bununla yanaşı, biz belə hesab edirik ki, hər iki 
sənətkarın yaradıcılığına məhz Azərbaycan təbiəti təsir etmişdir. Həm H.K.Sanılı, 
həm də S.Vurğun ana yurdun təbiətindən ilham almış və onu məftunluqla tərənnüm 
etmişlər. 
Həmin illərdə şairin haqsız hücumlara məruz qalmış əsərlərindən biri də 
«Həsrət» şeridir. M.K.Ələkbərli bütövlükdə bu şerin tənqidinə həsr olunmuş 
«Səmədin «Həsrət»i adlı məqalə yazmışdır. (64) Burada da şair «kəndi şəhərə qarşı 
qoymaqda» təqsirləndirilir. Tənqidçi bu zaman, hətta bayağı ifadələr işlətməkdən 
belə çəkinməmişdir: «Səməd nahaq yerə anasının örtdüyü kəlağayını arzu edir. 
Kəndli analarının indi şlyapa aradıqlarından, görünür ki, xəbərsizdir...». (64) 
Tənqidçi göstərir ki, Səməd kəndə yalnız aeroplan uçuşu nöqtələrindən baxır, onun 
gördüyü yalnız dağlar, dərələr, meşələr, bir də aylı kecələrdir. 
M.K.Ələkbərlinin fikrincə, şairin həsrətini çəkdiyi kənd məkansızdır. «Bu kənd 
zaman və məkandan xaric, «ümumiyyətlə»  
 
 
228
bir kənddir. Oxucunu şaşdıran və nəzərini mənfiləşdirən də burasıdır». (64) 
«Həsrət» şerini artıq təhlil etdiyimizi nəzərə alaraq tənqidçinin bu fikrinə öz 
münasibətimizi bildiririk. Doğrudan da «Həsrət» şerində şairin bir vaxtlar qayıdacağı 
kəndin konkret adı çəkilmir. Heç buna ehtiyac da yoxdur. Axı, şair «Salam, 
böyüdüyüm o ana yurda» misrasını işlətməklə bu ünvanı dəqiqləşdirmişdir. Bununla 
birlikdə şairin tərənnüm etdiyi kənd Azərbaycan kəndidir. Şair də bu kəndə «aeroplan 
uçuşu nöqtələrindən» baxmamışdır. O bu kəndin füsunkar təbiətinə bələd olduğu 
kimi, «hər bir boyadan, ləkədən uzaq, varlığı, vicdanı günəş kimi ağ» olan sabahkı 
insanlarını da yaxşı tanıyır... 
Əlbəttə, bu cür haqsız hücumlar Səməd Vurğunun yaradıcılığına öz təsirini 
göstərə bilmişdir. O, ilk tənqidlərdən sonra «Ölən şerlərim» adlı şerini yazmış və 
yaradıcılığının ilk dövrlərində qələmə aldıqlarından sanki imtina etmişdir: 
 
Sizi mən ölən  
günlərin heçliyinə  
öz əlimlə göndərdim.  
«Dürrənin səsi»,  
«Dilcan dərəsi»,  
«Gözəllərim»,  
«Qəzəllərim»,  
         ...lərim..., lərim...  
           və nələrim 
Artıq gözlərimdən uzaqlaşdınız;  
Ölən bir cahanla siz  
          gülüşsüz qucaqlaşdınız...  (131, 116) 
 
Şair şeri bu misralarla bitirir: 
 
Siniflər döyüşündən törənən bir əsgər kimi,  
 
 
229
Şerlərimi şüarlara döndərirəm,  
Onları son döyüşün ilk çəbhəsinə göndərirəm. (131, 117) 
 
Filologiya elmləri doktoru, şair Atif Zeynallı bu misraları şərh edərək yazır: 
«Bu bir müddət belə də oldu. Onun misraları günün ruporuna çevrilib deklomasiya 
kimi səslənməyə başladı. Tribunçuluq və şüarçılıq onu poetik kəşflərdən uzaqlaşdırdı, 
quru fikirlər ön plana keçdi və əsl yüksək poetik hissləri buxovladı. Belə bir hal ən 
çox şairin siyasi-ictimai və eləcə də əmək mövzusunda qələmə aldığı şerlərdə özünü 
göstərdi». (179, 32) Tədqiqatçı şair dediklərinə S.Vurğunun «Pambıqçılar» (1931), 
«Bizim bayraq» (1933), «Dəniz gəzintisi» (1934), «Sənət eşqi» (1935) şerlərini 
nümunə göstərir. 
Əlbəttə, mərhum Atif Zeynallı öz mülahizələrində bir qədər ifrata varmışdır. 
Doğrudur, S.Vurğun bu illərdə müxtəlif mövzularda, o cümlədən siyasi və əmək 
mövzularında da şerlər yazmışdır. Lakin bunlar şairin öz yolundan dönməsi deyil, 
onun çoxçəhətli yaradıçılığı ilə izah olunmalıdır. Axı, S.Vurğun məhz həmin illərdə 
böyük poeziya nümunələri yaratmışdır. Deməli, şairə edilən haqsız hücumlar ona 
müəyyən qədər təsir göstərsə də, yaradıcılığında ciddi dönüş əmələ gətirə 
bilməmişdir. 
Bu cür təsirlərdən biri də M.K.Ələkbərlinin tənqidindən sonra şairin «Həsrət» 
şerini «itirməsi», müəyyən mənada unutması olmuşdur. Bu barədə xalq şairi 
Məmməd Rahimin xatirələrində oxuyuruq: «Səmədin «İstiqbal təranəsi» adlı seçilmiş 
əsərlər kitabını redaktə eləyirdim. Vaxtilə mənə «Dağlar» adlı şer oxumuşdu. Kitaba 
daxil eləmək üçün həmin şeri ondan istədim. Tərəddüd elədi. Bu söhbətimizdən iki 
gün sonra evinə getdim. Bir az söhbət eləmişdik ki, mən yenə təkidlə «Dağlar»ı 
istədim. Bir qədər fikirləşdi, sonra «Evimə gəlmisən, nə edə bilərəm» deyib ağ kağız 
götürüb şeri yazdı, mənə verdi... Sonra «əldə olanı almaq çətin deyil, sən bacarırsan 
«Həsrət»i tap, onu çap elə, onda deyim, hə, 
 
 
230
 bu oldu iş, «Həsrət» məndə yoxdur». Onu əmin etdim ki, taparam. Mən ədəbi qəzeti 
və jurnalları saxlayıram. Evə gələndən sonra, bütün günü və sabahı günü «Həsrət»i 
axtardım. Nəhayət, tapdım. Yazıçılar İttifaqına apardım. Elə bil Səməd heç onu 
görməmişdi. Elə bil bu əsəri yazmamışdı. Dalğın-dalğın ona çox baxdı, bəzi yerlərini 
oxudu. Hiss olunurdu ki, «Həsrət»i çox sevir. Birdən: «Rahim, – dedi, – yenə 
bildirirəm, bir gün mən kəndə gedəcəyəm, mənim yerim oradadır, mən təbiət 
oğluyam...» «Həsrət»i tapdığım üçün mənə razılıq etdi. «Özüm, əlbəttə, – dedi – onu 
tapa bilməyəcəkdim». Mən o gün hiss etdim ki, «Həsrət» Səməddə dərin həsrət hissi 
oyatdı. Kənd həsrəti, təbiət həsrəti». (114, 26) 
Şairin «kənd həsrəti», «təbiət həsrəti», yəni ümumən Azərbaycana məhəbbətinin 
tərkib hissəsi olan doğma yerlərə, onun təbiətinə məhəbbəti yaradıcılığı boyu davam 
etmiş, müxtəlif əsərlərində öz əksini tapmışdır. «Muğan» poemasında doğma yerlərin 
xatırlanması şairin ana təbiətə, onun nemətlərinə məhəbbətindən doğur. Bu 
xatırlamada bir narahatlıq vardır. Bu yerləri kələcəkdə qələm sahiblərinin xatırlayıb-
xatırlamayacağından doğan narahatlıq: 
               
      Kür qırağı, Qarayazı, göy çəmən,  
               Qoşa palıd... Tüstülənən od-ocaq...  
               Saç ağardı, unutmadım sizi mən  
               Hansı şair sizi bir də yazacaq! (133, 381) 
 
Burada «tüstülənən od-ocaq» ifadəsi Vətənin rəmzi kimi verilmişdir. Eyni 
hisslər poemanın başqa misralarında da ifadə edilmişdir: 
       
 Əlimdə bir əsa, gözümdə çeşmək,  
           Loğman tək kəzirəm vətən mülkünü.  
           Yüz illər keçsə də unutmaz ürək  
 Vətənin ilkini, eşqin ilkini. (133, 421) 
 
 
231
S.Vurğunun öz «kiçik Vətən»i ilə mənəvi bağlılığı ona bütün Azərbaycanı 
tanımağa, Azərbaycan xalqının həyatını başa düşməyə imkan verdi, şair böyük 
Vətənin ürək döyüntülərini eşitdi. «Kiçik Vətən»in hər bir daşına, ağacına, dağına, 
aranına, sərin sulu bulaqlarına, bərəkətli çöllərinə məhəbbət isə «Azərbaycan» şerinin 
yazılmasına zəmin yaratdı. 
Yuxarıda qeyd etdik ki, S.Vurğun bu şeri «Şairin türküsü» adı ilə «Azərbaycan» 
epopeyasının proloqu kimi vermişdi. «Şairin türküsü» 9 bənddən ibarətdir. Şerin ilk 
bəndi 10-cu bəndi kimi təkrar olunur. Sonradan şair bir neçə dəfə şerin üzərində 
işləmiş, əlavə bəndlər yazmış, bəzi ixtisarlar aparmışdır. 
«Həcmcə  kiçik   olmasına  baxmayaraq, əhatə dairəsi, hərtərəfliliyi, bədii 
qüdrəti ilə bir dastan təsiri bağışlayan «Azərbaycan» şerində». (171, 56)  Vətən və 
xalq bağlılığı, yurdun təbiətinə, ulu keçmişinə, adət-ənənələrinə məhəbbət ifadə 
edilmişdir. Bu şerdə həm şairin «kiçik Vətən»i, həm də bütöv Azərbaycan vardır. 
Buradakı təbiət təsvirləri şairin yaradıcılığının ilk illərində təbiətə həsr etdiyi şerlərlə 
səsləşir:  
 
El bilir ki, sən mənimsən,  
Yurdum, yuvam məskənimsən,  
Anam, doğma vətənimsən!  
Ayrılarmı könül candan?  
Azərbaycan, Azərbaycan! (131, 220) 
 
Misralardan göründüyü kimi, burada iki obraz vardır: şairin «mən»i və Vətən. 
«Mən» Azərbaycan xalqı, «Vətən» isə Azərbaycan Respublikasıdır. Azərbaycan xalqı 
ilə Azərbaycanın əbədi bağlılığı isə «Ayrılarmı könül candan?» misrasında ifadə 
edilmişdir. 
  «Azərbaycan» şeri əsasən təbiətlə əlaqələndirilsə də şair bu diyarla bağlı 
düşüncələrini, fikir və duyğularını da oxucuya çatdırır: 
   
 
 
232
 Dağlarının başı qardır,  
  Ağ örpəyin buludlardır,  
               Böyük bir keçmişin vardır;  
               Bilinməyir yaşın sənin,  
               Nələr çəkmiş başın sənin! (131, 220-221) 
 
Son misralar Azərbaycanın qədim bir tarixə malik olduğuna və tarixin müxtəlif 
vaxtlarında baş vermiş hadisələrə (qanlı münaribələr, azadlıq uğrunda çarpışmalar, 
yadellilərin talançılığı və s.) işarədir. 
Şerin hər bir misrasında Azərbaycan ruhu və Azərbaycanın özü vardır. Burada 
Azərbaycan həm özünün «durna gözlü bulaqları», «sakit axan arazları», «başı qarlı 
dağları», «ala gözlü gündüzləri», «sıra dağları, gen dərələri», «ürək açan 
mənzərələri», sarı sünbülü, pambığı, neft buruqları, Xəzəri, Kəpəzi, Göy gölü, Bakısı, 
Qazağı, Qarabağı, həm də «Qarabağ şikəstəsi», «yaşılbaş sonaları», «xalı-xalçaları», 
dünya mədəniyyətinə bəxş etdiyi böyük sənətkarları ilə canlandırılır. 
Şairin sözlə yaratdığı mənzərələrdə Azərbaycanın təbiəti əbədiləşir, rəssam 
tablosuna hopur, sanki dil açıb danışır: 
                
 Min Qazaxda köhlən ata,  
               Yalmanına yata-yata,  
               At qan-tərə bata-bata,  
               Göy yaylaqlar belinə qalx  
               Kəpəz dağdan Göy gölə bax... (131, 226) 
 
«Azərbaycan» şeri Vətən və xalq, təbiət və insan bağlılığı baxımından da dəyərli 
sənət nümunəsidir. Bu şer şairin özünün də çox sevdiyi və yüksək qiymətləndirdiyi 
bir əsərdir. S.Vurğun özü bu barədə belə demişdir: «Mənim «Partizan Babaş» kimi 
şerlərim yüzlərcədir. «Azərbaycan» şeri isə mənim həyatıma, bütün həyat 
proqramıma uyğundur. Mən nə qədər yaşayıb- 
 
 
233
yaratsam, 1933-cü ildə yazdığım bu kiçik şerə aşıladığım motivləri bütün əsərlərimdə 
oxuyacaq, duyacaqsınız». (135, 273) 
Bu da təbiidir. Axı, Səməd Vurğun bu şeri «Azərbaycan» epopeyasının proloqu 
kimi düşünmüşdü... 
Şair bütün əsərlərində Azərbaycan xalqının oğludur, o, dünənə də, bu günə də, 
sabaha da bir azərbaycanlı kimi baxır, doğma diyarı da məhz azərbaycanlı kimi 
görürdü. Azərbaycanın özü də, sakinləri də, dağı da, aranı da, ən kiçik ağacı, daşı, 
kolu da onun üçün əzizdir, doğmadır. Bu baxımdan «Çinarın şikayəti» (1936) şeri 
xüsusi maraq doğurur. 
Şerin yazılması konkret bir hadisə ilə bağlıdır. 1936-cı ildən Gəncədə işləmiş və 
burada Səməd Vurğunla dəfələrlə görüşmüş curnalist Ənvər Qasımov öz xatirələrində 
yazır: «Növbəti gəzintilərimizin birində şairə (S.Vurğuna – A.B.) Gəncə çinarlarının 
qorunmamasından, hətta bu köhlənlərin baxımsız qaldığından şikayətləndim. Şair 
sözümə dil yetirdi: 
– ...Çinarlar qədim Gəncənin şöhrətidir. Hər ağacın dibində bir manqal 
tüstülənir, ağacların əlçatmaz budaqları dəhrələnir. 
Həmin bağdan bir küçə aralı, o zamankı sənaye texnikumunun qabağında bir cüt 
çinarın kəsilmək qorxusu altında olduğunu dedikdə, Səməd Vurğun pərt oldu. Bir 
neçə dəqiqədən sonra şair həmin qoşa çinarın görüşünə getdi... Gövdəsi əl-ələ vermiş 
beş igidin qulac qollarına çatan həmin çinarları gördükdə Səməd lal-kar durub xeyli 
baxdı. Onun çöhrəsində heyranlıqla qəzəb bir-birinə qarışdı. Mən hiss etdim ki, şairi 
əsəbiləşdirmişəm, suçumu yüngüllətmək üçün gühahkar halda dedim: 
- Bu küçədən düz vağzala qədər tramvay yolu çəkirlər, deyəsən çinarlar relslərin 
düz salınmağına mane olaçaq... 
Səməd Vurğun şəhər sovetinin sədri Həmid Sultanovun, şəhər partiya 
komitəsinin birinci katibi İbrahim Tağıyevin yanına getdi, şəhərdə mədəniyyət 
işlərinin inkişafı, təbiətin mühafizəsi barədə onlarla nə danışdı, nə məsləhətləşdisə, 
həmin çinarları kəsmədilər... Ancaq şair Bakıya qayıdandan sonra «Çinarın şikay- 
 
 
234
əti» şerini yazdı, həmin şer gərək ki, 1936-cı ilin axırlarında «Kommunist» qəzetinin 
səhifələrində çap edildi». (114, 250-251) 
Şer ilk dəfə müəllifin belə bir qeydi ilə çap olunmuşdur: «Bəzi şəhərlərimizdə 
«ağıllı» mühəndislərin quruluş proyektinə görə çinarlar yıxılmalı imiş. Vətənimizin 
gözəl təbiətinə qarşı bu kimi qaba rəftarın qarşısını almaq üçün şair öz səsini 
ucaltmalıdır». 
«Çinarın şikayəti» ağacın dilindən yazılmışdır. Bu qoca dünyanın şahidi olan 
çinar dil açıb şairə şikayətlənir. O deyir ki, hər gəlib gedən onun kölgəsində dincəlir, 
yaş torpağında bağçalar gül açır, hər yarpağında quşların adı var, budaqları isə hava 
səngəridir. Bu çinarın başına karvanlar dolaşmış, çahangirlər bağrını doğramışdır. 
Lakin qocaman çinar Vətən torpağı üzərində həmişə vüqarla dayanmış, öz əzəmətini 
itirməmişdir: 
Başımda oynamış yüz boranlı qış...  
Sanma ki, qüdrətim, gücüm qalmamış.  
Bax, ayrılmamışam öz kötüyümdən!..  
Qəhrəman  bir elin timsalıyam mən...  (131, 247) 
 
Göründüyü kimi, Səməd Vurğun çinarı həm təbiətin nadir neməti, təmiz havanın 
və suyun, münbitliyin mənbəyi, həm də ulu tariximizin şahidi kimi qoruyur, gələcək 
nəsillərə çatdırılmasını istəyir. Şairin təsvirində bu qocaman çinar yurdun rəmzidir. 
Məhz buna görə də onu ana torpaqdan ayırmağa heç kəsin haqqı yoxdur. 
Çinar şairin başqa bir şerində də Vətənin rəmzi kimi verilmişdir. Maraq doğuran 
bir cəhət də vardır ki, Səməd Vurğun «Mənim arzum» adlandırdığı bu şeri həmin 
dövrün kənc şairlərindən birinin şerindən ilhamlanaraq qələmə almışdır. Həmin gənc 
şair – dövrünün ədəbi gəncliyinin istedadlı nümayəndəsi Adil Babayev sonradan öz 
xatirələrində bu barədə belə yazmışdır: «1945-ci ilin payız günləri idi. Mən 
Tbilisidən Bakıya yenicə gəlmişdim. Başqa gənc qələm yoldaşlarımla birlikdə şerlər 
yazırdım...  
 
 
235
Mən o zaman «Çinar» adlı bir şer yazmışdım. Uzun müşahidənin və coşqun gənclik 
hisslərinin məhsulu olan həmin şerdə doğma vətənindən didərgin salınmış, ömrü 
sürgünlərdə, zindanlarda keçmiş, nəhayət... Azərbaycana, öz doğma kəndinə qayıtmış 
bir azərbaycanlının taleyi təsvir edilirdi. Şer «Qocanın söhbəti» adı ilə «Kommunist» 
qəzetində dərc olundu. O, pis qarşılanmadı. Mən şerin dərc olunmasına və oxucuların 
razılığına sevindim. Lakin bir neçə gündən sonra baş verən hadisə mənim fərəhimi, 
sevincimi qat-qat artırdı. Noyabr ayının 10-da «Kommunist» qəzetində «Mənim 
arzum» adlı bir şer oxudum. Unudulmaz Səməd Vurğunumuzun bu şeri mənə ithaf 
olunmuş və şerin: 
                 
  Daddımsa aləmin hər nemətini,  
                Dilbər guşələrdə ötdüsə ömrüm,  
                Dünyanın ən böyük səadətini, 
                Bu boylu çinarın altında gördüm.  
 
bəndi epiqraf qoyulmuşdu». (97, 87-88) 
Şer gənc şairə xitabən yazılmışdır. Gənc şairin yüksək vətənpərvərliyi, 
«dünyanın ən böyük səadətini» ana yurdun torpağında bitmiş çinarın kölgəsində 
görməsi Vurğunu fərəhləndirirdi:  
                
    Şair, nə incədir rübabın sənin!  
                Uçurdu ruhumu çaldığın bu saz!  
                Vətən torpağında bitən gülşənin  
                Yarpağı saralıb, çiçəyi solmaz.  
                O səcdə qıldığın çinar kölgəsi  
                Mənim də şerimin qibləgahıdır. (132, 203) 
 
Səməd Vurğun öz gənc həmkarını ana torpağı qarış-qarış gəzməyə, hər daşın 
altında bir gövhər axtarmağa, yuvasından tərlanı səsləməyə, qartal qanadı ilə fəzaları 
aşmağa çağırır. Onun gənc şairə tövsiyəsi budur: «Mən keçən yolları sən də keç, 
qardaş!»  
 
 
236
S.Vurğun bu gəncin daxili aləmini duyur, istedadını qiymətləndirir, onu yazıb-
yaratmağa, ana yurdu tərənnüm etməyə, hər otun, çiçəyin öz adını yazmağa, torpağı 
danışdırmağa, daşa, torpağa qanad verməyə ruhlandırır:  
                 
 Vaxtdır! Bu eşq ilə bir dastan başla,  
                Min ürək dil açsın hər varağında.  
                Babalar yurdunu sən də alqışla  
                Bizim Vaqif kimi Kür qırağında. (132, 203-204)  
  
 «Mənim arzum» Səməd Vurğunun yüksək vətənpərvərlik hissləri ilə birlikdə 
həm də onun öz dövrünün gənc ədəbi qüvvələrinə diqqət və qayğısını, inamını əks 
etdirir.  
Vətən torpağına əbədi bağlılıq, torpağa övlad məhəbbəti «Mənim rübabım» 
(1946) şerinin də mövzusudur. Şairin tərlan təbi havalanıb uçsa da, şimşək kimi 
buludları keçsə də yenə torpağa, doğma yurda bağlıdır, «Vətən» adlı öz yuvası var 
onun!  
Həm də şair və Vətən məhəbbəti qarşılıqlıdır, ananın övlada, övladın anaya 
məhəbbəti kimi:  
                Odlar yurdu, əhdimiz var əzəldən, 
                Bu ilqardan nə mən döndüm, nə də sən.  
                Ana qəlbin bir ümmandır, ey vətən,  
                Vurğun kimi bir qəvvası var onun! (132, 207) 
  
 Vətən və xalq məhəbbəti, ulu kökə bağlılıq Səməd Vurğunun bütün əsərlərində 
qırmızı bir xətlə keçir. Şair mənsub olduğu xalqın keçmişi və bu günü ilə fəxr edir, 
onun qəlbində Azərbaycan məhəbbəti çağlayır. «Bu mənada onun bütün əsərlərindən 
Azərbaycan ətri gəlir, Azərbaycan torpağının, mədəniyyətinin, tarixinin, dilinin, adət 
və ənənələrinin bir vəhdət təşkil edən bədii mənzərəsi görünürdü». (9, 112)   
Şairin «Alqış» şeri təlim keçən əsgərlərə həsr olunmuşdur.  
 
 
237
Əsgərlər «Budyonnı marşı» oxuyurlar. Lakin burada da Azərbaycan ön plandadır. 
Şair əsgərlərə müraciətini bu sözlərlə bitirir: 
 
Gəlir sorağınız manevralardan,  
Alqış ananıza – Azərbaycana! (132, 192) 
 
Səməd Vurğunun poeziyasında «Vətən» anlayışı müqəddəsləşdirilir, «ana», 
«namus», «vicdan», «qeyrət» anlayışları ilə birləşdirilir, öz balalarına süd verən 
ananın timsalında təqdim olunur. Bu yüksək vətənpərvərlik hissləri, vətəndaş 
mövqeyi konkret olaraq şairin mənsub olduğu xalqa, el-obaya məhəbbətinə çevrilir. 
Bu baxımdan müəllifin «Dörd söz» (1944), «Sözün şöhrəti» (1944), «İyirmi beş 
bahar» (1945), «Qərinədən qərinəyə» (1945) şerləri diqqəti xüsusi cəlb edir. 
«Dörd söz» şerində şair sözlər məclisinin qonağıdır. O, dil adlanan bu möhtəşəm 
kitabdan dörd sözü seçib onların barəsində mülahizələrini söyləyir. Şairin seçdiyi 
sözlər bunlardır: «Məhəbbət», «Səadət», «Vətən», «Zəfər». Əlbəttə, bu anlayışların 
hər biri insanla bağlıdır. Məhz insan məhəbbətlə yaşayır, öz səadətinə can atır, zəfər 
yolunda mübarizə aparır. Lakin bütün bunlardan əvvəl: 
                
Bir də dilimizdə - «Vətən» sözü var,  
               Ana qucağıdır bu ilahi söz...  
               Onun nəfəsidir böyük arzular,  
               Nə könül doymuşdur ondan, nə də göz.  (132, 168) 
 
Bəli, çox şeydən doymaq olar, Vətəndən başqa. Vətən həm də həyatın 
mövcudluğu üçün zəruri şərtdir. 
Vətən doğma ana kimi öz övladlarına süd əmizdirir, qəhrəman oğullarına xeyir-
dua verir. Lazım olanda şəhid balalarını bağrına basıb matəm saxlayır. Bütün bunlarla 
birlikdə Vətənin öz övladlarına tövsiyəsi budur: «Şərəflə, vicdanla yaşayın ancaq!» 
 
 
238
Şair «Sözün şöhrəti» şerində sözlərin siyahısını bir qədər genişləndirmişdir. 
Onun poetik yozumu belədir: 
 
Ədalət! İxtiyarın var can alsan haqqa hörmətlə!  
Həqiqət! İncədir qəlbin, fəqət dönməz iradən var!  
Kamal! Sən bir günəşsən ki, camalından şəfəq parlar!  
Məhəbbət! Ömrü sevdasız yaşamaq bir cinayətdir!  
Gözəllik! Canlı bir sənət, əzəldən ömrə zinətdir!  
Səadət! Sirrlər yurdu, müqəddəs bir pərisən sən!  
Vətən! Namus da, vicdan da yaranmış şanlı hüsnündən! (132, 179) 
 
Şairə görə, Vətənə öz namusu və vicdanı kimi baxmayanlar məsləksiz 
adamlardır. Vətən özü isə mənalı bahar, güllü-çiçəkli laləzar qoynunda arzular, 
əməllər bəslənən gülşəndir. İnsan dünyasını dəyişəndən sonra da onun Vətən eşqi 
Vətən mülkündə qalır: 
 
Yaz ey Vurğun ki, hər şerin, sözün bir yadigar olsun!  
Mən ölsəm də, vətən eşqim vətən mülkündə var olsun! (132, 179) 
 
«İyirmi beş bahar» şerində şair Vətən obrazı yaratmışdır. Bu Vətən adı 
çəkilməsə də şerin hər misrasından aydın olur ki, məhz Azərbaycandır. Dağın 
döşündə atın kişnəməsi, kənd evində yanan çıraq, aşığın qəlbində çalınan saz, su 
kənarındakı çiçəklik, xınalı kəklik, baharın mücdəçisi bənövşə, ceyranlı düzlər, 
buludlara dəyən dağlar məhz Azərbaycanı canlandırır. Mərd oğulların xatırlanması 
həm də milli xarakter üçün səçiyyəvi xüsusiyyətləri üzə çıxarır. Vətən torpağı öz 
sakinləri ilə gözəldir, əzəmətlidir. 
Şair üzünü bir daha Vətənə tutur: 
                
 
 
239
 Bu Vətən mülkünü – bu laləzarı  
               Bağrına basırsan öz anam deyə. 
               Ah, vətən torpağı, insan nəfəsi! 
               Ömrümdə bu qədər sevməmişəm mən.  
               Hələ dil açmamış bir cocuq səsi  
               Mənə xəbər verir qərinələrdən!.. (132, 194) 
 
«Qərinədən qərinəyə» şerində gələcəkdən gəlmiş nurani bir insanın obrazı 
yaradılmışdır. Bu İxtiyar obrazı Vətənin taleyi, Vətənin rəmzi, həm də Vətən 
övladıdır: 
               Mən Vətən oğluyam! Hər axşam-səhər  
               Gəzib dolaşdıqca Azərbaycanı,  
               Açır qollarını mənə üfüqlər,  
               Hər daşda oxunur hünər dastanı. (132, 197) 
 
Bu da şairi öz keçmişinə boylanmağa vadar edir: 
 
Baxıb şəhidlərin məzarına mən  
Deyirəm: qəhrəman babalarım var!  
Əbədi səs gəlir o türbələrdən:  
«Var olsun azadlıq! Var olsun bahar!» (132, 197) 
 
Şairin müharibənin son illərində qələmə alınmış «Dörd söz», «Sözün şöhrəti», 
«İyirmi beş bahar», «Qərinədən qərinəyə», habelə onlarla eyni vaxtda yazılmış 
«Həyat fəlsəfəsi», «Ürək», «İstiqbal təranəsi» şerləri ilk əvvəllər ədəbi tənqidin 
hücumlarına məruz qalmış, müəllif mücərrəd fəlsəfəçilikdə təqsirləndirilmiş, bu 
şerlər isə mücərrədçiliyin səciyyəvi nümunələri hesab olunmuşdur. Yalnız 1970-ci 
illərdə aparılmış tədqiqatlarda bu əsərlərə daha obyektiv qiymət verildi. Bu sahədə 
akademik Bəkir Nəbiyev və professor Cəlal Abdullayevin mülahizələri 
diqqətəlayiqdir. (119, 86-93; 3, 61-67) 
 
 
240
Səməd Vurğunun vətənpərvərliyindən danışarkən onun yaradıcılığındakı bir 
cəhət də qeyd olunmalıdır. Bu, şairin Vətəni əslində olduğundan böyük, gözəl 
görmək xüsusiyyətidir. 
Şairin «Yadıma düşdü» qoşmasında belə bir misra vardır: «Göylərə baş çəkir 
Göyəzən dağı...» Əslində Göyəzən dağı S.Vurğunun doğulduğu Qazax rayonu 
ərazisində kiçik bir təpədir. Bu barədə Azərbaycanın xalq yazıçısı Mirzə İbranimovun 
şairlə bağlı xatirələri maraqlıdır. Onun 1985-ci il mayın 27-də S.Vurğunun ev-
muzeyində lentə alınmış xatirələrindən biri belədir: Onlar (S.Vurğun və  
M.İbrahimov – A.B.) Daş Salahlı kəndində gecələyib səhər tezdən ova çıxırlar. 
«Birdən Səməd həyəcanla dedi: 
- Ayə, bir oraya bax, Göyəzən dağına... 
Baxdım ki, orada bir təpə var. Dedim: 
- Ay  Səməd,  sən deyəndə  «Göylərə baş çəkir Göyəzən dağı»,  mən elə bilirdim 
ki, bu Elbrusdu, ya hansı dağdır? 
Səməd cavab verdi: 
- Mənim «veliçiyem» (bunu rusca dedi) ondadır ki, mən təpəni dağ kimi təsvir 
edirəm. Sən qorx o adamlardan ki, dağı təpə kimi təsvir eləsinlər...» (156) 
«Muğan» poemasından götürdüyümüz bu misralar da şairin yüksək 
vətənpərvərliyinin bədii ifadəsidir: 
 
Kiçicik bir sudur yer üzündə Kür,  
Baxsan bu dünyanın xəritəsinə.  
Bəs niyə qəlbimdə ümman döyünür,  
      Mən qulaq asdıqca Kürün səsinə?! (133, 391) 
 
Azərbaycanın hər bir guşəsi şair üçün əziz və doğma olmuşdur. 
S.Vurğunun ev-muzeyində təsadüf etdiyimiz bir məktub bu baxımdan 
diqqətimizi çəkdi. Şair məktubu 1955-ci ilin iyulunda İstisudan həyat yoldaşı Xavər 
xanıma yazmışdır. Bütün yaradıcılığı boyu Azərbaycan təbiətinin gözəlliklərini, onun 
təbii sərvətlərini milli qürur hissilə tərənnüm etmiş Səməd Vurğunun məktubu da bu 
ruh- 
 
 
241
dadır. O yazır: «Əzizim Xavər! İstisu mənə çox kömək eləyir. Bütün ömrümdə bu 
qədər təsirli su, təmiz hava görməmişəm...».∗ (31) 
Əlbəttə, S.Vurğun dünyanın bir çox yerlərində olmuşdu, dünyanın bir çox yerləri 
barədə məlumatı vardı. Lakin vətənpərvər şairin fikrincə, min bir dərdin dərmanı, 
həyatın mənbəyi məhz doğma yurddadır, onun təbiətindədir: 
            
Qayaları baş-başadır,  
          Güneyləri tamaşadır.  
Gödək ömrü çox yaşadır  
          Canım dağlar, gözüm dağlar. («Dağlar», 131, 125) 
 
S.Vurğun 1955-ci ilin noyabrında Vyetnama səfəri zamanı xəstələnib Pekin 
xəstəxanasında yatarkən belə yazmışdı: 
 
Vaxtsız əcəl, məndən uzaq dayan, dur,  
Qürbət eldə can vermərəm ölümə.  
Qılıncını məndən uzaq dolandır,  
Onu bil ki, qələm aldım əlimə,  
Qürbət eldə can vermərəm ölümə! (132, 296) 
 
Şairin Vətənə məhəbbəti öz xalqının tarixinə, mədəniyyətinə, dilinə, ayrı-ayrı 
şəxsiyyətlərinə, adət-ənənələrinə münasibətində də öz əksini tapmışdır. 
Səməd Vurğun Azərbaycanın tarix və mədəniyyət abidələrinin qoruyucusu və 
tərənnümçüsü olmuşdur. Azərbaycanın təbiəti kimi qədim tapıntılar, mədəniyyət 
abidələri də onu ilhamlandırmışdır. Şair 1948-ci ildə çıxışlarının birində demişdir: 
«Azərbaycanın qədim, nadir tapıntıları bizim üçün böyük qiymətə malikdir. Bu 
günlərdə mən Azərbaycan Elmlər Akademiyasının işçiləri ilə birlikdə Mingəçevir 
rayonunda oldum, orada qazıntı zamanı Azərbaycanın qədim mədəniyyətini əks 
etdirən çoxlu əşyalar tapılmışdı. 
                                           
∗ Биз С.Вурьунун бу мяктубуну «Мядяниййят» гязетиндя дярж етдирмишик. 
 
 
242
 Bunlar çox da böyük olmayan tapıntılar idi. Ancaq onlar məni ilhama gətirdi. Mən 
«Muğan» poemasını yazdım və bu nadir tapıntılardan ilhamlanaraq poemanın bütöv 
bir fəslini Pompey qoşunlarına və başqa işğalçılara qarşı igidliklə vuruşan 
Azərbaycan xalqının keçmişinə həsr etdim». (59) 
Şair qazıntı zamanı tapılmış hər hansı bir əşyanın, kiçik parçanın belə tariximizin 
öyrənilməsi üçün xüsusi əhəmiyyətini qeyd etmişdir: 
 
Kim bilir, neçədir dünyanın yaşı  
          Tarixin nə qədər yazısı vardır.  
          Hər saxsı parçası, hər məzar daşı  
          Nəsildən-nəsilə bir yadigardır. (132, 28) 
 
S.Vurğun bu cür tapıntıların qan yaddaşımıza çevrildiyini, özündə ulu tariximizi 
və kökümüzü yaşatdığını «Bakının dastanı» poemasında da işıqlandırmışdır. Şair 
Azərbaycan elminin mərkəzləşdiyi Elmlər Akademiyasını oxucuya təqdim edərkən 
ilk növbədə buradakı əlyazmaları, qədim tapıntıları yada salır. Min illərdən qalmış 
dəri üzərindəki əlyazmaları bizə ulu babalarımızdan yadigardır. Bu yazılar həm 
tariximiz, həm də babalarımızın müqəddəs sənəti kimi əhəmiyyətlidir. Onları hər bir 
vətəndaşımız görməli, mənasını duymalıdır: 
                
...Akademiya!.. Nələr vardır burda bilsən!  
               Min illərdən qalmış o əlyazmaları  
               Xəbər verir yurdumuzun keçmişindən,  
               Hər vətəndaş bircə dəfə görsün barı!  
               O dərilər üstündəki gözəl xətlər  
               Babaların müqəddəs bir sənətidir.  
               O toz basmış, zaman görmüş hər bir əsər  
               Nəsillərin bir-birilə söhbətidir. (132, 311) 
 
 
243
Poemanın Şirvanşahlar sarayı ilə bağlı misraları bu abidəyə şairin məhəbbətini 
əks etdirir. Beş yüz il bundan əvvəl Şirvanşah Xəlillüllahın tikdirdiyi saray bu gün 
həm nadir sənət incisi, tarixi abidə, həm də Azərbaycan dövlətçiliyinin rəmzidir. 
Burada xalqımız yadellilərin basqınlarını dəf etmiş, öz paytaxtını yaratmış və 
qorumuşdur: 
               Bakı adlı, dünya görmüş bir limanda  
               O hökmüdar qurdu Şirvan paytaxtını.  
               Qəsbkarlar axışdığı bir zamanda  
               Dönə-dönə o sınadı öz baxtını... (133, 319) 
 
S.Vurğun burada toplanmış tapıntıları da unutmur. Onların hər birinin tariximiz 
üçün mühüm əhəmiyyətini qeyd edir. Daşlar üzərində yonulmuş at, qoç, öküz 
surətləri xalqımızın igidliyini və məşğuliyyətini, bir də sənətkarlığını əks etdirir. 
      Müəllifin diqqəti burada mühafizə olunan saxsı qablardan da yayınmır. 
Arxeoloci qazıntılar zamanı tapılmış bu əşyalar həm tariximizin, həm də 
incəsənətimizin öyrənilməsi üçün əhəmiyyətlidir. Bu qabları ulu babalarımız 
hazırlamış, istifadə etmişlər. Saxsı qablarda əcdadlarımızın əl izləri yaşayır. Qablar 
üzərindəki müxtəlif lövhələr, pələng, ceyran, qırqovul surətləri bu əşyaları sənət əsəri 
kimi də təqdim edir. Belə zəngin sərvətin sahibi öyünməkdə haqlıdır:  
               
   Hələ qablar, saraydakı saxsı qablar  
               Tufan görüb dəyişməmiş öz rəngini…  
               O qablarda nə lövhələr, surətlər var!  
               Əzəl seyr et bizim dağlar pələngini. (133, 320-321) 
 
«Muğan» poemasının on üçüncü nəğməsini şair Mingəçevir qazıntıları zamanı 
üzə çıxarılmış tapıntılara həsr etmişdir. Qoca alimlə Sarvan söhbət edirlər. Sarvanın 
«Axtardığınız şeylər nədir?» sualına alim belə cavab verir: 
               
  
 
 
244
  Üstünü toz-torpaq almış  
               Bu pas tutmuş qılınca bax!  
               Neçə min il bundan qabaq  
               At belində qılınc çalmış  
               Sənin şanlı babaların.  
               Öz ellərin, obaların  
               Bu torpaqda şəhər salmış. (133, 400-401) 
       
Alim bu tapıntılara istinadən deyir ki, qəhrəmanlar bir vaxtlar bu yerlərdə qurşaq 
tutub at oynatmış, ox atmışlar. Nizələr, qalxanlar, şeypurlar əfsanə deyil, qəhrəman 
babalarımızın yadigarlarıdır. Babalarımız məhz bu torpaqda Pompey ordusuna sinə 
gərmişdir... 
Bu əşyaları-tarixin yaddaşlarını böyük zəhmətlə üzə çıxaran, inadkarlıqla 
öyrənən mütəxəssislər-arxeoloqlar şairin sevdiyi, hörmət etdiyi adamlardır. S.Vurğun 
öz əsərlərində şair, bəstəkar, müğənni, rəssam, qəhrəman... obrazları yaratdığı kimi, 
arxeoloq obrazı da yaratmışdır. Haqqında danışdığımız qoca alim Azərbaycanın 
görkəmli arxeoloqu Saleh Qazıyevin obrazıdır. 
       Şair onu iş prosesində təsvir etmişdir. Ekskavatorların qazdığı çalalarda həyatını 
təhlükəyə qoyub yorulmadan çalışan elm fədaisini tər basır, o, hərdən büdrəyib 
yıxılır, darısqal qazmalarda tozlu hava udur. Lakin qədim saxsı parçalarını 
yığmaqdan yorulmur. 
      «Saxsı yığıb yer altından tarix yazan» alim öz ekskavatoru ilə yeri lay-lay qazan 
Sarvana həyəcanla, fərəh və sevinclə belə deyir: 
               
     Oğul, Sarvan! Dərinə get, heç çəkinmə, qorxma məndən,  
               Yol aç, oğlum, yol aç elmin, düşüncənin gözünə sən,  
               Keçir məni yer altına iyirminci təbəqədən,  
               Yuxarıdan işıq da sal! İşıq da sal günəş kimi,  
               Babaların taleyi tək qaranlıqdır yerin dibi... (133, 402) 
  
  
 
 
245
Şair bu misralar vasitəsilə həm də xalqımızın tarixini öyrənmək üçün hələ 
qarşımızda böyük vəzifələr durduğuna işarə etmişdir. 
 Səməd Vurğun xalq həyatını dərindən bilən sənətkar kimi öz əsərlərində bu 
həyatın özünəməxsus cəhətlərinin təsvirinə geniş yer ayırmış, adət-ənənələri, el 
mərasimlərini, xalq məişəti və mədəniyyətini milli çalarları ilə göstərmişdir. Şair 
əməli fəaliyyətində də xalq həyatının mütəxəssislər tərəfindən elmi şəkildə 
öyrənilməsinə xüsusi diqqət yetirmiş, bu işə kömək etmişdir. O yazmışdır: «Yadelli 
qəsbkarların saysız basqınlarına baxmayaraq, Azərbaycan xalqı öz dilini, adət-
ənənələrini və mədəniyyətini qoruyub saxlamışdır. Azərbaycanın maddi-mədəniyyət 
abidələri və bizim minillik yazılı ədəbiyyatımız buna parlaq sübutdur». (135, 151) 
Buna görə də şair tarixçilərin, o cümlədən etnoqraf və arxeoloq alimlərin qarşısında 
böyük vəzifələr qoyur, etnoqrafik və arxeoloci abidələri öyrənməyə çağırırdı. 
Səməd Vurğunun 1955-ci ilin aprelində respublika Elmlər Akademiyasının 10 
illik yubileyi münasibətilə keçirilmiş elmi sessiyadakı çıxışı bu baxımdan maraqlıdır 
və indi də öz əhəmiyyətini saxlayır. Şair həmin çıxışında xüsusilə orta əsrlərə aid 
abidələrin lazımi səviyyədə üzə çıxarılmadığını təəssüflə bildirir və deyirdi ki, 
arxeoloq və etnoqraflarımız «hərbi cəldliklə» işləməlidirlər. Çünki zaman keçdikçə 
nəinki qədim yazılar silinir, həm də sərt daşlar köhnəlir və aşılanır, yeni məişət 
əşyaları köhnələrini sürətlə əvəz edir, insanların həyat tərzi tanınmaz dərəcədə 
dəyişir. S.Vurğun maddi-mədəniyyət abidələrinin məhv edilməsinin qarşısını almağa 
çağırırdı: «Qətiyyən belə yolverilməz hallar da baş verir ki, bizim bəzi inşaatçılarımız 
üzərində əsrlərdən bəri qədim yazıları, məişət səhnələrinin bədii təsvirini, uzaq 
əcdadlarımızın həyatı və tarixini qoruyub saxlayan, onların adət, mərasim ənənələrini, 
bir çox nəsillərin və müxtəlif zamanların əmək həyatının rəngarəngliyi və 
xüsusiyyətlərini əks etdirən qaya və daşları qırıb-dağıdırlar». (136, 385) 
      Şairin «Bizim dağların» (1927), «Dağlar» (1927), «Anamın dərdi»  
 
 
246
(1934), «A köhlən atım» (1935), «Yadıma düşdü» (1936), «İlk bahar və mən» 
(1944), «Düşüncələr» (1949) və bir çox başqa şerlərində, «Komsomol poeması», 
«Aslan qayası», «Acı xatirələr», «Hürmüz və Əhrimən», «Bakının dastanı», 
«Muğan» poemalarında, «Vaqif» pyesində xalq həyatının canlı lövhələri 
yaradılmışdır. 
      Onun yaradıcılığının ilk illərinə məxsus «Bizim dağların» qoşmasında yaylağın 
təsviri verilir. Doğma yurdun gözəl guşələrindən olan bu yerlərin əlvan çiçəkləri heç 
vaxt solmur, çeşmələr başından zurna-balabanın səsi kəsilmir. Bu yerlərin meşəsi, 
talası, ceyranı, sərin havası, diş göynədən buz bulaqları insana zövq verir, onun 
ömrünü uzadır. Ancaq bu yerləri daha da gözəlləşdirən adamlardır. 
      Biz şairin təsvirində dağların təbii gözəllikləri ilə yanaşı yaylağa çıxan adamların 
məişətinin özünəməxsus cəhətləri – qonaqpərvərliyi, məşğuliyyəti ilə də tanış oluruq. 
Şerdə təbiətin və xalq məişətinin əlaqəli təsviri ilə canlı etnoqrafik lövhələr yaradılır: 
 
Şeh düşər otların üstə kecədən,  
Doymaq olmaz orda xoruz-beçədən.  
Dəyəsi qurular qalın keçədən  
Dərdlərin dərmanı bizim dağların. 
Qoyun-quzu bir-birinə qarışar,  
Qulplu qazanlardan qatıqlar daşar... (131, 32) 
 
Şairin yaradıcılığının ilk illərinə təsadüf edən «Dağlar»∗ qoşmasında da bu yerlər 
insanlarla, çeşmə başındakı qız-gəlinlərlə birlikdə gözəldir: 
             
Çox gözəl olursan ellər köçəndə,  
            Suyundan gəlinlər, qızlar içəndə.  
            Qıy vurub tərlanın yel tək keçəndə,  
            Bir vəlvələ düşür hər yana, dağlar! (131, 28) 
       
  
                                           
∗  С.Вурьунун «Даьлар» адлы бир нечя шери вардыр. 
 
 
247
Etnoqrafik lövhələr yaradılması baxımından «Yadıma düşdü» şeri də maraqlıdır. 
Şair burada ömrünün ilk çağlarında gördüklərini, şahidi olduqlarını xatırlayır. Onun 
xatırladıqları yurdun gözəllikləri, adamların qonaqpərvərliyi, elin toy və bayramları, 
müxtəlif mərasimlərdir. Şerdə «Bizim gəlinlərin bayram qabağı Fəsəli yaymağı 
yadıma düşdü», «Nişanlı qızların görüşdən qabaq Telini saymağı yadıma düşdü», 
«Qışın buz qatığı, yayın ayranı, Payızın qaymağı yadıma düşdü» kimi misralar 
xalqımızın həyatında yüz illər ərzində özünə möhkəm yer tutan adət-ənənələrə, toy və 
bayramlar ərəfəsində həyata keçirilən mərasimlərə, xalqımızın qədim məşğuliyyətinə 
söykənir. 
«İlk bahar və mən» şerində elat binələrinin təsviri, «ilxı», «kişnəyən boz at», 
«əmlik», «ala çəpiş», «yelinli inək», «kotan», «dəryaz», «biçənək», «nehrə», «şiş 
taya», «xotma» söz və ifadələri də bu baxımdan maraq doğurur. Yurdun gözəllik və 
nemətlərini, adamların məşğuliyyətini təbii lövhələrlə canlandıran şair Vətənə 
bağlılığını bu misralarla ifadə etmişdir: 
            
Vətən yurdu, doğma ocaq! Bəxtiyar insan!  
            Sənin qartal qanadınla mən uçacağam.  
            Həyat üçün doğulmuşam yaranışımdan,  
            Şer, sənət aləminə nur saçacağam! (131, 172) 
 
Şairin «Düşüncələr» şerində aşağıdakı misralar əkinçiliklə bağlıdır: 
              
     Yaz günəşi saçlarını düzə yayanda,  
               Yer şumlayıb, toxum səpib, taxıl əkəydim.  
               Təpəl öküz bürkülənib diz qatlayanda  
               Bir kotana qayış olub özüm çəkəydim. (132, 237) 
 
Məlumdur ki, yaz fəslində torpağı şumlayır, toxum səpirlər. Bu işlər uzun illər 
qoşqu heyvanları, o cümlədən öküzlər vasitəsilə  
 
 
248
görülmüşdür. Azərbaycan dilinin qərb qrupu dialekt və şivələrində kotana qoşulmuş 
üç cüt öküzün ikinci cütü «qaraqayış» adlanır. (11, 113) Yer şumlayan vaxt əsas güc 
də ikinci cütün – «qaraqayış»ın üzərinə düşür. Deməli, şair bu sözləri təsadüfi 
işlətməmişdir; o, insana kömək üçün hər şeyə hazırdır. Şerdə verilmiş «təpəl öküz» 
və «diz qatlamaq» ifadələri də əkinçiliklə bağlı xalq deyimləridir. 
«Bakının dastanı» poemasının «İçərişəhər» adlanan hissəsində şair səyyaha 
Azərbaycan toyu barədə məlumat verir. O, bir-iki misrada sanki toy zamanı icra 
olunan mərasimlərin rəsmini çəkir. Gəlinin üzündəki lalə rəngli duvaq, şabaş, tirmə 
şallı gözəllər, xınalı əllər, qara zurna, cavanların güləşməsi, cıdırda qalib gələn atın 
yalmanına ağ kəlağay bağlanılması və s. bu toyun komponentləridir. Bu barədə şairin 
özünün qənaətləri də maraqlıdır: 
               
  Doğmalıq var hər torpağın adətində,  
               Səyyah dalır, mən baxıram o gözlərə...  
               Bir təbəssüm işığı var sifətində,  
               Xoşmu gəlir danışdığım bu mənzərə? (133, 317) 
 
Məlumdur ki, toyda cavanların qurşaq tutması, yəni güləşmə adəti bu gün də 
qalmaqdadır. Cavanların bu yarışında bəzən ehtiraslar qızışmış, incikliklər olmuş, 
dava düşmüşdür. Bəzi hallarda bu, nəsillər arasında qan davasına çevrilmişdir. Şair 
səyyaha bu barədə danışarkən məsləhət görür ki, buna bir vəhşilik kimi baxmasın. 
Çünki «hər məhlənin, hər nəslin o meydanda öz qeyrətini, öz adı var». Və bir də: 
                
     Hər zamanın bir hökmü var öz oğluna:  
               Baş əyməmək, basılmamaq fitrətdəndir. (133, 319) 
 
Müxtəlif mərasimlərin təsvirinə «Komsomol poeması» ilə yanaşı şairin başqa 
əsərlərində, o cümlədən «Acı xatirələr» poema- 
 
 
249
sında da rast gəlirik. Şair poemanın əvvəllində yazır: 
 
Bu dünya sonsuzdur, insanlar da çox,  
Hər elin, hər günün öz adəti var.  
 
S.Vurğun poemada Azərbaycan xalqının həyatında möhkəm yer tutan iki 
müqəddəs mərasimi - Qurban bayramı və Novruz bayramını da xatırlamışdır. 
Novruz bayramında kənd uşaqlarının başına keçə papaq qoyub «hər tüstü çıxan 
yerdən» pay yığması, çantalarını yer-yemişlə doldurması şairin uşaqlıq xatirələrində 
əbədi yaşayır. 
Şairin yaddaşında Qurban bayramı da qalmışdır. Bu xatirə onun üçün acı olsa da 
xalqımızın qədim bayramlarından biri ilə bağlı olduğu üçün xüsusi maraq doğurur: 
                
     Qurban bayramıydı, gülürdü dağlar,  
               Qonşumuz xınalı bir erkək kəsdi.  
               O bayram günündə anamı ağlar  
               Görəndə üstümdən bir çovğun əsdi. (133, 146) 
 
Qurban bayramının qaydalarına görə, həmin gün imkanı olan adamlar qurban 
(erkək, iri mal) kəsməlidirlər. Elə buna görə də imkanlı qonşu «xınalı bir erkək» 
kəsmiş, şair isə ailəsinin imkansız olduğu üçün mütəəssir olmuşdur. Ana isə bu əziz 
bayram günündə uşağın qəlbini ovundurmaq üçün başqa tədbir görmüşdür: 
           
«Uşaq əziz gündə sınmasın» - deyə  
           Anam cehizliyi yorğan üzündən  
           Mənə üst köynəyi tikdi hədiyyə.  
           Mən də iki dəfə öpdüm üzündən... (133, 147) 
 
Bu mərasimlə bağlı belə bir adət də vardır: ən əziz qonağı qarşılayarkən onun 
ayağı altında qurban kəsirlər. Bu, şairin  
 
 
250
aşağıdakı misralarında öz əksini tapmışdır: 
             
Qoyunlar, quzular düzdə, böləndə,  
            Səs-səsə verişib mər-mər mələrmiş.  
            Qapıya bir əziz qonaq gələndə,  
            Xınalı erkəklər qurban gələrmiş. (141, 76) 
 
S.Vurğunun əsərlərində Azərbaycan xalqının ən qədim adətlərindən olan 
qonaqpərvərliklə bağlı təsvirlərə də təsadüf olunur. Bu baxımdan «Muğan» 
poemasında şairlə çobanın görüşü səhnəsi maraqlıdır. 
Şair Muğan düzündə bir çobanla görüşür. Çoban şairi görərkən yaşına uyğun 
olmayan bir cəldliklə ayağa qalxır, təbii bir qonaqpərvərliklə onu qarşılayır, südə 
qonaq edir: 
     Çıxır qarşımıza qoca bir çoban,  
     Çiyni yapıncılı, boyu çinar tək.  
     Azacıq çal düşmüş qaşlar altından  
     Qırğı baxışlarla gülümsəyərək,  
     Yerindən quş kimi qalxır ayağa…  
     Açıq bir alınla gəlir qabağa. (133, 376)   
 
Qonağın hörmətlə qarşılanıb yola salınması, ona xüsusi qayğı göstərilməsi, son 
tikənin belə qonağın qabağına qoyulması kimi xalqımıza məxsus xüsusiyyətlər də 
Vurğunun əsərlərində öz əksini tapmışdır. 
«Ayın əfsanəsi» poemasında Cütçü bir parça pendir-çörək çıxardıb Ayın 
qarşısına qoyur və təklif edir ki, yesin. Ay bunun nə olduğunu soruşur. 
 
Soruşdum - bu nədir? 
Dedi - çörəkdir! 
Qonaqsız boğazdan ötməyəcəkdir! (133, 146) 
 
 
251
Şairin «Xanlar» pyesində yaratdığı ana obrazı – Qızyetər həm də qonaqpərvər 
bir Azərbaycan qadını kimi yadda qalır. O, mənsub olduğu xalqın övladıdır. Bu 
xalqın isə rus çarizminin idarə üsulu ilə bir yerə sığmayan qaydaları vardır: 
 
...Bir qayda vardır eldə, obada;  
Qonaq əziz olar, qaçaq olsa da.  
Onu ələ vermək namərdlik olar. (130, 187) 
Rus candarmları onu döyür, təhqir edirlər. Lakin ölümcül hala düşən Qızyetərin 
polad iradəsini sındıra bilmirlər. Onun dediyi sözlər olduqca təbii səslənir və bu 
fədakar azərbaycanlı qadını xeyli ucaldır: 
               
   Fələyin zindanı kürəyimdədir,  
               Zamanın zənciri biləyimdədir,  
               Qonağın yerini soruşursunuz?  
               Yarın ürəyimi, ürəyimdədir... (130, 191) 
 
Xalqın həyat tərzində və məişətində baş verən dəyişikliklər də Səməd Vurğunun 
nəzərindən qaçmamışdır. Bu baxımdan «Muğan» poemasında şairin pambıqçı qızla 
söhbəti maraqlıdır. Pambıqçı qız şairin «Bəs sənin yoxdur ipək paltarın?» sualına 
belə cavab verir: «Elə geyirəm ki, yeri gələndə». Söhbətdən məlum olur ki, indi kənd 
adamlarının iş və bayram paltarları ayrı-ayrıdır. 
Əlbəttə, xalqımıza aid adətlərin heç də hamısı ürəkaçan deyil. Xalqın həyatında, 
məişətində insanı alçaldan, onu mütiliyə, qul olmağa çağıran adətlər də olmuşdur və 
onların bəziləri indi də yaşamaqdadır. 
Şair «Talıstan» poemasında insanları «azca aşım, ağrımaz başım» fikri ilə 
yaşamağa səsləyən adətləri pisləyir, nə qədər acı da olsa, xatırladır ki, xalqımızın 
tarixində «qıllı börkə», «sarı kürkə» bit düşən səhifələr var. Keçmiş məişətimizdəki 
bu cür  
 
 
252
uyğunsuzluqlar bir sıra xəstəliklər gətirmiş, bəzən də neçə-neçə insan ömrünü 
yarımçıq qoymuşdur. 
Şair öz əsərlərində karvanların talanması, evlərə basqın edilməsi, cindarlıq və 
yalançı falçılıq («Talıstan»), azyaşlı qızların ərə verilməsi («Macəra»), ailədə qız 
uşağının dünyaya gəlişinin pis qarşılanması, qadına kobud münasibət, onun öz ərinin, 
hətta yad kişinin ayağını yuması («Bəsti»), ər tərəfindən döyülməsi («Anamın dərdi») 
kimi adətləri tənqid edir, bu cəhətlərin xalqımızın həyatında o qədər də kök 
atmadığını göstərir və tədricən aradan çıxmasını alqışlayırdı. 
Yüksək vətənpərvərlik ruhlu əsərlərin yaradılmasını bir vəzifə kimi qarşıya 
qoyan Səməd Vurğun özü bu mövzuda dəyərli ədəbi nümunələr yazdığı kimi, 
Azərbaycan dilinin saflığı uğrunda da mübarizə aparır, eyni zamanda öz əsərlərində 
dilimizin imkan və zənginliklərini təcəssüm etdirirdi. Şair dilin əhəmiyyəti, bədii dil, 
ədəbi dil, əlifba məsələləri barədə dəyərli fikirlər söyləmiş, Azərbaycan dilinin 
inkişafı və saflaşması naminə səmərəli fəaliyyət göstərmişdir. 
S.Vurğun dilimizin zənginləşməsində və inkişafında xalq ədəbiyyatını əvəzsiz 
mənbə hesab edirdi. Şair göstərirdi ki, həyat həqiqətləri, insanların sevinc və 
iztirabları xalq ədəbiyyatında tapıldığı kimi, Azərbaycan türkcəsinin gözəl ifadə 
nümunələri, yaşamış olduğumuz iqtisadi, ictimai həyatımızın bədii obrazları, 
xalqımızın müxtəlif dövrlərdəki bədii zövqləri də zəngin el ədəbiyyatında istənilən 
qədər vardır. 
S.Vurğun hələ 1935-ci ildə yazmışdır: «Bu günkü şerimizin xalis Azərbaycan 
türkcəsi uğrunda apardığı mübarizədə şübhə yoxdur ki, el ədəbiyyatının böyük 
yardımları ola bilər. Vaqif kimi böyük bir sənətkarın bu gün belə sevilərək 
oxunmasına səbəb onun geniş xalq kütləsi dili ilə, onların zövqü ilə yazması 
olmamışdırmı? Hələ də özünü yabançı dillər təsirindən qurtarmamış şairlərimiz, 
Azərbaycan türkcəsini bu ədəbiyyat vasitəsilə öyrənməlidirlər; onu yaradan geniş 
kütlələrlə üzvi surətdə bağlanmalıdırlar». (135, 26) 
 
 
253
Məhz buna görə də şair ana dilini bu mənbələrdən – folklordan, M.P.Vaqif, Aşıq 
Ələsgər, C.Məmmədquluzadə və M.Ə.Sabirdən öyrənməyi öz həmkarlarına tövsiyə 
edirdi. S.Vurğun Aşıq Ələsgərdən öyrənməyi bu el sənətkarının xalis Azərbaycan 
türkcəsində yazılmış şerlərində bir açıqlıq, saflıq və təbiiliyin olması, milli ifadə 
formaları və milli obrazların çoxluğu ilə əsaslandırırdı. Şair bu işdə aşıq 
ədəbiyyatının əvəzsiz rolunu və əhəmiyyətini qəsd etməklə yanaşı, öz əsərlərində rus 
və əcnəbi sözlərini işlədərək süni surətdə dilə «yenilik» gətirmək istəyənləri ciddi 
tənqid edirdi. «Azərbaycan türkcəsi yaratmaq uğrunda apardığımız mübarizədə el, 
aşıq ədəbiyyatından istifadə etməliyik. Bizim bəzi yazıçılarımız bəzi rus və əcnəbi 
sözləri işlədərək ortaya bir «yenilik» çıxarmaq istəyirlər. Lakin bunlar bir yenilik 
deyil, bunlar bizim şerimizi korlamaq, şerimizin sahib olduğu gözəl Azərbaycan 
türkcəsini pozan, onu varvarizmə aparan təşəbbüslərdir ki, biz bunlarla ciddi 
mübarizə etməliyik». (135, 27) 
S.Vurğun Azərbaycan dilinin müasir vəziyyətindən bəhs edərkən onu da 
unutmurdu ki, dilimiz bu səviyyəyə asanlıqla və birdən-birə gəlib çatmamışdır. O, 
tarixin müxtəlif mərhələlərində klassik şerimizin bəzən zəmindən uzaqlaşdığına, 
böyük sənət nümunələrinin yad dillərdə, xüsusən fars dilində yazıldığına təəssüflənir 
və həm də bunun səbəblərini açıqlayırdı. Şair deyirdi: «Müxtəlif dövrlərdən bir-birini 
təqib edərək gələn ərəb, monqol, fars, rus və osmanlı istilaları altında mütəmadiyən 
əzilən, öz milli mədəniyyətini və dilini bəzən büsbütün itirən, bəzən də inkişaf 
etdirməyə imkanı olmayan Azərbaycan öz şairlərinin simasında qəzəl və mərsiyə 
ədəbiyyatına keçərək milli şer və sənət formalarından uzaqlaşmağa məcbur olmuşdur. 
Heç də təsadüfi deyildir ki, Nizami Gəncəvi, Mirzə Şəfi Vazeh, Xaqani kimi bir sıra 
böyük və dahi sənətkarlarımız öz ana türk dillərini buraxaraq, bütün zəngin 
yaradıcılıqlarını o zamanın hakim fars dilində verməyə məcbur olmuşlar». (136, 21) 
Səməd Vurğun həmin sənət nümunələrinin məcburiyyət qar- 
 
 
254
şısında fars dilində yaradılmasını «müdhiş faciə» adlandırmış, bununla yanaşı bu 
faciənin sənətkarlarımızın milli ruhunu, azərbaycanlı qəlbini öldürə bilmədiyini 
xüsusi qeyd etmişdir. Şair yazmışdır: «Nizaminin və onun bir çox böyük 
müasirlərinin taleyi tarixən belə gətirmişdir ki, onlar fars dilində yazmağa məcbur 
olmuşdular. Lakin bu müdhiş faciə də Nizaminin varlığından əsas xüsusiyyəti, – onun 
böyük azərbaycanlı qəlbini, doğma xalqının mübariz qəlbini qoparda bilməmişdi». 
(136, 23) Şair dediklərini Nizaminin öz misraları ilə sübuta yetirirdi. Nizami 
Axsistanın «Leyli və Məcnun»un fars dilində yazması tələbinə qarşı deyir: 
                
Qulluq halqasına düşdü qulağım,  
               Qan vurdu beynimə, əsdi dodağım.  
               Nə cürətim vardı ki, evdən qaçam,  
               Nə də gözüm vardı, xəzinə açam.  
               Ömrüm viran oldu, solub saraldım,  
               Bu əmrin önündə cavabsız qaldım.  
               Sirrimi deməyə bir məhrəm hanı?  
               Ona söyləyəydim bu macəranı. (136, 23) 
 
Səməd Vurğunun Azərbaycan türkcəsi uğrunda mübarizəsi onun təkcə məqalə 
və çıxışları ilə məhdudlaşmır. Şair bədii əsərlərində də bu məsələyə toxunmuş, ana 
dilimizi xalqımızın ən böyük milli sərvəti kimi tərənnüm etmiş, onu qorumağa 
çağırmışdır. 
Vaqif Qacarla qarşılaşdığı səhnədə «Azəri yurdunun oğluyam mən də» deyir, öz 
dilini, bu dilin varlığını cəsarətlə müdafiə edirdi. Səməd Vurğun bu məsələni hələ 
1935-ci ildə qələmə aldığı «Şairin ölümü» şerində qoymuşdu. Burada Vaqifin 
ömrünün Şuşa dövrü göstərilir. Qarabağın dilbər guşəsi olan Şuşanın sonsuz dərələri, 
qalın meşələri, buradakı «boynu bükük tər  bənövşələr» Vaqifin ilham mənbəyidir. 
Lakin ən böyük səadət şairin öz şerlərini ana dilində qələmə almasıdır:  
      
 
 
255
      Könlünü bəsləmiş sazlar elində,  
               Deyir mahnısını ana dilində;  
               Səsinə səs verir dağda çobanlar... (131, 215) 
 
Səməd Vurğun həm ana dilində, həm də xalqın öz milli təfəkkürünə bağlı 
sənətin yaradılmasını, milli gerçəkliyin əks etdirilməsini tələb edirdi: 
          İran ordusunu yeridəndə, sən  
          Dedin ki, yadlara keçməsin vətən!  
          Dedin: sərçeşmələr, dağlar bizimdir,  
          Almalı, armudlu bağlar bizimdir!  
          Dedin ki, el dili, el şeri gərək. (131, 216) 
   
  Vaqifin ana dilimizin müdafiəçisi kimi çıxış etməsinə şair «Azad ilham» 
(1936) şerində də toxunmuşdur: 
            
 Gərdi sinəsini o, fars dilinə,  
      Bağırdı: öz dilim, öz şerim gərək!  
      Bir yeni can verdi doğma elinə,  
      Üfüqdən-üfüqə qanad gərərək! (131, 232) 
 
S.Vurğun yaşadığı dövrdə də ədəbiyyatımızın və dilimizin milli gerçəklikdən 
uzaqlaşması hallarını pisləyir, yad təsirlərə qarşı qətiyyətlə mübarizə aparırdı: 
                         
      Nədən şerimizin baş qəhrəmanı  
               Gah Turandan gəlir, gah da İrandan?  
               Bəs mənim ölkəmin varlığı hanı?  
               Böyük bir şairin yazdığı dastan  
               Gah Turandan gəlir, gah da İrandan!.. (133, 18) 
 
Əlbəttə, şair burada həmin illərdə yazılan və öz mövzusu ilə  
 
 
256
onu təmin etməyən əsərlərin dilini də nəzərdə tuturdu. Azərbaycan dilçisi, professor 
Yusif Seyidov bu barədə yazır: «XX əsrin əvvəllərindən başlayaraq bədii dilə dolan 
osmanlı dili ünsürləri 20-ci illərdə, müəyyən dərəcədə hətta 30-cu illərdə də özünü 
göstərirdi. S.Vurğun bu münasibətlə H.Cavidin dilini tənqid edirdi. Bu məsələlərin 
izahında, eləcə də bu cəhətdən H.Cavidin dilinə münasibətdə S.Vurğun həddindən 
artıq sərtlik göstərir; bu, bəzən onun faktlara tam dəqiqliklə yanaşmasına mane olur. 
Lakin oxucu başa düşür ki, Səməd yeni dövrün tələblərindən çıxış edirdi və məsələyə 
soyuqqanlıqla deyil, ürək yanğısı ilə yanaşırdı. O, ümumən bədii dilimizi, H.Cavidin 
dilini də milli əsaslar üzərində inkişaf edən təmiz, aydın bir dil kimi görmək 
istəyirdi». (128, 193) 
      Azərbaycan dilinin geniş miqyasda işlədilməsi, bu dildə şer və mahnıların 
yazılması şairi fərəhləndirirdi: 
                   
        Bir yeni rəng alır Mil də, Muğan da,  
        Bu bayram günündə, bayram ilində.  
        Alim də, şair də, dağda çoban da  
        Deyir mahnısını ana dilində. (132, 209) 
 
Yaxın keçmişimizdə mövcud olmuş bir vəziyyət çoxlarının ürəyini ağrıtmışdır. 
Məlumdur ki, bir sıra rəsmi və qeyri-rəsmi yığıncaqlarda, iclas və müxtəlif 
tədbirlərdə natiqlər əsasən rus dilində çıxış etmişlər. Bu isə ana dilimizin rəsmi 
yerlərdən sıxışdırılmasına səbəb olmuşdur. Məhz 1930-cu illərdə öz dilinə laqeyd 
münasibət bəsləyən, yüksək tribunalardan bu dildə danışmaq istəməyən vəzifə 
sahibləri alovlu vətənpərvər Səməd Vurğunun qəzəbli səsini eşitdilər. Böyük cəsarət 
sahibi Səməd Vurğun yazdı: 
                         
     Nədən bu torpağın şirin ləhcəsi  
               Şairəm deyənə biganə qalsın?  
               Niyə gurladıqca suların səsi  
               Ondakı qüvvəti rüzgarlar alsın?  
Şairəm deyənə biganə qalsın?.. 
 
 
257
Nədən söyləməsin ana dililə 
Öz odlu nitqini yoldaş komissar? 
Türkcə danışmasın sevgilisilə 
Bu mənhus adətdə böyüklükmü var? 
Məndən inciməsin yoldaş komissar! (133, 18) 
 
Azərbaycan türkcəsi uğrunda mübarizə aparan Səməd Vurğun tərcümə 
əsərlərinin dilinə də xüsusi diqqət yetirməyi tələb etmiş və özü bunun klassik 
nümunəsini yaratmışdır. O, tərcüməyə oricinal əsər kimi yanaşırdı. A.S.Puşkinin 
«Yevgeni Onegin» poemasını dilimizə çevirən şair yazırdı: «Mən belə hesab edirəm 
ki, «Yevgeni Onegin» Azərbaycan dilində mənim oricinal əsərim olmalıdır, yəni 
Azərbaycan dilində onun tam hüquqlu müəllifi mən olmalıyam – bəli, məhz müəllifi. 
Və əgər mən buna nail ola bilməmişəmsə, demək, bu tərcüməyə yenidən 
qayıtmalıyam, onu elə yüksəklərə qaldırmalıyam ki, milli ədəbiyyatımızın və 
xalqımızın mədəniyyət xəzinəsinə daxil olsun». (135, 278) 
Tərcüməyə bu cür məsuliyyətlə yanaşan şair iş prosesində dilimizin 
imkanlarından məharətlə istifadə etmişdir. Şair yazır: «Mən istəyirdim Tatyananın 
etiraflarını, həyəcanlarını azərbaycanlılara mümkün qədər aydın çatdırım, mən 
istəyirdim ki, azərbaycanlı Tatyana haqqında oxuyarkən onun qəlbində nələr baş 
verdiyini bilsin, duysun, o da mənim kimi Tatyananı sevsin, ona ehtiram göstərsin». 
(135, 267) 
S.Vurğun tərcümədə Puşkin şerinin sadəliyini, onun dilinin lakonizmini, fikir və 
hisslərinin zənginliyini, aforizmlərini, zahiri formasını saxlamağa gərgin əmək sərf 
etmiş və buna nail olmuşdur. Bununla yanaşı, tərcüməçinin özünün milli ruha 
bağlılığı da tərcümənin uğuruna təsir göstərmişdir. Bu baxımdan Səməd Vurğunun 
məlumatı xüsusi maraq doğurur: «Yayda mən həmişə üç ay Bakı bağlarında 
işləyirdim. Milli ruhdan uzaqlaşmamaq üçün mən həyat yoldaşımdan xahiş edərdim 
ki, patefonda Azərbaycan havaları çaldırsın. Və həmişə balkonda Azərbaycan 
havalarını  
 
 
258
dinləyə-dinləyə işlərdim. Beləliklə, mən Azərbaycan ruhundan uzaqlaşmadım, yoxsa 
bu əsər məni öz qüdrətli dalğaları üzərində apara bilərdi. Mən qorxurdum ki, rus 
adamına çevriləm, qorxurdum ki, dilim Azərbaycan dilindən uzaqlaşsın». (135, 277) 
Şair bu gözəl sənət abidəsini dilimizdə səsləndirdiyi üçün fərəhlənir və «Böyük 
şairin şərəfinə» şerində yazırdı: 
                
     Axıtdım alnımın inci tərini,  
               Yanmadım ömrümün iki ilinə.  
               Rusiya şerinin şah əsərini  
               Çevirdim Vaqifin şirin dilinə! (131, 241) 
 
S.Vurğun bu son misra vasitəsilə bir daha ana dilinə məhəbbətini ifadə etmişdir. 
Şair bu məhəbbəti gənc nəslə də aşılamağa xüsusi səy göstərir, ana dilini 
öyrənməyə və qorumağa çağırırdı. O, 1941-ci ildə yeni il münasibətilə gənc nəslə 
təbrikində deyirdi: «Siz Nizamini, Azərbaycan ədəbiyyatını, Azərbaycan dilini 
dərindən öyrənin, Vətənimizi Nizami kimi sevin, işləməyi, oxumağı ondan öyrənin». 
(135, 152) 
Şairin bu tövsiyəsinin poetik ifadəsi «Bizim gəncliyə» (1939) şerində öz əksini 
tapmışdır: 
               Mən qəlbimlə, ilhamımla öpməkdəyəm bu gün sizi, 
            Əzbər deyin şerimizi, təmiz bilin dilimizi. 
             Bizim gənclik qaldıracaq ulduzların qucağına 
              «Vaqif»lərə ilham vermiş şer, sənət elimizi. (132, 35) 
  
 Səməd Vurğunun Azərbaycan əlifbası ilə bağlı maraqlı fikirləri vardır. Şair rus 
qrafikası əsasında yaradılmış Azərbaycan əlifbasının layihəsinə özünün prinsipial 
münasibətini bildirmişdir. O, layihənin müzakirəsində, (135, 96-98) habelə 
respublika Ali Sovetinin sessiyasında (135, 99-103) bu barədə danışmışdır.  
 
 
259
Şair «ə», «ö», «e», «ü» hərflərini, habelə «ğ» və «c» işarələrinin əlifbamıza daxil 
edilməsinin qəti əleyhinə olmuş, həm də bunu elmi surətdə əsaslandırmışdır. 
     Səməd Vurğun elə bir əlifba yaradılmasını istəyirdi ki, bu əlifba Azərbaycan 
dilinin bütün incəliklərinə, gözəlliyinə və milli xüsusiyyətlərinə cavab versin, 
dilimizin gələcək inkişafını və çiçəklənməsini təmin etsin. Məhz bunlara görə də şair 
dilimizdə «ü», «ö», «h», «c», «ğ» hərflərinə müvafiq səslərin olmadığına əsaslanaraq 
onların əlifbamıza daxil edilməsini mümkünsüz hesab edirdi. Səməd Vurğun deyirdi: 
«Biz dilimizin musiqililiyini, onun ahəngliliyini qorumalıyıq. İş «z» hərfinin əlifbaya 
daxil edilib-edilməməsində deyil, iş ondadır ki, Azərbaycan dilinin öz milli 
xüsusiyyəti vardır. Göstərilən hərflərin əlifbaya daxil edilməsi müəyyən dərəcədə 
dilimizin ahəngini poza bilər». (135, 97) 
Xalq yazıçısı İsmayıl Şıxlı əlifba layihəsinin müzakirələrindən birini belə 
xatırlamışdır: «Axıra yaxın Səməd Vurğun dözmədi. Papirosun kötüyünü külqabına 
atıb ayağa durdu. Əvvəlcə çubuq götürdü, sonra təbaşir. Yazı taxtasına yaxınlaşdı. 
Üzünü Davud Quliyevə∗ tutdu: 
 - De görüm, əlifbamızda «c», «a», «y», «e» hərfləri olduğu halda əlavə 
«ə», «ö», «e» hərflərinə nə ehtiyac var?.. 
Bizim məqsədimiz dilləri yaxınlaşdırmaq və rus dilinin öyrənilməsini 
asanlaşdırmaqdır. 
- Bəs öz dilimiz? – Səməd Vurğun səsini ucaltdı. Görünür, Davud Quliyevin 
cavabı onu əsəbiləşdirmişdi: – onda qoy ruslar da öz əlifbasına «ə», «e», «h» 
hərflərini əlavə etsinlər! 
- Onların buna ehtiyacı yoxdur! 
- Bizim də yoxdur! 
Arxada gəzişən Teymur Yaqubov∗∗ diksindi və qabağa gəldi. 
- Nə demək istəyirsən, Səməd? 
- Demək istəyirəm ki, artıq hərfləri qəbul etmək lazım deyil. 
- Alimlər bu işi səndən yaxşı bilirlər. 
                                           
∗ Давуд Гулийев – дилшцнас. 
∗∗ Теймур Йагубов – дювлят хадими. 
 
 
260
- Bilsələrdi bizi bu günə qoyub əlifbanı dəqiqədə bir dəyişməzdilər. İndi ki, 
dəyişirlər, dilimizin fonetik xüsusiyyətlərini unutmazdılar... 
- Yenə deyəsən, millətçilik damarın tutub. 
Bu sözlərin ciddi, yoxsa zarafatla deyildiyinin fərqinə vara bilmədik. Bir də onu 
gördük ki, Səməd Vurğun təbaşiri hirslə yazı taxtasına vurub yerinə keçdi». (22, 99-
100) Şair 1950-ci illərdə Azərbaycan Elmlər Akademiyasında vitse-prezident 
vəzifəsində işləyərkən dilimizə ağırlıq gətirən hərflərin əlifbadan çıxarılması 
məsələsini qaldırmış, sonralar onun bu arzusu yerinə yetirilmişdir. 
Azərbaycanın XIX əsrin əvvəllərində iki yerə parçalanması, yəni Rusiya və İran 
arasında bölüşdürülməsi uzun illər ədəbiyyatımızın aparıcı mövzularından olmuşdur. 
Bu tarixi ədalətsizlik, xalqımızın və torpağımızın iki yerə bölünməsi böyük 
vətənpərvər Səməd Vurğunu da düşündürmüş və o, yeri gəldikcə öz əsərləriıdə həmin 
məsələyə toxunmuşdur. Onun bu mövzuda yazılmış şerlərində Cənubda yaşayan 
soydaşlarımızın həyatı göstərilir, onların azadlıq mübarizəsi alqışlanır, fars şovinizmi 
ifşa edilir. 
«Təbriz gözəlinə» (1935), «20 bahar» (1940), «Yandırılan kitablar» (1947), 
«Körpünün həsrəti» (1948) şerləri, «Təbriz şairlər məclisinə» (1946) mənzum 
məktubu Vurğunun Cənub həsrətinin poetik ifadəsidir. Şair başqa əsərlərində də bu 
mövzuya toxunmuşdur. 
«Təbriz gözəli»ndə Arazın o tayında yaşayan bacı və qardaşlarımızın acı 
taleyindən söz açılır. Təbrizi sıx duman bürümüş, bu yurdun gözəli başına qara 
örtmüşdür. Bu gözəlin atası da, babası da məşəqqətli ömür yaşamışdır. Onun taleyi də 
şairin taleyinə bənzəyir. Şairin də dərdli bir keçmişi vardır: anası «təbibsiz, davasız» 
can vermiş, çox erkən dünyasını dəyişmişdir. Lakin şairi «bir ürəyin ikiyə 
parçalanması» daha çox düşündürür: 
                   
 
 
261
         Nədir bu həsrətin adı, ünvanı?  
         Baisin evində işıq yanmasın!  
        Ah Araz, ah, Araz vədimiz hanı?  
        Bir ürək ikiyə parçalanmasın! (131, 208) 
 
Bütün bunlarla birlikdə Səməd Vurqun Təbriz gözəlinə müraciətini nikbin 
notlarla bitirir. O inanır ki, nə vaxtsa Təbrizin üstündə günəş parlayacaq və şair bu 
şəhərə qonaq gedəcəkdir: 
                        
    Gözlərin dolmasın! Dayan bir az da!  
              Qəlbin də, sevgin də, dərdin də haqdır...  
              Azadlıq bayrağı güllü bir yazda  
              Təbrizin üstündə parlayacaqdır! (131, 209-210) 
 
«20 bahar» başqa bir hadisəyə həsr olunsa da, şerin ikinci hissəsi yenə Təbriz 
gözəlinə müraciətdən ibarətdir. Şair bu müraciəti Azərbaycanın bəstəkar qızı Baharın 
yaratdığı simfoniya vasitəsilə çatdırır. O, əvvəlcə Cənublu soydaşına məlum bir faktı 
xatırladır: 
           Pərişan saçların nə tarimardır?!  
          Ruhunda ağlayan bir neymi vardır?  
Bizim ki, atamız, anamız birdir,  
          Qəlbimiz, eşqimiz ayrı deyildir... (132, 59) 
 
Şair bu tarixi ədalətsizliyi yada saldıqdan sonra Təbriz gözəlinə öz haqqını tələb 
etməyi, elləri yeni, ağ günə səsləməyi və ayağa qaldırmağı, aslan kimi cəbhələrə 
atılmağı, sevgilisini döyüşlərə çağırmağı, nəhayət, ana dilini düşmən əlindən xalqın 
özünə qaytarmağı məsləhət görür. Ona görə ki, «hünərlə atılır hər zülmün daşı». 
Əlbəttə, bu müraciət bütün Cənublu bacı və qardaşlarımıza ünvanlanmışdır. Elə buna 
görə də şerin «Əks-səda» hissəsində şair bütün təbrizliləri, bütün xalqı azadlıq 
uğrunda mübarizəyə çağırır: 
 
 
262
Təbriz oğlu! Təbriz qızı!  
Yadlar yedi haqqınızı.  
          Bir üsyanla doğacaqdır  
         Azadlığın dan ildızı!.. (132, 60) 
 
Məlumdur ki, 1941-ci ilin avqust ayında sovet ordu hissələri (əsasən 
azərbaycanlılardan ibarət idi) İran dövləti ərazisinə daxil olmuşdur. Təbrizdə 
Azərbaycan dilində həmin qoşunların orqanı olan «Vətən yolu» qəzeti nəşrə 
başlamışdır. Cənubi Azərbaycanda milli-azadlıq hərəkatı güclənmiş və nəhayət, 
1945-ci il dekabrın 12-də burada milli hökumət qurulmuşdur. 
1945-ci ilin oktyabrında Bakı şəhərində Azərbaycan-İran Mədəni Əlaqələr 
Cəmiyyəti yaradılmış və Səməd Vurğun bu cəmiyyətin sədri seçilmişdir. Cəmiyyət 
öz orqanını – «Azərbaycan» curnalını nəşr etmişdir. 
S.Vurğun cəmiyyətin sədri kimi İranla, xüsusən Cənubi Azərbaycanla mədəni 
əlaqələrimizin inkişafı üçün səmərəli fəaliyyət göstərmiş, onun rəhbərliyi altında 
konkret tədbirlər həyata keçirilmişdir. Cəmiyyətin sədri Səməd Vurğun 6 mart 1946-
cı ildə SSRİ Xarici İşlər Nazirliyinə belə yazmışdı: «İran Azərbaycanı və bütünlükdə 
İranla mədəni əlaqələrin yaxşılaşdırılması və genişləndirilməsi üçün indiki İran 
ərazisində yaşayan xalqlar arasında həm mətbuat, həm də şifahi təbliğat vasitəsilə 
bizim tərəfimizdən bir sıra mühüm tədbirlərin keçirilməsi nəzərdə tutulmuşdur. 
...Nəşriyyat planına əsasən cəmiyyət Azərbaycan və İranın ən görkəmli şair və 
yazıçılarının kitablarını, o cümlədən aşağıda göstərilən kitabları Azərbaycan və fars 
dillərində nəşr etməlidir: 1. Azərbaycanın görkəmli dövlət xadimləri haqqında; 2. 
Tarixçilər və yazıçılar Azərbaycan haqqında... Bundan başqa, hazırda İranla mədəni 
əlaqələrimizin yaxşılaşdırılmasında, bizi maraqlandıran məsələlərin öyrənilməsində, 
qədim qiymətli əlyazmalarının alınmasında, ən əsası, əhali arasında bizim təsirimizin 
genişləndirilməsi və təbliğat  
 
 
263
işində yerli ziyalılarla canlı ünsiyyətin əsas və zəruri vasitə olduğunu nəzərə alaraq 
biz şair, yazıçı, bəstəkar, artist, rəssam, həkim, arxitektor və Sovet Azərbaycanı elmi 
işçilərindən ibarət briqadaların İran Azərbaycanı və İrana göndərilməsini nəzərdə 
tutmuşuq...». (42, 262) 
Şair məktubda bu tədbirlərin həyata keçirilməsi üçün lazımi vəsait ayrılması 
məsələsini qaldırmışdır. 
1945-ci ilin dekabrında Təbriz şəhərinin «Şairlər məclisi»nin üzvləri Səməd 
Vurğuna mənzum məktub yazaraq onu Cənuba dəvət etmişlər. Dəvət məktubunu 
Cənublu şairlərdən Məhəmməd Biriya, Mir Mehdi Etimad, Əli Fitrət, Mir Mehdi 
Çavuş və b. imzalamışlar. 
 
Cənublu həmkarları şairə yazırdılar: 
...Şairlərimiz gəldi dünən böylə qərara,  
Lütf eyləyəsən Təbrizə məclis tapa zivər,  
Çünki dilimiz bir, sözümüz bir, elimiz bir  
Həm bir atadandır, bir anadandır iki gövhər. (55) 
 
Səməd Vurğun öz həmkarlarına şerlə cavab yazmışdır. Onun «Təbriz şairlər 
məclisinə» cavabından görünür ki, Vurğun bu dəvəti çox yaxşı qəbul etmiş 
«əzizlərdən gələn məktubun» hər sətrinə hörmətlə baş əymişdir. Dəvət məktubu şairə 
bir daha Təbrizi xatırlatmış, xəyalən o yerləri dolaşmış və bu zaman Cənublu 
qardaşlarımızın azadlıq mübarizəsinin şahidi olmuşdur. 
Səməd Vurğun öz azadlığı və məsləki uğrunda vuruşanları alqışlayır, onların 
qəhrəmanlığını yüksək qiymətləndirir: 
 
Nədir şahin baxışlarda qopan tufan, çaxan şimşək 
Alovlar, odlar övladı barışmaz yerdə zülmətlə.  
Var olsun məslək eşqilə qılınca qurşanan ərlər  
Vətən dünyası fəxr eylər bu gün bir şanlı millətlə.  
Bir anlıq ömrə dəyməzmiş yüz illik nalənin ömrü.  
 
 
264
Hünərdir varlığa zinət... günəş parlar cəsarətlə... (138, 261) 
 
S.Vurğun öz həmkarlarına «qardaşlar» deyə müraciət edir və inanır ki, bir gün 
yolu Təbrizə düşəcək, onların qonağı olacaqdır: 
 
Düşər bir gün yolum şəksiz, düşər Təbrizə, qardaşlar, 
Salamlar Vurğunun qəlbi sizi min sazla, söhbətlə. 
 
Lakin Təbrizə getmək şairə müyəssər olmadı. Tezliklə İran irticası öz xarici 
havadarlarının köməyi ilə gənc Azərbaycan dövlətini devirdi. Milli-azadlıq 
hərəkatının iştirakçılarına divan tutuldu, neçə-neçə qəhrəman oğullar zindanlara 
atıldı. Təbrizin küçələrində Azərbaycan dilində olan kitablardan tonqallar qalandı... 
Fars şovinistlərinin bu qəddarlığını Səməd Vurğun hiddətlə qarşılaşmışdır. O, 
1947-ci ildə bu mövzuda «Yandırılan kitablar» şerini yazmış, sonralar publisistik 
yazılarında həmin məsələyə toxunmuşdur. 
«Yandırılan kitablar»ın əvvəllində şairin belə bir qeydi vardır: «İran irticaçıları 
Azərbaycan dilində olan kitabları yandırırlar». 
S.Vurğun irticaçıların xislətini bir sözlə ifadə etmişdir: «Cəllad!» Bu söz isə 
ağlasığmaz vəhşiliklər edən adamların xarakterinə tam uyğundur: 
 
Cəllad! Sənin qalaq-qalaq yandırdığın kitablar  
Min kamalın şöhrətidir, min ürəyin arzusu...  
Biz köçürük bu dünyadan, onlar qalır yadigar, 
Hər vərəqə nəqş olunmuş neçə insan duyğusu.  
 
Şair burada obrazlı şəkildə «alovlar şölə çəkib şəfəq salır zülmətə» misrasını 
işlətməklə həm çox dəhşətli mənzərəni, həm də onun yaradıcılığı üçün səciyyəvi olan 
«işıq-qaranlıq» təzadını  
 
 
265
yaratmış, eyni zamanda məcazların köməyi il öz fikirlərini ifadə etmişdir. Səməd 
Vurğun demək istəyir ki, zülmətə şəfəq saçan o alovlar qəhrəman bir milləti 
alqışlayan şairlərin ruhu, Azərbaycan dilində yaradılmış qoşma və bayatıların, gəraylı 
və şikəstələrin, qoca Şərqin şöhrəti Füzulinin qəzəlinin işığıdır, nurudur. 
Şair dilimizə xor baxan, Azərbaycan türkünü təhqir edən alçağa xatırladır ki, 
Azərbaycan gözəli dahilər böyütmüşdür. İnsan qul doğulmamışdır. Hər bir azadlıq 
dastanı qanlarla yazıldığı üçün yanıb od olsa da, külə dönməz. 
Özünü Odlar ölkəsinin – Azərbaycanın «günəş donlu övladı» adlandıran şair 
bütün millətlərə hörmətlə yanaşmağı vacib sayır. O bildirir ki, «hər torpağın öz eşqi 
var, hər millətin öz adı!» Bu misrada Səməd Vurğun yaradıcılığına xas olan iki cəhət-
milliliklə ümumbəşərilik birləşir, biri digərini tamamlayır. 
Şair burada qədim bir faktı xatırlatmış və ona müasir ruh aşılamışdır. Bu, 
xalqımızın əsrlər boyu qəsbkarlara qarşı apardığı ölüm-dirim savaşları, qəhrəman-
lıqlar tarixidir: 
 
Bir varaqla tarixləri, utan mənim qarşımda,  
Anam Tomris kəsmədimi Keyxosrovun başını?  
Koroğlunun, Səttarxanın çələngi var başımda.  
Nəsillərim qoymayacaq daş üstündə daşını;  
Anam Tomris kəsmədimi Keyxosrovun başını? (132, 213) 
 
Şair öz çıxışlarının birində həmin məsələyə bir daha toxunaraq fars 
şovinistlərinin ünvanına hiddətlə demişdir: «Siz istədiyiniz qədər Azərbaycan dilində 
yazılmış əsərlərdən tonqallar yaratsanız belə, burasını yadınızdan çıxartmamalısınız 
ki, bunlar yalnız kağızlardır, bununla Azərbaycan xalqının qəlbində siz ağalara qarşı 
yaranmış gizlin nifrət və kini alışdırıb alovlandırırsınız». (55) 
Səməd Vurğunun «Körpünün həsrəti» şeri də onun Cənub həsrəti ilə bağlıdır. 
Şair bu şeri 1948-ci ildə həyat yoldaşı ilə bir- 
 
 
266
likdə qatarla gedərkən Araz çayı üzərindəki Xudafərin körpüsünə xitabən yazmışdır: 
            
Araz qırağında dayandı qatar,  
Elə bil qəlbim də dayandı bir dəm...  
Sıxlaşdı göydəki seyrək buludlar,  
Deyəsən başıma dolandı aləm. (132, 232) 
 
Qatardakılar pəncərələrdən Arazın o tayına baxırlar. O tayda gördüyü kəndin 
mənzərəsi şairin qəlbini ağrıdır. Çardaqlı damlar, kəndin yanında seyrək-seyrək 
gəzən adamlar, bomboş həyətlər, bağlı qapılar, qəbristanlıqda əyilmiş baş daşları... 
acı bir mənzərə yaradır. 
Səməd Vurğun həmin vaxt o tayda gördüklərini 1950-ci ildə Bakıda rus dilində 
nəşr olunmuş «Cənubi Azərbaycan şairləri» kitabına yazdığı müqəddimədə belə 
təsvir etmişdir: «Arazın o tayındakı dağların, çılpaq qayaların ətəklərində bomboş bir 
kənd vardır. Mən heç olmazsa, bircə nəfər adam görmək, at kişnəməsi, yaxud it 
hürüşü eşitmək ümidi ilə uzun müddət bu kəndə baxdım. Lakin heyhat!.. Qarşımdakı 
bu kənddə heç bir həyat əlaməti yox idi». (136, 216) 
Şerin birinci hissəsi belə bir ovqatın təsiri ilə yaranmışdır. Şair bu səhnələri 
təsvir etdikdən sonra özünə müraciət edir: 
 
Ah, ürək duyduqca bu səhnələri,  
Adətim olmuşdur alışıb yanmaq.  
Yanğına düşmüşdür könlüm şəhəri  
Böyük bir dərd imiş şair yaranmaq! (132, 233) 
 
Bu körpünü – bu nadir sənət incisini bir memar yaratmışdır. Qayalar üstündə da-
yanmış körpünün yaşı bilinmir. Onun bir daşı, bir kərpici belə yerindən düşməmişdir. 
Şair bu abidəni bütün gözəlliyi ilə görür, rəsmini çəkir: 
 
 
267
Üzünə gün düşüb, şəfəq güləndə  
Kərpici bir yaqut kimi qızarır.  
Üstünə dağlardan duman gələndə,  
Sərt qayalar kimi o da bozarır. (132, 233) 
 
Həssas şair başqa bir cəhətə də diqqət yetirir: 
 
Gözüm körpüdədir... Dayanmış qatar,  
Elə bil o qəsdən saxlayır bizi.  
Körpünü basmışdır yabanı otlar,  
Nə cığır görünür, nə ayaq izi... (132, 234) 
 
Bəli, şairin görə bilmədiyi ayaq izləridir. Çünki bunlar yoxdur. Neçə vaxtdır 
buradan bir insan belə keçmir, körpünün gözləri elə bil yol çəkir: «Fəqət nə gələn var, 
nə də bir gedən». 
Səməd Vurğun Cənub probleminə bir sıra çıxış və məqalələrində də toxunmuş, 
bu böyük dərdi müxtəlif məqamlarda xatırlatmış, öz etirazını bildirmişdir. Onun 
Moskvada, «Literaturnaya qazeta»nın 4 sentyabr 1948-ci il tarixli sayında dərc 
olunmuş «Pod znamenem proqressa» adlı məqaləsində fars şovinistlərinin Cənubda 
yaşayan soydaşlarımıza qarşı törətdikləri əməllər qəzəblə damğalanmışdır. Bu 
məqalənin o vaxt Moskva mətbuatında çap olunması böyük əhəmiyyətə malik idi. 
Şair yazırdı: «Azərbaycan xalqının yarıdan çoxu bizim yüz addımlığımızda, xırdaca 
Araz çayının o tayında yaşayır. İndi İran Azərbaycanının bütün küçə və 
meydanlarında dar ağacları qurulduğu, bütün ölkənin zindanlara çevrildiyi hamıya 
məlumdur. Köhnə cəlladlar, İran irticasına xidmət edənlər Azərbaycanın azadlıqsevən 
adamlarını məhkəməsiz və istintaqsız bu dar ağaclarından asırlar». (136, 89-90) 
Səməd Vurğun bildirir ki, İranda yaşayan azərbayçanlıların ana dili zorla əllərin-
dən alınmışdır, bütün İranda Azərbaycan dilində dərs keçən bir məktəb belə yoxdur. 
Fars şovinistlərinin Azərbaycan dilində yazılmış kitabları yandırması şairi hiddətlən- 
 
 
268
dirir. Şair irticaçıları belə bir həqiqəti dərk etməyə çağırır ki, hər hansı bir xalqın 
dilini, xüsusən öz südü ilə Nizami kimi dahi sənətkar yetirən, bütün Yaxın Şərqdə 
məşhur olan ölməz şair Füzulinin rübabına qida verən xalqın dilini məhv etmək 
olmaz! 
Səməd Vurğun İranda yaşayan azərbaycanlılara qarşı aparılan qəddarlıq 
hərəkətlərini bütün dünya ictimaiyyətinə çatdırmağa çalışır və bu istiqamətdə 
fəaliyyət köstərirdi. O, 1948-ci ilin avqust ayında Sülhü müdafiə edən mədəniyyət 
xadimlərinin Ümumdünya konqresinin iştirakçılarına da bu barədə məlumat ver-
mişdir. Şair belə yazmışdır: «Xaricdəki beş milyonluq∗ qardaş və bacılarımıza qarşı 
iranlı cəlladların tətbiq etdikləri və XX əsrə layiq olmayan inkvizitor tədbirlərinə 
mən, Azərbaycan mədəniyyətinin nümayəndəsi və Azərbaycan xalqının şairi olmaq 
etibarilə Qərb və Şərqin, Şimal və Cənubun qabaqcıl mədəniyyətinin konqresdə 
iştirak edən nümayəndələri qarşısında etiraz səsimi ucaltdım». (236, 90) 
Səməd Vurğunun 1949-cu ildə qələmə aldığı «Qəhrəmanlara eşq olsun!» adlı 
məqaləsi öz azadlığı uğrunda mübarizə aparan cənublu soydaşlarımıza divan tutan 
irticaya qarşı yönəlmişdir. Şair «öz müqəddəs qanları ilə Təbrizin daşlı küçələrini, 
meydanlarını, bütün İran Azərbaycanı torpağını, eləcə də bütün İran torpağını 
suvaran, dar ağacı ayağına mərdanə gedən qəhrəmanları» alqışlayır. Bu ləyaqətli 
oğullar Azərbaycan xalqının azadlığı uğrunda canlarını verirlər. Onlar bilirlər ki, milli 
azadlığı olmayan bir torpaqda iqtisadi, ictimai, siyasi azadlıq ola bilməz. 
S.Vurğun Cənubi Azərbaycan milli-azadlıq hərəkatının Dadaş Tağızadə, Cavi-
dan, Sübhi kimi öncüllərinin adını çəkir, bu qəhrəman oğulların dediklərini xatırladır. 
Şair polkovnik Cavidanın şəxsində azadlıq uğrunda canından keçənlərə belə deyir: 
«Sənin qartal vüqarı ilə tufanları, fırtınaları yarıb keçən, yaxın və uzaq gələcəkdə belə 
səslənəcək bu qadir səsinə, həyat və mübarizə iradənə eşq olsun! Sənə döşlərindən 
süd vermiş anaya, Nizamilər, Füzulilər rübabına ilham vermiş, Babək, Koroğlu, 
Səttar- 
                                           
∗ Жянуби Азярбайжанда йашайан азярбайжанлыларын сайы бундан бир нечя дяфя артыгдыр. (А.Б.) 
 
 
269
xan qılıncına qüdrət vermiş Azərbaycan torpağına eşq olsun! 
 
...Al qanımla suvardığım Azərbaycan torpağı  
Öz başını əyməyəcək cəlladlara bir daha;  
Vüqarına and içdiyim bu azadlıq bayrağı,  
Sənin ölməz adını da aparacaq sabaha…» (136, 136) 
 
Şair dünya azadlıq mübarizəsinin ön sıralarında gedən, ölüm və zülmətlə 
əlbəyaxa vuruşan Cənublu qan qardaşları ilə fəxr edir, çünki onlar da bəşəriyyətin bu 
azadlıq dastanına öz qanları ilə qızıl səhifələr yazırlar. 
Səməd Vurğun məqalənin sonunda öz qan qardaşlarına yeni zəfərlər arzulayır: 
  
«Uğur olsun, uğur olsun azadlığın karvanına,  
Min eşq olsun! Min eşq olsun şəhidlərin al qanına! 
Uğur olsun, bu qurtuluş ordusunun səfərinə,  
Hər bugünkü çağırışına, hər sabahkı zəfərinə...  
Qan qardaşım! Can qardaşım! Sən yardıqca o zülməti  
Qoca Şərqə bayraq çəkir qurtuluşun şeriyyəti...  
Biz duyuruq hər arzunu, hər müqəddəs diləyini  
Qaranlıqda məşəl kimi yandırırsan ürəyini...  
Dünya sənin arxandadır, arxandayıq sənin biz də...  
Qanın axır canımızda, qəlbin vurur qəlbimizdə...  
Alqış, zülmün binasına külüng vuran əllərinə!  
Arazın o tayındakı Azərbaycan ellərinə...» (136, 137) 
 
Bu misralardan göründüyü kimi, şairdə Cənublu qardaşlarımızın milli-azadlıq 
hərəkatının uğurlu sonluğuna dərin bir inam vardır. 
      Səməd Vurğunun yuxarıda qeyd etdiyimiz «Cənubi Azərbaycan şairləri» kitabı-
na yazdığı müqəddimədə belə bir inam ifadə edilmişdir: «Biz inanırıq ki, İran Azər-
baycanı şairləri öz pəhləvan xalqı ilə birlikdə inkişaf edəcək və möhkəmlənəcək, 
onlar öz  
 
 
270
vətənlərini azad görəcək, doğma xalqlarının səadəti haqqında yeni gözəl şerlər 
yazacaqlar». (136, 218) 
Səməd Vurğun xalqımızın milli varlığını əks etdirən əsərlər yazmaqla vətənpər-
vərlik poeziyasının qiymətli nümunələrini yaratmış, əsl milli şair kimi tanınmışdır. 
Bununla yanaşı milliyyətindən asılı olmayaraq hər bir insana səmimi münasibət, 
dərin humanizm, xalqlar dostluğu bu poeziyanı ümumbəşəri səviyyəyə qaldırmışdır. 
Səməd Vurğunun gələcək, habelə gələcəkdə yaşayacaq insanların münasibətləri 
haqqında aydın təsəvvürləri var: 
 
Siz ey bizdən sonra gələn nəsillər!  
Olacaq yer üzü sizə bir vətən.  
...Nə zindan qalacaq, nə zülmət, nə qan.  
İndidən verirəm bu şad xəbəri.  
Qardaş deyəçəkdir insana insan.  
Vicdanlar olacaq islah evləri;  
İndidən verirəm bu şad xəbəri. (132, 33-34) 
 
S.Vurğunun təsvir etdiyi gələcək «İstiqbal təranəsi» şerində bu cür verilmişdir: 
Bütün insanlıq al geymiş, keçir ömrün baharından,  
Qılınclar, nizələr, oxlar, ağır toplar pas atmışdır,  
Kamalın hüsni-eşqilə bəşər cənnət yaratmışdır. (132, 181) 
 
1943-cü ildə Böyük Vətən müharibəsi günlərində qələmə alınmış bu şer iki 
hissədən ibarətdir. Birinci hissədə şair inamla bildirir ki, tezliklə ölkənin hər yerindən 
yad ayağı kəsiləcək, dərdlilərin qaş-qabağı açılacaq, yuvasından ayrılanlar öz 
yuvasına qayıdacaq, öz evinin çırağını yandıracaqdır. Yenə Ukraynanın gözəlləri al 
geyinəcək, Krım göylərinin ulduzları parlayacaq,  
 
 
271
Kuban çöllərinin ipək telli zəmiləri dalğalanacaqdır... 
Şerin ikinci hissəsində şairin səyyar xəyalı oxucunu daha uzaq gələcəyə aparır. 
Bu elə bir aləmdir ki, ömrün camalına min bir kitab bağlanacaq, insanlığın kamalına 
ulduzlar baş əyəcək, insan oğlu yaratdığı dəhşətləri unudacaq, paxıllıqdan, kin-
küdurətdən əsər qalmayacaqdır: 
 
Yer üzündə nə xəyanət, nə də iblis qalacaqdır, 
Bütün həyat istisini bir günəşdən alacaqdır. (132, 165) 
 
Şairin təsvirində müxtəlif millətlərin nümayəndələri qardaşlıq dünyası adlanan 
cəmiyyət yaradacaq və həmin cəmiyyətdə yaşayacaqdır. Akademik Məmməd Cəfər 
yazır: «Şairin (S.Vurğunun – A.B.) «Olacaq yer üzü sizə bir vətən!» fikri hər cür 
mücərrəd və aldadıcı burcua kosmopolitizminə qarşı idi. O, bəşərin gələcəyi, 
həmrəyliyi haqqında böyük arzular bəslərkən, eyni zamanda unutmurdu ki: 
 
Hər torpağın öz eşqi var,  
Hər millətin öz adı! 
 
və deyirdi ki, o torpağın eşqi yüksək, millətin adı şərəflidir ki, o, büqün zəhmətkeş 
insanlığın, bütün xalqların tərəqqi və səadəti uğrunda, böyük, gözəl gələcək uğrunda 
mübarizədə iştirak etmiş olsun və o ömür əbədidir ki, bu ali məqsədə sərf olunsun». 
(112, 18)  
      Buna görə də şair ayrı-ayrı xalqları birliyə çağırırdı. 
S.Vurğun müxtəlif xalqların həyatının təsvirinə öz yaradıcılığında xüsusi yer 
ayırmış, bu xalqların Azərbaycan xalqı ilə dostluğunu tərənnüm etmişdir. O, müxtəlif 
millətlərdən olan sənətkarlarla dostluq etmiş, hələ sağlığında başqa respublikalarda 
tanınmış, ölkədə həyata keçirilən tədbirlərdə, yubileylərdə fəal iştirak etmişdir. 
1954-cü ildə yazıçıların II Ümumittifaq qurultayında po- 
 
 
272
eziya haqqında əlavə məruzənin S.Vurğuna tapşırılması şairin ayrı-ayrı xalqların 
poeziyasına xüsusi diqqət yetirməsi, ardıcıl mütaliə etməsi və bilməsi ilə əlaqədardır. 
S.Vurğunun yaradıcılığında rus xalqına, onun ədəbiyyat və mədəniyyətinə, ayrı-
ayrı görkəmli xadimlərinə, sənətkarlarına məhəbbət xüsusi yer tutur. Şairin 
A.S.Puşkin, V.Belinski, V.Mayakovski, M.Qorki, A.Ostrovski barədə məqalələri, 
A.Fadeyev, N.Tixonov, K.Simonov, V.Luqovskoy, P.Antokolski kimi sənətkarlarla 
şəxsi dostluğu, A.S.Puşkindən, M.Qorkidən etdiyi tərcümlər məhz bu məhəbbətin 
ifadəsidir. 
O, həm ədəbi-tənqidi, həm də bədii əsərlərində rus klassiklərini yüksək qiy-
mətləndirmiş, «Böyük şairin şərəfinə» şerində A.S.Puşkinə «sənsən menribanım, 
sənsən ustadım» deyə müraciət etmiş, M.Qorkinin vəfatından doğan kədərini «Sənət 
ustasına» şeri ilə bildirmişdir. 
S.Vurğunu Ukrayna ilə bağlayan dostluq telləri çoxdur. O, Ukraynanın məşhur 
sənətkarlarından Pavlo Tıçina, Maksim Rılski, Mikola Bacan və başqaları ilə dostluq 
etmişdir. Öz məqalə və çıxışlarında Lesya Ukrainka, İvan Franko kimi sənətkarların 
yaradıcılığını yüksək qiymətləndirən şair Ukraynanın böyük kobzarı Taras Şevçenko 
haqqında xüsusi məqalə yazmışdır. 
«Məhəbbətlə dolu ürək»∗ adlanan həmin məqalə 1938-ci ildə T.Şevçenkonun 
anadan olmasının 125 illiyi münasibətilə qələmə alınmışdır. Şair göstərir ki, 
Şevçenko kimi şəxsiyyətlər düşmənə qarşı hansı silahla vuruşmasından asılı 
olmayaraq, bütün xalqların əbədi məhəbbət və rəğbətini qazanırlar. S.Vurğun onu da 
qeyd edir ki, biz Şevçenkodan öz yüksək vətəndaşlıq duyğularımıza kamil bədii 
forma geydirib, düşmənə qarşı amansız olmağı, dost qəlbində daimi yuva qurmağı 
öyrənirik. 
«Məhəbbətlə dolu ürək» məqaləsinin maraqlı cəhətlərindən biri  
                                           
∗ «Мящяббятля долу цряк» мягаляси илк дяфя Азярбайжан-Украйна ядяби ялагяляринин тядгигатчысы, шаир Аббас Абдулла 
тяряфиндян цзя чыхарылмыш вя «Ядябиййат вя инжясянят» гязетиндя чап етдирилмишдир. Аббас Абдулла мягаляни Украйна 
дилиндян Азярбайжан дилиня чевирмишдир. (149) 
 
 
273
də budur ki, S.Vurğun Şevçenkonu xalqımızın qəhrəman oğulları Babək və Koroğlu, 
şair və dövlət xadimi M.P.Vaqiflə müqayisə etmiş, daha doğrusu, öz həyatı və fəaliy-
yəti ilə həmin şəxsiyyətlərlə Şevçenko arasında müəyyən uyarlıqlar görə bilmişdir.  
S.Vurğun məqalədə qeyd edir ki, o, Şevçenkonun yubileyinin Ukrayna xalqının 
qəhrəman oğluna həsr etdiyi poema ilə qarşılayacaq.  
Şairin Şevçenkoya həsr olunmuş poeması hələlik məlum deyil. Abbas Abdulla 
yazır: «Bununla belə həmin poemadan heç olmasa ayrı-ayrı fraqmentlərin 
mövcudluğuna şübhə etmirik. Şairin Ukrayna mövzusunda yazdığı bəzi şerləri («Uk-
rayna partizanları», «Göyərçin») həmin poemanın fraqmentləri hesab etmək olar». (1, 
78)     
S.Vurğun Şevçenko haqqında ayrıca poema yazsa idi, bəlkə də həmin şerləri 
oraya daxil edərdi. Lakin bu şerlər konkret şəraitə uyğun olaraq Böyük Vətən mü-
haribəsinin ağır günlərində Vurğun ilhamının məhsulu kimi meydana çıxmışdır. 
Abbas Abdulla onda haqlıdır ki, «Ukrayna partizanları» və «Göyərçin» şerlərinin hər 
biri öz vaxtında Ukraynaya həsr olunmuş poema qədər təsirli olmuşdur.   
S.Vurğun da Ukraynada tanınmış və sevilmişdir. Bu barədə Ukrayna ədəbiy-
yatşünası Yevgeni Kirilyukun «Həmişəcavan kobzar», Ukrayna şairlərindən Dmitri 
Belousun «Unudulmaz Səməd» və Mikola Naqnibedanın «Onu Ukrayna sevir» adlı 
xatirələrində maraqlı faktlar vardır.∗ (97)  
Görkəmli ədəbiyyatşünas, professor Əziz Şərif 1953-cü ildə Ukraynada 
Azərbaycan ədəbiyyatı və incəsənəti günləri keçirilərkən S.Vurğunun müxtəlif 
görüşlərdə çıxışlarının böyük maraqla qarşılandığını qeyd edərək yazır: «Ukraynada 
keçirdiyimiz on gündə mən bir adama da rast gəlmədim ki, o, Səməd Vurğunu 
tanınmamış, adını eşitməmiş olsun. Səməd Vurğun Ukraynada özünü ana vətəni olan 
Azərbaycandakı kimi hiss edə bilərdi və belə də hiss edirdi». (63, 300) 
                                           
∗  Щяр цч хатиря «Галажагдыр дцнйада» китабында дярж едилмишдир. 
 
 
274
Ukrayna yazıçılarının IX qurultayının iştirakçısı şair, Ukraynanın Maksim 
Rılski mükafatı laureatı Abbas Abdulla yazıçı Oles Qonçarın qurultayı giriş sözü ilə 
açarkən bir vaxtlar Ukrayna yazıçılarının ali məclisində çıxış etmiş görkəmli 
sənətkarlar sırasında S.Vurğunun da adını çəkdiyini yazmışdır. (2) 
S.Vurğunun Ukrayna yazıçılarının qurultayındakı çıxışının əlyazması şairin 
ev-muzeyində mühafizə olunur. Şair 1954-cü il oktyabrın 30-da qurultayın axşam 
iclasında çıxış etmişdir. (205) 
«Pravda Ukrainı» qəzeti yazır: «Qurultayın nümayəndələri Azərbaycan şairi 
Səməd Vurğunun çıxışını hərarətlə qarşılayırlar. Ukraynalı qələm qardaşlarını 
Azərbaycan ədəbi ictimaiyyəti adından hərarətlə salamlayan Vurğun yoldaş sovet 
ədəbiyyatını bir sıra dəyərli epik əsərlərlə zənginləşdirmiş Ukrayna poeziyasının 
ideya və bədii cəhətdən böyük nailiyyətlər qazandığını qeyd edir». 
S.Vurğun öz çıxışında T.Şevçenko, L.Ukrainka, Pavlo Tıçina, Mikola 
Bacan və Maksim Rılski kimi poeziya ustadları yetirmiş Ukrayna xalqını alqışlamış, 
xalqlarımızın bir-birini ürəkdən sevdiyini, bir-birinin yaradıcılıq uğurları ilə fəxr 
etdiyini xüsusi vurğulamışdır. Şair demişdir: «Böyük Şevçenkonun, Lesya 
Ukrainkanın, Pavlo Tıçinanın, Mikola Bacanın və Maksim Rılskinin mərdlik və 
qəhrəmanlıq poeziyasını yüksək vətəndaşlıq motivləri, xalqın gələcək səadətinə 
inamla dolu poeziyanı Azərbaycan xalqı yüksək qiymətləndirir və dərin bir mə-
həbbətlə sevir». (151;  153) 
S.Vurğunun uşaqlıq və gənclik illəri qonşu respublikaların sərhədlərində keç-
miş, o, yay aylarını Dilican yaylaqlarında olmuşdur. Bu isə şairin qonşu xalqlara 
münasibətinə təsir göstərmiş, yeni bədii əsərlərə çevrilmişdir. 
S.Vurğun ayrı-ayrı əsərlərində, çıxışlarında dahi gürcü şairi Ş.Rustavelini, onun 
ölməz qəhrəmanlarını tez-tez yad etmiş, Ş.Rustaveliyə xüsusi şer həsr etmişdir. 
O, 1937-ci ildə Ş.Rustavelinin «Pələng dərisi geymiş pəhləvan» poemasının bir 
hissəsini müvəffəqiyyətlə Azərbaycan dilinə çevirmiş, əsərin 750 illik yubileyi 
münasibətilə Tbilisidə keçirilən  
 
 
275
təntənəli yığıncaqda çıxış etmişdir.∗ Şair öz çıxışında «Şota Rustaveli kimi ölməz, 
dahi adamlarla bizim ədəbiyyat tariximizi zənginləşdirən istedadlı, qəhrəman gürcü 
xalqını» təbrik etmiş, şairin poemasının tərcüməsi üzərində xüsusi bir səylə işlədiyi 
haqqında danışmışdır. O, poema barədə demişdir: «Bu bədii əsərdə nə isə elə bir 
qüvvə var ki, onu həmin saat dərk etmək qeyri-mümkündür, onun üzərində uzun 
müddət düşünmək, çox işləmək lazımdır. Bu böyük əsər insanı valeh edir; mən 
onun tərcüməsi üzərində işlədiyim zaman bütün hisslərimi, bütün daxili qüvvəmi 
elə özümə cəlb etmişdim ki, işdən ayrılmaq mənə ağır gəlirdi». (136, 76) Bu sözlərdə 
S.Vurğunun qardaş gürcü sənətkarının yaradıcılığına verdiyi yüksək qiymət və bu 
poeziyaya məhəbbəti ifadə edilmişdir. 
Şair «Rustaveli» şerini də yubiley münasibətilə qələmə almışdır.∗∗ Bu şerdə bir 
daha Rustaveli sənətinə məhəbbət ifadə edilmiş, Rustaveli bayramının Azərbaycan 
xalqı üçün də əziz olduğunu göstərilmişdir. Şerdə Rustaveli təkcə böyük bir sənətkar 
kimi yox, həm də Azərbaycan və gürcü xalqlarının dostluq rəmzi kimi təqdim 
edilmişdir: 
 
Könül deyir sən də bəzən, sən də geyin, dur ayağa,  
Bir şərqi qoş, hörmət olsun bizim qardaş sənətkara.  
Səhər-səhər al günəşin saçlarını yaxşı dara.  
…Rustaveli gəl, qardaşım, əlində bir zərif lələk 
Bu günlərə şer desin sinəndəki böyük ürək. (136, 257) 
 
S.Vurğunun xüsusi məhəbbət bəslədiyi sənətkarlardan biri də Qazaxıstanın 
böyük xalq akını Cambul olmuşdur. Şair «Mavzoley» və «Bayram qabağı» şerlərində 
bu sənətkarı xatırlamış, «Şerimizin ağsaqqalı» (1937) şerini isə bilavasitə ona həsr 
etmişdir. 
Şerdə Cambulun öz taleyi qazax xalqının taleyi ilə əlaqəli şəkildə  
                                           
∗ Бязи тядгигатчылар сящв олараг 1937-жи илдя Ш.Руставелинин юзцнцн йубилейинин кечирилдийини гейд едирляр. (65, 44; 25, 
17). 
∗∗ С.Вурьунун китабында сящв олараг щямин чыхыш «Муса Жялилин анадан олмасынын 50 иллик йубилейиндя чыхыш» ады иля 
верилмишдир.  
 
 
276
verilmişdir: 
Tamburunu çaldıqça sən  
Susdu bülbül, dindi çəmən.  
Bir zamanlar nə sən, nə mən  
Şad görmədik dostu, yarı. (131, 266) 
 
Şerin ayrı-ayrı misralarında eyni soydan olan xalqlarımız arasındakı 
mənəvi birlik və yaxınlıq öz əksini tapmışdır: «Səni gördüm, sinəm doldu, Dəmə 
çəkdim bizim tarı», «Qanad verir dağa-daşa Ana yurdun havaları», «Tambur ilə telli 
sazı Qabaqlaşıb çalaq barı» və s. 
1954-cü ildə Kazan şəhərində qəhrəman tatar şairi Musa Cəlilin faşistlər 
tərəfindən vəhşcəsinə öldürülməsinin 10 illiyinə həsr edilmiş təntənəli gecə keçiril-
mişdir. Həmin gecədə SSRİ Yazıçılar İttifaqı idarə heyəti adından S.Vurğun çıxış 
etmişdir.∗ Şair öz çıxışında «yalnız öz poeziyası ilə deyil, həm də bizim ümumi 
xoşbəxtliyimiz, gələcək nəsillərimizin xoşbəxtliyi uğrunda axıdılan müqəddəs 
qanı ilə də özünə əbədi həyat qazanmış» Musa Cəlil haqqında ən xoş səslər söyləmiş, 
onun qəhrəmanlığını Bayron, Petefi, Fuçik fədakarlığı ilə müqayisə etmiş, gecəyə 
toplaşanların gurultulu alqışları altında Musa Cəlilin şerini tatar dilində, özünün ona 
həsr etdiyi şerini isə Azərbaycan dilində oxumuşdur. (154).∗ 
O, Musa Cəlilə «şair dostum, şair qardaşım» deyə müraciət edir. Şerdə öz 
əqidəsi yolundan dönməyən və bu yolda müqəddəs qanı tökülən şairin tərənnümü əsas 
yer tutur. 
Musa Cəlil bütün xalqları ürəkdən sevən beynəlmiləlçi kimi təqdim olunur. O 
öz sazında «bizim eşqimizi, iradəmizi» çalardı. Məhz buna görə də sənətkara 
ümumxalq sevgisi əbədidir. Həqiqi poeziya sərhəd tanımır. Musa Cəlil poeziyası 
da belədir. Musa Cəlil özü isə təkcə tatar xalqının deyil, həm də Azərbaycan  
                                           
∗ С.Вурьунун китабында сящв олараг щямин чыхыш «Муса Жялилин анадан олмасынын 50 иллик йубилейиндя чыхыш» ады иля 
верилмишдир. (136, 408). 
∗ С.Вурьун чыхышынын лент йазысы шаирин ев-музейиндя мцщафизя олунур. 
 
 
277
xalqının «oğlu», «öz balası»dır: 
 
Neçə sərhəd aşır, el gəzir şer, 
Yurd salır neçə min ürəkdə, canda.  
Sana «oğlum» deyir, «öz balam» deyir, 
Mənim ana yurdum Azərbaycan da. (58)∗∗ 
 
S.Vurğun yer üzündə baş verən müxtəlif hadisələrə diqqət yetirmiş, bu hadisələrin 
mahiyyətini hərtərəfli öyrənmiş və bunlara öz münasibətini bildirmişdir. 
Onu milli-azadlıq hərəkatının baş verdiyi ölkələr, xüsusən Şərq ölkələri daha 
çox cəlb edirdi. «Uzaqlara doğru» (1929), «Şərqin qapısı» (1929), «Qızıl Şərq» 
(1931) və s. şerlərində şair bu ölkələrin azadlıq uğrunda mübarizələrini alqışlayır və 
qələbə ilə başa çatacağına inamını bildirirdi. 
Şairin bu mövzuda yazılmış əsərlərindən biri «Qızıl Şərq» şeridir. Şerdə 
göstərilir ki, Şərq uzun illər «çiyni zər paqonlu şahların» əlində inləmiş, var-dövləti 
talanmış, dəfələrlə parçalanmışdır. 
Bir xalqın var-dövləti hesabına başqa bir xalqın firavan yaşaması yolverilməzdir. 
Şair özünəməxsus uzaqgörənlik və nikbinliklə deyir: 
 
Qoy 
Yaxın gələcəyi görsün  
və get-gedə hirsindən ölsün!  
Gecələr qayıq gəzintisinə çıxan  
Yanaqları boyalı London xanımları  
Bilsinlər ki, Şərqin varı  
Boşalmayacaq Avropanın limanlarına. (131, 119) 
 
Bəşəriyyəti kölə halına salmaq istəyən faşizmin ifşası şairin beynəlxalq 
mövzuda yazdığı əsərlərdə də öz əksini tapmışdır. 
Faşistlərin özü tərəfindən 1933-cü il fevral ayının 27-də  
                                           
∗∗ Шери лент йазысы ясасында редаксийайа биз тягдим етмишик. 
 
 
278
Reyxstaqda yanğın törədildi. Onlar bu yanğından mütərəqqi fikirli adamlara divan 
tutmaq üçün istifadə etdilər. Almaniyada həbslər başlandı. Demokratik mətbuat 
qadağan olundu. (203) 
Bolqarıstanlı Georgi Dimitrov o vaxtlar siyasi fəaliyyəti ilə əlaqədar 
Almaniyada mühacirətdə idi. Berlin restoranlarından birinin ofisiantının yalançı 
şahidliyinə əsasən 1933-cü il mart ayının 9-da Dimitrovu həbs etdilər. (193, 27) 
Bu hadisə beynəlxalq aləmdə böyük əks-səda doğurmuşdu. Leypsiq 
şəhərində üç aydan artıq bir müddətdə davam edən faşist məhkəməsi Dimitrova 
bəraət verməli oldu. 
S.Vurğun «Ölüm kürsüsü» poemasında Leypsiq məhkəməsi ilə bağlı səhnələri 
qələmə almışdır. Şair 93 gün davam edən məhkəmə prosesinin əsas məqsəd və 
mahiyyətini kiçik həcmli poemada verməyə müvəffəq olmuşdur. 
Əsərdən görünür ki, şair həmin hadisəyə çox həssaslıqla yanaşmış, onu də-
rindən öyrənmiş və bunun nəticəsində insanın sarsılmaz iradəsini və öz əqidəsi 
yolunda dönməzliyini göstərə bilmiş, habelə faşizmin və riyakar məhkəmənin iç 
üzünü açmışdır. 
Poemada Dimitrov faşistlərin zülm və işgəncələrindən sarsılmayan, tutduğu 
yolun doğruluğuna inanan, faşizmə qarşı inadla mübarizə aparan bütöv bir şəxsiyyət 
kimi təqdim olunur. 
Əsər belə başlanır: 
 
Hakim barmağını basdı zənginə,  
Boğuq bir qızartı çökdü rənginə.  
O dedi: - Məhkəmə davam edəcək,  
Sualı-sorğusu uzun gedəcək... (133, 133) 
 
Şair bu sözlərlə kimin kimi mühakimə ediləcəyinin hələ məlum olmadığını 
demək istəmişdir. 
Məhkəmə nəyin bahasına olursa-olsun Reyxstaqın məhz Dimitrov tərəfindən 
yandırıldığını sübuta yetirməli və buna görə  
 
 
279
də insan günahsız olduğu halda cəzalandırılmalıdır. Lakin bu, asan deyilmiş. 
Əslində Dimitrov faşist məhkəməsini ittiham edir və parlaq qələbə qazanır. 
Dimitrov dünyanın tərəqqipərvər qüvvələri tərəfindən müdafiə edilir, anası isə 
onun xalqların azadlığı uğrunda apardığı mübarizəni alqışlayır. Oğul öz anasının 
gözündə ona görə böyüyür, ucalır ki, o, həqiqəti söyləyir, həqiqət uğrunda vuruşur. 
Bu baxımdan ananın oğluna məktubu ibrətamizdir: 
 
...Halaldır əməyim, halaldır südüm,  
Qalsın qulağında bu son öyüdüm:  
Günəşin yolçusu bu insanlara,  
Azadlıq uğrunda axan qanlara  
Hədiyyə verdiyim bir qəhrəmansan.  
O zaman əllərdə oda da yansan,  
Möhkəm ol hər zaman, dönmə yolundan!.. (133, 137) 
 
Bu misralar Dimitrovun anası Paraskeva Dimitrovanın məhkəmə zamanı öz 
oğluna dediyi sözlərlə səsləşir ki, bu da bir daha şairin həmin hadisələri 
hərtərəfli öyrənməsi ilə izah olunur: «Mən məhkəmədə deyilənlərdən bir kəlmə 
də anlamıram. Lakin sənin məhkəmənin sədri, prokuror və vəkillə necə 
danışdığını görəndə hiss edirəm ki, bu adamlar səni buraxmayacaqlar. Sən bu 
yolu seçmisən. Məlumdur ki, onu davam etdirməlisən. Əgər bu cür edirsənsə, 
deməli bu yol doğrudur». (193, 46) 
Əsərdə bir sıra səhnələr faşizmin əsl simasını açır. Restoran səhnəsi 
dediklərimizə parlaq nümunədir. 
Restoran yenə təmtəraqlıdır. Gümüş qədəhlər pıçıldaşır. Xanımlar musiqi sədaları 
altında həvəslə rəqs edirlər. Bizə artıq tanış olan hakim də buradadır. Məlum olur ki, o, 
ömrünü belə yerlərdə keçirmişdir. Onun sərxoş gözləri yenə qızarmışdır. 
Şairin bu misrası hakimin şəxsində faşist nökərlərinin ifşası baxımından çox 
qiymətlidir: «İnsan taleyini həll edənə bax!» Bu məclisin  
 
 
280
başqa bir dəhşətli tərəfi də var: «Burda seçilməyir oğul və ana...» 
S.Vurğun öz əsərində faşizmin həmçinin elm və mədəniyyətin düşməni 
olduğunu, görkəmli elm xadimlərini məhv etdiyini göstərmişdir. Onlar bəşəriyyətin 
əsərlər boyu yaratdığı mədəniyyət abidələrini, qiymətli kitabları, sənət əsərlərini 
məhv etməyə hazırdırlar. 
Faşistlər tərəfindən kitabların yandırılmasına həsr olunmuş misralarda bu 
dəhşətli hadisədən doğan nifrət hissləri ifadə edilmişdir: 
 
Yanır düşüncələr... yanır duyğular...  
Dünyanın qəribə romanları var!  
Yanır faciələr, yanır sonetlər,  
Xəyallar, zövqlər, incə sənətlər. (133, 139) 
 
S.Vurğunun «Ölüm kürsüsü» poemasında qoyulmuş məsələlərdən biri də 
dünyanın mütərəqqi xalqlarının faşizmə qarşı mübarizəyə qalxmasıdır. 
 
...Məhkəmə davam edəcək, 
Sualı-sorğusu uzun gedəcək... 
 
Poemada bu beyt müxtəlif şəkillərdə dörd dəfə təkrar edilmişdir. Bu, iki dəfə 
hakimin, bir dəfə qəhrəmanın dili ilə deyilmişdir və hər üç halda Dimitrovun 
məhkəməsinin uzun çəkəcəyinə işarədir. Həmin beyt əsərin sonunda müəllifin öz 
dilindən verilmişdir: 
 
Süngülər, bombalar, qılınclar, qınlar,  
Hücumlar, üsyanlar, başsız axınlar – 
Bütün bu həyat ki, mənası dərin...  
Bu qanlı günlərin, qara günlərin  
Sualı-sorğusu uzun gedəçək,  
Məhkəmə bitməmiş! Davam edəcək!.. (133, 141-142) 
 
 
281
S.Vurğunun «Ölüm kürsüsü» poeması bu gün də öz qüvvəsindədir, olduqca müasir 
bir əsərdir. Faşizm indi də müxtəlif şəkillərdə baş qaldırır, indi də ədalətsiz 
məhkəmələr qurulur, insan ləyaqəti alçaldılır, insan hüququ tapdalanır. Elə buna görə 
də «Məhkəmə bitməmiş! Davam edəcək!..» 
Faşizmin dünya xalqlarını qul etmək məqsədi və insan ləyaqətini alçaltması 
«Bütün xalqlar, qəbilələr od içindən çıxacaqdır» şerinin də mövzusudur. Şer Böyük 
Vətən müharibəsi başlanandan təxminən bir ay sonra qələmə alınmışdır. Həmin 
vaxt Avropanın böyük bir hissəsi faşist əsarəti altında idi. Şairi də düşündürən bu 
idi... 
Avropanın küçələri qaranlıqdır. Polyaklar qara geyinmiş, çexlər öz vətənində 
qul olmuş, bolqarlar, fransızlar talan edilmişlər. Hər tərəfdə aclıq,   ölüm hökm 
sürür. İnsan vüqarı ayaqlarda tapdalanır, mədəniyyət sarayları dağıdılır...İnsan 
ölür... ev bağlanır... tarla yanır... ocaq sönür... Lakin şair yenə nikbindir və 
gələçəyə inamla baxır. O, yaxşı bilir ki, qoca tarix cəlladlara baş əyməyəcək, bu 
ölkələr faşist pəncəsində qalmayacaqdır:  
 
Demək, tarix əyə bilməz cəlladlara öz başını,  
Qoca dünya tez qucaqlar öz ədalət qardaşını.  
Bütün xalqlar, qəbilələr öz içindən çıxacaqdır...(132, 97) 
 
Bu, belə də oldu. Əlbəttə, dünyanın xilaskarları arasında Azərbaycan xalqının 
nümayəndələri də vardı. 
S.Vurğun 1948-ci ildə Polşanın Vrotslav şəhərində Sülhü müdafiə edən mədə-
niyyət xadimlərinin konqresində iştirak edərkən ikinci dünya müharibəsində həlak 
olmuş döyüşçülərin dəfn olunduqları qəbristanı ziyarət etmiş və baş daşlarından 
oxuduğu bir neçə azərbaycanlının adını dəftərinə yazmışdır. O burada İslam adına da 
rast gəlmişdir. Şair sonralar həmin vaxt keçirdiyi hissləri belə ifadə etmişdir: 
«Onların məzarı öz doğma torpağından, Xəzər sahillərindən, Kürdən, Arazdan, Şah 
dağının  
 
 
282
ətəklərindən, Muğan, Mil, Şirvan düzlərindən çox-çox uzaqlarda olduğu üçün ağ 
saçlı anaları, bacı-qardaşları və nişanlıları heç olmazsa son dəqiqələrdə öz əzizlərilə 
görüşüb vidalaşa bilmədikləri üçün məni dərin bir kədər hissi bürüdü. Eyni 
zamanda qəlbim fəxrlə döyündü ki, doğma xalqımın oğulları Babək və Koroğlunun 
bu cəsur balaları da hər əzab və əziyyətə dözərək... Mozdokdan Vrotslava qədər 
uzaq bir yol keçərək Avropanı hitlerçilərin zülm, həqarət və əsarətindən xilas etdilər». 
(136, 117) 
Tale elə gətirib ki, dünyanın müxtəlif ölkələrinin qəbristanlıqlarında ötən davada 
şəhid olmuş azərbaycanlı döyüşçülər də uyuyurlar. Onlar dünyanın çox dəhşətli bir 
bəladan-faşizm taunundan xilası yolunda canlarından keçiblər. Təəssüf ki, bu gün az 
qala o adamlar unudulur, onların xatirəsi təhqir olunur. Axı, «faşist taunu» deyilən bir 
anlayış çoxdan qəbul olunmuş faktdır və bu bəlaya qarşı vuruşmaq xalqların öz 
azadlığı uğrunda vuruşması demək idi. Azərbaycan Xalq Cümhuriyyətinin 
yaradıcılarından M.Ə.Rəsulzadə 1943-cü ildə hitlerçilərin azərbaycanlı əsirlərdən 
təşkil etdikləri legionların öz istiqlaliyyəti uğrunda mubarizə aparan ölkələrə, o 
cümlədən Polşaya qarşı vuruşmasının əleyhinə çıxmış, bu barədə xüsusi bəyanat 
vermişdir. Məhz buna görə də o, Hitlerin xüsusi göstərişi ilə Almaniyadan 
çıxarılmışdır... (177/1, 226) 
S.Vurğun qəbristanlıqda keçirdiyi hisslərin təsiri ilə özünün «İslam» 
balladasını qələmə almışdır. Əsər təbiət təsviri ilə başlayır: Oder çayı gümüşü kəmər 
kimi Vrotslavın gövdəsinə dolanmışdır. Suyun üzünə ağacların kölgəsi düşüb. Dörd 
yüz bahar yadellilərə qul olmuş bu şəhəri «çiçək sevən, şer sevən» polyak xalqı 
laləzara döndərmişdir. 
Sonra şair qardaş qəbristanlığını təsvir edir. Burada Vrotslavın faşistlərdən azad 
edilməsi uğrunda həlak olmuş döyüşçülər dəfn edilmişlər. Müxtəlif millətlərdən olan 
bu şəhidlərin baş daşları üzərindəki yazıları şair belə ümumiləşdirir: 
 
 
283
O, el üçün keçdi candan, 
O yaşadı insan kimi. 
Demə ölüb o qəhrəman. 
O, müqəddəs diləklərdə, 
Bir də təmiz ürəklərdə. 
Yaşayacaq dastan kimi. (132, 269) 
 
Polyak qızları İslamın qəbrini salama gəlirlər. Bu, şairi fərəhləndirir. 
Azərbaycanlı döyüşçünün fədakarlığı onda milli qürur hissini gücləndirir. O öz 
eloğlusunu «dünyanın xilaskarı» kimi tərənnüm edir: 
 
Ötür bir-birini aylar, fəsillər,  
İnsanlıq qovuşur arzularına.  
İslama hörmətlə azad nəsillər  
Baş əyir dünyanın xilaskarına. (132, 273) 
 
Akademik Məmməd Arif şairin bu misralarda söylədiyi fikri belə qiymətlən-
dirmişdir: «Şairin (S.Vurğunun – A.B.) dünyanı əhatə edən humanist xəyalı 
görün necə ümumiləşdirmələrə yol tapır, ən sadə və adi bir azərbaycanlı döyüşçünü 
dünyanın xilaskarı mövqeyinə qaldırır». (110, 41) 
Yaxşılıq da, yamanlıq da unudulmur. Bəşəriyyət dünyanı öz köləsinə döndərmək 
istəyən Hitleri də xatırlayır, öz xilaskarını da. Və yəqin ki, polyak xalqı da öz 
xilaskarını unutmur. 
1988-ci ildə Polşa yazıçısı Yanuş Pşimanovskinin rəhbərliyi ilə Varşavada rus və 
polyak dillərində nəşr olunmuş «Xatirə» kitabı bu uğurda şəhid olanların ruhuna 
töhfədir. (206) Kitabda digər materiallarla yanaşı Polşanın azadlığı uğrunda 
döyüşlərdə həlak olmuş və gərgin axtarışlar nəticəsində müəyyənləşdirilmiş 
şəhidlərin siyahısı da verilmişdir. Bu siyahıda onlarla soydaşımızın adına rast gəlirik. 
Vrotslav uğrunda canını vermiş oğullarımızdan bəziləri  
 
 
284
bunlardır: İslamov Zeynəddin Hilal oğlu, İsmayılov Əhəd, Qədirov Vəli Qədir oğlu, 
Abdullayev Azay Məmməd oğlu... Bu cəsurlar 1945-ci ilin aprel-may aylarında həlak 
olmuşlar. 
Şair 1947-ci ildə SSRİ Ali Sovetinin bir qrup deputatı ilə birlikdə Londona 
getmişdir. Nümayəndələr bu səfər zamanı yolüstü Berlində dayanmışdılar. 
Avropanın bu iki böyük şəhərində şairin apardığı müşahidələr «Avropa xatirələri» 
şerlər silsiləsinin yaranmasına səbəb olmuşdur. Silsiləyə daxil olan şerlərdən bəziləri 
(«Berlin», «Reyxstaq», «Ana heykəli», «Alman bənnası və sovet zabiti» və b.) 
1947-ci ildə, bəziləri isə («Eduard Maze», «Rəssamın son əsəri», «Ziyafət», 
«London qarısı») 1950-ci ildə qələmə alınmışdır. 
«Berlin» şerində məğlub olmuş şəhər təsvir edilmişdir. Şair ilk dəfə gəldiyi bu 
şəhərin simasında dünyanın taleyi ilə oynayan faşizmin törətdiyi fəlakətin qanuni 
nəticəsini görür: 
 
Uçuq divarlarda, ağaclarda qar,  
Mart ayı olsa da, Berlində qışdır.  
Bu il Avropada kecikmiş bahar,  
Çiçəklər vaxtında açılmamışdır... (132, 217) 
 
Bu fəlakətin nişanələrindən biri də Berlin küçələrində öz nəvələri ilə birlikdə 
dilənən qarıdır. Bu qarı bir vaxtlar faşist oğlunun «qəhrəmanlığı» ilə öyünmüş, 
oğlunun göndərdiyi qəniməti – «bir rus gözəlinin, bir gənc ananın qanlı paltosunu» 
geyinmişdir. Qarı deyir ki, «indi təbiət də düşməndir bizə». 
Şair burada qışın sərtliyinə də ictimai məna verir və göstərir ki, Berlinin bu və-
ziyyətinə Hitlerlə birlikdə onun ardınca gedənlər də eyni dərəcədə günahkardır: 
 
Bəs necə? Bu günü düşündünmü heç,  
«Hayl Hitler!» deyib qışqıranda sən?  
 
 
285
İndi daş yolları ayaqyalın keç,  
Yenəmi cəllada səs verəcəksən? (132, 218) 
 
«Reyxstaq» şerində də bir vaxtlar bütün dünyaya meydan oxuyan indiki 
Reyxstaqın miskin mənzərəsi rəsm edilmişdir: 
 
Zabit nişan verir: «Budur Reyxstaq!»  
Dörd divar qalmışdır ondan, dörd divar... 
Nə bir sütun qalmış, nə dəmir bir tağ,  
Canında neçə min güllə yeri var. (132, 219) 
 
Lakin şair məhdud qisasçılıq hisslərindən uzaqdır: 
 
Avropa qurtardı ölümdən, qandan.  
Xilaskar biz olduq dünyaya, dostlar!  
Bu yolda can qoyan hər qəhrəmandan  
Torpağın qəlbində neçə dastan var! (132, 220) 
 
Beynəlmiləlçi şair həm də Almaniyanın və alman xalqının gələcəyini fikirləşir-
di... Buna görə də o, Almaniyanın yeni qurucularının, yeni vətəndaşlarının obrazını 
yaradır. «Avropa xatirələri»ndə yenilik, tərəqqi, sülh və demokratiya rəmzi kimi 
verilən obrazlar isə ədəbiyyatımızda, xüsusən poeziyamızda, demək olar ki, yeni 
vətəndaşlardır». (102, 41) 
«Ana heykəli» şerində bu obrazlardan biri ilə rastlaşırıq. 
Şair alman heykəltəraşının yaratdığı ana heykəli qarşısında dayanmışdır. İndi 
bu heykəl də canlı görünür. Başından toplar, topxanalar keçsə də, zaman-zaman 
uğursuz qasırğalarla çarpışsa da bu heykəl vüqarla dayanmış, onun hüsnünə ləkə 
düşməmişdir. 
Ana onun yanından gəlib keçən «azad nəsillərlə», ona baş əyən igidlərlə, Ber-
linin azadlıq izdihamı ilə fəxr edir, öz nəslini «ağasız, köləsiz xoşbəxt bir günə» 
səsləyir. 
Şair ananın simasında yeni Almaniyanı yaradanlardan birini görür: 
Sol əlində kitab, sağında qələm –  
Ürfana çağırır o öz nəslini.  
 
 
286
Onun baxışında duyduğum aləm  
Andırır bir gözəl bahar fəslini. (132, 222) 
 
Yeni Almaniyanı quranlardan biri də «Alman bənnası və sovet zabiti» şerindəki 
qoca bənnadır. 
Şerdə müharibə zamanı dağıdılmış bir binanı yenidən quran qoca bənna təsvir 
olunur. O, Berlin evlərinin təməl daşını qoyanlardandır. Yetmiş yaşlı qoca həmin 
güclü əllərlə daş yonur, qum yığır, kərpici kərpic üstə qoyur. Bənna bəzən uçmuş 
şəhərə baxır və bu zaman onu qəm, kədər bürüyür. Onu narahat edən tikdiyi yeni 
binaların taleyidir. Buna görə də bənna yanında dayanmış sovet zabitindən soruşur 
ki, bu yaratdığı binalar yenəmi alovlar, odlar görəcək? Yenəmi yer üzünü yanğınlar 
bürüyəcək, başqa bir Hitler peyda olacaq, Berlini oda, alova salacaq, alman uşaqları 
yetim qalacaq? 
O dövrdə alman xalqını düşündürən bu suallara zabitin verdiyi cavab mənalıdır: 
 
- Səndən asılıdır... Bir də sənin tək  
Bu yeni Berlini yaradanlardan.  
Doğma yurdunuzda, elinizdə siz  
Faşistlər nəslini kəsə bilsəniz,  
Nə Almaniya ölər, nə də bir alman. (132, 224) 
 
Alman bənnası zabitin bu səmimi cavabından xeyirxahlıq və nəciblik görür. Bu 
cavabdan onun soyuq qəlbinə yaz günəşinin hərarəti gəlir, yorulmuş əlləri dincəlir. 
Bənnanın qənaəti belədir: «Almaniya doğrudan yaşayacaqdır!» 
S.Vurğun burada yeni Almaniyanın və onu yenidən yaradan alman xalqının 
gələcəyinə inamını ifadə etmişdir. 
«Avropa xatirələri» silsiləsinə daxil olan «Ziyafət», «Rəssamın son əsəri» 
şerlərində də dünya xalqlarının taleyi öz əksini tapmışdır. 
 
 
287
«Ziyafət» şeri 1947-ci ilin mart ayında Londonda keçmiş SSRİ-nin nümayəndə 
heyətinin şərəfinə verilən ziyafətin təəssüratı ilə yazılmışdır. 
Bu ziyafətdə böyük təmtəraq var. Mərmər döşəmələr üstə xalılar sərilmişdir. 
Müxtəlif yeməklər, rəngarəng şərablarla dolu məclisdə «yel-pazəli xanımlar», «fraklı 
serlər» qədəhləri toqquşdurur, elçilərin şərəfinə sağlıqlar deyirlər. 
Şair bu məclisdə qəzəblənmişdir. O bilir ki, üstündə lordların rəqs etdiyi xalıları 
qəlbi odlara yanan hind qızı toxumuşdur. Buradakı müxtəlif xörəklər, rəngarəng 
şərablar zəncinin, həbəşin, afrikalının qanı və alın təri bahasına başa gəlmişdir. 
Milyonlarla afrikalı ona görə çalışır ki, bu cür ziyafətlərdə ağalar yesinlər. 
Müstəmləkə zülmü altında hələ də inləyən xalqların taleyi şairi düşündürür. 
Şairi qəzəbləndirən bir də onun bu gün düşmən evində olmasıdır: 
 
Məni qınamayın! Ağırdır, dostlar,  
Qatillər evində məclis keçirmək.  
Hər düşmən gözündə neçə hiylə var,  
Onları duyduqca iyrənir ürək... (132, 261) 
 
«Rəssamın son əsəri» şerində S.Vurğun «çörək ilə suya» möhtac olan sənətkarın 
obrazını yaratmışdır. Bu rəssam sonuncu bir qutu rəngindən istifadə edərək asfalt 
üzərində özünün son əsərini yaradır. O, göy daşlar üzərində qürub edən günəşi 
təsvir etməklə pulun hökmran olduğu aləmdə sənətin və sənətkarın faciəsini 
qələmə almışdır. 
Sülh uğrunda ümumxalq mübarizəsi, yeni qanlı müharibələr törətmək cəhdlərinin 
ifşası da S.Vurğun poeziyasında öz bədii əksini tapmışdır. Sülh tərəfdarlarının 
Ümumdünya məclislərində fəal iştirak edən şair sülhün qorunub saxlanması üçün 
əməli fəaliyyət göstərən xadimlərdən olmuşdur. 1950-ci ildə ABŞ-ın Uzaq Şərqdə 
təcavüzkarlıq hərəkətləri beynəlmiləlçi şair S.Vurğunu da  
 
 
288
hiddətləndirmişdi. O, 1950-ci ilin oktyabr ayında Moskvada Sülh tərəfdarlarının II 
Ümumittifaq konfransının çağırılması münasibətilə mətbuatda yazmışdı: «...Amerika 
cahangirləri 30 milyonluq Koreya xalqını qana qəltan eləyir. Onlar həyasız bir üzlə 
Çin torpağına basqın hazırlayır... Dünyanı atom bombalarının dəhşəti ilə qorxutmaq 
istəyən cənablar bilməlidirlər ki, bütün bombalara üstün gələn xariqüladə bir 
qüvvə vardır». (136, 199) 
Şair bilirdi ki, Çin xalqının öz azadlıq mübarizəsini zəfərlə başa çatdırması, 
Vyetnamda alovlanan azadlıq yürüşü, başqa ölkələrin öz istiqlaliyyətləri uğrunda 
apardıqları mübarizələrin genişlənməsi ayrı-ayrı dairələri narahat edir. Münaribəni 
özləri üçün gəlir mənbəyinə çevirən bu mənfəətpərəstlər Koreyada müharibəni 
qızışdırırdılar. «Axı, Koreya xalqının axıdılan hər bir damla qanı bangirlərin 
seyflərində yeni-yeni dollar deməkdir». (136, 228) 
S.Vurğunun «Qoca Şərqə günəş doğur» (1950) şeri həmin mövzuda qələmə 
alınmışdır. 
Şair oxucunu Koreya ilə tanış edir. Avqust ayı bu diyarın gül fəslidir. Böyük 
çəməndəki çiçəklərin, lalələrin sayı yoxdur. Gəlin donlu yasəmənlər, yaşıl zəmilər 
Koreya kəndlisinin əməyinin nəticəsidir. Kəndli hələ öz məhsulunun barından 
dadmamışdır. 
Birdən-birə mənzərə dəyişir: 
 
Koreyanın göylərinə divan tutur təyyarələr 
Şəhərlərə bomba yağır. 
Yerdə işıq görünməyir, göy üzündə səyyarələr; 
Qara torpaq ağır-ağır 
Od içində nəfəs alır, 
Cəbhələrə gedir kəndli, 
Dən-dən olmuş bərəkətli 
Göy zəmilər yetim qalır. (132, 253) 
 
Şair qırğını törədənlər barədə məlumat verir və insan qanına  
 
 
289
susayanları ittiham edir. Bu cür qudurğanlığın insan kamalına sığmadığını göstərir: 
 
Trumen də allah sevir, kilsələrdən gəlir səsi,  
Dua verir səhərlərə. 
Elə bu vaxt Koreyada Vaşinqton təyyarəsi  
Bomba tökür şəhərlərə... (132, 254) 
 
Bu misralarda «allah donu geyib» xalqları qan dəryasında üzdürənlər ifşa 
edilmişdir. 
Şair bədxah əməllərin nəticəsi olan belə bir lövhə yaratmışdır: 
 
Göz qoyuram göy çəməndə həlak olmuş bir gəlinə,  
Qucağında körpəsi var. 
Üç axşamdır matəm qurur o gözəlin heykəlinə.  
Göydə yanan ağ ulduzlar. 
Damla-damla düzüldükcə 
Göz yaşı tək süzüldükcə, 
Anasının döşlərini gəzir tifil öz əlilə. 
O bilməyir ölüm nədir... 
Ana nə tez vidalaşdı öz bəxtinin əzəlilə! 
Bügün dünya fikirdədir. 
Fikirdəydik sən də, mən də, 
O tifil də... O çəmən də... (132, 255) 
 
Professor Cəlal Abdullayev bu lövhə barədə yazır: «Burada qüvvətli poetik 
təsvirlər, obrazlı ifadələr bir yana qalsın, əhvalatın özü çox fəcidir ki, onun adi nəsrlə 
ifadəsindən də adam mütəəssir olmaya bilmir. Lakin bu faciə Vurğun şerinin qüdrəti 
ilə bir qədər də yüksəyə qalxır». (3, 73) 
Əsərin son hissəsində Vurğun poeziyasına məxsus nikbin bir ruh hakimdir. Qoca 
Şərq haqq və ədalət naminə ayağa qalxmışdır. «Qana batmış köynəyini bayraq tutan 
qəhrəmanlar» alovlar- 
 
 
290
dan keçərək od parçasına dönür, alışan sərv ağacları məşəl kimi fədakar qəhrəmanlara 
yol göstərir. Şərq xalqlarının azadlıq mübarizəsi şairi də sevindirir. 
S.Vurğunun «Zəncinin arzuları» poemasının əsasını da xalqların sülh və azadlıq 
uğrunda mübarizəsi təşkil edir. 
«Zəncinin arzuları» şairin 1948-ci ildə Sülhü müdafiə edən mədəniyyət 
xadimlərinin Ümumdünya konqresində şahidi olduğu bir hadisə ilə əlaqədar qələmə 
alınmışdır. Həmin konqresin iştirakçılarından biri, görkəmli tacik şairi M.Tursunzadə 
yazmışdır: «Konqres Polşanın Vrostlav şəhərində keçirilirdi. Mən Səməd Vurğunla 
yan-yana oturmuşdum. Madaqaskarlı bir zənci tribunaya çıxıb dedi: «Mən insanam».  
Səməd Vurğun məni dümsükləyib dedi: 
- Bir bax. Şərq, doğrudan da oyanmışdır. Görürsənmi, əsrlər boyunca yatmaq 
ona da faydalı olmuşdur. 
Zəncinin nitqi Səməd Vurğuna çox dərin təsir elədi və o, elə buradaca, mehman-
xanada «Zəncinin arzuları» poemasını yazmağa başladı...» (114, 85-86) 
S.Vurğun konqreslə əlaqədar yazdığı məqaləsində zəncinin sözlərini sitat gətir-
mişdir: «Mən bir rəssamam, özüm də amerikalıyam. Ağ dərili bir rəssam ilə bərabər 
səviyyədə yaşamaq istəyirəmsə, təbiət məni o zaman zənci deyil, dərisinin rəngi ağ 
olan bir adam yaratmalı idi. Mən öz qabiliyyətimdə ağ dərili bir rəssam ilə bərabər 
olsam da, normal bir həyat keçirmək imkanlarından məhrumam, bunun səbəbi də 
dərimin qara olmasıdır. Lakin mən öz sifətimin qaralığı ilə fəxr edirəm. Çünki hər bir 
həqiqi insan öz irsiyyəti ilə fəxr etməlidir!» (136, 131) 
S.Vurğun amerikalı zənci rəssamın çıxışına istinad edərək göstərirdi ki, onun bir 
rəssam kimi öz vətəni Amerikanı görməyə ehtiyacı vardır, lakin zənci olduğuna görə 
Amerika şəhərlərində ona yaşamaq üçün yer verilmir, yemək istədikdə ye-
məkxanalara buraxılmır, çünki qanun böyük şəhərlərdə yaşamağı ona qadağan edir. 
«Natiq Amerikada yaşayan zəncilərin hissinə tərcüman  
 
 
291
olub: «Bizim azadlıq qatarımız sürətlə irəliləyir, əgər mənim ağ saçlı doğma nənəm 
də bu qatarın altında qalsa, mən bu azadlıq qatarını bir an belə dayandırmayacağam!» 
–  dedi». (136, 131) 
Şair həmin konqresdən aldığı təəssüratı belə ümumiləşdirmişdir: «Mən bu 
nəticəyə gəldim ki, dünya oyanmış, Avropa, Asiya və Şərq xalqlarının gözü 
açılmışdır». (136, 133) 
«Zəncinin arzuları» poemasında da məhz bunlar – zəncilərin hüquqsuzluğu və 
onların azadlıq mübarizəsi öz əksini tapmışdır. 
Şair konqresdəki hadisələri incəliklərinə qədər duymuş, burada öz qanuni 
haqqını tələb edən insanlarla birgə yaşamış və bundan sonra poemanı qələmə 
almışdır. Şübhəsiz ki, şair konqresdə eyni məzmunlu çıxışlardakı əsas fikri zəncinin 
simasında cəmləşdirmiş, istismar olunan və öz azadlığı uğrunda mübarizəyə qalxan 
xalqların ümumiləşmiş obrazını yaratmışdır. 
Bu zənci kimdir? 
 
- Mən zənciyəm, həm də rəssam!  
Otuz ildən bir az da çox övladıyam bu sənətin,  
Məni yalnız insan deyil, bir də şair doğmuş anam. (133, 359) 
 
Deməli o, rəssam və şair, «həm də filosofdur, fəlsəfi təfəkkür sahibidir», (106, 
67) yüksək mənəviyyata malik bir insandır. 
Zəncinin çıxışından məlum olur ki, o, aciz bir nökər deyildir. Dövrünün 
gözüaçıq, yüksək mədəniyyətli adamlarından biridir. O, böyük arzularla yaşayır: 
mənsub olduğu xalqa azadlıq, istiqlaliyyət istəyir. Öz yurdunu müqəddəs bir 
məhəbbətlə sevir. Yaratdığı tablolarda yurdunu tərənnüm edir. 
Lakin zəncinin öz vətənində – Amerikada yaşamağa haqqı yoxdur. Məhz zənci 
olması, irqi mənsubiyyəti onu evsiz-eşiksiz qoymuşdur. Zənci böyük bir xalqı təmsil 
edir. Amerikada yaşayan bu xalq ən kiçik insani hüquqlardan belə məhrumdur: 
 
 
292
Bəli! Qara doğmuş məni öz anam,  
Siz də yaxşı baxın, qaradır dərim...  
Bir dəniz olsa da mənim hünərim,  
Buyurun, neyləsin, zənci bir rəssam?  
Siz deyin, mənim də vətənim varmı?  
İnsan da vətənsiz insan olarmı? (133, 363) 
 
Lakin rəssam öz qara əslinə lənət yağdırmır, əksinə, o, mənsub olduğu xalqı 
böyük bir məhəbbətlə sevir, öz xalqı ilə fəxr edir: 
 
- Yox, yox! Unutmadım mən öz əslimi, 
Öz qara nəslimi, zənci nəslimi! 
Köksüz bir ağacın meyvəsi varmı?  
İnsan da əslini heç unudarmı? (133, 364)  
 
Zənci öz xalqının nurlu gələcəyinə inanır. O, əmindir ki, sürdüyü azadlıq qatarı 
onun səadət dünyasını yaradacaq, bu qatarın təkərləri tilsimləri  yarıb keçəcəkdir, 
çünki dünya azadlıq qatarını alqışlayır. Azadlıq qatarı son məqsədə gedib çatacaqdır: 
 
Öz arzuma yetişməmiş yarı yolda ölsəm əgər,  
Ağ birçəkli nənəmi də basıb keçsə bu təkərlər,  
Dayandıran deyiləm mən bu qatarı bir an belə... (136, 366) 
 
Poemada şairin zənci rəssama və onun mənsub olduğu xalqa böyük məhəbbəti 
ifadə edilmişdir. Biz bunu həm rəssamın öz çıxışında, həm də müəllifin ricətlərində 
görürük. Zəncinin dili ilə deyilən sözlər elə şairin öz qəlbindən gəlir, dünyanın bütün 
əzilənlərinə məhəbbətini ifadə edir: 
 
Bir torpaq övladı, bir rəssamam mən, 
Gəlin qanunları yazaq yenidən!.. 
 
 
293
Səsimə səs versin bütün ölkələr, 
Qoy qılınc qurşasın müstəmləkələr. 
Xəyallar, arzular şirin olsa da, 
Bunların nəsibi yoxmuş dünyada. 
Azadlıq istəsə torpaq bir anlıq, 
Qoy qılınc qurşasın hər qəhrəmanlıq... (133, 365) 
 
Zəncinin çıxışından gətirdiyimiz bu parçada şairin özünün bəşəriyyətin gələcəyi 
barədə arzuları ifadə edilmişdir. Həm də bu, təkcə arzu deyil, sülh və azadlıq uğrunda 
mübarizəyə çağırışdır. 
Bunun üçün bütün ölkələr ayağa qalxmalı, müstəmləkələr qılınc qurşamalı, 
insanın insan tərəfindən istismarına son qoyulmalıdır. 
Zəncinin tribunadan dediyi sözlər bütün dünya məzlumlarının ittihamı kimi 
səslənir: 
 
Amerika, hər qərarı, hökmü verən zaman olur,  
Bil ki, qullar dünyasının intiqamı yaman olur. (133, 366) 
 
Bu uzaqgörənlik həmin dövrdə baş verən bir sıra ictimai-siyasi hadisələrlə 
əlaqədardır. Şair göstərir ki, qoca Şərqin övladları, Misirin qədim ehramları oyan-
mışdır. Çinin azadlıq ordusu yeni-yeni zəfərlər qazanır. Romanın göylərində günəş 
doğur: 
 
Odur! Odur! Al bayraqlar cərgə-cərgə gəlib  keçir,  
Zülmətlərin daş qəlbini nizə kimi dəlib keçir.  
Avropanın oğulları qılıncını qoymur qına.  
Yenə dollar dünyasının lərzə düşür varlığına... (133, 368) 
 
 
294
«Zəncinin arzuları» poeması azadlıq uğrunda aparılan mübarizəyə, bu 
mübarizənin önündə gedən insanların arzu və istəklərinə həsr olunmuşdur. «Bu arzu 
və ideyalar isə böyük bir tarixi gələcəyə arxalanır. Hədəfə düzgün atılan hər bir 
güllənin səsində, hər zəfər bayrağının rəngində bu böyük tarixi gələcəyin bir səhifəsi 
yazılır. Buna görə də biz poemada bu günün hadisələrini, müasir insanın ürəyindən 
qopan arzu və istəkləri oxusaq da gözümüzün önündə böyük gələcəyin səadətli 
günləri, xoş dəqiqələri canlanır». (79, 170) 
Bu böyük gələcək bütün xalqların, millətlərin birliyi və həmrəyliyi nəticəsində 
həqiqətə çevrilə bilər. 
Göründüyü kimi, Səməd Vurğunun mövzu dairəsi geniş və əhatəlidir. Lakin şair 
hansı mövzuda yazmasından asılı olmayaraq həmişə Azərbaycan şairi və Azərbaycan 
vətəndaşı kimi çıxış edir. 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
295
N Ə T İ C Ə 
 
Azərbaycanın xalq şairi Səməd Vurğun bütün yaradıcılığı boyu mənsub olduğu 
xalqın keçmişini və bu gününü, arzu və istəklərini qələmə almış, onun gələcək 
taleyini düşünmüş, xalq ruhunun, xalq həyatının tərcümanı olmuşdur. «Səməd 
Vurğunun mövzu dairəsi çox genişdir, onun poeziyası yaşadığı dövrün (bütün 
mürəkkəb cəhətləri ilə birgə...) ictimai problematikasını ifadə etmişdir. Səməd 
Vurğun Reyxstaqdan da, Eduard Mazedən də, Ukrayna partizanlarından da, 
Moskvadan, Berlindən, Londondan da yazmışdır, lakin Səməd Vurğun... bütün 
bunları öz doğma xalqının dilində, həmin dilin imkan və nüanslarından ustalıqla 
istifadə edərək öz milli ədəbi ənənələrindən qidalanaraq yazmışdır...». (42/1,7) Şair 
hansı mövzuda yazmasından asılı olmayaraq həmişə Azərbaycan şairi və Azərbaycan 
vətəndaşı kimi çıxış etmişdir. 
Səməd Vurğun Azərbaycan xalqının tarixinin öyrənilməsini bir problem kimi 
qarşıya qoymuş, tariximizin hansı səhifələrinin ilk növbədə öyrənilməsi üçün təkliflər 
vermişdir. Şair Azərbaycan dövlətinin və dövlətçiliyinin, dövlət quruluşu 
ənənələrinin tarixinin, habelə ayrı-ayrı dövlət xadimlərinin, görkəmli şəxsiyyətlərin 
həyat və fəaliyyətinin ilk növbədə öyrənilməsini tövsiyə etmişdir. O, həm də tarixi 
mövzuda əsərlər yazmış, bu sahədə mövcud boşluqların doldurulmasına öz töhfəsini 
vermək istəmişdir. Şair xalqımızın tarixinə aid əsərlər yazarkən elmi mənbələrdən 
faydalandığı kimi, folklorumuza da müraciət etmişdir. 
Səməd Vurğunun "Dar ağacı" poemasında bir sıra məqamlar, o cümlədən tarixi 
faktlar Azərbaycan tarixçilərinin əsasən ərəb mənbələrinə istinadən sonradan 
apardıqları araşdırmalarla  
 
 
296
üst-üstə düşür. Tariximizin müəyyən səhifələri şairin "Qız qayası", "Bulaq əfsanəsi" 
və qismən "Aslan qayası" poemalarında folklor motivləri əsasında canlandırılmışdır. 
Səməd Vurğun "Vaqif" pyesini qələmə alarkən gərgin axtarışlar aparmış, XVIII 
əsr Azərbaycan tarixinə, xüsusən Qarabağ xanlığını tarixinə dair tədqiqat işlərini 
dərindən öyrənmişdir. Məhz bunun nəticəsində o, M.P.Vaqif dövrünü dolğun əks 
etdirən bir əsər yaratmışdır. Əsərin müasirlik baxımından əhəmiyyəti xüsusi qeyd 
olunmalıdır. Xalqımızın tarixi keçmişinin çox maraqlı bir dövrünü əks etdirən pyes 
1930-1940-cı illərdə olduğu kimi, bu günümüzlə də səsləşir. Bu özünü həm 
hadisələrin ümumi inkişafında, həm də ayrı-ayrı surətlərin təcəssümündə göstərir. 
Humanizm, yurdsevərlik, qəhrəmanlıq, ümumbəşərilik, doğma yurdu işğalçılardan 
qorumaq səyləri kimi ideyalar bizim dövrümüzdə öz əhəmiyyətini daha da 
artırmışdır. Bundan başqa, «Vaqif»in yarandığı şərait, 1937-ci ildə müəllifin özünün 
yaşamış olduğu bir sıra məqamlar da əsərə ciddi təsir göstərmişdir. 
Pyesin mərkəzində Azərbaycan durur. Həmin dövrdə xanlıqlara parçalanmış 
Azərbaycana İran və Rusiya ayrı-ayrılıqda sahib olmaq istəyirdi. Məhz iki od ara-
sında qalmış Azərbaycana məhəbbət «Vaqif» pyesinin əsasını təşkil edir. Hadisələrin 
gedişi və inkişafında, ayrı-ayrı obrazların monoloqlarında, dialoqlarda Azərbaycan 
sevgisi hakimdir. Şair müxtəlif ədəbi üsullarla bu yurdun keçmişi, xalqın tarixində 
baş vermiş hadisələr barədə oxucuya və tamaşaçıya məlumat vermişdir. 
Səməd Vurğun Vaqif obrazı üzərində milli və ümumbəşəri xüsusiyyətləri cəm-
ləşdirmişdir. Vaqif, hər şeydə əvvəl, böyük bir vətənpərvərdir, öz vətənini, xalqını və 
dilini müdafiə edir. 
Əsərin bütün xətlərində milli qürur hissləri qabarıq verilmişdir. Bununla yanaşı, 
«Vaqif» ümumbəşəri ideyaları geniş əks etdirən ölməz sənət abidəsidir. Əsərin geniş 
şöhrət tapmasının, bütün dövrlərdə öz təravətini saxlamasının əsas səbəblərindən  
 
 
297
biri də burada dərin milli ruhla ümumbəşəri hisslərin vəhdətinin yüksək bədii 
ifadəsidir. 
Səməd Vurğun epik əsərlərə xüsusi maraq göstərmiş, poema canrının dəyərli 
nümunələrini yaratmışdır. Şairin «Komsomol poeması» onun yaradıcılığında mühüm 
yer tutmaqla yanaşı 1930-cu illər Azərbaycan ədəbiyyatında ədəbi hadisə hesab 
olunur. Şair burada çox ziddiyyətli və mürəkkəb bir dövrü, bu dövrdə acı bir həqiqəti 
– bir xalqın ayrı-ayrı düşmən cəbhələrə bölünmüş iki qütbünün bir-birilə 
mübarizəsini, onların dövrə və dövrün hadisələrinə münasibətini göstərmiş, xalq 
həyatı və məişətini, xalqımıza məxsus adət-ənənələri təsvir etmişdir. Poemada dövrün 
özünəməxsus cəhətlərinin adamların xarakterinə ciddi təsiri də əsaslandırılmışdır. 
Şairin yaratdığı bu xarakterlər inamı, əqidəsi, dünyagörüşü ilə bir-birindən xeyli 
fərqlənirlər. Lakin onların hamısı həyatda vardır və müəllif də onları məhz həyatdan 
əsərə gətirmişdir. 
Səməd Vurğun "Komsomol poeması"nda inqilabi hərəkatda ziddiyyətlərin 
mövcudluğunu da inkar etməmiş, hər şeyi açıq göstərməyə çalışmışdır. Bu özünü 
ayrı-ayrı obrazların yaradılmasında da göstərir. Bu baxımdan inqilabçıların tərəfində 
vuruşan, lakin bu vuruşlardan yorulan, özünün dediyi kimi, "iki suyun arasında" 
qalan, yer üzündə baş verən qanlı döyüşlərin, insanların bir-birinə zülm etməsinin 
səbəblərini düşünən və nəhayət, bütün bunlara görə özünə qəsd edən Komandan 
obrazı xüsusi maraq doğurur. 
Əsərdə Gəray bəy də dolğun, həyati və hərtərəfli göstərilmişdir. Bir mülkədar 
kimi onun öz əqidəsi var və Gəray bəy bu əqidəyə sadiqdir. 
Gəray bəy obrazı ədəbiyyatımızda canlı mülkədar xarakterlərinin yaradılmasına 
təsir göstərmişdir. 1960 və 1970-ci illərdə yaradılmış Cahandar ağa (İsmayıl Şıxlının 
«Dəli Kür» romanı) və Kərbəlayi İsmayıl (Fərman Kərimzadənin «Qarlı aşırım» 
romanı) bir sıra cəhətləri ilə onu xatırladırlar. 
 
 
298
Səməd Vurğunun Böyük Vətən müharibəsi dövrü fəaliyyəti – həm əməli işi, həm 
də bədii yaradıcılığı çox məhsuldar olmuşdur. O dövrdə şairin şerləri ilə birlikdə 
məqalələri, mitinq və yığıncaqlardakı çıxışları da geniş yayılmışdı. Onun çıxışlarında 
milli qürur, beynəlmiləlçilik və qələbəyə inam hissləri ifadə edilirdi. 
Səməd Vurğunun müharibə dövrü bədii yaradıcılığı da operativliyi ilə səciyyələ-
nir. Müharibənin ilk həftəsində mətbuatda onun mübariz ruhlu altı şeri dərc olun-
muşdur. Şairin müharibə dövrü şerlərində səfərbərliyə çağırış güclü verilmiş, azər-
baycanlı döyüşçülərin obrazı yaradılmışdır. 
Səməd Vurğunun bu illərdə yazdığı şerlərdə milli və ümumbəşəri duyğular bir-
ləşmişdir. Vətən torpağının azadlığı uğrunda hər çətinliyə sinə gərən, lazım gələrsə, 
bu yolda öz canından keçməyə hazır olan azərbaycanlı döyüşçülərin şücaəti şairin 
qəlbini qürur və fərəh hissi ilə doldurmuşdur. 
Səməd Vurğun müharibədə «ilk dəfə ayın, ulduzun alovlar içində boğulduğunu» 
müşahidə etmiş, insanın yaratdığı şəhərin – yetkin bir əsərin yanıb külə dönməsi, od 
içində neçə pərinin yanması onu sarsıtmış və şair bu qənaətə gəlmişdir ki, «dünyanı 
düşünən bir şair olmaq» çox ağır bir yükdür... 
Şair həmin illərdə bəşəriyyətə fəlakət, kədər və göz yaşı gətirən müharibələrlə 
bağlı öz mülahizələrini də qələmə almış, bu cür fəlakətlərə son qoymağın gərəkliyini 
xüsusi qeyd etmiş, kamalın qələbəsinə əsaslanan cəmiyyətin qurulacağına inamını 
bildirmişdir. 
Səməd Vurğun bütün həyatı boyu mənsub olduğu xalqın təəssübünü çəkmiş, onu 
hər hansı hücumdan cəsarətlə qorumuş, sözün həqiqi mənasında alovlu bir 
vətənpərvərə çevrilmişdir. Şair özünün çıxış və məqalələrində, məruzələrində yurd-
sevərliyi təbliğ etmiş, öz soydaşlarını bu müqəddəs hissi yüksək tutmağa çağırmışdır. 
O bütün əsərlərində Azərbaycan xalqının oğludur; dünənə də, bu günə də, 
sabaha da bir azərbaycanlı kimi baxır, doğma yurdu və məhz azərbaycanlı kimi 
görürdü. Azərbaycanın özü də,  
 
 
299
sakinləri də, dağı da, aranı da, ən kiçik ağacı, daşı, kolu da şair üçün əzizdir, 
doğmadır. Vətən və xalq məhəbbəti, ulu kökə bağlılıq Səməd Vurğunun bütün 
əsərlərində qırmızı bir xətlə keçir. Şair mənsub olduğu xalqın keçmişi və bu günü ilə 
fəxr edir, onun qəlbində böyük Azərbaycan məhəbbəti çağlayır. 
Səməd Vurğun xalqımızın milli varlığını əks etdirən əsərlər yazmaqla vətənpər-
vərlik poeziyasının qiymətli nümunələrini yaratmış, əsl milli şair kimi tanınmışdır. 
Bununla yanaşı milliyyətindən asılı olmayaraq hər bir insana səmimi münasibət, dərin 
humanizm, xalqlar dostluğu bu poeziyanı ümumbəşəri səviyyəyə qaldırmışdır. Şairin 
yaradıcılığı milliliklə ümumbəşəriliyin vəhdətinin əyani ifadəsidir. 
Səməd Vurğunun əsərlərində milli və ümumbəşəri hisslər birləşir, biri digərini 
tamamlayır. Oxucu ürəkdən inanır ki, şairin son dərəcə milli ruhla aşılanmış qəhrə-
manları başqa xalqlara da pis gözlə baxmaz, milli məhdudluq azarına tutulmazlar. 
Bu, Vaqif, Eldar, Azər baba, Cəlal, Humay, Fərhad, Şahbaz... kimi obrazların milli 
xarakterindən, daxili paklığından irəli gəlir. Şairin yaratdığı bu obrazlar Azərbaycan 
xalqının mənəvi aləmini əks etdirir, onun özünəməxsusluğunu və ümumbəşəriliyini 
üzə çıxarır. Müdriklik, qəhrəmanlıq, qonaqpərvərlik, ürək genişliyi, namuslu və 
vəfalı olmaq kimi cəhətlər məhz xalqdan obraza köçürülmüşdür. Əlbəttə, bu, şairin 
özünün milli həyatı yüksək səviyyədə bədii ümumiləşdirmə bacarığı ilə bağlıdır. 
Müəllifin özü ilə qəhrəmanları arasında bir yaxınlıq və doğmalıq vardır ki, bu da 
məhz həmin yaradıcılıq ruhu, yaradıcılıq xüsusiyyətləri ilə bağlıdır. «Bu sənət rübabı 
(S.Vurğunun sənəti nəzərdə tutulur – A.B.) elə köklənib ki, onun sədaları xalqın 
düşüncəsini, arzularını tərənnüm edir, xalq ruhunun dərinliklərindən, sirlərindən 
xəbər verir. Elə buna görə də bu poeziya heç vaxt Azərbaycandan ayrılmamış, hər 
yerdə onu təmsil etmişdir, elə buna görə də o, məhdud çərçivədə qalmamış, milli 
sədləri aşaraq bəşəri bir sənət səviyyəsinə yüksəlmişdir». (165, 75) 
 
 
300
Səməd Vurğunun poeziyasında təbliğ olunan beynəlmiləlçilik (öz vaxtında 
«sosialist beynəlmiləlçiliyi» adlandırılmış olsa da) milli simasızlığa aparmır. Şair 
bütün millətlərə, xalqlara, hər bir xalqın tarixinə və mədəniyyətinə, adət-ənənəsinə 
hörmət bəsləyir, «hər torpağın öz eşqi var, hər millətin öz adı» – deyir. 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
301
İSTİFADƏ OLUNMUŞ ƏDƏBİYYAT 
 
 
I. Azərbaycan dilində 
 
1. Abbas Abdulla. Azərbaycan-Ukrayna ədəbi əlaqələri. B.: Yazıçı, 1982, 160 
s. 
2. Abbas Abdulla. Kiyevin baharı, yazıçılar qurultayı və Çernobıl. «Ədəbiyyat 
və incəsənət», 1986, 25 iyul  
3. Abdullayev C. Səməd Vurğun poetikası. B.: Gənclik, 1976, 160 s. 
4. Abdullayev C. Səməd Vurğunun sənət dünyası. B.: Yazıçı, 1986, 320 s. 
5. Abdullayev C. Lirika və zaman. B: Yazıçı, 1982, 180 s.  
6. Abdullayev C. Səməd Vurğun yaradıcılığında fəhlə surəti // ADU-nun 
Elmi Əsərləri, 1956, № 5, s. 85-101  
7. Abdullayev C. «İnsan» pyesi haqqında // ADU-nun Elmi əsərləri. Dil və 
ədəbiyyat seriyası, 1976, № 5, s. 56-66 
8. Abdullayev C. Səməd Vurğunun tarixi pyeslərində sənətkarlıq məsələləri. 
Azərbaycan dramaturgiyasının inkişaf yolları. Elmi əsərlərin toplusu. ADU-
nun nəşri, B.:, 1982, 132 s. 
9. Aqayev Ə. Azərbaycan sovet poeziyası // Azərbaycan curnalı, 1974, № 10,    
s. 137-143 
10. Ağayev Ə. Şairə ehtiram. «Kommunist», 1987, 30 iyul  
11.  Azərbaycan dilinin qərb qrupu dialekt və şivələri. B.: Azərbaycan EA 
nəşriyyatı, 1967, 281 s. 
12.  Azərbaycan Respublikası MEA Əlyazmalar İnstitutu: Arx.- 46. Q-60/1081/ 
 
 
302
13.  Azərbaycan Respublikası MEA Əlyazmalar İnstitutu: Arx.- 46, Q/31/ 
14.  Azərbaycan Respublikası MEA Əlyazmalar İnstitutu: Arx.- 46, Q-49/831/ 
15.  Azərbaycan Respublikası MEA Əlyazmalar İnstitutu: Arx.- 46, Q-
53/1258/ 
16.  Azərbaycan Respublikası MEA Əlyazmalar İstitutu: Arx.-46, Q-56/1258/ 
17.  Azərbaycan Respublikası MEA Əlyazmalar İnstitutu: Arx.-46, Q-57/1299/ 
18.  Azərbayçan Respublikası Mərkəzi Dövlət Ədəbiyyat və İncəsənət Arxivi:     
F. 340, siyahı I, iş 357, vərəqə 8-22 
19.  «Azərbaycan» curnalı, 1973, № 9, s. 96-99 
20.  «Azərbaycan» curnalı, 1974, № 2, s. 102-105 
21.  «Azərbaycan» curnalı, 1976, № 6, s. 77-88  
22.  «Azərbaycan» curnalı, 1990, № 10, s.3-63 
23.  «Azərbaycan» qəzeti, 1994, 1 dekabr  
24.  Arzumanov V. Azərbaycan-Ukrayna ədəbi əlaqələri. B.: Elm, 1982, 148 
s. 
25.  Arzumanov V. Əbədiyyətə qovuşan sənət, B.: Gənclik, 1976, 112 s. 
26. Bayramov A. Səməd Vurğun və Azərbaycan incəsənəti // «Mədəni-maarif 
işi», 1980, № 3, s. 36-38  
27.  Bayramov A. Səməd Vurğunun dramlarında xalqlar dostluğu. Azərbaycan  
dramaturgiyasının inkişaf yolları. Elmi əsərlərin toplusu. B.: ADU-nun nəşri, 
1982, 132 s. 
28.  Bayramov A. Böyük dostluq // Qobustan, 1983, № 1, s. 13-14 
29.  Bayramov A. İnsan» haqqında // Qobustan, 1986, № 1, s. 2-7 
30.  Bayramov A. Yaşayan ömür. B.: İşıq, 1990, 60 s. 
31.  Bayramov A. Şairin iki məktubu haqqında. «Mədəniyyət», 1996, 11 aprel  
32.  Bayramov Q. Lirik qəhrəman və zaman. B.:, Elm, 1986, 140 s. 
 
 
303
33.  Bədəlbəyli Ə. Şer və musiqi. «Ədəbiyyat və incəsənət», 1956, 12 may  
34. Bünyadov 3. Azərbaycan VII-IX əsrlərdə. B.:, Azərnəşr, 1989, 335 s. 
35.  Bünyadov T. Yaman dünya, yanan dünya. (S.Vurğun haqqında xatirə).  
"Mədəniyyət", 1992, 30 aprel  
36.  C.Cabbarlı adına Azərbaycan Dövlət Teatr Muzeyinin fondu: İnv. № 5413 
37.  Cəfərzadə Ə. Köylü qızının taleyi. «Ədəbiyyat və incəsənət», 1988, 22 
iyul  
38.  Cəfərov M.C. «Aygün» poeması haqqında. «Ədəbiyyat qəzeti», 1952,15 
mart  
39.  Çəmənzəminli Y. V. Qan içində. B.:, Azərnəşr, 1967, 243 s.  
40. Dadaşzadə A. Molla Pənah Vaqif (həyat və yaradıcılığı). B.:, 
Azərbaycan  EA nəşriyyatı, 1966, 190 s. 
41. Dadaşov B. El qeyrəti, vətən eşqi. «Ədəbiyyat və incəsənət», 1976, 13 
noyabr  
42.  Ellər Vurğunu. Vurğun ömrü məktublarda / Tərtib edəni Ş. Nəzirli. B.:,  
AAMM nəşriyyatı, 1996, 368 s.  
 42/1. Elçin. Əlimdədir hələ qələm… // «Azərbaycan» jurnalı, 1986, №10, c.   
7-21 
43.  «Elm və həyat», 1990, № 11-12, c. 35-37  
44.  Eradze L. Səməd Vurğun və gürcü ədəbiyyatı // «Azərbaycan» jurnalı, 
1970, №10, s. 27-203 
45.  «Ədəbiyyat qəzeti», 1938, 18 oktyabr  
46.  «Ədəbiyyat qəzeti», 1942, 10 mart  
47.  «Ədəbiyyat qəzeti», 1942, 21 aprel  
48.  «Ədəbiyyat qəzeti», 1942, 28 aprel  
49.  «Ədəbiyyat qəzeti», 1943, 16 iyul  
50.  «Ədəbiyyat qəzeti», 1943, 9 aprel; 1943, 28 iyun  
51.  «Ədəbiyyat qəzeti», 1942, 26 oktyabr  
52.  «Ədəbiyyat qəzeti», 1944, 1 mart  
 
 
304
53.  «Ədəbiyyat qəzeti», 1944, 23 mart  
54.  «Ədəbiyyat qəzeti», 1944, 12 aprel  
55.  «Ədəbiyyat qəzeti», 1946, 9 yanvar; 1947, 12 iyun  
56.  «Ədəbiyyat qəzeti», 1952, 15 iyun  
57.  «Ədəbiyyat və incəsənət», 1968, 6 iyul  
58.  «Ədəbiyyat və incəsənət», 1980, 14 mart  
59.  «Ədəbiyyat və incəsənət», 1986, 15 avqust  
60.  «Ədəbiyyat və incəsənət», 1988, 6 may  
61.  «Ədəbiyyat və incəsənət», 1988, 13 may  
62.  Ədəbiyyat xrestomatiyası: VII sinif üçün dərslik. B.:, Azərnəşr, 1937,  172 
s.  
63.  Əziz Şərif. Keçmiş günlərdən. B.:, Azərnəşr, 1977, 304 s. 
64.  Ələkbərli M. K. Səmədin «Həsrət»i. «Ədəbiyyat qəzeti», 1935, 9 yanvar  
65.  Əliyeva D. Ürək bir, dilək bir. B.:, Yazıçı, 1981, 220 s. 
66.  Əsədov Ə. Bir şerin tarixi. «Ədəbiyyat və incəsənət», 1974, 7 noyabr  
67. Əfəndiyev P. Səməd Vurğun və xalq yaradıcılığı. B.:, Yazıçı, 1992, 116 s. 
68.  Əhmədov B. Ömrümün nə yazıq günləri vardı…«Ədəbiyyat qəzeti», 1991, 5 
aprel  
69.  Famil Mehdi. Alovlu publisist Səməd Vurğun. B.:, Gənclik, 1967, 191 s. 
70. «Gənclik», 1988, №1, s. 3-7 
71.  Haqverdiyev Ə. Seçilmiş əsərləri: İki cilddə. I c. B.: Azərnəşr, 1971, 549 
s. 
72.  Həsənov O. Səməd Vurğun. B.: Uşaqgəncnəşr, 1956, 103 s. 
73.  Həsənov O. Poemalarımız haqqında // «İnqilab və mədəniyyət», 1947, 
№1-2, s. 175-187 
74.  Həsənzadə N. Unudulmaz günlər. B.: Azərnəşr, 1965, 80 s. 
75.  Hüseyn Cavid. Əsərləri: Dörd cilddə. IV c., B.: Yazıçı, 1985, 320 s.  
76.  Hüseynov A. Müxtəlifliyin birliyi. B.: Yazıçı, 1983, 216 s. 
77.  «Hücum», 1932, № 10-11 
 
 
305
78.  Xəlilov Q. «Vaqif» pyesi və tarixi dram canrı. B.: Azərnəşr, 1959, 183 s. 
79.  Xəlilov P. «Zəncinin arzuları» // «İnqilab və mədəniyyət», 1949, №8,        
s. 169-172 
80.  İbrahimov M. «İnsan»ın ikinci həyatı. «Bakı», 1974, 19 mart  
81.  «İnqilab və mədəniyyət», 1932, № 11-12, s. 44 
82. «İnqilab və mədəniyyət», 1934, №8, s.16 
83.  «İnsan» səhnəyə gəlir. (recissor M.Məmmədovla müsahibə). «Ədəbiyyat 
və incəsənət», 1974, 2 fevral  
84.  İsayev Ə, İsrafil Məmmədov. B.:, Azərnəşr, 1985, 36 s. 
85.  İsmayıl Şıxlı. Dəli Kür. B.: Gənclik, 1968, 448 s. 
86.  Kərimzadə F. Qarlı aşırım. B.: Gənclik, 1971, 226 s. 
87. «Kommunist», 1932, 9 dekabr  
88.  «Kommunist», 1935, 23 aprel  
89. «Kommunist», 1936, 30 oktyabr  
90. «Kommunist», 1937, 14 iyun  
91. «Kommunist», 1942, 10 sentyabr  
92. «Kommunist», 1942, 11 sentyabr  
93. «Kommunist», 1943, 23 aprel  
94. «Kommunist», 1976, 19 noyabr  
95. «Kommunist», 1985, 31 oktyabr  
96. «Kommunist», 1986, 21 noyabr  
97.  Qalacaqdır dünyada. Səməd Vurğun haqqında xatirələr. B.: Azərnəşr, 1973, 
260 s. 
98. Qarabağnamələr. I kitab. B.: Yazıçı, 1989, 192 s. 
99. Qarayev Y. «İnsan» sınaqdan çıxır. «Ədəbiyyat və incəsənət», 1974, 6 
aprel  
100. Qarayev Y. Meyar - şəxsiyyətdir. B.: Yazıçı, 1988, 451 s. 
101. Qasımzadə Q. Azərbaycan ədəbiyyatında xalqlar dostluğu. B.: 
Azərbaycan EA nəşriyyatı, 1956, 268 s. 
102. Qasımzadə Q. Səməd Vurğun yaradıcılığında beynəlmiləlçilik // 
Nizami adına Ədəbiyyat və Dil İnstitutunun əsərləri. Ədəbiyyat 
məcmuəsi. XI c., B.: Azərbaycan EA nəşriyyatı, 1957, s. 30-45 
 
 
306
103. Qasımzadə Q. Ədəbiyyatda millilik və beynəlmiləllik. B.: Elm, 1982, 
274 s. 
104. «Qobustan», 1979, №3, s. 17-20 
105. Quliyev N. Vətənpərvərlik və qəhrəmanlıq motivləri. B.: Yazıçı, 1981, 
174 s. 
106. Quliyev C. Səməd Vurğun yaradıcılığında estetika məsələləri. B.: Azərnəşr, 
1966, 171 s. 
107. Quluzadə M. Səməd Vurğunun «Aygün» poeması haqqında. 
«Kommunist», 1952, 13 mart  
108.  Mehdi Hüseyn. Ədəbiyyat və sənət məsələləri. B.: Azərnəşr, 1958, 
612 s. 
109.  Mehdi Hüseyn. Ədəbiyyat və həyat. B.: Yazıçı, 1989, 506 s. 
110. Məmməd Arif. Ədəbi - tənqidi məqalələr. B.: Azərnəşr, 1958, 446 s. 
111.  Məmməd Arif. Səməd Vurğunun dramaturgiyası. B.: Azərbaycan EA 
nəşriyyatı, 1964, 238 s. 
112. Məmməd Cəfər. Səməd Vurğun. B.: Azərnəşr, 1966, 51 s. 
113.  Məmmədov M. Teatr düşüncələri. B.: İşıq, 1977, 231 s. 
114. Mən ellər oğluyam. B.: Gənclik, 1984, 272 s. 
115. Mirzə Adıgözəl bəy. Qarabağnamə. B.: Azərbaycan EA nəşriyyatı, 
1950, 166 s. 
116. Musaxanlı A. Böyüyən şair // «İnqilab və mədəniyyət», 1934, №8, s. 
33-34 
117. Nəbiyev B. Süngüyə çevrilmiş qələm. B.: Azərnəşr, 1970, 215 s. 
118.  Nəbiyev B. Kamalın təntənəsi, «Kommunist», 1974, 20 mart  
119.  Nəbiyev B. Kamalın təntənəsi. B.: Yazıçı, 1981, 408 s. 
120. Nəcəfov M. O illəri xatırlarkən. "Ədəbiyyat qəzeti", 1991, 24 aprel  
 
 
307
121.  Nəğmələr, inanclar, alqışlar. B.: Yazıçı, 1986, 216 s. 
122.  Niftəliyev M. Cəbhə xatirələrindən. «Sovet Ermənistanı», 1973, 9 may  
123.  Oleynik B. Şair ömrü. «Ədəbiyyat və incəsənət», 1976, 24 iyul  
124.  Perventsev A. Sənətin Fərhadı. «Ədəbiyyat və incəsənət», 1966, 21 
may  
125. Reznik O. Səməd Vurğun // «İnqilab və mədəniyyət», 1947, №5, s. 
161-171 
126.  Sarıvəlli O. «Komsomol poeması» və onun çapa hazırlanması haqda 
bəzi qeydlər. S. Vurğun. Komsomol poeması. B:, Uşaqgəncnəşr, 1958, 134 
s. 
127. Sarıvəlli O. İlk axtarışlar. S.Vurğun. Çiçək. B.: Uşaqgəncnəşr, 1957, 
96 s. 
128.  Seyidov Y. Sözün şöhrəti. B.: Yazıçı, 1981, 268 s.  
129.  Seyidov Y. Şairin dərdi. B.: Azərbaycan, 1996, 183 s. 
130. Səməd Vurğun. Seçilmiş əsərləri: Üç cilddə, III c., B.: Azərnəşr, 1955, 
404 s. 
131. Səməd Vurğun. Əsərləri: Altı cilddə, I c., B.: Azərbaycan EA nəşriyyatı, 
1960, 331 s. 
132. Səməd Vurğun. Əsərləri: Altı cilddə, II c., B.:  Azərbaycan EA nəşriyyatı, 
1960, 375 s. 
133. Səməd Vurğun. Əsərləri: Altı cilddə, III c., B.: Azərbaycan EA nəşriyyatı, 
1961, 584 s. 
134. Səməd Vurğun. Əsərləri: Altı cilddə, IV c., B.: Azərbaycan EA nəşriyyatı, 
1963, 384 s. 
135. Səməd Vurğun. Əsərləri: Altı cilddə, V c., B.: Azərbaycan EA nəşriyyatı, 
1972, 426 s. 
136. Səməd Vurğun. Əsərləri: Altı cilddə, VI c., B.: Azərbaycan EA nəşriyyatı, 
1972, 461 s. 
137. Səməd Vurğun. Əsərləri: Yeddi cilddə, I c., B.: Elm, 1985, 448 s. 
 
 
308
138. Səməd Vurğun. Əsərləri: Yeddi cilddə, II c., B.: Elm, 1985, 406 s. 
139. Səməd Vurğun. Əsərləri: Yeddi cilddə, III c., B.: Elm, 1986, 672 s. 
140. Səməd Vurğun. Əsərləri: Yeddi cilddə, IV c., B.: Elm, 1988, 764 s. 
141. Səməd Vurğun. Seçilmiş əsərləri: Dörd cilddə. I c., B.; Şərq-Qərb, 1996, 
335 s. 
142. Səməd Vurğun. Çiçək. B.: Uşaqgəncnəşr, 1957, 96 s. 
143.  Səməd Vurğun. Komsomol poeması. B.: Uşaqgəncnəşr, 1958, 131 s. 
144. Səməd Vurğun. Azərbaycan. Tarixi poema /əlyazması/ 
145. Səməd Vurğun. «Vaqif». C. Cabbarlı adına Azərbaycan Dövlət Teatr 
Muzeyinin fondu: KP № 8335  
146. Səməd Vurğun. Mən necə yazıram?  // «Azərbaycan» curnalı, 1976, 
№6,       s. 89-90 
147. Səməd Vurqun. Muğamat və xalq mahnılarının ifası haqqında. 
«Ədəbiyyat və incəsənət», 1988, 12 fevral  
148. Səməd Vurğun. M. Quluzadənin «ədəbi səyahəti». «Yeni fikir», 1990, 9 
fevral  
149. Səməd Vurğun. Məhəbbətlə dolu ürək (ön sözün müəllifi və Azərbaycan 
dilinə tərcümə edəni Abbas Abdulla). «Ədəbiyyat və incəsənət», 1967, 16 de-
kabr  
150. Səməd Vurğun. Koroğlu nəsillərinə bizim salamımız (Ön sözün müəllifi 
və Azərbaycan dilinə tərcümə edəni Adilxan Bayramov). «Ədəbiyyat və 
incəsənət», 1986, 15 avqust 
151. Səməd Vurğunun Ukrayna yazıçılarının III qurultayında çıxışı. (Ön 
sözün müəllifi və Azərbaycan dilinə tərcümə edəni Adilxan Bayramov). 
«Ədəbiyyat və incəsənət», 1986, 28 noyabr  
152. Səməd Vurğunun Azərbaycan KP MK-nın katibi M.C. Bağırova 
ərizəsi. «Yeni fikir», 1990, 17 yanvar  
153. Səməd Vurğunun ev-muzeyinin fondu: MSV KP № 1876 
154. Səməd Vurğunun ev-muzeyinin fondu: MSV KP № 1810 
155. Səməd Vurğunun ev-muzeyinin fondu: MSV NV № 673 
 
 
309
156. Səməd Vurğunun ev-muzeyinin fondu: MSV KP № 2919 
157. Səməd Vurğunun ev-muzeyinin fondu: MSV KP № 1892 
158. Səməd Vurğunun ev-muzeyinin fondu: MSV KP № 5413 
159. Səməd Vurğunun ev-muzeyinin fondu: MSV № 5717 
160. Səmədoğlu V. Yaza bilsəydim. «Ədəbiyyat və incəsənət», 1987, 24 iyul  
161. Sovet pəhləvanı. B.: Azərnəşr, 1942, 54 s. 
162. Şükürov S. «Komsomol poeması»nın yaranması, nəşri və tədqiqi 
barədə bəzi qeydlər // «Azərbaycan», 1961, №9,  s. 213-221 
163. Şükürov S. «Komsomol poeması»ndakı surətlər həyat adamlarıdır // 
«Azərbaycan gəncləri», 1986, 25 oktyabr  
164. Tağıyev R. Xatirələrdə yaşayanlar. B.: Azərnəşr, 1985, 231 s. 
165. Talıbzadə K. Sənətkarın şəxsiyyəti. B.: Yazıçı, 1978, 379 s. 
166. Talıbzadə K. Seçilmiş əsərləri: İki cilddə. I c., Azərnəşr, 1991, 393 s. 
167. Tahirzadə Ə. Stalinə üstün gələn kişi. «Ədəbiyyat və incəsənət», 
1989,    29 noyabr  
168. Tofiq Hüseynoğlu. Ədəbiyyatla yaşayıram. B.: Azərnəşr, 1993, 322 s. 
169. Vaqif M.P. Əsərləri. B.: Azərnəşr, 1968, 280 s. 
170. Vahabzadə B. Səməd Vurğun. B.: Azərnəşr, 1968, 348 s. 
171. Vahabzadə B. Vətən ocağının istisi. B.: Gənclik, 1982, 184 s. 
172. Vəkilova A. Gecikmiş cavab. "Yeni fikir", 1990, 17 yanvar  
173. Vəkilov M. Ömür dedikləri bir karvan yolu. B.: Yazıçı, 1986, 192 s. 
174. Vəkilov R. Səməd Vurğunun ədəbi-tənqidi görüşləri. B.: Yazıçı, 1982, 
204 s. 
175. Vəlixanlı N. Ərəb xilafəti və Azərbaycan. B.: Azərnəşr, 1993, 153 s. 
176. Vəliyev S. Qanadı qırılmış quş da uçarmış // «Azərbaycan», 1988, № 8,       
s. 36-41 
   
 
 
310
177/1. Yaqublu N. Məmməd Əmin Rəsulzadə. B.: Gənclik, 1991, 305 s. 
177. Vəliyev H. Azərbaycan folkloru və ədəbiyyatı gürcü mənbələrində. 
B.: Yazıçı, 1984, 172 s. 
178. Zeynal Xəlil. Səməd Vurğun haqqında düşüncə və xatirələrim. «Yeni 
fikir», 1990, 17 yanvar 
179. Zeynallı A. Səməd Vurğun sənəti. B.: Elm, 1990, 238 s. 
180. Zəngili. «Şairin andı» // «İnqilab və mədəniyyət», 1931, №3-4, s. 68-69 
 
II. Rus dilində 
 
181. Аббасов М., Гритченко А., Зейналов Р. Азербайджан в годы 
Великой Отечественной воины. Б.: Элм, 1985, 365 c. 
182. Бабаев Г. Поэт и время. Б.: Издательство АН Азербайджана, 1966, 
237 c. 
183. Бабаев Г. Самед  Вургун. Очерк творчества. М.: Советский писатель, 
1981, 272 c. 
184.  Бабаев Г. Узы дружбы. Б.: Язычы, 1981, 147 с. 
185. «Бакинский рабочий», 1941, 26 октября  
186. «Бакинский рабочий», 1941, 30 октября  
187. Белиашвили А. Бесики. М.: Известия, 1962, 644 с. 
188. Богомолов И., Миминошвили Р. Брат, ты братством силен. М.: 
Советский писатель, 1985, 432 с. 
189. Велиханова Ф. Самед Вургун среди друзей-переводчиков. Б.: Язычы, 
1986,   232 с. 
190. Выписка из протокола №14 заседания Президиума Союза советских 
писателей Азербайджана: ЦГАЛИ. Ф.340, опись I, д. 357 л. 5-7 
191. "Вышка", 1932, 12 марта  
192. Горбунова Е. 0 некоторых вопросах теории социалистического 
реализма  // "Октябрь", 1953, № 4, с. 164-176 
 
 
311
193. Димитров Г. Лейпцигский процесс. Речи, письма и документы. 
М.: Политиздат, 1984, 510 с. 
194. Кулиев Дж. Навсегда в сыновья тебе дан. Б.: Азернешр, 1986, 203 
с. 
195. Ломидзе Г. Единство и многообразие. М.: Советский писатель, 
1960,     527 с.  
196. Ломидзе Г. Интернациональный пафос советской литературы. М.: 
Советский писатель, 1970, 335 с. 
197. Ломидзе Г. Чувство великой общности. М.: Советский писатель, 
1978,  271 с. 
198. Лукьянова С. Творчество Самеда Вургуна во Всесоюзной критике. 
Б.: Элм, 1986, 100 с. 
199. Мамед Ариф. Второе рождение. «Бакинский рабочий», 1974, 20 
марта  
200. Мехтиев Б. 223-я Краснознаменная Белградская. Б.: Азернешр, 1983, 
285 с. 
201. Осипов Г. Почта народного поэта. Б.: Детюниздат, 1956, 20 с. 
202. Первенцев А. Наш друг и брат. // «Литературный Азербайджан», 
1966, №3, с. 14-17 
203. «Правда», 1933, 1 марта  
204.  «Правда», 1934, 1 мая  
205. «Правда Украины», 1954, 31 октября  
206. Пшимановский Я. Память. Варшава: 1988, 555 с. 
207. Р.Рза, С.Рустам, М. Рагим. Долг советского поэта. ЦГАЛИ: 
ф.340, опись, I, д. 357, л. 8-22 
208. Самед Вургун. /Высказывания, воспоминания, исследования о 
поэте/. Б.: Элм, 1976, 200 c. 
209. Самед Вургун. Бессмертна культура Кавказа. «Литература и 
искусство», 1942, 30 ноября  
210. Самед Вургун. Вопросы большого искусства // «Октябрь», 1953, 
№2,    c.142-144 
211. Самед Вургун. Права поэта. «Литературная газета», 1953, 5 мая  
  
 
 
312
212. Самед Вургун. Наш привет потомкам Кероглы. Выступление по 
московскому радио 12 февралья 1942 г. (Выступление разыскано в 
архивах А.Байрамовым) // «Литературный Азербайджан», 1985, №5, c. 
9-11 
213. Самед Вургун. Бессмертна культура Кавказа /автор предисловия 
А.Байрамов/. «Баку», 1988, 1 октября  
214. Самед Вургун. Мой ответ Горбуновой /рукопись/. Институт 
рукописей НАН Азербайджанской Республики: Арх. 46/240/ инв. 
№27270 
215. Советские писатели на фронтах Великой Отечественной войны. 
«Литературное наследство». Т. 78, кн. I, М.: Наука, 1966, 367 c. 
216. Шошин В. Николай Тихонов. Л.: Художественная литература, 
1981,  304 c.  
217. Шошин В. Интернационалисты - мы. К взаимодействию 
национальных литератур. Л.: Советский писатель, 1982, 367 c. 
 
 
III. Dissertasiya və avtoreferatlar 
218. Abdullayev C. Səməd Vurğunun sənətkarlığı: Fil. elm. dok. … dis. 
Bakı, 1974, 320 s.  
219. Абдуллаев Дж. Мастерство Самеда Вургуна: Автореф. дис. … 
докт. филол. наук. Баку, 1974, 37 с. 
220. Абдуллаев Дж. Самед Вургун и фольклор: Автореф. дис. … канд. 
филол. наук. Баку, 1962, 16 с. 
221. Бабаев Г. Самед Вургун и его место в советской литературе: 
Автореф. дис. … докт. филол. наук. Баку, 1968, 38 с. 
222. Багиров Б. Преподавание в средней школе жизни и творчества 
народного поэта Самеда Вургуна: Автореф. дис. … канд. пед. наук. 
Баку, 1967, 17 с. 
223. Bayramov A. Səməd Vurğun yaradıcılığında xalqlar dostluğu: Fil. elm. 
namiz. dis. Bakı, 1990, 29 s. 
  
 
 
313
224. Байрамов А. Дружба народов в творчестве Самеда Вургуна: 
Автореф. дис. … канд. филол. наук. Баку, 1990, 29 с.  
225. Байрамов К. Лирический герой в поэзии Самеда Вургуна: 
Автореф. дис. …  канд. филол. наук. Баку, 1979, 25 с. 
226. Буброва К. Драматургия Самеда Вургуна: Автореф. дис. … канд. 
филол. наук. Баку, 1954, 18 с. 
227. B. Vahabzadə. Səməd Vurğunun poeziyası: Fil. elm. namiz. … dis. 
Bakı, 1950, 348 s. 
228. Вагабзаде Б. Творческий путь Самеда Вургуна: Автореф. дис. … 
докт. филол. наук. Баку, 1964, 62 с. 
229. Велиев В. Поэмы Самеда Вургуна: Автореф. дис. … канд. филол. 
наук. Баку, 1958, 15 с 
230. Vəkilov R. Səməd Vurğunun ədəbi- tənqidi görüşləri: Fil. elm. namiz. ... dis. 
Bakı, 1966, 28 s. 
231. Мехтиев Ф. Публисистика Самеда Вургуна: Автореф. дис. … канд. филол. 
наук. Баку, 1964, 19 с.  
232. Халилов Г. Народная драма «Вагиф»: Автореф. дис. … канд. филол. наук. 
Баку, 1959, 21 с.  
233. Шукюров С. «Комсомолская поема» Самеда Вургуна: Автореф. дис.  … 
канд. филол. наук. Баку, 1964,  24 с. 
 
 
314
  
 
M Ü N DƏR İC A T  
 
 
C. Abdullayev. Vurğun sənətinə  yeni baxış                                  …………………….……..5 
 
 
GİRİŞ                             ………………………………………………………….……..13 
 
I FƏSİL 
SƏMƏD VURĞUN VƏ  TARİXİ  ŞƏXSİYYƏT  
PROBLEMİ 
 
Azərbaycan tarixinin poetikləşdirilməsi.  
Vurğun şerinin folklor əsası   …………………….………………………….……..19 
 
«Vaqif» dramı: Şair və hökmdar problemi.  
Sənətkarın faciəsinin inikası. …………………...…………...……………….…...43 
 
II FƏSİL 
MƏNZUM  ROMAN  VƏ  İNSAN XARAKTERLƏRİ   
 
Şairin poemalarında tarixi səsləşmələr. 
Müasir mövzu və insan problemi . ………………….…………………………….83  
 
III FƏSİL 
SƏMƏD VURĞUNUN YARADICILIĞINDA 
MÜHARİBƏ VƏ İNSAN 
 
Müharibə və şerdə tragik kolliziyalar. 
Müharibənin fəlsəfi dərki və «İnsan» pyesi   ……………………………………...135  
 
  
 
 
315
IV FƏSİL 
 
BƏDİİ  OBRAZ  YARADICILIĞINDA MİLLİLİK 
VƏ ÜMUMBƏŞƏRİLİYİN  VƏHDƏTİ  MƏSƏLƏSİ 
 
Problemə şairin elmi-nəzəri baxışı    ……..……..………..……...………..……...191 
Vətənpərvərlik poeziyası millilik və ümumbəşərilik kontekstində………………...218 
 
NƏTİCƏ…………………………………………………………………………...295  
 
İSTİFADƏ OLUNMUŞ ƏDƏBİYYAT…………………………………………301 
 
 
 
 
 
 
 
