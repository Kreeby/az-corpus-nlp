AZƏRBAYCAN RESPUBLİKASI TƏHSİL NAZİRLİYİ 
 
 
 
 
ƏLİYEVA  ZƏRİFƏ 
 
 
 
 
 
 
 
 
 
PEDAQOGİKA 
 
(Mədəniyyət və İncəsənət təmayüllü ali məktəblərin  
bakalavr pilləsində  təhsil alan tələbələr üçün dərslik) 
                  
 
 
 
 
                                    
        Dərslik Azərbaycan Respublikası Təhsil Nazirliyi  
«___» ______-ci  il  tarixi  ______ saylı  
əmri ilə təsdiq edilmişdir. 
 
 
 
 
 
 
 
 
 
 
 
 
 
 
 
BAKI - 2004 
 
 
 
 
 
 
Elmi redaktor:   Ə.MƏMMƏDOV,  
                          professor 
 
Rəyçilər: F.SADIQOV  
                          ped. elm. doktoru, professor  
                ADMİU-nun prorektoru. 
 
                                       Ə.QƏDİMOVA  
                                       ped. elm. namizədi, 
                                       Azərbaycan Respublikası Təhsil 
                                       Problemləri İnsitutunun aparıcı elmi 
                                       işçisi 
 
                          M.Məmmədova  
                                       ped. elm. namizədi, dosent 
                                       Azərbaycan Dövlət Mədəniyyət və 
                                       İncəsənət Universitetinin elmi işlər 
                                       üzrə prorektoru 
 
 
 
 
 
M Ü N D Ə R İ C A T 
 
Ön söz  
Pedaqogikanın obyekti və predmeti  
Pedaqoji fikir, məktəb və  maarifin inkişafı tarixinə dair  
1920-90-cı illərdə Rusiyada və Azərbaycanda təhsil  sistemi  
Pedaqogika mədəniyyətin tərkib hissəsi kimi  
İncəsənət və tərbiyə  
Tərbiyənin məqsədi  
Əqli təhsil və dünyagörüş formalaşdırılması  
Əxlaq tərbiyəsi  
Estetik tərbiyə  
Fiziki tərbiyə  
Əmək tərbiyəsi  
Hüquq tərbiyəsi  
Tərbiyə  prosesinin mahiyyəti  
Tərbiyə prinsipləri  
Tərbiyənin üsulları  
Tərbiyə  ilə  özünütərbiyə  prosesinin qarşılıqlı əlaqəsi  və dialektikası  
Didaktika  
Təhsilin məzmunu  
Təlim prosesi  
Təlim prinsipləri  
Təlim üsulları  
Tərbiyə ilə özüntərbiyə  prosesesinin dialektikası  
Pedaqoji  prosesdə  özüntəhsil 
 
ÖN  SÖZ 
 
Bu dərslik mədəniyyət və incəsənət  təmayüllü  ali məktəblərin bakalavr pilləsində təhsil alan tələbələri 
üçün nəzərdə tutulmuşdur. Bu  ali məktəblərdə tələbələrə pedaqoji biliklər, pedaqoji universitetlərdən fərqli 
olaraq, ümumi şəkildə verilir. Yəni tələbələrə qısa olaraq pedaqogika tarixinə, pedaqoji nəzəriyyələrə, təhsil 
sisteminə, pedaqogikanın ümumi problemləri,  təlim, tərbiyə və təhsilin əsas məsələlərinə aid  məlumatlar 
verilir. Tələbələr cəmiyyətin şəxsiyyət formalaşdırılması tələbləri, ümumi tərbiyə problemləri haqqında  
elmi  məlumatlara yiyələnirlər. Həmçinin  dərslikdə tələbələrin müstəqil failiyyətini təmin etmək məqsədi 
ilə  pedaqogikanın bir çox sahələri haqqında əlavə məlumatlar da verilmişdir.  Ümumiyyətlə, insanlarda elə 
bir səhv münasibət mövcuddur ki, pedaqogikanı yalnız müəllimlər, xüsusən də orta məktəb müəllimləri 
bilməlidirlər. Bu münasibətdə bir həqiqət var, çünki şəxsiyyət formalaşdırılması işi  məqsədyönlü və 
mütəşəkkil şəkildə  orta məktəblərdə aparılır.  Lakin bu iş özü də uşaq və yeniyetməni əhatə edən digər 
mühit və fəaliyyət adamlarının pedaqoji biliklərə  malik olması şəraitində aparıldıqda  daha səmərəli nəticə 
verir. Digər tərəfdən məlumdur ki, öyrətmə, tərbiyələndirmə yalnız məktəb həyatı ilə məhdudlaşmır. 
Əvvala, insan ömrünün  sonuna qədər öyrənir, dəyişir, yeni-yeni əxlaqi və əqli keyfiyyətlər kəsb edir. Digər 
tərəfdən müxtəlif kollektivlər ona müəyyən tələblər verir.  Bu əlavə tələblərin, münasibətlərin səmərəli  
təsirə malik olması üçün, heç olmazsa, bütün ali təhsilli şəxslərin zəruri pedaqoji biliklərə  malik olması 
vacibdir. Ona görə ki, insanlara göstərilən müxtəlif təsirlər bu və ya digər səviyyədə şəxsiyyət 
formalaşdırılmasına təsir göstərir.  Şəxsiyyətin formalaşdırılması məsələsi isə bütün dövr,  zamanlar üçün  
iqtisadi  problemlər kimi aktual olmuşdur.   Çünki bu,  müəyyən mənada  cəmiyyətin  mövcudluğu  
şərtlərindən biridir. Cəmiyyətin özü ona lazım olan, iqtisadiyyatını, mədəniyyətini qoruyan və inkişaf 
etdirən insanlar formalaşdırmağa çalışır. Bununla da, geniş mənada tərbiyə prosesinin  iştirakçısına çevrilir.   
Cəmiyyət, onu təşkil edən birliklər, şəxslər, böyüyən nəsil, ümumiyyətlə  insanların formalaşmasında bu və 
ya digər mövqedən iştirak edirlər. Ona görə də ayrı-ayrı müəssisə və idarələrdə çalışan rəhbərlərin  
valideynlərin az çox dərəcədə  tərbiyə ilə məşğul olan  insanların  pedaqoji biliklərə mallik olması zəruridir. 
Hər bir idarə rəhbərləri insanları idarə etmək, onların fəaliyyətlərini  istqamətləndirmək üçün pedaqoji 
ustalığa,  fərdi yanaşma qabiliyyətlərinə və s.  bu kimi pedaqoji biliklərə malik olmalıdır. Mədəniyyət işçisi 
apardıgı tədbirlə,  icra etdiyi tərbiyə işləri ilə  hansı əxlaqi keyfiyyətlər aşılayacağını, bu keyfiyyətlərin  
aktuallıq səviyyəsini bilməlidir.  Hər insan valideyn kimi  uşaqlarına təsir etməyin, tərbiyələndirməyin  
səmərəli yol və  vasitələrini bilməlidir.  Formalaşdırma,  tərbiyələndirmə  göründüyü kimi geniş və 
mürəkkəb məsələdir. İnsanların formalaşdırılması, həyat üçün hazırlanması yalnız  təlim - tərbiyə  
müəssisələrinin işi ilə məhdudlaşmır. Cünki,  hər bir insan -  uşaq,  yeniyetmə,  gənc,  işçi – həm də bir 
ailənin üzvü,  bir mühitin yaşayanı, bir kollektivin nümayəndəsi, bir idarənin işçisidir. Bu birliklər, mühit,  
insanlara  müxtəlif təsirlər göstərir. Ona görə də ali təhsil müəssisələrində də  pedaqoji biliklər verilməsi, 
cəmiyyətdə pedaqoji biliklərin  təbliği dövrün aktual problemlərindən biridir. Dərslikdə ümumpedaqoji 
biliklərlə yanaşı,  mədəniyyət müəssisələrində  təlim tərbiyə imkanları,  bu müəssisələrin şəxsiyyət 
formalaşdırılmasında rolu verilmişdir. Həmçinin mədəniyyət və incəsənət sahələrində pedaqoji  prosesin,  
yeni pedaqoji təsir vasitələri,  pedaqoji vəziyyətlər də izah edilmişdir. Bu müəssisələrdə  müxtəlif yaşlı 
insanların  tərbiyəsi, formalaşması  problemi mövcud olduğundan  çox vaxt dərslikdə pedaqoji problemlər 
tərbiyə  olunan  və tərbiyə edən, öyrədən və öyrənən baxımından təhlil edilmişdir.  Dərslikdə pedaqogikanın  
ən ümumi məsələləri haqqında tələbələrə elmi  məlumatlar verilir. Tərbiyə problemləri, cəmiyyət və tərbiyə, 
tərbiyənin formalaşmada rolu, pedaqoji proses və onun cəmiyyətin inkişafı ilə əlaqəsi və s. bu kimi  
pedaqoji məlumatlar  təhlil edilmişdir.  Həmçinin,  təlim-tərbiyə müəssisələrində olduğu kimi 
pedaqogikanın  bütün problemləri deyil,  ən ümumi  məsələləri əhatə edilmişdir.  Bu isə Mədəniyyət və 
İncəsənət Universitetlərində pedaqogikaya verilən saatların miqdarı ilə əlaqədardır. Həmçinin,  bu 
universitetlərdə  tələbələrə  pedaqogika haqqında -  pedaqoji fikir tarixi, tərbiyə, təlim – yığcam, qısa, 
konkret  məlumatlar verilir.  Bu fənnin tədrisi, müəyyən mənada, pedaqogika ilə  ümumi tanışlıq məqsədi 
daşıyır. Yəni pedaqoji universitetlərdəki kimi geniş,  hərtərəfli  pedaqoji biliklərə yiyələndirmə -  tərbiyəçi,  
müəllim kimi hazırlama məqsədi daşımır.  
 
PEDAQOGİKANIN   
OBYEKTİ  VƏ  PREDMETİ 
 
Pedaqogika insanın formalaşması haqqında elm olub, qədim tarixə malikdir. Beləki, insan yaranan 
gündən onun mövcudluğu uğrunda mübarizəsi, özünü təmin etməsi, qoruması, malik olduğu həyat 
təcrübəsinin böyüyən nəslə ötürməsi problemi mövcud olmuşdur.  Bu isə bütün dövr və zamanlar üçün 
həmişə aktual bir problem məsələ kimi çıxış etmişdir. Həmin problemlər isə cəmiyyətin ictimai, iqtisadi 
inkişafı ilə müəyyən edilmiş, məhsuldar qüvvələrin inkişafından asılı olaraq dəyişmişdir. Məsələn, 
məhsuldar qüvvələrin ən zəif inkişaf etdiyi ibtidai icma dövründə mövcud olan primitiv fəaliyyət üsullarını 
icmanın bütün üzvləri böyüyən nəslə öyrədirdi. Lakin inkişaf etmiş cəmiyyətdə isə həm fəaliyyət üsulları, 
həm də bəşər təcrübəsi və onun tərkib hissələri, elm, istehsalat və s. inkişaf etdiyi üçün onların da böyüyən 
nəslə ötürülməsi və ona verilən tələbələr də dəyişmiş, mürəkkəbləşmişdir.  
İnkişaf etmiş cəmiyyətdə artıq şəxsiyyət formalaşdırılması, təcrübənin ötürülməsi prosesi 
mürəkkəbləşmiş və xüsusi fəaliyyət sistemi tələb edirdi. Bu isə pedaqogika elminin meydana gəlməsi, elm 
kimi inkişaf edib formalaşmasına səbəb olmuşdur.  
Pedaqogika qədim yunan «paydaqoqos» sözündən olub, hərfi mənası «uşaq ötürən» deməkdir. Onun 
obyekti insanın formalaşdırılması, həyata hazırlanması, həyat üçün zəruri olan bilik, bacarıq və vərdişlərə 
yiyələnməsi prosesidir. Predmeti isə bu prosesin pedaqoji nöqteyi nəzərdən tədqiq edilməsidir.  
İnsanın həyata hazırlanması, geniş mənada insan anadan olandan ölənə kimi müxtəlif səviyyə və 
formalarda aparılır, davam etdirilir. Ümumiyyətlə,  cəmiyyət özünə davamçı, varis hazırlayır, yəni 
cəmiyyyətin mövcudluğu tələbi özü insanların həyata hazırlanmasını tələb edir. Bu tələb isə həm sistemli 
təlim müəssisələrində, həm cəmiyyətdə mövcud olan bütün birlik, təşkilat, fəaliyyət sahələrində, ailədə və s. 
müxtəlif səviyyədə yerinə yetirilir. Həmin birlik və təşkilatların bilavasitə vəzifəsindən, cəmiyyətdəki 
mövqeyindən asılı olaraq, insanların həyata hazırlanması işi həyata keçirilir. Bu  nöqteyi-nəzərdən 
pedaqogikanın aşağıdakı anlayışlarını göstərmək olar. Pedaqoji gerçəklik, pedaqoji proses, təlim, tərbiyə, 
təhsil (B. Əhmədov, A. Rzayev – «Pedaqogikadan mühazirə konspektləri» B. Maarif, 1983). 
Pedaqoji gerçəklik ümumiyyətlə, cəmiyyətin insanların həyata hazırlanması prosesini əhatə edir. Bura 
cəmiyyətə daxil olan bütün idarə, təşkilat, birlik, müəssisə, istehsal və qeyri-istehsal sahələrində  təcrübənin 
insanlara ötürülməsi daxildir. Məsələn, istehsal prosesində  rəhbər-işçi münasibətləri, qarşılıqlı yardım, 
işçilər arasında səmərəli münasibət, ünsiyyət formalarının yaradılması, hər bir işçini fərdi 
xüsusiyyətlərindən – bacarıq və qabiliyyətlərindən əmək məhsuldarlığının artırılmasında istifadə edilməsi və 
s. 
Mədəniyyət müəssisələrində insanların mövcud tələblərə uyğun formalaşdırılması işinə misal olaraq 
asudə vaxtın səmərəli təşkili, insanların yaradıcılıq qabiliyyətlərini inkişaf etdirən təlim işləri – dərnəklər, 
texniki yaradıcılıq birlikləri, müxtəlif yaşlı insanlarda yeni biliklər yaratmağa və bacarıqlar formalaşdırmağa 
xidmət edən marağa görə məşğələləri; münasibət formalaşdıran məşğələlər, aktual tərbiyə və ideoloji  
problemlərə həsr edilmiş tədbirləri və s. göstərmək olar. 
Ailə tərbiyəsi də pedaqoji gerçəkliyə daxildir. Ailə cəmiyyətdəki ictimai və iqtisadi münasibətlərin 
güzgüsü olmaqla pedaqoji məqsədlərin həyata keçirilməsində, ümumiyyətlə insanların həyata hazırlanması 
prosesində mühüm rol oynayır. Ailə tərbiyəsinə ata-ana, valideyn övlad münasibətləri, uşaqların fiziki 
sağlamlığı, düzgün, - yəni cəmiyyətin tələblərinə uyğun şəkildə tərbiyə olunması daxildir. 
Ailə, onun göstərdiyi tərbiyəvi təsirlər insanları bütün ömrü boyu müşayət edir. Ailənin qorunması, 
ailədə sağlam qarşılıqlı münasitbətlərin təşkili ailə başçılarından,  onların pedaqoji ustalığından çox asılıdır. 
Pedaqoji proses isə sistemli təlim və tərbiyə müəssisələrində insanların həyata hazırlanması prosesini 
əhatə edir. Bu uşaq bağçalarından başlayaraq müxtəlif tip təhsil müəssisələri, orta ümumtəhsil məktəbləri, 
litseylər, gimnaziyalar, seminariyalar;  ali təhsil müəssisələri (institutlar, universitetlər, ali hərbi məktəblər, 
akademiyalar, musiqi və rəssamlıq akademiyaları və s.) aspirantura,  elmi-tədqiqat işləri, müxtəlif 
yaradıcılıq fəaliyyətləri və s. əhatə edir.  
Məhz insanların sistemli, məqsədyönlü şəkildə həyata hazırlanması işi pedaqoji proses  qarşısında 
qoyulmuş birinci, əsas vəzifədir. Daha doğrusu, pedaqoji proses insanların bilavasitə həyata hazırlanmasına 
xidmət edir. 
Təlim – öyrədənin rəhbərliyi ilə öyrənənlərin həyatı dərk etməsi və bu əsasda bilik, bacarıq, vərdişlərə  
Tərbiyə – insanlarda fəaliyyət formalaşdırma, yəni insanlarda cəmiyyətin müəyyən etdiyi əxlaq 
normaları, davranış qaydalarına yiyələndirmə prosesidir. 
Deməli pedaqogika insanları bilik, bacarıq, vərdişlərə yiyələndirərək, onlarda cəmiyyətin müəyyən 
etdiyi əxlaq normaları və davranış qaydalarına uyğun münasibət formalaşdıraraq, həyata hazırlanması 
haqqında elmdir. İnsanların həyata hazırlanması problemi bütün dövrlərdə mövcud olmuş və onun vəzifələri 
hər dövrün özünün ictimai-iqtisadi tələbləri əsasında müəyyən edilmişdir 
Müasir dövrdə pedaqogikanın vəzifələri cəmiyyətin tələbləri baxımından təlim, tərbiyə və təhsilin 
aktual problemlərini, pedaqoji gerçəklik problemlərini, insanların həyatının və fəaliyyəıtinin düzgün 
qurulmasında pedaqogikanın rolunu; pedaqoji prosesin ayrı-ayrı sahələrinin məqsədi, məzmunu, vasitələri, 
səmərəli üsullarını müəyyən etməkdən ,inkişaf etdirib zənginləşdirməkdən ibarətdir. 
İnsanların həyata hazırlanması bəşəri və əbədi prosesdir. Çünki o, insanlara, insan cəmiyyətinə, onun 
mövcudluğuna aid olan bir prosesdir. Onun aşağıdakı mənbələri mövcuddur. 
1. Nəzəri klassik irs – bura klassik pedaqoqların nəzəri fikirləri, müxtəlif dövrlərdə yaşamış 
mütəfəkkirlərin pedaqoji görüşləri, təlim, tərbiyə, təhsil haqqında fikirləri; həmçinin müxtəlif fəlsəfi, dini 
cərəyanların pedaqogikaya təsiri daxildir. 
2. Müasir pedaqoji nəzəriyyələr. 
3. Maarif, təlim,  təhsil, tərbiyə və onların aktual problemləri haqqında dövlət sərəncam və 
qərarları. 
4. Xüsusi metodikalar. 
5. Qabaqcıl təcrübə. 
Nəzəri klassik irsə qədim dövrlərdən son zamanlara qədər klassik filosofların təlim və tərbiyəyə aid 
mövqeyləri, nəzəri işləri, müxtəlif tarixi dövrlərdə mövcud olmuş təhsil sistemləri daxildir. Həmçinin, 
klassik pedaqoqların nəzəri  fikirləri və təcrübi  işləri də bura daxildir. 
 Müasir pedaqoji nəzəriyyələrə isə, indiki dövrdə yaşayan pedaqoqların nəzəri fikirləri, pedaqoji 
təcrübələrin nəticələri, təlim, tərbiyə və təhsilin ayrı-ayrı sahələrinə aid nəzəri fikirləri, elmi kəşfləri 
daxildir.  
Təlim,  tərbiyə və təhsil haqqındakı qərar və qətnamələrdə maarif və təhsil qarşısında qoyulan vəzifələr 
öz əksini tapır. Bu qərarlar  da cəmiyyətin pedaqoji proses qarşısında qoyduğu vəzifələr öz əksini tapır. 
Daha doğrusu,  bu qərarlarla inkişaf, texniki, ictimai-siyasi tərəqqi ilə təlim, tərbiyə, təhsil – pedaqoji proses 
əlaqələndirilir. 
Ümumi pedaqoji nəzəriyyələr xüsusi metodikalar vasitəsi ilə reallaşır və təsdiq edilir. Xüsusi 
metodikalar müəyyən mənada, pedaqoji yeniliklərin mənbəyi kimi çıxış edir. Beləki, təlim, təhsil və 
tərbiyəyə aid yeniliklər əvvəlcə xüsusi metodikalarda üzə çıxarılır, sınaqdan keçirilir, sonra digər sahələrə 
tədbiq edilərək həyata vəsiqə alır. Deməli, xüsusi metodikalar nəzəri cəhətdən ümumpedaqoji müddəalara 
istinad etməklə, həm də onların inkişaf edib zənginləşdirilməsinə səbəb olur. Qabaqcıl müəllimlərin 
yaradıcılıq işləri də pedaqogikanın inkişafında əhəmiyyətli yer tutur. Beləki, müəllimlərin öz işlərinə 
yaradıcı yanaşması nəticəsində yeni qabaqcıl təcrübələr meydana çıxır. Belə  səmərəli işlər, təcrübələr 
əsasında isə  yeni ideyalar, elmi fikirlər, nəticələr üzə çıxarılır, müəyyən edilir. Yeni tədqiqat sahələri üzə 
çıxarılır. Hər bir elmdə olduğu kimi, pedaqogikanın da xüsusi tədqiqat metodları mövcuddur. Bu tədqiqat 
üsulları pedaqoji prosesin və pedaqoji fəaliyyətin spesifik xüsusiyyətlərinə uyğun müəyyən edilmişdir  və 
pedaqoji prosesin xüsusiyyətlərini özündə əks etdirir. 
Pedaqogikanın ən ümumi tədqiqat metodlarını aşağıdakı şəkildə ümumiləşdirmək olar: müşahidə, 
müsahibə, eksperiment, sənədlər, elmi pedaqoji mənbələr, ədəbiyyatın öyrənilməsi, tərbiyə olunanların 
yaradıcılıq fəaliyyətlərinin öyrənilməsi. Bu tədqiqat metodları pedaqoji gerçəkliyin butun sahələrindəki 
tədqiqatlara da tədbiq olunur. Bu metodların tədbiqi zamanı tədqiq edilən sahənin, prosesin spesifik 
xüsusiyyətləri nəzərə alınır. 
Hər hansı bir pedaqoji işi təbii vəziyyətdə öyrənmək üçün pedaqoji müşahidələrdən istifadə edilir. 
Pedaqoji müşahidə işin, prosesin gedişinə hər bir müdaxilə etmədən onu mövcud vəziyyətdə öyrənməyə 
xidmət edilir. Onu təşkil edərkən tədqiqatçı əvvəlcədən tərtib etdiyi plan əsasında hərəkət edir. Müşahidə 
zamanı tədqiqatçı, müəllim, tərbiyəçi, təlimatçı araşdırmaq istədiyi  məsələnin mövcüd, yəni indiki  
zamandakı  vəziyyətini öyrənməyə çalışır. Ona görə də  müşahidə zamanı müşahidəçi işin  qedişinə heç bir 
müdaxilə etmir. Müşahidə metodu pedaqoji gerçəkliyin bütün sahələrində tətbiq edilir. Beləki, təlimin 
müxtəlif mərhələləri,  təlimdə tərbiyə işlərinin qoyuluşu,  təhsilin bütün sahələri, məktəbşünaslıq, məktəbin 
idarə olunması, pedaqoji ustalıq, məktəbdənkənar tərbiyə müəssisələrindəki təlim işləri, dərnəklər, tərbiyəvi 
tədbirlər, digər asudə vaxt tədbirlərin tərbiyəvi əhəmiyyəti, mədəniyyət müəssisələrinin tərbiyə fəaliyyəti, 
teatr və digər  müəssisələrin tərbiyə fəaliyyəti, inzibati dövlət orqanlarının tərbiyə fəaliyyəti və s. sahələrdə 
aparılan tədqiqat işlərində geniş istifadə edilir. Pedaqoji müşahidədən təkcə tədqiqatçılar deyil, həm də 
tərbiyə və təlimlə bu və digər səviyyədə məşğul olan şəxslər öz fəaliyyətlərini səmərəli təşkil etmək üçün də 
istifadə edirlər. Məsələn,  hər müəllim dərs dediyi şagirdləri,  təlimatçı, işlədiyi insanları, dərnək rəhbəri  
dərnək üzvlərini öyrənmək, onların inkişaf səviyyələrini düzgün müəyyənləşdirmək üçün, qabaqcıl 
müəllimin iş təcrübəsini öyrənmək məqsədi ilə   müşahidələr aparılır. Rejissor - aktyor münasibətlərini üzə 
çıxarmaq və ya rejissorun aktyora təsiri vasitələrini öyrənmək üçün rejissorun məşq zamanı fəaliyyəti teatr 
tədqiqatçıları müşahidə edilir və s.  
Məktəbdənkənar və ya mədəniyyət müəssisələrində aparılan tərbiyə işləri – tədbirlərin uşaqlara, 
yaşlılara göstərdiyi təsiri öyrənmək üçün işin təşkili  və gedişi  üzərində müşahidə aparılır. Müşahidənin 
səmərəli və obyektiv aparılması üçün aşağıdakı şərtlərə riayət olunmalıdır;  müşahidə məqsədi dəqiq və 
aydın olmalıdır; müşahidə obyekti əvvəlcədən myəyyən olunmalıdır; müşahidə zamanı hadisənin gedişinə 
heç bir müdaxilə edilməməlidir; müşahidənin nəticələri qeyd edilməli və ümumiləşdirilməlidir. 
Müsahibə hər hansı bir pedaqoji məsələni sual-cavab, söhbət vasitəsilə aydınlaşdırmağa deyilir. 
Müşahidə zamanı hadisəyə müdaxilə edilmədiyi üçün onun mahiyyəti bəzən tam şəkildə açılmır. Bu nöqteyi 
nəzərdən müsahibə əhəmiyyətli yer tutur. Müsahibədən həm mövcud vəziyyəti öyrənmək, həm tədqiqatın 
gedişi prosesində, həm də nəticəni aydanlaşdırmaq üçün istifadə edilir. Müsahibə həm yazılı, həm də şifahi 
şəkildə aparıla bilər. Hər iki halda nəticə ümumiləşdirilməlidir. Müsahibə təbii və normal  psixoloji şəraitdə, 
lakonik, məntiqi, aydın cümlələrlə aparıldıqda daha səmərəli nəticə verir. Pedaqoji müsahibə metodundan 
pedaqoji gerçəkliyin bütün sahələrində aparılan tədqiqatlar zamanı geniş istifadə edilir. 
Pedaqoji eksperiment tədqiq edilən pedaqoji məsələni xüsusi təşkil edilmiş şəraitdə öyrənməyə deyilir. 
Tədqiqat zamanı irəli sürülmüş fərziyyə məhz eksperiment vasitəsilə təcrübədən keçirilir, yoxlanılır. 
Eksperiment zamanı öyrənilən hadisə, pedaqoji fakt əvvəlki, təbii vəziyyətindən fərqli, tədqiqatçının irəli 
sürdüyü fərziyyə əsasında təşkil edilir. Məsələn, təlimə aid aparılan tədqiqat  irəli  sürülmüş  fərziyyə təlim 
prosesində tədqiqatçının irəli çürdüyü metod əsasında xüsusi şəraitdə aparılır. 
Mədəniyyət müəssisələrində insanların tərbiyəsinin səmərəli təşkilinə aid aparılan tədqiqat işi həmin 
müəssisədə tədqiqatçının irəli sürdüyü metod əsasında, təklif etdiyi xüsusi şəraitdə aparılır.  
Eksperiment metodu istehsal müəssisələrində işçilərin təkmilləşdirilməsi, yeni bacarıq və vərdişlərə 
yiyələnə; inzibati dövlət orqanlarının tərbiyə fəaliyyəti; mədəniyyət, səhiyyə, idman kompleksləri, kütləvi 
infformaçiya vasitələrinin tərbiyəvi fəaliyyətinə aid tədqiqat işlərində də tədbiq edilir. Müaisr dövrdə 
pedaqoji eksperiment ən aktual problemlərdən biridir. 
Pedaqoji eksperiment zamanı tədqiqatçı ona lazım olan şəraiti özü yaradır. Səmərəli nəticə almaq üçün 
şəraiti istədiyi zaman dəyişir. Pedaqoji eksperiment üsulundan təqdiqatçılarla yanaşı tərbiyə işi ilə məşğul 
olan yaradıcı şəxslər də istifadə edirlər. 
Pedaqoji eksperiment üsuluna keçid dövrlərində daha çox ehtiyac vardır. Çünki yeni ictimai-iqtisadi 
quruluşa keçid, yeni insan formalaşdırılması prosesi yeni-yeni eksperimentlər qoymağı tələb edir. 
Sənədlərin araşdırılması və öyrənilməsi də tədqiqat işində böyük əhmiyyətə malikdir. Təhsil 
müəssisələrində təhsil alanların təlim müvəffəqiyyətini, müxtəlif dövrlərdə aparılan tərbiyə tədbirləri, 
tərbiyəvi işlərin təşkili,  tərbiyə tədbirlərinin formalarını,  məktəbkənar tərbiyə müəssisələri, mədəniyyət 
müəssisələri, ayrı-ayrı dövrlərdə incəsənətin və digər ictimai təşkilatların apardıqları tərbiyə tədbirləri, 
onların insan formalaşdırılması işindəki rolunu öyrənməkdə sənədlər və onların araşdırılması əhəmiyyətli 
yer tutur. Həmçinin,  pedaqogika tarixinə aid tədqiqatlarda, məktəb və maarif müəssisələrinin yaranması, 
təşkili formalarının öyrənilməsində də sənədlər, yazılı ədəbiyyat, arxiv materiallarının öyrənilməsi xüsusi 
əhəmiyyətə malikdir. 
Tərbiyə olunanların yaradıcılıq fəaliyyətinin öyrənilməsi də əhəmiyyətli pedaqoji tədqiqat 
metodlarından biridir. Yaradıcılıq fəaliyyəti dedikdə tərbiyə olunanların çəkdiyi şəkillər,  bədii əsərlər, əl 
işləri, bədii tikişlər, quraşdırılmış cihazlar, modellər, maketlər,  yazılmış musiqi əsərləri, müxtəlif məzmunlu 
tablolar və s. nəzərdə tutulur. Tədqiqat işində hər hansı bir məsələnin araşdırılmasında tərbiyə olunanların 
bu yaradıcılıq işlərinə də müraciət edilir. Buna xüsusilə insanların asudə vaxtlarının səmərəli təşkilinə aid 
aparılan tədqiqat işlərində daha çox ehtiyac olur. Bu metodlardan başqa pedaqogikanın təhlil və tərkib, 
induktiv və deduktiv, riyazi hesablama kimi üsulları da mövcuddur ki,  tədqiqat prosesində bunlardan da 
istifadə edilir. 
Yuxarıda qeyd edilən tədqiqat üsulları biri-biri ilə qarşılıqlı əlaqədədir, biri- digərinin mövcudluğunu 
təmin edir. 
 
Pedaqoji elmlər sistemi. 
Pedaqoji elmlər sistemi dedikdə,  pedaqogikaya daxil olan elmlərin məcmusu nəzərdə tutulur. Pedaqoji elmlər 
sisteminə aşağıdakılar daxildir: məktəbəqədər pedaqogika, məktəb pedaqogikası, orta ixtisas məktəbi pedaqogikası, 
xüsusi pedaqogika,  ali məktəb pedaqogikası, hərbi pedaqogika, xalq pedaqogikası,  istehsalat pedaqogikası,  mədəni 
fəaliyyət pedaqogikası, xüsusi metodikalar, pedaqogika tarixi,  ailə pedaqogikası, sosial pedaqogika, müqayisəli 
pedaqogika və s. 
Məktəbəqədər pedaqogika  anadan olandan məktəbə gedənə qədər uşaqların təlim-tərbiyəsinin, 
məktəbə hazırlanmasının aktual problemlərini tədqiq edir. Bu dövrdə uşaqların hazırlığı əsasən psixoloji 
inkişafa istinad edir. Uşaqların minimum səviyyədə həyata hazırlanması məsələləri araşdırılır. 
Məktəb pedaqogikası  orta ümumtəhsil məktəblərində uşaq və yeniyetmələrin həyata hazırlanmasının 
aktual problemlərini əhatə edir. Pedaqogikanın bu tərkib hissəsi də öz növbəsində ibtidai, natamam orta, orta 
olmaqla üç hissəyə ayrılır. Bura həmçinin litseylərdə, gimnaziyalarda təlim, tərbiyə, orta  təhsil məsələləri, 
onların əsas problemləri də daxildir. 
Orta ixtisas məktəbi pedaqogikası  orta ixtisas məktəbləri, seminariyalar, kolleclər, gimnaziyalar, 
texnikumlarda pedaqoji işin spesifik xüsusiyyətlərini: təlim, tərbiyə, təhsilin aktual problemlərini tədqiq 
edir. 
Xüsusi pedaqogika  əqli və fiziki cəhətdən nöqsanlı uşaq və yeniyetmələrin təlim, tərbiyə və təhsili 
problemlərini araşdırır və defektologiya adlanır. Bura:       surdopedaqogika – lal və kar uşaqların təlim-
tərbiyəsini öyrənən pedaqogika; 
oliqofrenopedaqogika – əqli cəhətdən zəif inkişaf etmiş uşaqların təlim- 
tərbiyəsini tədqiq edən elm; 
tiflopedaqogika – kor uşaqların təlim-tərbiyəsini tədqiq edən elm; 
loqopediya – nitqi nöqsanlı olan uşaqların təlim və tərbiyəsi haqqında elm  
daxildir.  
Ali məktəb pedaqogikası ali təhsil sistemi müəssisələrində – institut, universitet, akademiyalar və s. – 
pedaqoji prosesin aktual problemlərini araşdırır, təlim, tərbiyə, təhsilin məzmunu,   səmərəli yol və vasitələri 
və s. məsələləri müəyyən edir.  
Hərbi pedaqogika hərbi məktəblərdə, ali hərbi məktəblərdə, hərbi akademiyalarda, adi ali təhsil 
müəssisələrinin hərbi kafedralarında, hərbi hissələrdə, orta məktəblərdə, orta ixtisas məktəblərində gənclərin 
hərbi hazırlığı, hərbi təlimi, tərbiyə və təhsilini tədqiq edir. 
İstehsalat pedaqogikası müxtəlif istehsalat müəssisələrində, idarə və təşkilatlarda aparılın tərbiyə işləri, 
cəmiyyətdə yaranan yeni problemlərlə bağlı aparılan tərbiyə işləri, formalaşdırılması, texniki inkişaffla bağlı 
yeni əmək və təlim bilik, bacarıq və vərdişlərinin formalaşdırılması və digər pedaqoji problemləri araşdırır. 
Mədəni fəaliyyət pedaqogikası mədəniyyət müəssisələrində, klublarda, muzeylərdə, məktəbdənkənar 
tərbiyə müəssisələrində, radio, televiziya, teatr, konsert zallarında aparılan pedaqoji  fəaliyyəti həmin 
müəssisələrdə tərbiyə, təlim məsələlərini, insanların asudə vaxtlarının səmərəli təşkili və bu prosesdə zəruri 
əxlaqi keyfiyyətlərə yiyələnmənin səmərəli yol və vasitələrini, məzmunu və s.  bu kimi problemləri tədqiq 
edir. 
Fənlərin tədrisi metodikası ayrı-ayrı fənlərin tədrisinin aktual problemlərini tədqiq edir. Ümumpedaqoji 
qanunları fənlərin spesifik xüsusiyyətlərinə uyğun şəkildə tədbiq edilməsini araşdırır. Yəni təlim, tərbiyə, və 
təhsilin prinsipləri, üsulları, elmi- pedaqoji yeniliklər fənnin spesifik xüsusiyytlərinə uyğun şəkildə tədbiq 
edilməsi məsələlərini araşdırır. 
Pedaqogika tarixi bütün ölkələrdə pedaqogikanın yaranma və inkişafı tarixini öyrənir. Bu isə pedaqoji 
fikir və məktəb tarixi olmaqla iki yerə ayrılır. Pedaqoji fikir tarixi qədim dövrlərdən indiyə qədər pedaqoq, 
filosof və digər mütəfəkkirlərin nəzəri pedaqoji fikirlərini tədqiq edir. Məktəb tarixi isə müxtəlif dövrlərdə 
təşkil olunmuş məktəblər, təhsil sistemi, onların quruluşu və s. öyrənir. 
Ailə pedaqogikası ailədə uşaqların tərbiyəsinin düzgün təşkili, ailədə düzgün münasibətlərin 
yaradılması,  ailə ilə məktəb və digər tərbiyə müəssisələri arasında səmərəli əlaqə yaradılması, cəmiyyətlə 
ailənin tərbiyəvi təsirlərinin əlaqələndirməsi, bunların insanların həyata hazırlanması işinə təsiri və digər 
problemləri araşdırır.  
Müqayisəli pedaqogika müxtəlif ölkələrdə mövcud olan təhsil sistemi, onların  ümumi və spesifik 
xüsusiyyətlərini araşdırır. 
Pedaqogikanın digər elmlərlə əlaqəsi. 
Pedaqogika bütün elm sahələri ilə qarşılıqlı əlaqəlidir. Bu pedaqogikanın obyektinin xarakterindən irəli 
gəlir. Pedaqogika öz inkişafı prosesində həmin elmlərin çıxardığı nəticələrdən istifadə edir. Digər tərəfdən 
pedaqogika bütün elm sahələrinin son nəticələrinin böyüyən nəslə öyrətmənin səmərəli yol və vasitələrini, 
öyrədiləcək məlumatların məzmununu, formalaşdırılacaq bacarıq və vərdişlərin məzmunu tədqiq edir, 
müəyyənləşdirir. Ona görə də onun bütün elm sahələri  ilə əlaqəsi  obyektiv zərurətdən,  tələbdən doğur.  
Pedaqogikanın fəlsəfə ilə əlaqəsi. 
Məlumdur ki, dialektik və tarixi materializm təbiət və cəmiyyətin obyektiv ienkişaf qanuna 
uyğunluqlarını müəyyən edir. Bu qanunlar pedaqoji gerçəkliyin ayrı- ayrı sahələrində də fəaliyyət göstərir. 
Pedaqoji prosesdə  insanların biliklərə yiyələnməsi və inkişafı fəlsəfi qanunlar əsasında baş verir. Təlim və 
tərbiyə prosesində mövcud olan ziddiyyətlər inkişafın əsasını təşkil edir. Digər tərəfdən elmi dünyagörüş 
varlığın obyektiv şəkildə dərk olunması, maddi aləm hadisələrinin qarşılıqlı əlaqə və vəhdətdə olduğunu 
qavraması,  inkişaf və dəyişmənin zəruriliyinin  dərk edilməsi  əsasında baş verir. Bu isə pedaqogikanın 
fəlsəfə ilə qarşılıqlı əlaqəsi sayəsində mümkün olur. 
Pedaqogikanın sosiologiya ilə əlaqəsi. 
İnsanlar məhz tərbiyə vasitəsilə sosiallaşır, cəmiyyətin sosial təcrübəsinə qoşulur. İnsanlara 
formalaşma prosesində məqsədyönlü tərbiyə ilə yanaşı sosial mühit, sosial münasibətlər də təsir edir.  Digər 
tərəfdən tərbiyəvi təsirlər bilavasitə sosial mühitdə reallaşır, həyata tədbiq edilir.  
Deməli insandan, onun arzu və istəyindən asılı olmayaraq o, sosial mühitlə qarşılıqlı əlaqəyə girir. 
Pedaqoji proses isə bu qarşılıqlı  əlaqəyə  nəzarət etməli, sistemli tərbiyəvi təsirlərlə sosioloji təsir arasında 
məqsədyönlü, səmərəli  düzgün münasibət yaratmalıdır. 
Pedaqogikanın fiziologiya ilə əlaqəsi. 
Pedaqogika fiziologiya ilə bilavasitə bağlıdır. Xarici təsirlər baş beyin qabığında özünə müvafiq 
mərkəzi oyandırır, oxşar qıcıqlandırıcılar isə bir mərkəz oyandırır. Bu isə oxşar əşyaların çətin 
fərqləndirilməsinə səbəb olur. Fiziologiya isə öyrədir ki, oxşar qıcıqlandırıcıları elə fərqli cəhətlərini tapmaq 
lazımdır ki, izah zamanı o, bir deyil, iki mərkəz oyandırsın. Bu isə fiziologiyanın pedaqogikaya 
inkişafetdirici təsiridir. Digər tərəfdən insan  böyüdükcə onun fiziki və fizioloji imkanları da  dəyişir. Təlim-
tərbiyə, formalaşdırma işində bu  dəyişmənin spesifik  cəhətləri nəzərə alınır, pedaqoji proses inkişaf və 
dəyişməni öz arxasınja aparmaqla onu düzgün istiqamətə yönəldir.  
Pedaqogikanın psixologiya ilə əlaqəsi. 
Pedaqogika psixologiya ilə qarşılıqlı əlaqəlidir. Bu əlaqə insan psixikası əsasında yaranır. İnsanların 
psixi xüsusiyyətləri daim inkişafda və dəyişmədədir. Pedaqoji prosesdə mütləq bu dəyişmə və inkişaf nəzərə 
alınmalıdır. Digər tərəfdən müxtəlif yaş dövrlərində tərbiyə olunan insanlar fərdi psixoloji xüsusiyyətlərə 
malikdirlər. Təlim-tərbiyə prosesində bu fərdi psixoloji xüsusiyyətlərə istinad edilir, bu xüsusiyyətlərdən 
pedaqoji işin səmərəliliyini artırmaq  üçün istifadə edilir. 
İnsanlarda psixoloji proseslər, onların inkişafı pedaqoji prosesin müvəffəqiyyətini təmin edir. Yəni 
maddi aləmin dərk olunmasında hafizə, diqqət, təfəkkür, nitq, qabiliyyət və s. psixoloji proseslər mühüm rol 
oynayır. 
Digər tərəfdən psixoloji proseslərin inkişafında pedaqoji proses vasitə rolunu oynayır. Məsələn, məsələ 
həllində təfəkkür əsas yer tutursa, məsələnin həlli prosesində həm də təfəkkür inkişaf edir, aydınlaşır. Ona 
görə də pedaqoji fəaliyyət göstərən, insanların formalaşmasında hər hansı çolu olan hər kəs həm də 
psixologiyanı bilməli, insanlarda psixoloji xüsusiyyətlərin inkişafı haqqında əsaslı, elmi  məlumata malik 
olmalıdır. 
Pedaqokanın etika ilə əlaqəsi. 
Pedaqogika etika ilə qarşılıqlı əlaqəlidir. Fəlsəfi elm olan etika, əxlaq tərbiyəsinin  əsasını  təşkil edir. 
Pedaqoji prosesdə əxlaqın meydana  gəlməsi, təşəkkülü haqqında  məlumatlar da əhəmiyyətli yer tutur. 
Pedaqogika həmçinin gigiyena, genetika, erqonomika, ədəbiyyat, incəsənət və s. –lə də qarşılıqlı 
əlaqədədir. 
Müstəqil iş üçün sual və tapşırıqlar: 
1. Pedoqoji gercəklikdə mədəniyyət  müəssisələrinin yeri. 
2. İctimai mədəni fəaliyyətə verilən pedoqoji tələblər. 
3. İnsanların yaradıcı fəaliyyətinin pedoqoji əsasları. 
 
 
PEDAQOJİ FİKİR, MƏKTƏB  
VƏ MAARİFİN İNKİŞAFI TARİXİNƏ DAİR 
 
Yuxarıda qeyd etdik ki, pedaqoqikanın tərkib  hissələrindən biri də «Pedaqoqika tarixidir». Pedaqoqika 
tarixi özü də məktəb və  pedoqoji fikir tarixi olmaqla iki yerə  ayrılır.  Pedoqoji fikir tarixi  müxtəlif dövr və  
cəmiyyətlərdə meydana gəlmiş  pedaqogikaya aid  təlim, təhsil və tərbiyənin  müxtəlif sahələrinə aid  nəzəri  
fikirləri əhatə edir. Bu nəzəri  fikirlərə istinad  edilmədən yeni  insan  formalaşdırılması  işini daha da  
təkmilləşdirmək, yeni  səmərəli  üsul və  vasitələr  kəşf etmək təcrübəni  nəzəri  cəhətdən  əsaslandırmaq, 
nəzəri yeni fikirləri  qneseoloji cəhətdən  əsaslandırmaq da  mümkün  deyildir. Həmçinin,  məktəb  tarixinin  
tədqiq edilməsi,  yeni məktəb  təlimin təşkili   formalarını təkmilləşdirməyə də imkan yaradır. Ona görə də 
müxtəlif dövrlərdə yaradılmış  məktəblər, onların  təşkili, quruluşunu  öyrənmək həmişə aktual  olmuşdur. 
Bunlarla  bərabər həmçinin tərbiyənin meydana gəlməsi, inkişafı, bəşər cəmiyyətində onun rolu, əhəmiyyəti 
həmişə pedaqoqları düşündürmüş və onları bu sahədə tədqiqatlar aparmağa məcbur etmişdir. Bu sahədə 
müxtəlif ziddiyyətli fikirlərdə meydana çıxmışdır.  İnsanların təhsil müəssisələrində formalaşdırılması, 
həyata hazırlanmasına aid bütün dövr və cəmiyyətlərdə mübahisəli fikirlər mövcud olmuşdur. İnsan 
cəmiyyəti, məhsuldar qüvvələr inkişaf edib dəyişdikcə tərbiyə, böyüyən nəslin biliklərə yiyələnmə sistemi   
də dəyişib inkişaf etmişdir.  Məsələn, ilk ictimai quruluş olan ibtidai icma quruluşunda hər şey hamıya 
məxsus olduğu kimi tərbiyə də  ümumi xarakter daşıyırdı. Bu dövrdə insanlar əsasən təbiətin hazır 
məhsullarından istifadə edir, ovla məşğul olur, əldə edilmiş ov hamıya bərabər bölünür, bu prosesin şahidi 
olan uşaqlar da həmin ruhda tərbiyə olunurdular. Tərbiyə işləri olduqca sadə idi. Uşaqlar ümumi 
olduqlarından onların tərbiyəsi ilə də hamı məşğul olurdu. Onlara həyat üçün zəruri olan əmək vərdişləri 
aşılanırdı. Getdikcə oğlanlarla qızların tərbiyəsində fərq əmələ gəldi: qızlar  ev işlərilə məşğul olar, qab-
qacaq hazırlamaqla, oğlanlar isə silah, ov alətləri hazırlamaqla və ovda iştirak etməyə başladılar. 
Gənclərin tərbiyəsi xüsusi adamlara tapşırılmağa başladı. Onlara əmək, bacarıq vərdişləri ilə yanaşı, bir 
sıra dini mərasimlər, qəhrəmanlar haqqında rəvayətlər, əfsanələr və s. haqqında məlumatlar da verilirdi. 
Oğlanlar yetkinlik dövründə tam hüquqlu icma üzvü kimi böyüklər sırasına keçmək üçün ağsaqqalar 
yığıncağı qarşısında ciddi yoxlamadan keçməli idilər. Göründüyü kimi ibtidai icma quruluşunda da tərbiyə 
diqqət mərkəzində olmuşdur. Lakin məhsuldar qüvvələr inkişaf etdikcə «sənin, mənim» anlayışı əmələ 
gəlməyə başladı, xüsusi mülkiyyət, quldarlıq və təkailəlik  meydana gəlir. Bununla əlaqədar olaraq ibtidai 
cəmiyyətdə təbəqələşmə əmələ gəlir. Fərdi kəbin meydana gəlir. Əhali arasında kahinlər (yarı elm, yarı din 
adamları), sərkərdələr və ağsaqqalar meydana gəlir. Kahinlərin rəhəbərliyi ilə xüsusi məktəblər yaranır. 
Quldarlıq dövründə tərbiyə. 
Quldarlıq dövründə Şərq ölkələrində elm, mədəniyyət, maarif, incəsənət Qərb ölkələrinə nisbətən 
yüksək səviyyədə inkişaf etmişdir. Məsələn, Qədim Çində fəlsəfə, astronomiya, riyaziyyat və s. elmlər digər 
ölkələrə nisbətən yüksək səviyyədə inkişaf etmişdir. Qədim Çində ibtidai və yuxarı dərəcəli dini səciyyəli 
fəlsəfi məktəblər mövcud olmuşdur. Bu məktəblərdə oxu-yazı heroqlif işarələrlə aparılırdı, dövrünün 
məşhur yazıçılarının əsərləri, fəlsəfə, astronomiya (nücum), əxlaq və s. öyrənilirdi. 
Çinlə digər şərq ölkələrində də, məsələn, Hindistan, Misir və digər ölkələrdə mədəniyyət və maarif 
inkişaf etmişdir.  
Hindistanda yaranmış icma məktəbləri bir neçə min il yaşamışdır. Hindistanın fiziki-coğrafi şəraiti ilə 
bağlı olaraq burada fizika, astronomiya, coğrafiya, tibb, riyaziyyat digər ölkələrə nisbətən yüksək şəkildə 
inkişaf etmişdir. Hindistanda əsasən iki tip məktəblər fəaliyyət göstərirdi: 1. Yüksək imtiyazlı şəxslər üçün 
olan məktəblər. Bu məktəblər həm də saray kahinləri hazırlayırdı. 2. Xırda məmur hazırlayan məktəblər. 
Birinci tip məktəblərdə heroqlif yazı işarələrindən, ikinci tip məktəblərdə isə heratik yazı işarələrindən 
istifadə edilirdi. Həmin məktəblərdə cəzalandırmada cismani (bədən) cəzadan da istifadə edilirdi, (xüsusilə 
aşağı təbəqə üçün olan məktəblərdə). Qulların uşaqları təhsil hüququndan məhrum idilər. Onlar həyat üçün 
zəruri olan bütün bacarın və vərdişləri ancaq valideynlərindən alırdılar. 
Quldarlıq dövründə Yunanıstan  öz inkişafına görə xüsusilə fərqələnirdi. Bu ölkədə elm, mədəniyyət, 
maarif, incəsənət, fəlsəfə, ədəbiyyat digər ölkələrə nisbətən daha yüksək şəkildə inkişaf etmişdir. 
Yunanıstan ərazisində çoxlu xırda dövlətlər mövcud idi. Bu dövlətlər içərisində Lakoniya və Attika 
dövlətləri xüsusi yer tuturdu. Həmin ölkələrdə olan maarif sistemləri bu ölkələrin paytaxt şəhərlərinin adı ilə 
bağlı pedaqogika tarixinə Sparta və Afina tərbiyə sistemi kimi daxil olmuşdur. 
Sparta tərbiyə sistemi. 
Spartada qulların amansız istismarına istinad edilirdi. Ona görə də tez-tez qul üsyanları baş verirdi. 
Burada tərbiyənin əsas məqsədi fiziki cəhətdənsağlam, döyüşkən quldarlar yetişdirməkdən ibarət idi. Həm 
də itayətkar, sağlam, işlək qullar tərbiyə edilirdi. Spartada tərbiyə tam dövlətin ixtiyarında idi, və burada 
aşağıdakı tərbiyə sistemi mövcud idi.  
7 yaşa qədər uşaqlar ailədə tərbiyə alırdılar. 
7 yaşdan 18 yaşa qədər dövlət tərbiyə müəssisələrində xüsusi pedanomların (nəzarətçi) rəhbərliyi 
altında tərbiyə alırdılar. 
18-20 yaşlarında xüsusi efeb qruplarında hərbi hazırlıq keçirdilər. 
20 yaşdan 30 yaşına qədər isə tam hüquqlu legion olurdular. 
Spartada tez-tez qul üsyanları və   qonşu dövlətlərin  basqını baş verdiyi üçün qızlara da hərbi təlim 
verilirdi. 
Afina tərbiyə sistemi. 
Afina da Sparta kimi əkinçiliklə məşğul olurdular. Lakin burada həm də sənətkarlıq və ticarət də 
inkişaf etmişdi. Afinada həmçinin fəlsəfə, ədəbiyyat, incəsənət, heykəltaraşlıq, riyaziyyat, tarix və s. elmlər 
yüksək şəktldə inkişaf etmişdir. Afinada 7 yaşa qədər uşaqlar ailədə tərbiyə alırdılar. 
7 yaşdan 13-14 yaşa qədər qrammatika və kifara (musiqi ) məktəblərində təhsil alırdılar. Bu 
məktəblərdə uşaqlar oxu, yazı, riyaziyyat və musiqi öyrənirdilər. Təhsil ya ardıcıl və ya parallel şəkildə 
aparılırdı. Təhsil pullu idi. Məktəbdə uşaqlara didaskal-müəllimlər dərs deyirdilər. Pedaqogikanın didaktika  
bölməsinin mənası da buradan götürülmüşdür. Uşaqları məktəbə aparan qullar pedaqoq adlanırdı. 
13-14 yaşdan sonra uşaqlar iki illik palestra (idman) məktəblərində idmanın beş növü üzrə, qaçmaq, 
hoppanmaq, güləşməq, ox atmaq, üzmək, hazırlıq keçirdilər. Gənclərin əksəriyyəti üçün təhsil bu səviyyədə 
bitirdi. Dövlətli gənclər isə dövlətin idarə olunmasında iştirak etmək üçün xüsusi gimnaziyalarda fəlsəfə, 
ədəbiyyat və siyasət öyrənirdilər.  
18-20 yaşlarda gənclər Spartada olduğu kimi Afinada da xüsusi efeb qruplarında hərbi hazırlıq 
keçirdilər. 20-30 yaşlarında tam hüquqlu leqion olurdular. Afinada təhsil pullu xüsusi məktəblərdə 
aparılırdı. Ona görə də sistemli təlim müəssisələrində ancaq varlı uşaqları təhsil ala bilərdilər. Qul uşağları 
isə təlimi ancaq öz valideynlərindən ala bilərdilər. Əgər valideyn qul öz peşəsini övladına öyrətməsə o, 
gələcəkdə övlad qayğısından məhrum edilirdi. Afinada qızlara hərbi təlim verilmirdi. 
Qədim Yunanıstanda müxtəlif tip məktəblər və nəzəriyyəçilər mövcud idi.  Öz  pedaqoji nəzəriyyələri 
və görüşlərinə görə Platon xüsusilə fərqlənirdi. 
Platonun pedaqoji görüşləri. 
Platon obyektiv idealist fəlsəfi nəzəriyyənin banisidir. O, aləmi iki yerə: keçici hadisələr (bu dünya), 
əbədi ideyalar (axirət) dünyalarına bölürdü. Platona görə çoxlu ideyalar mövcuddur. Bunların ən alisi 
Allahdır. Onun fikrincə insan anadan olarkən onun ruhu ruhlar aləmindən ayrılıb, bədəni ilə birləşir, ölərkən 
isə ruh bədəndən ayrılıb, ruhlar aləmi ilə birləşir. O, ruhu üç yerə – ağıl, iradə, hiss bölürdü. Buna uyğun 
olaraq da insanlar üçün üç əxlaqi keyfiyyət müəyyən etmişdir: müdriklik, mərdlik və mötədillik. Bu əxlaqi 
keyfiyyətlərə uyğun olaraq da insanları üç qrupa bölürdü – sərkərdələr, filosoflar, əkincilər. Filosoflar, 
ölkəni idarə etməlidilər sərkərdələr ölkəni müdafiə etməlidirlər, əkincilər ölkəni maddi nemətlə təmin 
etməlidirlər. O, tərbiyə işinə ciddi yanaşır, onu dövlət işi hesab edir, dövlətin gələcəyinin, müəyyən mənada, 
ondan asılı olduğunu qeyd edirdi. O, aşağıdakı tərbiyə sistemini müəyyən etmişdir: 
3-6 yaşlı uşaqlar xüsusi dövlət meydan çalalarında oyunlarla tərbiyə almalıdırlar. 
7-12 yaşlarında dövlət məktəblərində oxu, yazı, hesab, musiqi və s. öyrənməlidirlər. 
12-16 yaşlarında polestra məktəblərində fiziki hazırlıq keçməlidirlər. 
16-18 yaşlarında əməli əhəmiyyət kəsb edən elmlər (riyaziyyat, həndəsə, astronomiya və s.) 
öyrənməlidilər. 
18-20 yaşlarında efeb qruplarında hərbi və mülkü təcrübə keçməlidərlər. 
20-30 yaşa qədər isə hərbi xidmətə getməli, legion olmalıdılar. 
Əqli qabiliyyətləri yüksək inkişaf etmiş gənclər isə hərbi xidmətə deyil təhsilin üçüncü səviyyəsinə 
keçməlidirlər. Yəni 20 yaşdan 30 yaşa qədər təhsil almalıdırlar. Xüsusi istedada malik olanlar  isə yenidən 5 
il oxuduqdan sonra dövlət işində çalışa bilərdilər. Həmin adamlar 50 yaşdan sonra dövlət işindən çıxıb elmi-
tədqiqat işi ilə məşğul olmalıdırlar.  
Platon qızların hərbi təliminə yüksək qiymət verirdi. O, qullara münasibətində mürtəce mövqe tutaraq 
onları «danışan alətlər» hesab edirdi. 
Aristotelin pedaqoji görüşləri. 
Aristotel (Ərəstu) də öz tərbiyə münasibətləri ilə xüsusi yer tuturdu. O, öz müəllimi Platondan fərqli 
olaraq ruhu və bədəni qarşılıqlı vəhdətdə olan maddə və forma hesab etmişdir. 
O, ruhları üç qrupa ayırmışdır: 
1. Bitki ruhu (bu qidalanma və artma ilə səciyələnmir). 
2. Heyvan ruhu (bu hiss və arzuya malik olması ilə fərqlənir) 
3. İnsan ruhu (bu bilik və təfəkkürlə səciyyələnmir) 
Pedaqogika tarixində ilk dəfə olaraq Aristotel inkişafı dövrlərə bölmüşdür: 
1. Bitki dövrü – 7yaşa qədər olan dövr. 
2. Heyvani dövr – 7-14 yaşa qədər dövr. 
3. İnsani dövr – 14-21 yaş dövrləri 
7 yaşa qədər uşaqların fiziki inkişafı qayğısına qalmaq. Onların düzgün, sağlam böyüməsi üçün xüsusi 
qayğı göstərməyi lazım bilirdi. 
Heyvani dövrdə uşaqlarda iradi, hissi və əxlaqi keyfiyyətlər formalaşdırmağı zəruri hesab edirdi.  
14-21 yaşları isə əqli təhsilin ən səmərəli dövrü hesab edirdi. 
O, insanların əxlaqi keyfiyyətlərində üç cəhəti irəli sürmüşdü: çatışmazlıq, artıqlıq, orta hədd 
(mötədillik). 
Orta həddi bütün insanlar üçün kafi hədd hesab etmişdir. 
Qədim dövrdə Azərbaycanda elm, maarif, mədəniyyət, fəlsəfə, riyaziyyat, astronomiya və s. inkişaf 
etmişdir. Azərbaycan ərazisində qədim dövrlərdə Aratta, Lullubu, Kuti, Manna kimi dövlətlər mövcud idi. 
Bu dövlətlərdə incəsənət, naxışlıq, memarlıq, maldarlıq, atçılıq, fəlsəfə, riyaziyyat və s. inkişaf etmişdir. 
Oxu və yazı, heroqlif işarələrlə aparılırdı. Əhali türk dilində danışır, oxuyur və yazırdı. 
Qədim dövrdə Zərdüştün «Avesta» əsəri xüsusilə fərqlənirdi. Burada düzlük, doğruçuluq, paxıllığa 
qarşı barışmazlıq, zahiri və daxili paklıq, xeyirxah işlər görmək, kimsəsizlərə, yetimlərə həyan olmaq, qayğı 
göstərmək mühüm və zəruri əxlaqi keyfiyyət sayılırdı. Bu əsərdə göstərilirdi ki, mövcud olanın əxlaqı təmiz 
olmalıdır. «Avesta»da deyilirdi ki, «tərbiyə həyatın ən zəruri sütunu hesab edilməlidir. Hər kəsi elə tərbiyə 
etmək lazımdır ki, o, oxumağı, yazmağı bacarmaqla yüksək pilləyə qalxa bilsin». 
Burada tərbiyə dedikdə mənəvi, fəziki tərbiyə, oxu və yazı nəzərdə tutulurdu. 
Qədim Romada tərbiyə. 
Qədim Romada tərbiyənin məqsədi bacarıqlı əkinçi, qüvvətli döyüşcü, dindar şəxs tərbiyə etməkdən 
ibarət idi. Burada aşağı ibtidai və yuxarı dərəcədə qrammatik məktəblər mövcud idi. İbtidai məktəblərdə 
cəmiyyətin imtiyazsız təbəqələri təhsil alırdı. 
Roma respublikasının son dövründə ritorik məktəblər meydana çıxdı. Bu məktəblərdə təhsil haqqı 
yüksək olduğundan ancaq yuxarı təbəqənin uşaqları fəlsəfə, huquq, yunan dili, riyaziyyat, musiqi və s. 
elmləri öyrənirdi. 
Mark Fabiy Kvintilian Roma pedaqoqlarının ən görkəmli nümayəndələrindən biri idi (42-118). 
«Natiqlik tərbiyəsi haqqında» ki 12 cildlik əsərində o, pedaqogika tarixində ilk dəfə məktəb təcrübəsini əks 
etdirdi. Kütlük və istedadsızlığı o, insanlar üçün müstəsna hal hesab edirdi və onların istedadına inanırdı. 
Uşaqların istedadına yüksək qiymət verirdi. Onun fikrincə müəllimlər yüksək təhsilli, təmkinli, əxlaqca 
nümunəvi olmalı, uşaqları sevməli, onları dərindən öyrənməli, rəğbətləndirməyi və cəzalandırmağı 
bacarmalıdır. Riyaziyyatı təfəkkür tərbiyəsinin mühüm vasitəsi hesab edirdi. O, musiqi təhsilinə də yüksək 
qiymət verirdi. 
Feodalizm dövründə məktəb və maarif. 
Feodalizm dövründə cəmiyyət üç  zümrəyə bölünürdü: dünya feodalları, ruhanilər və kəndlilər. VII –
VIII əsrlərdə müsəlmanlıq qələbə çalmış, Asiya, Affrika və Avropanın bir çox ölkələrində yayılmışdır. 
Şərqdə elm – mədəniyyət inkişaf edirdi. IX əsrdə özbək alimi Mahmud Əl-Xorəzmi, XI-XIII əsrlərdə 
Azərbaycanda Xəqani Şirvani, Bəhmənyar, Mahmud Naxçıvani, Nizami Gəncəvi, Nəsirəddin Tusi və s. 
riyaziyyat, fəlsəfə, ədəbiyyat, astranomiya, triqonometriya, həndəsə və digər sahələrdə böyük elmi kəşflər 
etdilər. 
Xəqani Şirvani elm adamlarına, elmi fəaliyyətə yüksək qiymət vermişdir. Sadəlik, təvazökarlıq kimi 
əxlaqi keyfiyyətləri yüksək qiymətləndirmişdir. Savadsızlıq və nadanlığa qarşı çıxırdı. Xəqani müəllimlik 
fəaliyyətinə, öyrənən hər kəsin zəhmətinə hörmətlə yanaşırdı.  
Nizami Gəncəvi (İlyas Yusif oğlu) Orta əsrlərin ən görkəmli şəxsiyyəti olmuşdur. O, dövrünün bütün 
mövcud elmlərindən xəbərdar olmuşudur. Nizami Gəncəvi elmə, maarifə, biliklərə yiyələnməyə yüksək 
qiymət verirdi. O, göstərirdi ki, elm ictimai-faydalı xarakter daşımalı, millətinə, ölksinə, xalqına xidmət 
etməlidir. O, xalqı biliklərə yiyələnməyə, hüquqlarını dərk etməyə, mübarizliyə, haqsızlığa, xürafata qarşı 
durmağa çağırırdı. O, təlimə, onun tərbiyələndirici xarakterinə, onun insanı  maddi və mənəvi cəhətdən 
yüksəltməsinə böyük əhəmiyyət verirdi. Nizamiyə görə təlimə kiçik yaşlarından başlanılmalı və bu onların 
ömrünün sonuna qədər davam etməlidir.  
O, qızların da təhsil almasını zəruri hesab edirdi. Nizami təlimin məzmununa da toxunmuşdur. Qeyd 
etmişdir ki, məsciddən kanar məktəblərdə oxu, yazı, ərəb, fars, yunan dilləri, riyaziyyat, astronomiya, 
coğrafiya, poetika və digər təbiət elmləri tədris edilməlidir. Nizaminin XII əsrdə maarif haqqında söylədiyi 
fikirlər XVI əsr humanistlərinin, XVIII əsr Avropa maarifçilərinin ideyaları ilə eyni səslənirdi. 
Nizami əsərlərində əxlaq tərbiyəsinə də toxunmuşdur. O, zülmə, ədalətsizliyə, işgəncəyə, pozğunluğa 
qarşı nifrət, barışmazlıq təbliğ edirdi. Acgözlüyü, tamahkarlığı pisləyir, insanları öz ehtirasının qulu 
olmamağa çağırırdı. Onun tərbiyə mövqeyində xalqlar dostluğunun  da xüsusi yeri vardır.  Dostluğa   
yüksək qiymət verir, insanlar arasında yoldaşlıq münasibətlərini əsas əxlaqi keyfiyyət hesab edirdi. Nizami 
Gəncəvinin əxlaqi görüşlərində əmək tərbiyəsi əsas ana xətt kimi verilmişdir.  Şair  insan həyatının əsas 
mənasını əməkdə görürdü. Halal zəhmətlə yaşamağı ən böyük nemət hesab edirdi. O, əməyi insanlarda 
yüksək əxlaqi kyfiyyətlər fomalaşdırılması vasitəsi hesab edirdi. Müəllimə, böyüyən nəslin tərbiyəsində 
onun roluna yüksək qiymət verən mütəfəkkir onların geniş biliyə, saf əxlaqa, iti zehnə, pedaqoji ustalığa 
malik olmasını tələb edirdi. 
Nəsirəddin Tusi (1201-1274) ensiklopedik biliyə malik olmuşdur. Avropanın bir çox görkəmli alimləri 
– Kepler, Kopernik, Dekart, Nyuton, Lobaçevski və başqaları hələ XIV əsrdə onun əsərlərindən istifadə 
etmiş, nəzəriyyəsinə istinad etmişlər. Tusinin astronomiya, riyaziyyat, triqonometriya sahəsindəki əsərləri 
nəinki öz dövrü üçün böyük əhəmiyyətə mialik olmuş, hətta müasir dövrdə də öz aktuallığını itirməmiş, həm 
təcrübədə istifadə edilir, həm də nəzəri məsələlərin elmi əsasına çevrilmişdir. Onun yuxarıda qeyd edilən 
görüşləri “Şəklül-qita”, “Təhrir öqlidis”, “Zic Elxani” əsərlərində verilmişdir. Pedaqoji görüşlərini “Əxlaqi 
Nasiri” əsərində şərh etmişdir. Bu əsərdə onun fəlsəfə, psixologiya, əxlaq, siyasət, tərbiyə dövlətçilik, Şərq 
fəlsəfəsi haqqında fikirləri, İslama münasibəti, “Quranın” ayələrindəki əxlaqi məsələlərə münasibəti izah 
edilmişdir. O, insanın formalaşmasına təsir edən amilləri ətraflı izah etmiş, insanın həyatda mövqe tutmasına 
xüsusi əhəmiyyət vermişdir. Onun fikrincə insan öz nəfsini onu zəiflədən şeylərdən saxladıqda onun daxili, 
mənəvi qüvvələri hərəkətə gəlir, elm öyrənmək, maariflənmək, həqiqəti dərk etmək və s. kimi fəaliyyətlərə 
başlayır. Elm və bilik əldə etmə prosesində bu daxili qüvvə getdikcə güclənir, insanı yeni-yeni yaradıcı 
fəaliyyətə təhrik edir. Nəsirəddin Tusiyə görə özünün zəifləməsinə imkan vermədən daim inkişaf edib 
təkminləşən insanı kamil şəxs adlandırmaq olar. Kamillik dərəcəsi isə genişdir. İnsanın kamilləşməsində isə 
iradə, inam, əhval, onların qarşılıqlı əlaqəsi mühüm yer tutur. O, tərbiyədə irsiyyət, mühit və tərbiyəni eyni 
dərəcədə əhəmiyyətli hesab etmişdir. Əsərdə təlim və tərbiyənin insanın formalaşmasında həlledici rolu elmi 
faktlar və nümunələrə istinad edilərək əsaslandırılmışdır. Nəsirəddin Tusi ailə tərbiyəsinə də xüsusi 
əhəmiyyət vermişdir.  
Bir sıra Şərq ölkələrində ibtidai və yuxarı tipli məktəblər, mədrəsələr meydana gəlmişdir. Dərslər ərəb 
dilində aparılırdı. 
Ərəblər Avropa mədəniyyətinə də öz təsirlərini göstərmişlər. Onlar Kordovada universitet açmışdılar 
ki, bununla da Avropa antik əsərlərlə tanış edilmişdir. Səlib yürüşləri zamanı isə Avropa və Rusiya, 
Vizantiya mədəniyyəti ilə tanış olmuşlar.  
Qərbi Avropada uzun illər boyu təhsil Kilisənin əlində olmuşdur. Feodalizm dövründə ruhanilərin üç 
tip - məhəllə, monastır və sobor, yaxud kafedra məktəbləri olmuşdur. Məhəllə məktəbləri kənd kilisələri 
yanında, yaxud ruhaninin evində təşkil edilirdi. Burada oğlanlar həm oxuyur, işləyir, həm də atalarının 
peşələrini öyrənirdilər. 
Monastır və sobor məktəbləri şəhərlərdə monastır yanındıkı xüsusi binalarda yaxud böyük kilisə 
yanındı olurdu. Daxili məktəbdə oxuyanlar orada yaşayır və rahibliyə hazırlanırdılar. Xarici məktəblərdə 
oxuyanlar isə ruhani olmaqdan başqa məmur da ola bilərdilər. Monastır və kilsə məktəblərinin məzmunu 
üçlüyə və dördlüyə bölünmüş «yeddi sərbəst sənət»dən ibarət idi. Üçlüyə – qrammatika, ritorika, dialektika; 
dördlüyə – hesab, həndəsə, astronomiya və musiqi fənləri daxil edilmişdir. 
İlahiyyət isə bütün elmlərin tacı kimi tədris edilirdi. Dünyəvi feodallar öz uşaqlarını cəngavər kimi 
formalaşdırmağa üstünlük verirdilər. Bu hazırlığın məzmununa 7 əsas bacarıq – at çapmaq, üzmək, ox 
atmaq, qılınc oynatmaq, ov etmək, şahmat oynamaq və şer qoşub oxumağı bacarmaq daxil idi. Oxu, yazı 
məcburi deyildi. Cəngavər təlimi aşağıdakı kimi gedirdi: feodalların böyük oğulları yeddi yaşından sonra 
yuxarı rütbəli feodalın sarayına göndərilirdi. Uşağın məktəbi məşhur cəngavərin sarayı hesab olunurdu. 14 
yaşa qədər uşaq feodalın qadını yanında paj (şagird) vəzifəsini icra edirdi. 14 yaşdan sonra ona qılınc verilir, 
cəngavər yanında qılınc daşıyan olurdu. 21 yaşında ona cəngavər adı verilirdi. Əsasən savad qadınlara 
verilirdi. 
XII-XIII əsrlərdə Qərbi Avropa ölkəlri arasında ticarət əlaqələri genişlənir, iqtisadiyyat inkişaf edir. 
Dinə qarşı şübhələr oyanır, dünyəvi mədəniyyət inkişaf etməyə başlayır. Belə bir dövrdə dinlə elmi 
barışdırmağa sazişə gətirməyə çalışan sxolastik fəlsəfə meydana çıxdı. İqtisadiyyatın tələbi ilə şəhərlərdə 
universitetlər açıldı. XII əsrdən başlayaraq İtaliya, Fransa, İngiltərə və Çexiyada universitetlər açıldı. 
Getdikçə kilisələrin ona təsiri artır, ilahiyyət fakültələri artır, dünyavi elmlər sıxışdırılır. Bu sənətkarlıq və 
ticarəti təmin etmədiyindən sex və gildiya (ticarət) məktəbləri açılır. Bu məktəblərdə əsasən dünyavi fənlər 
keçirilir, təlimin məzmunu və quruluşuna görə kilisə məktəblərindən fərqlənirdilər.  
İntibah dövründə məktəb və pedaqoji fikir. 
XIV-XVI əsrlərdə Papanın mənəvi hökmranlığı qırılır, bir sıra elmi ixtiralar olur. Bu dövrdə həyatdan 
zövq almağı bacaran gümrah, fiziki cəhətdən sağlam yeni fəal insan tərbiyə etmək məsələsi meydana çıxır. 
Belə bir dövrdə humanist pedaqoqlar meydana gəldi. Onların bəziləri hətta məktəblər də açır, bu 
məktəblərdə də din öz təsirini saxlayır. Şəhər məktəbləri  çoxalır. Qızlar üçün də məktəblər  açılır. Bəzi 
şəhər məktəblərində təlim ana dilində aparılırdı. Yüksək tipli latın məktəbləri, orta məktəblər (kollegiumlar) 
və gimnaziyalar əmələ gəlir. 
Hər ölkənin ictimai tarixi inkişafına uyğun olaraq pedaqoji fikri də xüsusi yolla inkişaf edir. Məsələn, 
humanist pedaqoqlardan Vittorino De Feltre (1378-1446) İtaliyanın mənzərəli bir yerində «Şadlıq evi» adlı 
məktəb təşkil edir. Bu məktəbdə uşaqların fiziki inkişafına xüsusi diqqət yetirilir və təbiətə tənəzzöhlərə 
(ekskursyalara) xüsusi üstünlük verilirdi. Vittorinonun yazılı əsəri qalmamışdır. Onun şüarı belə imiş: 
«Yazmaqdan əməli iş görmək faydalıdır». 
Görkəmli humanistlərdən biri də Fransua Rabledir (1483-1553). O, özünün «Qarqantüa və Pantaqruel» 
əsərində Orta əsr sxolastik təlim və tərbiyə sistemini tənqid edir, Qarqantuanın sxolastik müəllimi hər şeyi 
şüursuz əzbərlətdirdiyindən uşaq küt bir məxluqa çevrilir.  
Rable sxolastik təlimin insanı şikəst etdiyini qeyd edir və bundan çıxış yolunu da göstərir. O, uşaqda 
yaradıcılıq və təşəbbüskarlığın inkişaf etdirilməsini irəli sürür, bunu öz əsərlərində nümunəvi şəkildə 
göstərir. Sxolastik müəllimin yerinə humanist müəllim gəlir. O, tərbiyə və təlimi işini kökündən dəyişir. 
Qarqantua dünyəvi elməlri, musiqini öyrənir, fiziki tərbiyə alır. Deməli, Rable tərbiyənin həyatiliyi və 
əyaniliyini müdafiə edir.  
XVI-XVII əsrlərdə Yan Amos Kamenski (1592-1670) ümumi pedaqoji nəzəriyyəni inkişaf etdirərək 
yüksək səviyyəyə qaldırmışdır. Onun pedaqoji görüşləri təlim-tərbiyə işinin əsası olmaqla yanaşı müasir 
dövrdə də öz əhəmiyyətini itirməmişdir.  Y. A. Kamenski  «Ümumi hikmətlərin müjdəçisi», “Dünyanın 
dolaşıq yolları”,  «İşığın yolu», “Dillərin açıq qapısı”, “Ana məktəb”, “Böyük didaktika”, “Fizika” və başqa 
əsərlərini yazmışdır. Humanizm və demokratizm Kamenski dünyagörüşündəki mühüm ünsür olmuşdur. O, 
nikbin baxışlı bir pedaqoq olub, insana,  onun qüdrətinə,  meyl və arzularına inanırdı. Tərbiyənin gücünə 
inam Kamenskinin pedaqogikaya gətirdiyi yeni fikir idi. Kamenskinin elmə gətirdiyi yenilikləri qısa şəkildə 
aşağıda kimi şərh etmək olar. 
1. Fərdi təlimin əksinə olaraq dərs-sinif sisitemi,  birgə təlimi  
     zəruri hesab edib. 
2. Gənc nəslin tərbiyə və təlimini 4 dövrə bölüb:  
1) 6 yaşa qədər (ana məktəbi) 
2) 6-12 dövr hər kənddə, hər icma və qəsəbədə “ana dili  
         məktəbi” 
3. 12-18 yaş dövrü, hər şəhərdə latın məktəbi. 
4. 18-24 yaş dövrü, ali məktəb 
Kamenski yalnız nəyi öyrətmək və öyrənmək deyil, həm də necə öyrətməyin yollarını da göstərmişdir.  
Tədris  materiallarının mərkəzləşmiş şəkildə verilməsini lazım bilirdi.  
Ana məktəbində uşaqların ətraf mühit haqqında təsəvvürləri, hiss üzvlərini inkişaf etdirmək, təsərrüfata 
alışdırmaq tələb olunurldu. Kiçik yaşlarından uşaqlarda səliqə, doğruçuluq, ədalət, insanlara məhəbbət 
tərbiyə etməyi tələb edirdi. Valideynlərə bu yaşda uşaqların tərbiyəsində kömək məqsədi ilə Kamenski “Ana 
qucağı məktəbi” adlı əsərini yazmışdır. 
“Ana dili məktəbində” silkindən və cinsindən asılı olmayaraq bütün uşaqların (oğlan və qızlar) təhsil 
almalarını lazım bilirdi. Bu məktəbin dərs planına oxu, yazı, həndəsə, hesab, təbiət coğrafiya, tarix, din, əl 
əməyi, nəğmə daxil etmişdi. Belə ana dili məktəbi pedaqogika tarixində ilk dəfə Kamenski tərəfindən 
əsaslandırılmışdı. 
O, latın məktəbinin tədris planını daha da genişləndirərək ora 7 sərbəst elmdən (qrammatika, ritorika, 
dialektika, hesab, həndəsə, astronomiya, musiqi) başqa fizika, coğrafiya, xronologiya, tarix, əxlaq, ana dili 
və xarici dəllri də daxil etmişdir. Kamenski bir novator pedaqoq kimi elmlərin tədrisi sistemini illər üzrə də 
dəyişdirmişdi. 
Ali məktəblərdə o, 4 fakültə nəzərdə tuturdu: qrammatika, ritorika, fəlsəfə, hüquq. Beləliklə Kamenski 
pedaqogikaya ümumi təhsil ideyası, ətraflı işlənmiş məktəbəqədər tərbiyə nəzəriyyəsi, təlimin ana dilində 
aparılması, geniş tədris planı olan orta məktəb və s. kimi yeniliklər gətirmişdir. O, həmçinin öz dövrü üçün 
tədqirəlayiq olan bir neçə dərs kitabları da tərtib etmişdir. Kamenski 1632-ci ildə özünün “Dillərin açıq 
qapısı”, 1654-cü ildə isə “Real aləm şəkillərdə” adlı dərsliklərini yazmışdır. Kamenskinin böyük 
xidmətlərindən biri də təlimin təşkili məsələlərini geniş işıqlandırmasıdır. Onun fikrincə məktəb lazımi 
təchizatla təmin edilməli, işıqlı və yaraşıqlı olmalı, məktəb yanında meydança, məktəbyanı sahə, məktəb 
bağı olmalıdır. Kamenski dərs-sinif sisiteminin üstünlüklərini qeyd etmişdir. Bu indi də təcrübi əhəmiyyətini 
itirməmişdir. Onun fikrincə hamı dərs ilinə eyni vaxtda başlamalı, uşaqların məktəbə qəbulu ildə bir dəfə - 
payızda olmalı, dərs ili 4 rübə bölünməli, axırda uşaqlar sinifdən sinifə keçirilməlidirlər. Dərs saatı ana dili 
məktəblərində 4 saat, orta məktəblərdə isə 6 saat olmalıdır. Kamenski tərbiyənin qarşısında aşağıdakı 
vəzifələri qoyurdu: a) bizi əhatə edən şeyləri, xarici aləmi dərk etdirmək 
                    b) insanın nə etməli olduğunu öyrətmək 
                    c) dinə sadiq, mömin insan yetişdirmək 
Fiziki tərbiyə sahəsində o, mötədil (orta) həyat tərzi, sadə sağlam əmək, fiziki çalışmalar, zəhmətlə 
istirahətin növbələşdirilməsini tələb edirdi. Onun fikrincə məktəbdə aparılan təlim insanı müdrik, mərd və 
alicənab etməlidir. Əxlaq tərbiyəsinin əsas vəzifəsi xeyirxah insan tərbiyə etməkdir. Buna nail olmaq üçün 
16 qayda irəli sürür. 
1. Gənclərə bütün xeyirxaqlıqlar aşılanmalıdır. 
2. Xeyirxaqlıqlar içərisində müdriklik, etiqat, mərdlik və ədalət  əsas tutulmalıdır.  
Qalan 14 bənddə  isə bu 4 xeyirxaqlığın aşılanması yolları qeyd olunur. Ümumiyyətlə Kamenski təlim 
və tərbiyənin demək olar ki, bütün sahələrinə aid mülahizələr söyləmiş, ona əsas vermişdir. O, müəllimin 
vəzifəsini ən üstün, ən şərəfli vəzifə hesab etmişdir. Kamenski müəllimi hər gün göyü hər tərəfdən 
işıqlandıran günəşlə müqayisə edirdi. 
Fransız maarifçilərinin tərbiyə haqqında görüşləri. 
XVII əsrdə mütərəqqi xarakter daşıyan burjuaziya ilə feodal quruluşu, onun köhnə qaydaları arasında 
mübarizə kəskinləşirdi. Köhnə quruluşun qaydaları tənqid edilirdi. Fransız materalist filosoflarının görkəmli 
nümayəndələrindən biri Klod Adrian Helvetsi (1715-1771) idi. Helvetsi fitri ideyaları rədd edərək tərbiyənin 
rolunu qiymətləndirirdi. Onun fikrincə tərbiyə hər şeyi həll edir, tərbiyə vasitəsilə dahilər yetişdirmək 
mümkündür. Bu isə onun idealist – «dünyanı rəylər idarə edir»  baxışından irəli gəlirdi. Helvetsi yazırdı ki, 
insan biliyi onun duyğularının məhsulu olduğundan, tərbiyənin əsas vəzifəsi hiss orqanlarını tərbiyə və 
inkişaf etdirməkdən ibarətdir. Həqiqətlər nə qədər yüksək olursa olsun hamı tərəfindən qavranıla bilər -  
deməklə insanlar arasında olan təbii fərqləri inkar edirdi. (Bu isə onun səhvi idi). 
Helvetsi əxlaqın mütləqliyini inkar edir və onun insanın ictimai mənafeyi ilə müəyyən edildiyini qeyd 
edirdi. Onu fikrincə din xadimlərini məktəbdən qovmaq, köhnə sxolastik feoldal məktəbini kökündən 
dəyişmək, məktəbləri dünyəvi etməklə dövlətin ixtiyarına vermək lazımdır. Helvetsi ictimai tərbiyəni ailə 
tərbiyəsindən üstün tutaraq məktəb tərbiyəsinə böyük əhəmiyyət verirdi.  «Ağıl haqqında», «İnsan, onun 
əqli qabiliyyətləri və tərbiyəsi haqqında» əsərlərni yazmışdır. 
Deni Didrro (1713-1784), fransız materialist filosoflarından biridir. D. Didro «Fəlsəfi düşüncələr»,  
«Korların məktubu və gözlülərə nəsihət» adlı əsərlərində feodal quruluşunu tənqid edir, öz fikirlərində 
ardıcıl olaraq materiyanın məhv olmammasını və yaşamasını möhkəm müdafiə edirdi. O, duyğuları 
qiymətləndirərək deyirdi, ağlımız hakim, duyğularımız isə şahidimizdir. Didro tərbiyənin əhəmiyyətinə 
böyük qiymət verirdi, lakin Helvetsi kimi onu həddindən artıq şişirtmirdi. Helvetsiyə cavab olaraq deyirdi: 
«Tərbiyə hər şey yox,  çox şeydir». O, insanlar arasında təbii imkanların və ona tərbiyənin təsirini izah 
edirdi. Didro köhnə məktəb sistemi və proqrammlarını dəyişdirilib aradan götürülməsini tələb edirdi. O, 
öləndə belə öz materialist fikrindən dönməmişdir.  1773-cü ildə o,  İkinci Yekaterina tərəfindən  Rusiyaya 
dəvət edilmiş və ona yeni əsaslar üzrə maarif planı tərtib etmək tapşırılmışdır. O, «Rusiyanın universitet 
planı» adlı lahiyə tərtib edir, plan demokratik ruhda (məktəblər ümumi pulsuz, məcburi olmalı, ibtidai 
məktəbi bitirənlər bütün məktəblərə daxil ola bilməli, maarifdə silki məhdudiyyət olmamalı və s.) 
olduğundan həyata keçirilmədi. 
Jan Jak Russo (1712-1778) da fransız materialist maarifpərvərlərinin görkəmli nümayəndələrindən 
biridir. C. Lokkun (ağ lövhə, sağlam ruh sağlam bədəndə olar; dövlətin mənşəyi haqqında belə iddia 
etmişdir ki, insanlar əvvəllər azad və bərabər yaşamışlar, sonralar öz hüquqlarını könüllü olaraq 
hökmdarlara vermişlər ki,  hökmdarlar da onları müdafiə etsin; aşağı təbəqəyə, fəhlələrə və onların 
uşaqlarına açıq nifrət edirdi) dövlətin mənşəyi  haqqında nəzəriyyəsinə əsaslanaraq qeyd edirdi ki, insanlar 
«təbii halında» həmişə «azadlıq», bərabərlik, qardaşlıq üçün təbii hüquqa malik olmuşlar. O da digər fransız 
maarifpərvərləri kimi qeyd edirdi ki, yeni insan tərbiyə edilsə onlar özləri dünyanı yeni qaydada qura 
biləcəklər. Onun «İctimai müqavilə», «İnsanlar arasında bərabərsizliyin mənşəyi» adlı əsərində sübut edirdi 
ki, bərabərsizlik mədəniyyətlə yanaşı inkişaf etmişdir. «Emil,  yaxud tərbiyə haqqında» (1762) romanında 
yeni insanı feodal  əxlaqından, qanun və qaydalarından xilas olmuş insanı – burjuaziya cəmiyyəti adamını 
tərbiyə etməyin yollarını göstərmişdir. Əsər tonqallarda yandırıldı. Russo isə Cenevrəyə - Bern şəhərinə, 
sonra da İngiltərəyə qaçmalı oldu. Yalnız 5 ildən sonra vətənə qayıda bildi. Russo köhnə tərbiyə sisteminin 
yenisi ilə əvəz edilməsini,  tərbiyəni psixoloji cəhətdən əsaslandırılmasını,  tərbiyədə uşaqların fərdi 
xüsusiyyətlərini nəzərə alınmasını lazım bilirdi. 
Russoya görə insanlar tərbiyəni üç mənbədən, təbiətdən, əşya və hadisələrdən, ətrafdakı adamlardan 
alırlar. Birinciyə insan qabiliyyətlərini hiss orqanlarını inkişaf etdirmək, ikinciyə uşaq şəxsiyyətinə onu 
əhatə edən mühitin  təsiri,  üçüncüyə isə məqsədli pedaqoji təsir daxildir. 
Russo yeni insanın əsas keyfiyyətlərini əməkdə görür, əməklə məşğul olmayan hər bir gənci oğru 
adlandırırdı.  
İyohan Henrix Pestalotsi (1746-1827) isveç alimi olub pedaqoji fikrin inkişafında görkəmli yerlərdən 
birini tutmuşdur. Ona görə tərbiyənin əsas məqsədi insanın təbii qabiliyyətlərini inkişaf etdirmək, daim onu 
təkmilləşdirməkdir. O, hər bir vətəndaşın tərbiyə almasına tərəfdar olmuş, insanın qüvvə və qabiliyyətlərinin 
ahəngdar inkişafını təbliğ etmişdir. Bu isə əqlin, qəlbin və əllərin inkişafını tələb edir. Pestalotsi ibtidai 
təlimə, təlimdə əyaniliyə dair qiymətli fikirlər söyləmişdir. O, “Həyatdan atılmışların axşam saatları” və 
“Linqart və Gertruda” əsərlərini yazmışdır. 
İyohan Fridrix Herbart (1776-1841) özün idealist fəlsəfəsi, etikası və psixologiyası əsasında 
pedaqoqikanın sistemini yaratmağa çalışmışdır. Pedaqoji işin müvəffəqi yyətlə getməsi üçün pedaqoji 
nəzəriyə ilə  silahlanmagı  zəruri hesab edirdi. Tərbiyənin məqsədininin müəyyənləşdirilməsinə böyük 
əhəmiyyət verərək o, bu məqsəddən asılı olaraq tərbiyə vasitələrini müəyyənləşdirir. Əsasını daimi və 
dəyişməz əxlaqi ideyalar təşkil edən etik nəzəriyyəsinə müvafiq olaraq Herbart tərbiyənin məqsədini 
xeyrixah insanın formalaşmasında görür. Bu ümumi məqsəd iki yerə bölünür.  
1. İmkan daxilndə olan məqsəd. 
2. Zəruri məqsəd 
Birinci ixtisas verməni, ikinci əxlaqi xarakter formalaşdırmağı nəzərdə tutur. 
Herbart tərbiyə prosesini 3 hissəyə bölürdü –  idarə, təlim və əxlaq tərbiyəsi. Herbart «Tərbiyənin 
məqsədindən doğan ümumi pedaqogika» (1806), «Psixologiya dərsiliyi» (1816), «Psixologiyanın 
pedaqogikaya tətbiqi haqqında» (1831), «Pedaqogika üzrə mühazirələr xülasəsi» (1835) adlı əsərlərində 
pedaqogikanın psixoloji əsasları, təlim, tərbiyə və s. pedaqoji məsələlər haqqında müxtəlif mülahizələr 
söyləmişdir. 
Adolf Disterveq (1790-1866) (Alman) tərbiyənin təbiətə müvafiqliyini, yəni uşaq tərbiyəsinin onun 
təbii inkişafına müvafiq qurulmasını  tələb edirdi. O, müəllimdən uşaq üzərində müşahidə aparmağı, onun 
inkişaf qanunlarını bilməyi tələb edirdi.  
Didaktikanı Disterveq təlimin ümumi qanunları və qaydaları haqqında elm hesab edirdi. 
Bu barədə fikirlərini 23 təlim qaydaları şəklində şərh edərək onları 4 şərti qrupa bölürdü: 1) uşaqlara 
aid olanlar; 2) təlim materialına aid olanlar; 3) xarici şəraitə, zamana, məkana, vəziyyətə və s. aid olanlar; 4) 
müəllimə aid olanlar.  
Disterveq təbiətə müvafiq təlimin əsasını əyanilikdə görür. 
O, təlim materiallarının şüurlu mənimsənilməsinə yüksək əhəmiyyət verir. Disterveq həmçinin təlimdə 
sistemliyi və ardıcıllığı tələb edirdi. (“Pedaqoji ideyalar və imkanlar”  “Mədəniyyətin zəruri məsələləri” adlı 
kitabçalarda). 
Müəllimə yüksək qiymət vermişdir, onun fikrincə yaxşı dərs deyən müəllim həm də yaxşı tərbiyə edir. 
Tərbiyə və təlim üçün “Reyn vərəqəsi” jurnalını nəşr edib. 
Robert Ouen (1771-1858 ) (İngilis) utopik sosialist olub, kapitalizmi kəskin tənqid etmiş və kapitalizm 
şəraitində əməyin lənət damğası olduğunu, onun ehtiyaca, təcavüzə, ölüm təhlükəsinə əsaslandığını 
göstərmişdir. (Ş. Furye, Sen-Simon kimi) O da, XVIII əsr maarifçiləri kimi «dünyanı insan rəyləri idarə 
edir» fikrini əsas tuturdu. 
Ouenin fikrincə insan özü öz xarakterini müəyyən etmir, o insandan asılı olmayan xarici şəraitlə 
müəyyənləşdirilir. Bu prinsipi əsas tutaraq mənəvi cəhətdən aşağı səviyyədə olan fəhlələri tərbiyə etmək 
istəyirdi.  
Onun fəaliyyətinin əsas mərhələsini Nyu-Lenark təcrübəsi təşkil edirdi. Nyu-Lenarkda fabrikdə 
fəhlələrin vəziyyəti ağır idi, az əmək haqqı alır, gündə 14-15 saat işləyirdilər, 6-7 yaşlı uşaqlırın və qadın 
əməyindən çox ucuz istifadə edilirdi. «İnsan öz xarakterini təşkil etmir, o, ətraf mühitin təsiri ilə 
müəyyənləşir» - prinsipini rəhbər tutan Ouen fəhlələrin iş şəraitini yaxşılaşdırır, iş saatını azaldıb 10 saat 
edir, uşaqların 10 yaşadək işləməsini qadağan edir, cərimələri ləğv edir, əmək haqqını artırır, fəhlələr üçün 
ucuz yeməklər təşkil edir, mənzil şəraitini yaxşılaşdırır; 10 yaşından yuxarı istehsalatda işləyən fəhlələr 
üçün axşam məktəbləri təşkil edir, onların iş saatını qısaldır. Nəhayət yaşlı fəhlələr üçün mühazirələr və 
məsləhətlər verir. Bu təlim-tərbiyə müəssisələrinin hamısını bir yerdə Ouen 1816-cı ildə «Xarakterin 
təşəkkülü üçün yeni institut» adlandırmışdır. Ouen uşaqların fiziki, əmək, bədii tərbiyəsinə xüsusi 
əhəmiyyət vermişdir. Onun təşkil etdiyi ibtidai məktəbdə uşaqlar ana dilini, coğrafiyanı, təbiəti və tarixi 
öyrənirdilər. 
Ouen öz təcrübəsində müəyyən etdi ki, kapitalizm cəmiyyətində şəxsiyyətin hərtərəfli inkişafı mümkün 
deyildir. 
R. Ouen «Cəmiyyətə yeni baxış, yaxud insan xarakterinin təşəkkül prinsipi haqqında», «Yeni əxlaq 
dünyası» və başqa əsərlərində qeyd etmişdir ki, insanın xarakteri onları əhatə edən şəraitə uyğun olaraq 
yaranır, xarakterindəki çatışmazlıq və eybəcərlik onların həyat tərzindən əmələ gəlir. O, xarakterin düzgün 
formalaşması üçün beş şərt irəli sürür: 1) insan orqanizminə xarici şəraitin qarşılıqlı təsiri; 2) öz iradəsindən 
asılı olmayaraq hisslərin və etiqadın xaricdən alınması; 3) bu hisslərin və etiqadların birlikdə hərəkət üçün 
stimul alması; 4) heç bir şərtlə təsirlə iki fərdin eyni olmaması; 5) yaşadığı şəraitin təsirindən asılı olaraq 
uşaqın aşağı və yüksək səviyyəli təşəkkülünün mümkünlüyü. 
Ouen «Xarakterin təşəkkülü» adlı əsərində bütün bədbəxtliklərin səbəbini ata-babaların avamlığında, 
onların pis tərbiyəsində, mühitin pis təsirində görür. Ouen insanın mühit və tərbiyənin məhsulu olması 
haqqında Helvetsinin nəzəriyyəsini qəbul edir, insanı mühitin passiv məhsulu hesab edir. 
 
Rusiyada pedaqoji fikir. 
Qədim Slavyanlar tərbiyəyə böyük əhəmiyyət vermişlər. Tərbiyəçinin əsas vəzifəsi qüvvətli və 
bacarıqlı işçi, əkinçi, ovçu hazırlamaq idi. Slavyanların tərbiyəsi sərt ailə və patriarxal qaydalar üzərində 
qurulmuşdu. 
Slavyanların yazısı xristianlığın qəbulundan əvvəl meydana gəlmişdir. Bir sıra sənədlərə əsasən, demək 
olar kı, VII əsrdə Şərqi Slavyanların ana dilində yazıları mövcud olmuşdur. Knyaz Vladimirin dövründə 
Kiril və Mifodeyin islah etdiyi əlifba daha geniş yayılır. Xristianlıqla birlikdə Kiyev Rusuna Vizantiya 
mədəniyyəti də təsir etmişdir. Rusiyada ilk ruhanilər yunanlar olduğundan rus kilsəsi Vizantiyadan asılı idi. 
Bu hal həmin dövrdəki məktəb və tərbiyə sisteminə də təsir etmişdir. Yunanlardan nəsihətnamə xarakterli 
“Svyatoslav külliyatı”, “Zlatoustı”, “Zümrüd”, “Patüşklər”, “Şestodnyev”, “Fizoloq” və s. kimi yarıəfsanəvi, 
yarı elmi kitablar rus dilinə tərcümə edilmişdir. 
O zamanın pedaqoji ədəbiyyatları da dini-əxlaqi xarakter daşıyırdı. Tərcümə edilmiş pedaqoji 
ədəbiyyatlarda uşaqlarda Allaha məhəbbət və ondan qorxmaq, dini mərasimlərin öyrənilməsi tələb edilirdi. 
“Vladimir Monomaxın uşaqlara nəsihəti” ilk orijinal rus pedaqoji ədəbiyyatı olub, ölkənin mənafeyinə 
uyğun olan yaşama qaydaları və uşaqlara məsləhətlər müəyyən edilmişdir. 
Monomax uşaqları ölkənin bütövlüyünü qorumağa, öz torpaqlarını müdafiə etməyə, zəhmətsevən və 
igid olmağa, ədalətli iş uğrunda ölümdən qorxmamağa  çağırır. Monomax oxumaq dedikdə təkcə dini deyil 
dünyəvi elmləri öyrənməyi də nəzərdə tuturdu.  
XIII-XV əsrlərdə Rusiyada məktəblər kifayət deyildi. Mövcud məktəblər savada olan tələbi ödəmirdi. 
XII əsrdə bu tələbi ödəmək üçün «savad ustadları» meydana çıxır. Onlar kilsə xaricində, öz evlərində və ya 
valideyn evlərində uşaqlara oxu, yazı və dualar öyrədirdilər. «Savad ustası» uşaqla fərdi məşğul olurdu. 
XVIII əsrin 1-ci yarısında I Pyotrun maarif islahatı böyük əhəmiyyətə malik olmuşdur. 
Məktəblərin sayı əhəmiyyətli dərəcəyə artırıldı, ilk dəfə olaraq ibtidai dövlət məktəbləri meydana çıxdı, 
hesab və həndəsə təliminə üstünlük verilirdi. Bu məktəblər təhsilin məzmununun həyatla əlaqəsinə görə 
Qərbi Avropa məktəblərindən üstün idi. I Pyotrun açdığı dünyəvi mülki dövlət məktəblərindən ən məşhuru 
riyaziyyat və dənizçilik elmləri məktəbi idi (1699).  
XVIII əsrdə rus xalqının ən görkəmli maarifpərvərləri içərisində M. V. Lomonosovun böyük xidmətləri 
olmuşdur. O, elmlərin və insan biliklərinin bütün sahələrinə toxunmuşdur. A. S. Puşkin deyirdi ki, 
Lomonosov Rusiyada universitet təşkil etməklə bərabər özü də canlı bir universitet idi. O, bir tarixçi, natiq, 
fizik, mexanik, kimyaçı, mineroloq, rəssam, şair, dilşünas, filosof kimi hər şeyi sınaqdan keçirmiş və hər 
şeyə dərin nüfuz etmişdir. 
Lomonosov fəlsəfəsi görüş etibarilə materialist olmuşdur. O, hər cür mövhumata, falçılığa, cahilliyə 
qarşı mübarizə aparmışdır. O, ilk dəfə olaraq uşaqları və anaları mühafizə müəssisələrinin yaradılmasını 
təklif etmişdir. 
O, uşaqların ölümünün qarşısını almaq, bunları tərbiyə etmək və müxtəlif peşələri və sənətləri 
öyrətmək üçün tərbiyə evlərinin açılmasını lazım bilmişdir. Lomonosov dinin xurafat cəhətinə, elmin və 
tərəqqinin düşməni kimi baxmışdı, ona görə də o, elmin xurafat əsarətindən xilas olunmasını inkişaf üçün 
mühüm şərt hesab etmişdir.  
Lomonosova görə təlim-tərbiyə xalqın və ölkənin mənaffeyinə uyğun olaraq dövlət tərəfindən 
istiqamətləndirilməlidir. O, təhsil və tərbiyəni xalqa xidmət etməsi kimi vətənpərvərlik ideyasına tabe 
etmişdir. Lomonosov fizika, riyaziyyat, coğrafiya elmlrinə əsaslanan dünyəvi təhsil sistemini irəli 
sürmüşdür.  
Lomonosov o dövrdə hökm sürən sxolastik təlimə qarşı çıxmışdı. 
O, müəllimin nitq mədəniyyətinə də ciddi tələbkarlıqla yanaşaraq, qeyd edirdi ki, danışıq nə yeknəsək, 
nə də insan beynini deşən qışqırıq kimi olmamalıdır. 
Lomonosov təlimdə əyaniliyə yüksək qiymət vermiş, öz təcrübələrində ondan geniş istifadə etmişdir. 
“Ritorikadan qısa rəhbərlik”, “Həqiqi fiziki kimyanın kursu”, “Rus qrammatikası” və s. kimi dərslik və 
rəhbərliklər hazırlamışdır. 
XVIII-XIX əsrdə rus pedaqoji fikrinin inkişafında N. İ. Novikovun da əhəmiyyətli rolu olmuşdur 
(1744-1818). Novikov ilk dəfə olaraq uşaqlar üçün “Detskoye çteniye dlya serdça i razuma” jurnalının 
nəşrinə başlayır. Sonralar bu jurnalın nəşrini Karamzin (tarixçi və yazıçı) davam etdirir. Novikov 
təhkimçilik köləliyinin əleyhinə olmuşdur. O, kəndliləri yüksək əxlaqi keyfiyyətə malik olan adamlar hesab 
etmişdir. Novikova görə tərbiyənin vəzifəsi fəaliyyətini vətəninə və vətəndaşlarına fayda verməyə həsr edən 
fəal, xeyirxah şəxslərin formalaşmaqdır. O, maarifi və əxlaqı nəsihətləri həddindən artıq qiymətləndirirdi. 
Ona görə uşaqlar yoxsullara və kölələrə mərhəmət etmək ruhunda tərbiyə edilməlidir.  
Novikov əqli təhsildə, biliklərə yiyələnmədə xarici hiss üzvlərinin inkişafına üstünlük verirdi. 
A. N. Radişevin (1749-1802) XVIII əsrin 2-ci yarısında pedaqoji fikrin inkişafında mühüm rolu 
olmuşdur. O, qeyd edirdi ki, insan həmişə gözəlliyə, böyüklyüyə, yüksəkliyə can atır. Radişev xalqın 
qüdrətinə inanmış və «Ey böyüklük və şərəf üçün doğulmuş xalq» deyə rus xalqına müraciət etmişdir. 
«Peterburqdan Moskvaya səyahət» adlı əsərində yaşadığı dövrün ictimai, siyasi təhlilini vermişdir. O, 
biliyin, maarifin, elmin, tərbiyənin  roluna qiymət vermiş , öz dövrünün məktəb və ailə tərbiyə sistemini 
tənqid etmişdir. Radişev insanı təbiətin bir hissəsi kimi qiymətləndirmiş, Rusoonun təbii və fərdi tərbiyəsi 
əleyhinə çıxmışdır. Maarif sahəsindəki bərabərsizliyi kəkəskin tənqid etmişdir. “Vətən oğlu necə olmalıdır 
haqqında müsahibə” əsərində tərbiyənin məqsəd və vəzifələrini müəyyən etməyə çalışmışdır. Onun fikrincə 
tərbiyənin vəzifəsi vətəndaşlıq şüuruna malik olan yüksək əxlaqi keyfiyyətli və vətəni hər şeydən artıq sevən 
vətəndaşlar yetişdirməkdən ibarətdir. Onun fikrincə “İnsan nə rəhmli, nə də rəhmsiz doğulur”, onlar 
yaşadıqları şəraitdən asılı olaraq formalaşırlar.  
Təbiətə müvafiqliyi (tərbiyədə) müdafiə, fərdiyyətçiliyi tənqid etmişdir.  
Radişevə görə insanın formalaşmasında əxlaq tərbiyəsi kimi əqli tərbiyə də əhəmiyyətli yer tutur.  
İnsanın  hərtərəfli və ahəngdar inkişafını müdaffiə edirdi. 
Əqli tərbiyədə əldə edilən biliyin mənbəyini həyatda və təcrübədə görürdü. 
Həm humanitar, həm də dəqiq elmlərin tədrisi tərafdarı olmuş təlimin ana dilində aparılmasına yüksək 
qiymət vermişdir. O, sxolastik təlimi, əzbərçiliyi kəskin tənqid etmişdir. 
Radişev əmək, hərbi və fiziki tərbiyənin də əhəmiyyətli rolunu qeyd etmişdir. İncəsənətin, bədii 
tərbiyənin əhmiyyətindən danışaraq göstərirdi ki, musiqi, nəğmə, ədəbiyyat və s. insan qəlbini yumşaldır, 
həyatın dərk olunmasında ona kömək edir. Onun  pedaqoji fikirləri öz dövründə Rusiyada mövcud olan 
pedaqoji fikrin zirvəsi səviyyəsinə qalxmışdır.  
Rus pedaqoji fikrin inkişafı və zənginləşdirilməsində V. Q. Belinskinin, A. İ. Gertsenin, N. İ. 
Piroqovun, N. Q. Çernışevski və N. A. Dobrolyubovun rolu böyük olmuşdur.  
XIX əsrdə yaşayıb yaratmış görkəmli rus pedaqoqlarından biri də K. D. Uşinski (1824-1870) 
olmuşdur. Uşinskinin fəlsəfi görüşləri idealizmdən materializmə doğru inkişaf etmiş,  lakin bu materializmin 
tam zirvəsinə yüksəlməmişdir. O, pedaqoji görüşlərini fəlsəfə ilə sıx əlaqələndirməyə çalışmışdır. 
Uşinskinin pedaqoji fəaliyyətində xəlqilik əsas yer tutur. “İctimai tərbiyədə xəlqilik haqqında”, “Tərbiyədə 
əxlaqi ünsürlər haqqında”, “Vətən dilinə rəhbərlik” , “Pedaqoji antropologiya və ya insan tərbiyənin 
obyektidir” və s. məqalə və əsərlərində xəlqiliyə yüksək qiymət vermiş, xalqı tarixin böyük qüvvəsi, böyük 
mədəni sərvətlərin, dilin, incəsənətin və s. yaradıcısı kimi qiymətləndirmişdir. O, “İctimai tərbiyədə xəlqilik 
haqqında” əsərində qeyd edir : “hamı üçün ümumi olan tək bircə fitri meyl var ki, tərbiyə ona hər zaman 
arxalana bilər, buna biz xəlqilik adı veririk”. 
Uşinski xəlqiliyi hər bir xalqın öz tarixinə və həmin xalqın səciyyəvi xüsusiyyətlərinə müvafiqlik kimi 
başa düşürdü. Gənc nəslin tərbiyəsi xəlqilik üzərində qurulmalı və onlarda milli iftixar hissi yaratmalıdır. O, 
rus xalqının yaradıcı qüvvəsinə inamını xəlqiliyin xüsusi əlaməti hesab edirdi. 
Uşinski tərbiyə haqqında qiymətli fikirlər söyləmiş, tərbiyədə insanın özünə arxalanmağı əsas 
götürmüşdü. Onun fikrincə insanı hərtərəfli tərbiyə etmək üçün onu hərtərəfli öyrənmək lazımdır. O, qeyd 
edirdi ki, insan kamil olmalı, fiziki, əqli, əxlaqi cəhətdən ahəngdar  inkişaf etməlidir.  
Uşinski öz dövründəki mülkədar tərbiyəsində olan nöqsanları, avaraçılığı, acgözlüyü, ikiüzlülüyü, 
mənsəbpərəstliyi və bu kimi çirkin sifətləri tənqid etmişdir. O, gənc nəsldən vətənpərvərlik, xalqa bağlılıq, 
ictimai vəzifə hissi, insanpərvərlik, əqidədə möhkəmlik, işgüzarlıq, yüksək iradə və əzm kimi müasir dövrdə 
də aktuallıq kəsb edən sifətlər tərbiyə etməyi irəli sürürdü.  
Uşinskiyə görə tərbiyənin məqsədi ictimai və xalq mənafeyini üstün tutan həqiqətə, doğruluğa, 
xeyirxahlığa can atan bütün insanlığın mənafeyini xalqıqının və özünün mənafeyi ilə birləşdirməyi bacaran 
həqiqi insan yetişdirməkdir.  
O, əxlaq tərbiyəsi üçün aşağıdakı vasitələri götürürdü: 1. Təlim. 2. Müəllimin şəxsi nümunəsi. 3. 
İnandırma. 4. Düzgün pedaqoji rəftar. 5. Xəbərdarlıq. 6. Rəğbətləndirmə və cəza. 7. Rejim. 8. Yaxşı rəftar, 
adətlər. 
XVIII-XIX əsrlərdə yaşamış Azərbaycan ədibi A. Bakıxanovun da (1794-1847) tərbiyəyə və təhsilə aid  
mütərəqqi, qiymətli fikirlər söyləmişdir. O, xoşbəxtliyin yolunu elmdə görürdü. “Gülistani İrəm”, “Qanuni 
Qüdsi”, “Fars dilinin qrammatikası”, “Tənzibul əxlaq”, (Əxlaqın təmizliyi), “Nəsihətnamə”, “Kəşfül 
Qərayib” (Amerikanın kəşfinə dair) əsərlərində əhəmiyyətli  pedaqoji fikirlər irəli sürmüşdür. O, tərbiyənin 
məqsədini müəyyənləşdirməyə çalışaraq qeyd etmişdir ki, tərbiyənin məqsədi həqiqi insan yetişdirməkdir. 
Onun fikrincə insan orqanizmində başlıca üzv ürək olduğu kimi kainatda da insan ən yüksək varlıqdır. O, 
bilmədiklərini öyrənməyə qadirdir.  
İnsanın yetişməisndə tərbiyənin böyük rolu olduğunu qeyd edən Bakıxanov tərbiyəyə lap kiçik 
yaşlarından başlamağı tələb edirdi. Onun fikrincə uşaqlıqda verilən təlim iti alətlə daş üzərində salınmış 
nəqş kimi möhkəm olur. 
Bakıxanovun tərbiyəyə aid ideyaları içərisində əxlaq tərbiyəsi əsas yer tutur. Cəmiyyətdə olan qeyri 
insani vəziyyəti görən Bakıxanov bütün insanları dostluğa çağırırdı. Onun fikrincə varlılar və yoxsullar 
ancaq əxlaqlarındakı çatışmamazlığa görə yola getmirlər. 
Bakıxanov uşaqlarda ancaq arzu olunan keyfiyyətlər – nəzakətlilik, təvazökarlık, səmimiyyət, 
doğruçuluq, düzlük, diqqətlilik, dostluq, dəqiqlik, həssaslıq, səlistlik, özünütənqid, dözümlülük, 
düşüncəlilik, ehtiyatlılıq, əməksevərlik və s. kimi keyfiyyətləri  tərbiyə etməyi irəli sürürdü.  
 Bakıxanov elmi məlumatların öyrədilməsini yüksək qiymətləndirmiş, elmi elm xatirinə öyrənməyin 
əleyhinə olmuşdur. Bakıxanov deyirdi ki, təbiətin və bəşəriyyətin qanunu hər bir şəxsdən öz vaxtını və 
qiymətli həyatını bəşəriyyətin xeyrinə sərf etməyi tələb edir. O, elmin öyrənilməsində obyektiv olmağı 
məsləhət görürdü.  
Bakıxanov müəllimlərdən yüksək dözümlülük və həssaslıq tələb edirdi. Hər hansı məsələnin həllində 
adamlara taktla yanaşmağı lazım bilirdi. 
Ümumiyyətlə Bakıxanov XIX əsrin başlanğıcında Azərbaycanın böyük alimi, öz dövrünün  
nəzəriyyəçisi, maarifpərvəri, hərtərəfli inkişaf etmiş zəkaya və tükənməz enerjiyə malik olan sözü işindən 
ayrılmayan görkəmli bir alimi  olmuşdur. 
Müstəqil  iş üçün sual və tapşırıqlar: 
1. Quldarlıq dövründə pedaqoji fikir. 
2. Tusinin pedoqoji  görüşləri. 
3.Komenskinin təhsil sistemi. 
 
 
 
 
 
 
 
 
 
 
 
 
 
 
 
 
 
 
 
1920-90-CI İLLƏRDƏ RUSİYA  
VƏ AZƏRBAYCANDA TƏHSİL SİSTEMİ 
 
Təhsil sistemi dedikdə ölkə daxilində movcud olan bütün təlim və tərbiyə müəssisələrinin məcmuu 
nəzərdə tutulur. Bura məktəbəqədər tərbiyə müəssisələri, ümümtəhsil məktəbləri, orta və ali ixtisas 
məktəbləri, məktəbdənkənar tərbiyə ocaqları daxildir.  
Təhsil sistemi üstqruma daxil olub ölkənin ictimai və iqtisadi quruluşuna müvafiq şəkildə, həm də 
dövlət tərəfindən müəyyən edilmiş prinsiplər əsasında qurulur. Ona görə də aydındır ki, ictimai-iqtisadi 
quruluşu müxtəlif olan ölkələrdə təhsil sistemlərinin və eləcədə sosialist ölkələrinin xalq maarifi 
sistemlərinin özlərinə məxsus spesifik xüsusiyyətləri vardır.  
Oktyabr sosialist inqilabınadək Çar Rusiyası xalq maarifinin inkişafına görə Avropanın bir çox 
ölkələrindən geridə qalırdı, Çar höküməti də digər kapitalist ölkələri kimi varlı balalarının təlim və tərbiyəsi 
qeydinə qalır, xalq kütlələrini, xalq balalarını isə cəhalətdə saxlamağa çalışırdı. Bütün məktəblər pullu idi. 
Bu isə hamıya eyni səviyyədə təhsil alma imkanı vermirdi. 
Digər tərəfdən o dövrdə istehsalın, sənayenin inkişaf səviyyəsi də aşağı olduğundan savadlı fəhlə 
hazırlığına ciddi tələb də yox idi. Ona görə də zehni əməklə fiziki əmək kəskin şəkildə ayrılırdı. 
 Çar Rusiyasında aşağı təbəqənin uşaqları dövlət və ictimai təşkilatların açdığı məhəllə ibtidai və 
məhəllə kilsə məktəblərində təhsil ala bilirdilər.  İbtidai məktəblərə 4 sinifli yüksək tipli ibtidai məktəblər 
daxil idi. Bu məktəblərdə də, əsasən, xırda burjuaziya və varlı kəndlilərin uşaqları oxuyurdular. Məktəbi 
bitirinlər xırda məmur və idarə işçisi vəzifələrində işləyə bilərdilər. İbtidia məktəblərdə təhsilin əsas 
məzmunu din, hesab, yazı və oxu təşkil edirdi. Burada şagirdlərə coğrafiya, tarix və təbiətə aid bəzi 
məlumatlar də verirdilər. Məhəllə-kilsə məktəblərində is əəsasən din və dini mahnılar öyrədilirdi. Savad 
təlimi və hesaba çox az vaxt verilirdi.  Orta təhsil başlıca olaraq oğlan və qız gimnaziyalarında və habelə 
realni məktəblərdə verilirdi. Gimnaziyada oxumaq üçün evdə xüsusi hazırlıq keçirilirdi. Bu hazırlıqdan 
sonra gimnaziyada 8 il təhsil alırdılar.  
Gimnaziyada hümanitar fənlərin tədrisinə daha geniş yer verilirdi. Oğlan gimnaziyalarını bitirinlərə 
universitetə girmə, hüququ verilirdi. Qız gimnaziyalarında təhsil bir qədər aşağı səviyyədə olduğundan, bu 
gimnaziyanı bitirənlərə universtitetə girmə hüququ verilmirdi. Qızlar yalnız axırıncı kurslarda pedaqoji 
hazırlıq verən ali ixtisas kurslarına girə bilərdilər. 
Realnı məktəblərdə isə şagirdləri ali texniki məktəblərə hazırlayıdılar. Bu məktəblərdə dəqiq elmlərin 
tədrisinə daha geniş yer verilirdi. Realnı məktəblərə ibtidai təhsili olanlar daxil edilirdi və təhsil müddəti 6-7 
il idi. Realnı məktəblərlə yanaşı tiçarət məktəbləri də mövçud idi. Bu məktəblərdə də orta təhsil verilirdi. 
Tiçarət məktəblərində ümümtəhsil fənləri ilə yanaşı mal dövriyyəsi, hesabdarlıq, mühasiblik kimi xüsusi 
fənlər də keçirilirdi. Məktəbi bitirənlərə ticarət institutlarına daxil olma və ticarət, sənaye müəssisələrində 
işləmə hüququ verilirdi.  
Gimnaziyalarda dvoryan uşaqları təhsil aldığı halda realnı və ticarət məktəblərində isə iri və xırda 
burjuaziyanın uşaqlaı təhsil alırdı.  
Yuxarıda qeyd edilən məktəblərdən başqa əsilzadə balaları üçün 8 sinifli hərbi orat məktəblər (kadet 
korpusu), 8 sinifli «nəcabətli» qızlar institutu, «paj orta məktəbi», «ruhani seminariyaları» və silki məktəblər 
də var idi.  
Ali təhsil əsas etibarı ilə universtitetlərdə, texniki, ticarət və kənd təsərrüfatı institutlarında verilirdi. 
Bunlardan başqa baş rühani idarəsinin ixtiyarında olan rühani akademiyası da vardır.  
Rus olmayan xalqrlar üçün açılmış məktəblərdə təhsil, başlıca olaraq, rus dilində aparılırdı. Bu 
məktəblərdə də yerli dövlətlərin uşaqları oxuyurdular. 
Bu dövrdə Azərbaycanda da məktəblər açıldı. Bu məktəblər Azərbaycanda müəyyən qrup ziyalılar 
yetişməsində müsbət rol oynadı. Amma əhalinin 90%-i savadsız idi. Belə halda Çar höküməti mollaxana və 
mədrəsələrdə dərs deyilməsini daha da genişləndirdi. Molla məktəblərində təlimin məzmunu başlıca olaraq 
din təşkil edirdi. Həftəlik dərsin 4 saatı şəriətə, dördü moizəyə, altısı namaz-dəstəmaza, üçü mərsiyəyə və s. 
verilirdi. Dünyavi təhsil verən ibtidai məktəblərin sayı son dərəcədə az idi. Məsələn, 18 30-cu ildən 1914-cü 
ilə dək Çar höküməti Azərbaycanda cəmi 943 ibtidai məktəb açmışdır. Bunlarda oxuyan 61249 uşaqdan 
yalnız 22161 nəfəri Azərbaycanlı idi. Cəmi 15 orat məktəb vardı ki, bunlardan 7-9 Bakıda idi. Orta 
məktəbdə təhsil alan 7158 nəfər uşağın çoxu yerli dövlətlərin balaları idi.  
İnqilabdan əvvəl Azərbaycanda ali məktəb yox idi. Rusiyada təhsil almış az miqdarda azərbaycanlılar 
isə varlı uşaqları idi. 1920-ci illərdən başlayaraq əhali arasında savadsızlığı ləğv etmək, ölkədə məktəb 
şəbəkəsini genişləndirmək, ümumi icbari təhsilə kemək, yeni mütəxəssislər hazırlamaq məqsədilə məktəblər 
açılmağa başlandı. 
1920-90-cı illərdə Azərbaycanda 5000-dən artıq gündüz orta məktəbləri 100-dən çox orta ixtisas 
məktəbləri, 15-dən çox ali məktəb fəaliyyət göstərirdi. İlk dəfə SSRİ-də xalq maarifinin əsasları 1919-cu 
ildə qəbul edilmiş Partiya proqramında müəyyənləşmişdir. Həmin əsasalar sosializm quruculuğu dövründə 
möhkəmlənib inkişaf etmiş, daha da təkmilləşdirilmiş və SSRİ Konstitusiyasında təsdiq olunmuşdur. Bu 
əsaslar məktəbin həyatla əlaqəsini möhkəmlətmək və SSRİ-də xalq maarifi sistemini daha da inkişaf 
etdirmək haqqında kı qanunda, «Ümümtəhsil və peşə məktəbi islahatı haqqında»kı, qanunda əks 
olunmuşdur. Həmin əsaslar aşağıdakılardan ibarətdir: 
SSRİ-də bütün təhsil sistemi həyatla, kommunizm quruculuğu işləri ilə sıx əlaqədar qurulur. 
SSRİ-də maarif müəssisələri dövlətin ixtiyarındadır. 
SSRİ-də məktəb ümumidir. 
Bütün xalqların istədiyi dildə təhsil almaqda bərabər hüququ vardır. 
SSRİ-nin xalq maarifi sistemində vahidlik vardır. 
Tənsil dünyəvidir. 
Qadınlar və kişilər bərabər təhsil hüququna  malikdir. 
Uşaq və gənclərlə yanaşı yaşlıların da təhsil hüququ vardır. 
O cümlədən Azərbaycanda da təhsil bu müddəalar əsasında qurulmuşdur. 
SSRİ-də və Azərbaycanda xalq maarifi aşağıdakı quruluşda idi: 
- körpələr evi, uşaq bağçaları (1-6 yaş) 
- ibtidai məktəblər (1-4 sinif) 
- natamam orta məktəblər (1-9 siniflər) 
- orta məktəblər (1-11 siniflər) 
- xüsusi və yardımçı məktəblər  (fiziki və əqli cəhətdən nöqsanlı olan uşaqlar üçün internat məktəblər)  
- fəhlə və kəndli gənclər üçün axşam  növbəli qiyabi orta məktəblər (VI-  
VII, VIII-XI). 
- ixtisaslı fəhlə kadrları hazırlayan texniki-peşə məktəbləri  
- 9 illik təhsil texniki-peşə məktəbləri üzərində qurulmuş 1 və 2 il təhsil müddəti olan  
- 9 illik təhsil üzərində qurulan və təhsil müddəti 2,5-3 il olan texnikumlar, 
orta ixtisas məktəbləri 
- XI illik təhsil üzərində qurulan və təhsil müddəti 1,5-2 il olan texnikumlar,  
- orta XI illik təhsil üzərində qurulan və təhsil müddəti 4-6 il olan ali məktəblər, bura daxildir: 
universitetlər, institutlar, konservatoriyalar, akadameyilar. Akademiyalar dedikdə burada ali təhsil verən, 
məsələn: kənd təsərrüfat akademiyası, hərbi akademiyalar, tibb akademiyaları və s. nəzərdə tuturlur.  
- elmi kadrların hazırlanması üçün ali məktəblər və elmi tədqiqat institututları nəzdində 3 illik 
aspirantura: buranı bitirənlər elmlər namizədi alimlik dərəcəsi almaq üçün disertasiya müdafiə etməlidir. 
Xalq demokratiyası ölkələrində maarif demokratik əsaslar üzərində quruludu. Bu ölkələrdə məktəb 
kilsədən ayrılaraq dünyavi xarakter aldı. Qadınlara da kişilərlə bərabər təhsil hüquq verildi. Məktəb yaşlı 
uşaqların hamısı üçün 7-8 illik icbari təhsil həyata keçirildi. Yaşlılar arasında savadsızlıq ləğv etmək üçün 
axşam məktəbləri təşkil edildi. Hamının orta və ali ixtisas məktəblərinə daxil olma hüququ verildi. 
Məktəblərdə təlim-tərbiyə işində vahidlik prinsipi həyata keçirildi və s. Bütün bu ümumi cəhətləri ilə yanaşı 
xalq demokratiyası ölkələrində maarif sisteminin bəzi fərqli cəhətləri də mövcud olmuşdur. Məsələn, 
Polşada şagirdlər 7 sinifli əsas məktəbi bitirdəkdən sonra ya işə daxil olaraq sənət məktəblərində oxuyur, ya 
da 4 illik letseydə təhsil alırdılar.  
Rumıniya xalq demokratik ölkəsində təhsil sistemi 4 illik ibtidai məktəbdən başlayırdı: onun üzərində 
3 illik gimnaziyalar qurulur, bu 7 illik təhsil üzərində isə 2 illlik və ya 4 illik litsey qurulurdu. Litseyin 
sonuncu 2 ili gələcək ixtisasa görə ya humanitar, ya da real şöbələr kimi təşkil olunurdu. litseyi bitirinlər 
müvafiq ali məktəblərə daxil ola bilərdilər. Başqa bir misal. Bolqarıstanda ibtidai təhsil 8 il, orta təhsil isə 12 
illik idi.  
Çexoslavakiyada ibtidai təhsil 5 illik, 3 illik orta siniflər, 3 illik yuxarı siniflər mövcud idi və s.  
          
 Müstəqil iş üçün sual və tapşırıqlar: 
1. Azərbaycanda tarixən mövcud olmuş məktəblər. 
        2.Müasir dövrdə məktəb tipləri. 
 
 
 
 
 
 
PEDAQOGİKA –MƏDƏNİYYƏTİN  
TƏRKİB HİSSƏLƏRİNDƏN BİRİDİR 
 
Geniş mənada mədəniyyət bəşər təcrübəsini əhatə edir. Yəni, mədəniyyətə bəşəriyyətin yarandığı 
gündən indiyə qədər əldə etdiyi bütün maddi və mənəvi təcrübə - sənaye, kənd təsərrüfatı, xalq 
təsərrüfatının bütün sahələri, əxlaq, dil, din, incəsənət, elm, təhsil, hüquq və s. daxildir. 
Mədəniyyət mürəkkəb ictimai hadisə olub insanlar tərəfindən yaradılmış sərvətlər və sərvətləri 
yaratmaq sahəsində göstərilən fəaliyyətdir. 
Pedaqogika isə bəşər təcrübəsinin nəsillərə ötürülməsi haqqında elmdir. Yəni bəşəriyyətin əldə etdiyi 
maddi və mənəvi təcrübə - mədəniyyət - böyüyən nəslə məhz təlim və tərbiyə vasitəsi ilə ötürülür. Maddi və 
mənəvi təcrübənin son nailiyyətləri, yaranma tarixi, fəaliyyət üsullarının ötürülməsi pedaqoqika vasitəsi ilə 
həyata keçirilir. Deməli pedaqoqika insanların əldə etdiyi maddi və mənəvi mədəniyyətin  böyüyən nəslə  
ötürülməsinin məqsədi, məzmunu, səmərəli yol vasitələri və s. məsələləri tədqiq edir. Bu isə insan 
cəmiyyətinin mövcudluğunun  mühüm  şərtlərindən biridir. Məlumdur ki, ictimai-iqtisadi quruluşundan asılı 
olmayaraq bütün cəmiyyətlərin mövcudluğu, yaşaması şərtlərindən biri də cəmiyyətin özünə zəmin, 
davamçılar, əvəzedicilər hazırlamasıdır. Yəni mövcud təcrübənin böyüyən nəslə ötürülməsi, öyrədiləmsi 
mövcud istehsalı, sənayeni idarə edəcək qüvvənin saxlanılması, istehsal və digər mənəvi mövcudluğun 
təmin edilməsi deməkdir. Bu isə yalnız geniş mənada tərbiyənin vəzifəsidir. Əbəs deyilki mədəniyyət 
haqqında antik təsəvvürlər yuxarıda əsaslandırdığımız müddəalarla səsləşir. Roma antik anlayışlarında 
«mədəniyyət» terminində «insan fəaliyyətinin həyatın bioloji formalarından” fərqini göstərmək səyi tam 
şəkildə görünür. Həqiqətən də həmin terminin ilk mahiyyəti - becərmə, emaletmə və qulluq etmə kimi 
tərcümə edilir. Bizim nəzərdən keçirdiyimiz aspektdən, yəni «mədəniyyət»in tərbiyə və təhsil, savad 
baxımından  əsaslandırılması bu kontekstdə insan təbiyətini tamamlayan və bəzən onu formalaşdıran bir 
vasitə tək əhəmiyyəti daima qeyd olımur. Yunanıstanda «mədəniyyət» anlayışa «paydeyi» kimi yanaşma da 
elə bizim mövqeyimizi bir daha aydınlaşdırır. Bu termin bilavasitə tərbiyəyə, təlim, savad, təhsil, 
maariflənmə və mədəniyyəti nəzərdə tutur. Həmin termindən yalnız savadın, təhsilin tərbiyə ilə əlaqəsi 
ideyası deyil, tərbiyə ilə təlimin dərin kontaktı ideyası da ifadə edilir. Mütəmadi və daimiləşən vərdişlərin 
aşılanması və eləcədə onun incəsənətdə («texie» termini - yəni vərdişlər) ən yüksək pilləyə qalxması, 
müəyyən vərdişlərə yiyələnməklə «ustada» çevrilmə prosesi yunan mədəni aləminin üstün cəhətini əks 
etdirir. 
Yunanlar unikal təhsil sistemi yaratmışdırlar. Bu sistem vasitəsi ilə müəyyən sahənin professionalı 
deyil, məhz müəyyən dəyərlər yönümü ilə insan şəxsiyyət kimi yetişdirilirdi. İnsana belə bir münasibət 
mədəniyyətin antik anlamının humanist əhəmiyyətindən irəli gəlirdi. Humanist mədəniyyətin əsasında 
mədəni prosesin məqsədi olan insan idealı durur. Əslində yunan paydeyasının əsas dəyərləri pedaqoji 
sahədən kənara çıxaraq mədəniyyət kontekstinə daxil olur. 
Yəni böyüyən nəslin maddi və mənəvi mədəniyyətə yiyələnməsi vasitəsi ilə həyata hazırlanması 
bilavasitə mədəniyyətin yaşaması və inkişafı vasitəsidir. Məlumdur ki, bəşər təcrübəsi biliklər sistemini, 
münasibətlər sistemini, bacarıq və vərdişlər sistemini, yaradıcılıq təcrübəsini əhatə edir. 
Biliklər sistemi maddi aləmin, obyektiv gerçəkliyin dərk edilməsini əhatə edir. Bu maddi mədəniyyətin 
dərk edilməsidir. Yəni maddi aləmin obyektiv qanun və qanunauyğunluqlarının mahiyyətini açdıqdan sonra 
ondan insanların həyatını, güzəranını yaxşılaşdırmaq üçün istifadə etməkdir. Maddi mədəniyyətin bu sahəsi, 
pedaqoqikanın təlim bölməsi vasitəsi ilə böyüyən nəslə, ümumiyyətlə insanlara çatdırılır. İnsanlar məhz 
təlim vasitəsi ilə özlərindən əvvəl məlum olan elmi məlumatlara yiyələnir və onların insanların həyatındakı 
yeri, rolu, əhəmiyyəti ilə tanış olurlar. Çox mürəkkəb tarixi və təbii şəraitdə Azərbaycan özünə məxsus 
orjinal mədəniyyət yaratmışdır. Əslində sovet dövrünün müsbət cəhətləindən biri xalqın savad, təlim, 
təhsilinin yüksək səviyəli olması və əhəmiyyətli təhsil sisteminin yaradılmasıdır ki, həmin təhsil sisteminin 
yetişdirdiyi ziyalılar ümumdünya standartlarına tam cavab verir. Münasibətlər sistemi insanların həyata, 
özünə, ailəyə, ictimai həyəta, gözəlliyə və s. olan münasibətləri əhatə edir. Həmçinin hal-hazırki cəiyyətin 
müəyyən etdiyi əxlaqi-etik, hüquqi, siyasi-ictimai, estetik, fiziki münasibətləridə bura daxildir. Bəşər 
təcrübəsinin, mədəniyyətin bu sahəsi də pedaqoqikanın tərbiyə bölməsi vasitəsi ilə maddiləşir. Yəni 
mədəniyyətin bu tərkib hissələri sistemli və məqsədyönlü tərbiyə vasitəsi ilə insanlara aşılanır. Bu aşılanma 
prosesi, cəmiyyət üzvlərinin cəmiyyətin tələblərinə müvafiq, mənəvi tələblərə uyğun formalaşması, əsasən, 
sistemli təlim və tərbiyə müəssisələrində həyata keçirilir. Bu prosesdə tərbiyənin tarixən meydana çıxmış, 
uzun müddət təcrübələrdə bərkiyərək səmərəliliyi müəyyən və təsdiq edilmiş elmi pedaqoji üsul və 
vasitələri, prinsipləri əldə rəhbər tutulur. Bacarıq və vərdişlər sistemi mövcud fəaliyyət üsullarını əhatə edir. 
Mədəniyyətin bəşər təcrübəsinin bu aktual və həyat üçün zəruri olan sahəsi pedaqoqikanınn təhsil prosesi 
vasitəsi ilə həyata keçirilir. Hal-hazırda mədəniyyətşünaslıqda mədəniyyəti savadlılıqla eyiləşdirən 
məktəblər də mövcuddur
1
. 
Bunlar erudisiyanı deyil insanın daxili aləminə «çökmüş» biliklər sisteminin məzmununu nəzərdə tutur 
ki, həmin keyfiyyətlər şəxsiyyəti mədəniləşdirir. Biz daxili ziyalılığı mədəni keyfiyyətlərin formalaşması ilə 
tərəzinin eyni gözünə qoymamalıyıq. Yəni təhsil və özünü təhsil vasitəsi ilə böyüyən nəsil insanlar yaşamaq 
və yaratmaq üçün mövcud zəruri fəaliyyət üsullarına yiyələnirlər. Daha doğrusu, insanlarda kənd təsərrüfatı, 
sənaye, xalq təsərrüfatı və s. idarə etmək, bu və ya digər sahədə fəaliyyət göstərmək üçün zəruri əmək 
bacarıq və vərdişləri formalaşdırılır. Fəaliyyət- insan mövcudluğunun ən fundamental xarakteristikası kimi, 
tarixin substansiyası və bütün bəşər dünyasının mühərriki təki qiymətləndirilərək maddi və mənəvi sistemin 
inkişaf amili sayılır. Akademik M.S.Kaqan insanı «homo sapiyens» (ağıllı insan) adlandırmır, onu «homo 
faber» (yaradıcı insan) kimi qiymətləndirməyi təklif edir.
2
 Bəşəriyyətin inkişafı üçün mövcud təcrübəyə 
yiyələnərək, onunla kifayyətlənmək azdır. İnkişaf yeni yaradıcılıq, elmi kəşflər vasitəsi ilə həyata keçirilir. 
Bu isə bəşər təcrübəsinin - mədəniyyətin yaradıcılıq sahəsini əhatə edir. 
Yaradıcılıq daima mədəniyyət anlayışının aparıcı istiqaməti kimi əsaslandırılmışdır. Bu sahədə antik, 
yeni dövr alim və tədqiqatçılarının, o cümlədən Stoloviçin, M.S.Kaqanın, Sokolovun və başqalarmm fıkri və 
elmi əsaslı müddəaları mövcuddur.
3
  Məsələn, məşhur ingilis mədəniyyətşünası A.Toynbinin əsərlərində 
azad yaradıcılıq və cəmiyyətlə onun bağlılığı problemləri çox orijinal müddəalar və fıkirlərlə əsaslandırılır. 
Elmi kəşflər həyatın maddi və mənəvi tələbləri əsasında baş verir. Lakin bunun əsası, yaradıcılığa meyl 
didaktik idraka istinad edərək onun vasitəsi ilə yaradılır. Didaktika idrakı inkişaf etdirir, təfəkkür 
əməliyyatlarını gücləndirir, nitqlə məntiqi təfəkkürün əlaqəli inkişafını təmin edir, yaradıcılıq 
qabiliyyətlərini inkişaf etdirir.  Bu isə gələcək elmi fəaliyyətin əsasmı qoyur. 
Beləliklə, mədəniyyət və pedaqoqika bir-biri ilə hərtərəfli bağlıdır. Pedaqoqikanın obyektini bəşər 
təcrübəsinin böyüyən nəsilə ötürülməsi, bəşəriyyətin əldə etdiyi maddi və mənəvi mədəniyyətin böyüyən 
nəsilə mənimsətmə təşkil edir. 
Pedaqogika özü müstəqil obyekti, predmeti, tədqiqat üsulu olan bir elm kimi bəşər mədəniyyətinin, 
təcrübəsinin tərkib hissəsinə daxildir. 
Müstəqil iş üçün sual və tapşırıqlar: 
1.Mədəniyyətin mahiyyəti nələri əhatə edir? 
2.Pedaqoji anlayışların mahiyyəti. 
3.Pedaqoji  anlayışlarla mədəniyyətşünaslıq  anlayışlarının müqayisəsi. 
 
 
 
 
 
 
 
 
 
 
 
 
                                                          
1
 «Културология» Учебное пособие. Под.  Ред. Г.В. Драча. Р.-Д. 1997, С.76-80. 
2
 М.С. Каган «Культура и деятелность». М.,1976. 
3
 Г.Столович. «Жизнь, творчество и искусство» М.2978. 
İNCƏSƏNƏT  VƏ  TƏRBİYƏ 
 
Məlumdur ki, pedaqoqika bir sıra dəqiq  elmlərə, ümumiyyətlə, isə bütün elm sahələri ilə  qarşılıqlı 
əlaqədədir. Bu  pedaqoqikanın obyektinin xüsusiyyətlərindən doğur. Belə ki, pedaqoqika bəşər təcrübəsinin, 
bütün elm sahələrinin nəaliyyətlərinin son ümumiləşdirilmiş nəticələrinin, fəaliyyət üsullarının, maddi və 
mənəvi, mədəniyyətin böyüyən nəslə ötürmək haqqında elmdir. Bu mənada incəsənət də mənəvi 
mədəniyyətin əsas tərkib hissələrindən biri olub böyüyən nəslə ötürülür. Bu estetik tərbiyə həmçinin digər 
fənlərin tədrisi vasitəsilə həyata keçirilir. Estetik tərbiyə böyüyən nəsildə, ümumiyyətlə insanlarda estetik 
zövqlər, baxışlar formalaşdırır, insanların  yaradıcılıq qabiliyyətlərini inkişaf etdirir. Estetik tərbiyənin əsas 
və  əhəmiyyətli mənbələrindən biri incəsənət əsərləri, insanların həyat və məişətlərində, ictimai həyatda 
mövcud olan incəsənət elementləridir. 
Bəşər yaranandan bəri ədiblər öz əsərlərində incəsənəti, gözəllik  nümunələrini tərənnüm etmiş, 
insanlarda gözəlliyə münasibəti sənət  əsərləri vasitəsilə yaratmağa çalışmışlar. 
İnsanların formalaşmasında incəsənət əsərlərinin rolu haqqında fikirlər qədim tarixə malikdir. Qədim 
Şərq mədəniyyətinin nümunələrindən biri olan «Avesta»da sənətin cəmiyyətin həyatında, insanların 
tərbiyəsindəki əhəmiyyətli rolu haqqında fikirlər verilmişdir. Məsələn, «İşıq», «Zülmət», «Cənnət», 
«Cəhənnəm» anlayışları kainat gözəlliyi  ilə  yanaşı, həmçinin ijtimai – əxlaqi, davranış və hərəkətlərin 
gözəlliyi kimi də verilmişdir. «Avesta» ya görə həm  fiziki, həm mənəvi kamillik, cismani və ruhi 
gözəllikləri şəxsiyyətin özündə qoruyub  saxlamaq özü bir gözəllik sənətidir. 
İncəsənət və tərbiyə, onların qarşılıqlı əlaqəsi, birinin  digərini  tamamlaması «Avesta»dan sonrakı  
abidələrdə də şərh olunmuşdur. İncəsənətin  tərbiyəyə təsiri təkcə estetik baxımdan götürülməmişdür. Bu 
sahədə Platonun söylədiyi fikir maraqlıdır. Belə ki, bir tərəfdən o, insanların maddi  təminatı baxımından 
təcrübi sənəti  incəsənətdən üstün tutur, digər tərəfdən isə  insanların mənəvi cəhətdən formalaşdırılmasında, 
tərbiyəsində zərif sənətlərin roluna böyük əhəmiyyət verir, onu yüksək qiymətləndirir, onu dövlət 
əhəmiyyətli məsələ sayır. 
Orta əsrlərdə Azərbaycanda şöhrət tapmış «İxvan-əs-səfa» cəmiyyətinin filosofları incəsənət və onun 
növlərinin insan mənəviyyatına təsiri,  tərbiyəsindəki rolu haqqında tüxtəlif fikirlər söyləmişlər. Bunlardan 
Əl –Kindi, İbn- Sina, İbn – Röşt və başqalarının incəsənətin tərbiyədə roluna dair indi də öz əhəmiyyətini 
itirməyən qiymətli fikirləri mövcüddur. Bu filosofların fikrincə incəsənət obrazlı təfəkkürdür. Onların 
fikrincə insanların tərbiyəsində təcrübi sənətlər əhəmiyyətli yer tutur. İnsanın iqtisadi həyatı nə qədər 
əhəmiyyətli rol oynasa da, onlarda müəyyən münasibətin formalaşmasında incəsənətin yerini verə bilməz. 
İncəsənət insanların ruhuna, əqlinə, əxlaqına incə, zərif yollarla təsir edir, insanların hərəkət və 
davranışlarını gözəlləşdirir, zəifin qəlbini  möhkəmləndirir,  zalımın qəlbini yumşaldır. 
İnsanların estetik, mənəvi, əxlaqi görüşlərinə incəsənət əsərlərinin təsiri onların məzmununun 
zənginliyi və digər təsir imkanlarından asılıdır. Zəngin məzmuna, ideya saflığına malik incəsənət əsərləri 
nəinki insanlarda bədii zövq, incə hisslər yaradır, həmçinin  insanların əqli inkişafına, idrakına, təbiəti dərk 
etməsinə də təsir edir. İdraki inkişaf formalaşma prosesi bir – birilə qarşılıqlı əlaqədədir. İnsanların əqli 
inkişafı, əxlaq tərbiyəsi və onlarda zəruri  bacarıqların formalaşdırılması və təkminləşdirilməsinin əsasında 
idrak durur. İnsanlar xarici aləm gözəlliklərini də idrak vasitəsilə dərk edir. Belə ki, təbiət və cəmiyyət 
hadisələri, onların qanunauyğunluqları tam şəkildə, yəni həm də malik olduğu gözəlliklərlə birlikdə dərk 
olunur. 
İnsanın əqli tərbiyəsi təbiət, cəmiyyət və insan təfəkkürünün obyektiv inkişaf və dəyişmə 
qanunauyğunluqlarını  dərk etmə vasitəsilə baş verir. Əqli tərbiyə  zehnin  inçəliyi və çevikliyinə, real  
varlıq qanunauyğunluqlarına  ustalıqla, seçiciliklə yanaşma tərzi yaradır, insanların təbiət qanunlarından 
istifadə edərək həm təbiətin özünü, həm də insan həyatını  dəyişdirməyə imkan yaradır. Bu dəyişdirmədə 
təbiət qanunları ilə yanaşı gözəllik qanunları da iştirak edir. Belə ki, insan hər bir şeyi, gözəl - həm özünün, 
həm də başqalarının zövqünü oxşayacaq zəriflikdə, gözəllikdə yaratmağa çalışır. Bunu isə təbiət və  cəmiy-
yətdəki gözəlliyi dərk edən, görən estetik zövqlü insanlar edə bilər. İnsanlarda estetik zövqün tərbiyəsi isə 
təbiət və cəmiyyətdəki gözəllikləri görməklə bərabər onu  qiymətləndirmək, təhlil  etmək və əməli işlərini 
bu istiqamətdə qura bilməklə bağlıdır. Bunun  özü də idraki prosesdir, yəni insanın həyatı gözəllik qanunları 
əsasında dərk etməsi, gözəllik qanunları əsasında  dəyişdirməsi prosesidir. 
İnsanlar estetik ideallar uğrunda ancaq həyatın estetik qanunauyğunluqlarını, onun konkret təzahür 
formalarını, gözəllik və ülvilik, eybəcərlik, faciəlilik, komikliyini dərk etdikdən sonra mübarizə apara bilər, 
belə ideallar yaratmağa calışar. Bu estetik dərk etmə, anlatma və mübarizə meylləri isə ancaq sistemli və 
məqsədyönlü tərbiyə prosesində həyata keçirilir. Məhz tərbiyə vasitəsilə kortəbii estetik təsirlər 
sistemləşdirilir, səmərəli və faydalı  istiqamətə yönəldilir. 
İctimai şüurun digər formaları kimi incəsənətin də mənbəyi obyektiv gerçəklik, real  varlıqdır. Çünki  
insan şüuru xarici aləmi əks etdirir, xarici  aləm  gözəlliyi olmasa, onun  əksi, sürəti də mövjud ola bilməz. 
Tərbiyə vasitəsilə insan  şüurunda əks etdirilən, obrazı yaradılan gözəlliklər isə həyatda, insanın 
təcrübəsində yoxlanılır və tətbiq edilir. İnsanlar estetik tərbiyə prosesində real gerçəkliyin estetik xəssə və 
keyfiyyətlərini seçməyi, tərkib hissələrinə  ayırmağı və  onları sintez  etməyi, varlığı özünün istədiyi kimi 
qurma yollarını  öyrənirlər. Bu  yolla insanlar  aləmi daha dolğun, zəngin şəkildə estetik  təfəkkürlə dərk 
edirlər.  
Musiqi gözəl səslərin, təranələrin, təbiətdəki zərif səslərin ifadəsidir. Musiqi insanlarda yüksək əhval – 
ruhiyyə, şadlıq hissləri  yaradır. Musiqi  əsərlərini  dinlərkən insanlara ətrafdakılar da gözəl görünür. 
Yaranmış şən əhval – ruhiyyə istər – istəməz insanı müsbət işlər görməyə, hərəkət və  davranışlarına 
gözəllik elementləri daxil etməyə həvəsləndirir. 
Rəsm, rəssamlıq isə həyatı rənglər, boyalar vasitəsilə əks etdirmə, tərənnüm etdirmədir. Təsviri sənət 
həyatın bütün sahələrini təsvir etmə imkanına malikdir. Bu zaman gözə görünən və ya  görünməyən 
hadisələr, insanların fantaziya və xəyalları da təsvir olunur. Bu incəsənətin bütün növünə aiddir. İnsanın 
yaratdığı bədii  obrazlar, rəsm, musiqi, heykəllər, bədii əsərlər vasitəsilə təsviri anların estetik zövqü ilə 
bağlıdır. İncəsənətin bütün növləri müəyyən mənada bir – biri ilə bağlıdır və biri digərinin inkişafına imkan 
yaradır. Məsələn, gözəl musiqi insanlarda gözəl təbii mənzərələr  təsəvvürü yarada bilir və ya hər hansı 
gözəl tablo, təbiət mənzərəsinə baxan insan həmin gözəlliyi  dərk edib, onun gözəlliyinin seyrinə dalan 
zaman istər – istəməz beynindən sevimli musiqi təranələri keçir. Həm də mənzərəyə uyğun musiqi duyulur. 
Rəssam təbii rənğlər vasitəsilə insanları ən gözəl musiqi səslərini eşitməyə, heykəltaraş yaratdığı heykəl 
vasitəsilə varlığın canlı hərəkət və dinamikasını göstərməyə nail ola bilər. 
İncəsənət vasitəsilə nəinki sənətin müxtəlif  sahələri, həmçinin onlarla ictimai şüurun müxtəlif 
formalarının daxili üzvü əlaqəsi, qarşılıqlı təsiri yaradılır. İncəsənət elm, fəlsəfə, siyasət və əxlaqla qarşılıqlı 
əlaqədə olduğu üçün bəşər təcrübəsini dərk etməkdə, mənimsəməkdə insanlara kömək edir. Elmlərə 
yiyələnmənin əhəmiyyətini dərk etməkdə, fəaliyyət üsullarına yiyələnmənin təbiəti və insanların həyatını 
gözəlləşdirmədəki rolunu anlamağa, öz fəaliyyətlərinə şüurlu, gözəllik qanunları əsasında yanaşma imkanı 
verir. Bu isə məhz şüurlu tərbiyə prosesidir. Deməli, elmi təfəkkür kimi bədii təfəkkür də  təbiət və cəmiyyət 
hadisələrinin dərk edilməsində böyük imkanlara malikdir. Məsələn, poeziya və digər əsərlər vasitəsilə 
insanlar cəmiyyətə tarixən yanaşır, müxtəlif ictimai iqtisadi quruluşlarda mövcud olan ictimai iqtisadi 
qanunlarla tanış olur,  ayrı – ayrı dövrlərdəki əxlaq normaları, ümumbəşəri müsbət əxlaqi keyfiyyətləri dərk  
edirlər. İnsanlara ziyan vuran, cəmiyyət üçün məqbul sayılmayan keyfiyyətlərin nəticəsi, onun insanın şəxsi 
həyatına vurduğu ziyanı əsərlər vasitəsilə görürlər. İnsanlar dərk edirlər ki, cəmiyyət onun zəruri hesab 
etdiyi əxlaqi keyfiyyətlərə malik olmayan, əksinə bu norma və davranış qaydalarının ziddinə hərəkət 
edənləri qəbul etmir, bu isə həmin  şəxsin məhvinə, faciəsinə qətirib çıxarır. Satirik şerlər vasitəsilə 
cəmiyyətdə mövcüd olan əyrilikləri görür, onun səbəbini anlayır, bu isə onlarda həyat  hadisələrinə düzgün 
münasibət  formalaşmasına səbəb olur. Poeziyanın digər növləri insanlarda gözəlliyi dərk etməyə imkan 
yaradır, gözəlliyə əsaslanan poeziya fiziki əməyin, həmçinin əməyin bütün sahələrinin, hətta yaradıcı 
fəaliyyətin mənbəyinə çevrilir. A.S.Puşkin qeyd  etmişdir ki, ilham insan  qəlbinin canlı təəssüratları qəbul 
edə bilmək, məfhumlarla düşünə bilmək qabiliyyətidir. Təkcə poeziya üçün deyil, həndəsə üçün də ilham 
lazımdır. İlham üçün isə elm lazımdır. İnsanların elmi, mədəni səviyyəsi nə qədər yüksək olarsa, bir o qədər 
də müşahidə qabiliyyətinə, zəngin  estetik duyğuya, güclü təxəyyülə  malik olar.  
Alimin elmdən aldığı estetik zövqün mahiyyətini həmin elmin  daxili qanunauyğunluqlarını dərk  
etməsi təşkil edir. Fikrin  gözəlliyindən zövq almaq üçün dərin biliyə, dərk etmə qabiliyyətinə malik olmaq 
lazımdır. İstər elm, istərsə də incəsənət  qneseoloci cəhətdən eyni kökə  bağlıdır. Bu  özünü idrak prosesinin, 
təxəyyülünün, insan xəyalının varlıdan uzaqlaşaraq, özünü  ehtiva etməsində göstərir. İnsanlar varlığı istər 
elmi, istərsə də bədii şəkildə  mənimsəyərək hadisələrin məzmunu və mahiyyətinə daha dərindən nüfuz 
etməyə, sadə məlumatlardan daha mürəkkəb məlumatların mahiyyətini açmağa çalışırlar. Elm də, incəsənət 
də vahid olan maddi aləmi əks etdirir, ona görə də eyni inikas qanunlarına tabedir. 
İnsanın emosional hisslərinin əsasında tək – tək əşya və ya hadisələr durur. Bu əşya və hadisələr də 
özlərinə məxsus xassə və  keyfiyyətlərə, rənglərə, formalara və s. malik  olurlar. Məhz bu  fərdi – xüsusi 
keyfiyyətlər  insanların təxəyyülü, xəyalı və əqlinə daha tez və dərin təsir göstərirlər. Müəyyən  qruplara 
daxil olan əşyaların, hadisələrin nə qədər ümumi cəhətləri olsa da, onları bir – birindən  fərqləndirən xüsusi 
keyfiyyətləri mövcüddur. Məhz bu keyfiyyətlər məzmunun daha dərindən dərk  olunmasına imkan  yaradır. 
Bədii  obrazlar isə eyni qrupa məxsus olan  fərdilərdən ümumiləşdirilmiş fərdiyə kesmək sayəsində baş 
verir. Bu  fərqləndirmə onun xas olduğu bütün xüsusiyyətlərlə yanaşı, onu  başqalarından  fərqləndirən 
xarakterik xüsusiyyətləri də özündə əks etdirir. Bu isə bədii obrazın spesifik  xüsusiyyətidir, yəni bədii obraz 
əks etdirdiyi varlığın ən fərdi, ən səciyyəvi cəhətlərini də ifadə edir. Bu isə insanların estetik hisslərinin, 
bədii təxəyyül və dünyagörüşünün formalaşmasında əhəmiyyətli rol oynayır. Estetik tərbiyə insanın 
ahəngdar formalaşdırılması prosesinin tərkib hissələrindən biridir. Estetik tərbiyə prosesində estetik 
vasitələrlə(musiqi, təsviri sənət və s.) yanaşı estetik idrak, estetik həyəcan və s. estetik tələbat da əhəmiyyətli 
yer tutur. Həyatın estetik keyfiyyətlərinin çoxcəhətliliyi estetik idrakın, estetik həyəcan və tələbatın 
xarakterində özünü göstərir. İnsanın musiqini gözü ilə deyil,qulağı ilə dinləyib dərk edir, ondan zövq  alır, 
rəsm tablosunu qulağı ilə deyil, gözü ilə görür, dərk edir, mənimsəyir və bu yolla  da onu  özünün 
dünyagörüşünə daxil edir. Hər insanın özünəməxsus estetik tələbatı onun dünyagörüşünə uyğun tələbatının 
ödənilməsi müvafiq estetik vasitələrin təlimindən asılıdır. İncəsənətin müxtəlif növləri üzrə tələbatların 
fəaliyyəti müəyyən  təcrübi tələbat və zərurət əsasında inkişaf edib  təkmilləşir, daha insani və  təkmilləşmiş 
hiss üzvləri yaxşı müşahidəçi olur, daha çox və seçici görür, həyat gözəlliklərinin təzahür formalarının  
arxasında gizlənən  daxili məzmunun estetik mənasını seçə və aydınlaşdıra bilir. İnsanın hiss üzvlərinin 
fizioloji və estetik mənada  inkişafı və kamilliyi estetik mənimsəmə və bədii fəaliyyətin ən mühüm şərtidir. 
Məhz hər bir fərdin subyektiv hissi  xüsusiyyəti, özünə məxsus mükəmməlliyi insanın həyata daha dərindən 
nüfuz etməsinə, gözəllik qanunları əsasında gözəlliyin yeni – yeni formalarının yaradılmasına kömək edir. 
Estetik qiymətləndirmədə subyektiv cəhəti yalnız hiss üzvlərinin inkişaf dərəcəsi ilə  məhdudlaşdırmaq 
düzğün olmasa da, bu mühüm amilin rolunu unutmaq olmaz. Estetik mənimsəmə, qavrama, dərk etmə, 
həyəcanlandırma, qiymətləndirmə prosesində hiss üzvləri qarşılıqlı əlaqədə fəaliyyət göstərir. Məsələn, rəsm  
əsərlərinin dərk  edilməsində görmə  duyğuları ilə yanaşı eşitmə duyğusu və  insanın həyat təcrübəsi də fəal 
iştirak edir. İnsanın estetik cəhətdən  ahəngdar inkişafı və tərbiyəsi həmçinin onun hiss üzvlərinin  ahəngdar  
inkişafını və tərbiyəsini tələb edir. 
Estetik hissin konkret bir sahəsinin inkişafı  digər cəhətlərin inkişafına da təsir göstərir. Məsələn, 
musiqişünas, bəstəkar həmçinin təbiət gözəlliklərini, rəsm əsərlərini də dərk edir, sevir, ondan ilham alır. 
Bunu incəsənətin digər növlərinə də aid etmək olar. Estetik və bədii mənimsəmə zamanı insanın bütün hiss 
üzvləri iştirak edir, özlərinə görə mühüm rol oynayırlar. Müxtəlif  hiss üzvlərinin estetik mənimsəməsində 
iştirak dərəcəsi bu hiss üzvlərinin inkişaf dərəcəsindən, idrak prosesinin xarakterindən xeyli asılıdır. Estetik 
qavramaya və estetik tərbiyə həmçinin  insanların ictimai-iqtisadi vəziyyəti də təsir göstərir. Ehtiyac içində  
yaşayan insanlar ən gözəl təbiət hadisələrini, bədii  lövhələri qavramaq, görmək, ondan həzz alma  
iqtidarında olmurlar. Ona görə də  müxtəlif siniflərin, müxtəlif  təbəqəli insanların estetik  baxışları da 
müxtəlif olur. 
Estetik tələblər, bədii və estetik yaradıcılığa münasibətdə insanların  dünyagörüşü də əhəmiyyətli yer 
tutur. Dünyagörüş insanların ətraf aləm haqqındakı biliklər  sistemini, insanların onları əhatə edən aləmə 
münasibətləri sistemini əhatə edir. Estetik yaradıcılıqda, təbiətə, məişətə, fəaliyətə estetik yanaşmada 
dünyagörüş əhəmiyyətli yer tutur. Sənətkarın əsəri müəyyən mənada onun dünyaya  baxışının nəticəsidir. 
Bədii təfəkkür varlığı özünəməxsus şəkildə əks  etdirməklə yanaşı, həmçinin bu əks etdirmə prosesində 
sənətkarın əsərində onun münasibətlərini də üzə çıxarır. Deməli hər sənətkarın əsərində obyektiv həyat 
hadisələrinin təsviri ilə yanaşı, onun bilavasitə dünyagörüşü də əks olunur.  Ona görə də həyatı düzgün başa 
düşən hər sənətkar öz əsərlərində təsvir etdiyi bədii ideyanı nə qədər güclü və zəngin verərsə, onun əsərinin 
insanlara bədii təsiri də o qədər düzgün və güclü olar.  
Müxtəlif sənət əsərləri insanlara, onların əxlaqına müxtəlif şəkildə təsir göstərir. Ona görə də böyük 
sənətkarlar öz əsərlərində ictimai ideyaları, əxlaqi  qayələri, bədii obrazlarla həyat hadisələrinin xarakterini  
tipikləşdirilmiş,  fərdiləşdirilmiş bədii vasitələrlə açıb  göstərməyə  çalışmışlar və çalışırlar. 
Qədim yaradıcılığın ən mühüm qayələrindən biri mənəvi gözəlliyin incəsənətdə təcəssümüdür. 
İnsanların yüksək mənəvi, estetik amillar ruhunda tərbiyəsinə sənət əsərlərində insanların nəcib mənəvi 
hərəkətlərinin bədii  ümumiləşdirilmələr səviyyəsinə qaldırılması da əhəmiyyətli dərəcə də təsir göstərir. 
İncəsənətin həyatiliyi onun əxlaqa, insanların mənəviyyatına təsiri ilə müəyyən edilir. 
İncəsənət insanların mənəviyyatına tərbiyələndirici təsir göstərməklə yanaşı, həmçinin onu estetik və  
ictimai mövqedən qiymətləndirir, onların fəaliyyət və davranışlarını bu gözəllik baxımından təqdir və ya  
tənqid edir.  Gözəllik və mənəviyyat, etik və estetik  anlayışları həyatla, incəsənətlə eynilik təşkil etmir. 
Gözəlliklə mənəviyyat anlayışları arasında həm kəmiyyət, həm də keyfiyyət fərqləri mövcuddur. Gözəllik 
daha geniş anlayış olub, mənəviyyatda mövcud olan gözəlliklərlə yanaşı təbiət və cəmiyyətdəki gözəllikləri 
də əhatə edir. Təbii gözəlliklər isə  mənəvi  keyfiyyətlərə malik deyildir. Ona görə də, gözəl olan hər şey 
mənəviyyata təsir  edərək onu daha da zənginləşdirir; mənəviyyat inkişaf prosesində yeni xassə və 
keyfiyyətlər kəsb edir; mənəvilik təcrübi, həyati fəaliyyətdə gözəlliyə təsir edir, yeni gözəllik nümunələri 
yaradır. Bunu Azərbayjanın şifahi və yazılı ədəbiyyatında, folklorunda daha canlı şəkildə görmək olar.   
Mənəviyyatın təcrübi fəaliyyət vasitəsilə gözəlliyə təsiri daha həyati əhəmiyyətə malikdir.  F.Bekon 
(ingilis materialisti)  əxlaq – iradə - istək və əmək  fəaliyətinin məna və mahiyyətindən istifadə edərək 
mənəvi fəaliyyətin roluna xüsusi qiymət verirdi. Bekona görə, düşüncə insanın  müəyyən qərara gəlməsinə 
kömək edir. Hər iki fəaliyyət prosesində təxəyyül mühüm rol oynayır. Çünki təxəyyül hər iki sahə arasında 
vasitəçi və keçirici  kimi çıxış edir, hər iki tərəfə xidmət edir. Təxəyyül qəbul etdiyi hissi obrazları 
düşünjəyə verirsə, əqil öz qərarını verməzdən əvvəl onları seçib tədqiq edir və bundan sonra yenidən 
təxəyyülə qaytarır. Cünki azadlıqdan əvvəl gələn təxəyyül özü məhz bu iradəni oyadır və bir sözlə həm 
düşüncə, həm iradə üçün xüsusi silah rolunu oynayır. Onun fikrincə insan fəaliyyəti əqil, emosional, mənəvi 
amillərin təsir göstərdiyi belə bir mənzərədən yaranır: duyğu  -  təxəyyül -   əqil, təxəyyül - iradə - fəaliyyət.                                                                                                                                                                                                                                          
   Deməli təxəyyül, o cümlədən bədii təxəyyül əməli fəaliyyətin həyata keçirilməsində böyük 
əhəmiyyətə malikdir. Şillerə görə mənəvi borcun həyata keçirilməsində estetik amillər son dərəcə 
əhəmiyyətlidir. Mənəvi borcun həyata  keçirilməsindən insan böyük həzz və zövq alır. Bu isə mənəviyyatın 
özünün incəliyi və gözəlliyindən doğur. Mənəvi gözəllik və incəlik isə insanın hissi təbiəti ilə əxlaqi 
vəzifələri arasındakı həmahənglikdən yaranır. Bu isə həmişə mövcud olmur. Belə  hallarda insan borc 
naminə  özünün  hissi  təbiətini qurban verir. Bu zaman  incəliyin  yerini ləyaqət tutur. Deməli, mənəvi 
hərəkət öz  inkişafında daim yeni – yeni estetik hallar və  keyfiyyətlər kəsb  edərək, insanın estetik 
həyəcanının obyektinə cevrilə bilər. Buradan da belə çıxır ki, estetik həyacan  mənəviliyin, əxlaqiliyin  
müəyyən  dərəcəsindən,  xassə və  keyfiyyətindən döğur. Estetik həzz verə bilən hər mənəvi hərəkət isə öz 
təbiəti etibarilə əxlaqımız olmalıdır. Lakin müsbət əxlaqi hərəkət həmişə estetik həyəcan doğura bilmir. 
Məsələn, müasir fəhlənin fəaliyyəti estetik  maraq  doğurmur, bu maddi maraqdır. 
Əxlaqi hərəkətlər o zaman estetik  səviyyəyə qalxır ki, onlar  qəhramanlıqla, rəşadətlə bağlı olsun. Heç 
nədən qorxmayan, hər bir  müqavimətin, çətinliyin qarşısını ala bilən, yaradıcı insanların mənəvi hərəkətləri 
estetik zövq yaradır. Müasir incəsənətin ən  mühüm vəzifələrindən biri  əxlaqi və estetik cəhətlərin vəhdəti  
və dialektikasının bütün  zənginliyi və dolğunluğunu bədii – fərdi obrazlarla açmaqdan  ibarətdir. Bunun 
böyük ictimai əhəmiyyəti vardır. 
İnsanların ideya – estetik, əxlaq tərbiyəsində incəsənətin bütün növləri – ədəbiyyat, musiqi, rəssamlıq, 
teatr, kino və s. kimi növləri böyük əhəmiyyət kəsb edir. Azərbaycan ədiblərinin, musiqişünaslarının, 
rəssamlarının yaratdığı əsərlər bu  baxımdan xüsusilə əhəmiyyətli və dünya  şöhrətlidir. 
Müstəqil iş üçün sual və tapşırıqlar: 
1.İncəsənətin əxlaqi görüşlərin təbliğində rolu. 
2.İncəsənətin  növləri və tərbiyə. 
 
 
 
 
 
 
 
 
 
 
 
 
 
 
 
 
TƏRBİYƏNİN  MƏQSƏDİ  
VƏ  TƏRKİB  HİSSƏLƏRİ 
 
İstənilən fəaliyyətdə, müəyyən mənada, müvəffəqiyyətin əsasını məqsəd aydınlığı təşkil edir. Aydın 
məqsəd hər bir işçiyə, istənilən sahədə fəaliyyət  göstərənə işini səmərəli və düzgün təşkil etməyə imkan 
verir. Pedaqoji prosesdə də məqsəd aydınlığı böyük əhəmiyyət kəsb edir.  
Bu  məqsədlər isə cəmiyyətin şəxsiyyət formalaşdırılması işinə verdiyi tələblərə əsasən müəyyən edilir. 
Klassik və müasir  pedaqoqlar şəxsiyyət formalaşdırılması prosesində məqsəd aydınlığına yüksək qiymət 
verirblər. Məsələn K. D Uşinski məqsəd aydınlığını pedaqoji prosesin birinci və əsas məsələsi hesab edirdi. 
Onun fikrincə tərbiyənin məqsədi ictimai və xalq mənafeyini üstün tutan, həqiqətə, doğruluğa, xeyrixahlıqa 
can atan, bütün insanlığın mənafeyini xalqının və özünün mənafeyi ilə birləşdirməyi bacaran həqiqi insan 
yetişdirməkdir. (K.D.Uşinski, seçilmiş pedaqoji əsərləri, Azərnəşr, 1953, s111) 
Praqmatizm nümayəndələrindən biri, Amerika pedaqoqu D. Dyui iddia edirdi ki, eyni zamanda paralel 
şəkildə həm məqsəd,  həm də tərbiyə  prosesi mövcuddur. Onun fikrincə tərbiyə inkişafdır və o, heç bir 
xarici təsirə tabe deyildir. Bununla da o, tərbiyə prosesini elmilik, obyektivlik və məqsədyönlülükdən 
məhrum edirdi. O fərdi tərbiyəyə daha çox üstünlük verirdi.  
D.Dyuinin davamçıları müasir proqmatistlər iddia edirdilər ki, mənlik iddiası ilə doğulmuş hər kəs 
xarici təsirə qarşı əks təsir göstərir, o özünü yaradıcılıqda təsdiq edir. Əksinə, xaricdən göstərilən tərbiyəvi 
təsirlər insanlardakı müstəqilliyi, qabiliyyəti boğur, onun üzə çıxmasını, inkişafını ləngidir.
4
  
Məşhur Azərbaycan ədibi A. Bakıxanov hər şeydən əvvəl tərbiyənin məqsədini müəyyənləşdirməyə 
yüksək qiymət vermişdir. Onun fikrincə tərbiyənin məqsədi həqiqi insan yetişdirməkdir. O, əxlaq və əqli 
tərbiyəyə daha çox üstünlük verirdi. Tərbiyənin digər tərkib hassələrini də əxlaq tərbiyəsinin tərkib 
hissəsində (estetik, fiziki, əmək və s) verirdi. 
O, əxlaq tərbiyəsinə nəzakətlilik, təvözarkarlıq, səmimilik, doğruçuluq, düzlük, diqqətlilik, düşünərək 
danışmaq və hərəkət etmək, sərbəstlik, özüntənqid, təmkinlilik, ehtiyatlılıq, əməksevərlik, və s kimi sifətləri 
aid  edirdi.  
Tərbiyənin məqsədi cəmiyyətin obyektiv inkişaf qanunları əsasında müəyyən edilir, məhsuldar 
qüvvələrin inkişafı ilə şərtlənir, onunla bərabər dəyişir.  
İctimai iqtisadi quruluş  dəyişdikcə tərbiyənin məqsədi də dəyişir. Ona görə müxtəlif ictimai iqtisadi 
quruluşlarda tərbiyə də müxtəlif məqsədləri yerinə yetirmişdir. 
Müasir dövrdə inkişaf etmiş demokratik ölkələrdə tərbiyənin məqsədi hərtərəfli tnktşaf etmiş insanlar 
yetişdirməkdən ibarətdir. Hərtərəfli insan idealı müxtəlif dövrlərdə insanları düşündürmüş, bu isə öz əksini 
xalqların yaradıcılığında dövrün mütəfəkkirlərinin əsərlərində tapmışdır. Hərtərəffli inkişaf etmiş insan 
idealı müxtəlif xalqların həm yazılı, həm də şiffahi xalq ədəbiyyatında əks olunmuşdur. Xalq yaradıcılığında 
təsvir edilən bu qəhrəmanlar fiziki cəhətdən sağlam, gözəl, əxlaqı təmiz, mərd, qorxmaz, döyüşkən, xalqını 
və vətənini sevən şəxslər kimi verilmişdir, vəsf edilmişdir. 
Zaman keçdikcə hərtərəfli inkişaf etmiş şəxsiyyət idealı reallaşmış, gündəlik tələbata çevrilmiş, zəruri 
həyatı keyfiyyətlər kimi formalaşdırılmağa başlanmışdır.  
Hərtərəfli inkişaf etmiş şəxsiyyət tələbi müasir dövrdə cəmiyyətin pedaqoji proses qarşısında qoyduğu 
əsas tələbdir. Bu tələb uyğun olaraq tərbiyə, təlim təhsilin insan formalaşdırılması işinin məqsədləri 
müəyyən edilir. Azərbaycanda tərbiyənin məqsəd və vəzifələri Azərbaycan Respublikasının Təhsil 
Qanununun 9-cu maddəsində öz əksini tapmışdır: dərin və hərtərəfli biliyə, bacarığa, praktik hazırlığa, 
yüksək mədəniyyətə, məsuliyyət hissəsinə, mütərəqqi dünyagörüşə malik olan və onu daim inkişaf 
etdirməyə çalışan şəxsiyyət formalaşdırmaq: soykökünə, Azərbaycan xalqının azadlıq və demokratiya 
ənənələrinə bağlı olan, xalqının milli, əxlaqi, humanist, mənəvi və mədəni dəyərlərinə dərindən yiyələnən, 
onu qoruyan və daim inkişaf etdirən, ailəsini, millətini, Vətənini sevən və daim ucaltmağa çalışan, 
ümumbəşəri dəyərlərə yiyələnən, insan hüquqları və azadlıqlarına hörmət edən, müstəqil və yaradıcı 
düşünən, biliyinə, yüksək əxlaqi və mənəvi keyfiyyətlərinə, demokratikliyinə görə dünyanın ən qabaqcıl 
ölkələrinin vətəndaşları səviyyəsində dura bilən sağlam yurddaşlar yetişdirmək və bununla yüksək 
sivilizasiyalı cəmiyyət qurmağa, azərbaycanı dünyanın ən inkişaf etmiş demokratik dövlətlərindən birinə 
çevirməyə qadir olan İnsan tərbiyə etməkdir. Bu deyilənlərə istinad edərək demək olar ki, Azərbaycan 
Respublikasında tərbiyənin məqsədi hərtərəfli inkişaf etmiş şəxsiyyətlər yetişdirməkdən ibarətdir.  
Hərtərəfli inkişaf etmiş şəxsiyyət dedikdə yuksək intelektual səviyəyə malik, zəruri əxlaqi 
keyfiyyətlərə yiyələnmiş, istehsalın əsas sahələri həqqında müəyyən biliklərə və əmək vərdişlərinə malik, 
gözəlliyi sevməyi, qiymətləndirməyi bacaran, yaşadığı dövrün ictimai-siyasi hadisələrinə obyektiv qiymət 
                                                          
4
 Педагогика  (С.Баранов, Т.В.Великов, В.А.Сластенинов). М.,1976. 
verən, dövlət və şəxsi hüquqları haqqında elmi məlumata malik, onu müdafiə edə bilən mübariz insanlar 
nəzərdə tutulur.  
Tərbiyənin bu məqsədinə müvafiq tərkib hissələri müəyyən edilir. Bunları aşağıdakı şəkildə 
qruplaşdırmaq olar: 
1. Əqli təhsil və elmi dünyagörüş formalaşdırılması 
2. Əxlaq tərbiyəsi 
3. Əmək tərbiyəsi 
4. Estetik tərbiyə 
5. Fiziki tərbiyə  
6. Hüquq tərbiyəsi  
7. İdeya-siyasi tərbiyə 
8. Ekoloji tərbiyə 
Əqli təhsil və elmi dünyagörüş formalaşdırılması böyüyən nəslin, ümumiyyətlə insanların təbiət, 
cəmiyyət və insan təfəkkürünün obyektiv inkişaf qanunları haqqındakı elmi məlumatlara yiyələnməni əhatə 
edir. Bu prosesdə böyüyən nəsil sistemli təhsil müəssisələrində müxtəlif tədris fənləri vasitəsilə zəruri 
biliklərə yiyələndirilir və onlarda bu biliklərə müvafiq bacarıqlar, vərdişlər formalaşdırılır. Mənimsədilən 
həmin biliklər, elmi məlumatlar əsasında həyata  baxış formalaşdırılır, dünyagörüş yaradılır. Beləki, 
elmlərin əsasına yiyələndikcə tərbiyə olunanlarda təbiət hadisələrinə, təbii möcüzələrin əsaslarına aid elmi 
münasibət yaranır, bu isə onlarda düzgün obyektiv dünyagörüş yaranmasına səbəb olur. 
Böyüyən nəslin zəruri elmi biliklərə yiyələnməsi həm də ictimai-iqtisadi tələbdir. Bu tələb cəmiyyətin, 
ictimai-iqtisadi quruluşun pedaqoji proses qarşısında qoyduğu əsas vəzifədir. Ona görə də müxtəlif ictimai-
iqtisadi quruluşlu cəmiyyətlərdə tərbiyə məqsədi də müxtəlif olmuşdur. Buna səbəb həm də məhsuldar 
qüvvələrin inkişaf səviyyəsi, elmi-texniki tərəqqinin vəziyyəti olmuşdur. Müasir yüksək elmi-texniki inkişaf 
səviyyəli dövlətlərdə təhsilin müəyyən dövrü məcburidir. Bu insanların,  xüsusən də yeniyetmə və gənclərin 
yaşadığı cəmiyyətin əsas iqtisadi inkişaf səviyyəsinə cavab verə biləcək vəziyyətə hazır olması tələbindən 
irəli gəlir. Elmi məlumatlara yiyələnmə, intellektual inkişaf hər bir şəxsə həyatda, quruculuq işində fəal 
iştirak etmə, təbiət və cəmiyyət hadisələrinə obyektiv qiymət vermə, əməyini  və həyatını düzgün qurma, öz 
yaradıcılıq qabiliyyətlərini inkişaf etdirmə və s. bu kimi imkanlar verir. İnsanlar həyat və fəaliyyətlərinin 
müxtəlif dövrlərində elmi məlumatlara yiyələnmə zəruriyyəti qarşısında qalırlar. Bu istehsalatın və xalq 
təsərrüfatının digər sahələrindəki elmi yeniliklərin tədbiqi ilə bağlı olur. 
Əmək tərbiyəsi və politexnik təhsil böyüyən nəslin, ümumiyyətlə insanların əmək fəaliyyətinə həm 
nəzəri həm də təcrübi nöqteyi nəzərdən hazırlanmasını əhatə edir. Əmək tərbiyəsi əməyin elmi əsasları, 
onun elmi təşkili haqqında sistemli məlumatlar verir, zəruri əmək bacarıq və vərdişləri, əməyə, əmək 
adamlarına, öz əmək fəaliyyətinə münasibət formalaşdırır. Bu proses həm xüsusi dərslər, müxtəlif tip 
məşğələlər, həm də ayrı-ayrı fənlərin tədrisi vısitəsilə həyata keçirilir. Bu yolla insanlara onların yaşaması  
üçün əmək fəaliyyətinin birinci əsas şərt olduğu dərk etdirilir. Bu iş məktəbdənkanar tərbiyə 
müəssisələrində, mədəniyyət müəssisələri və digər tərbiyə müəssisələrində müxtəlif tipli çalışmalar, 
tədbirlər, dərnəklər vasitəsilə də həyata keçirilir. Mədəniyyət müəssisələrində müxtəlif texniki dərnəklərdə 
istehsalatdakı yeniliklər, texniki yeniliklərə aid elmi məlumatlar verilir., həm də yeni əmək bacarığı və 
vərdişi formalaşdırır. Azərbaycan mütəfəkkirlərinin əsərlərində əmək tərbiyəsinə, əməyin insanın 
formalaşmasında oynadığı rola yüksək qiymət verilmişdir. Bu Nizami Gəncəvi əsərlərində xüsusilə geniş 
verilmişdir. Nizaminin fəkrincə «cəhənnəmdə əməklə məşğul olmaq cənnətdəki əməksiz həyatdan 
yaxşıdır». 
Politexnik təhsil böyüyən nəsli, təhsil alan şəxsləri istehsalın əsas prinsipləri ilə tanış edir, onlarda ən 
sadə əmək alətləri ilə rəftar etmə bacarığı formalaşdırır. Politexnik təhsil tərbiyə olunanlara şüurlu peşə 
seçməyə, zehni bilikləri ilə əməli fəaliyyətlərini əlaqələndirməyə, peşələrini istədiyi vaxt dəyişməyə, elmi-
texniki yenilikləri işinə tətbiq etməyə imkan verir. Politexnik təhsil sistemli təhsil müəssisələrində ayrıca 
fənn şəklində tədris edilmir. O, müxtəlif fənlərin tədrisi prosesində həyata keçirilir. Politexnik təhsil peşə 
təhsili ilə də qarşılıqlı əlaqədədir.  
Peşə təhsili xüsusi gimnaziya, seminariyalar, litseylər, texnikum və s. orta-ixtisas müəssisələrində 
istehsal və xalq təsərrüffatının müxtəlif sahələrində çalışa biləcək şəxslər formalaşdırır. Ali təhsil 
müəssisələrində isə yüksək ixtisaslı, ali hazırlıqlı, hərtərəfli inkişaf etmiş və müəyyən sahə üzrə formalaşmış 
yüksək ixtisaslı şəxslər hazırlanır. 
Əxlaq tərbiyəsi böyüyən nəslə cəmiyyətdə mövcud olan əxlaq normaları, davranış qaydaları, onların 
mahiyyəti haqqında nəzəri məlumatlar vermək, müvafiq əxlaqi adətlər formalaşdırmaqdan ibarət uzun 
müddətli bir prosesdir. Əxlaq tərbiyəsi vasitəsilə böyüyən nəsil zəruri əxlaqi anlayışları mənimsəyir, əxlaqi 
keyfəyyətlərə yiyələnir, bəşəri və sosial birgəyaşayış normaları ilə tanış olur. Bu prosesdə onlarda 
cəmiyyətə, insanlara, ailəyə, hər kəsin özü-özünə münasibəti formalaşdırılır. Əxlaq tərbiyəsi demək olar ki, 
insanın ömrünün sonuna qədər davam edir. İnsan həyatının müəyən dövründən sonra əxlaqi keyfiyyətlər 
formalaşdırılması işi məktəbdənkanar tərbiyə, mədəniyyət və digər müəssisələrdə icra edilir. Bu 
müəssisələrdə aparılan tərbiyə tədbirləri cəmiyyətin aktual tərbiyə problemlərinə həsr edilir. 
Yəni ayrı-ayrı istehsal sahələrinin tələb etdiyi  zəruri əxlaqı münasibətlərin təcrübi cəhətdən mahiyyəti 
açılır, insanlar arasındakı  rəsmi iş, etik və s. münasibətlərin istehsala, kollektivin fəaliyyətinə təsiri izah 
edilir. Digər tərəfdən cəmiyyətdəki dəyişikliklərlə əlaqədar olan yeni münasibət, yeni vəziyyətdə işçilərin və 
digər şəxslərin riayət etməli olduqları qayda və normalar izah edilir. Məsələn, sahibkarlığa istinad edən 
cəmiyyətdə yeni istehsal – iş münasibətləri meydana çıxır. Bu isə insanlardan fəaliyyətə yeni münasibətlə 
yanaşmağı tələb edir. Belə ki, əvvəllər sosial yarışları qarşılıqlı yardım və köməyə əsaslanırdısa indiki 
istehsal rəqabətə istinad edir. Rəqabət isə hər bir işçi işini yaxşı, elmi əsaslarla, keyfiyyətli qurmağa, iş və 
kollektiv daxili normalara ciddi riayət etməyə məcbur edir. Əks halda işçi işsiz qala bilər. Bu yeni tələb 
təlim-tərbiyə müəssisələri ilə yanaşı mədəniyyət və incəsənət müəssisələrində də insanlara izah edilir, 
mənimsədilir. 
Fiziki tərbiyə fiziki cəhətdən sağlam, bədəncə möhkəm, çevik, dözümlü, əmək qabiliyyətli şəxsiyyətlər 
yetişdirməyə xidmət edir. Fiziki tərbiyə vasitəsilə həmçinin insanlarda müsbət iradi keyffiyətlər də təşəkkül 
tapır. Fiziki tərbiyə insanları Vətəni müdafiə etməyə hazırlayır. Bunun üçün təlim müəssisələri xüsusi 
proqram əsasında fəaliyyət göstərir. Fiziki tərbiyə həmçinin əqli inkişaf vasitəsidir. Belə ki, fiziki cəhətdə 
zəif və nöqsanlı insanların əqli inkişafında da çatışmamazlıq və ya nöqsanlar mövcud olur. Bu nöqteyi 
nəzərdən H. Zərdabi fiziki tərbiyəni hərtərəfli və harmonik şəxsiyyət formalaşdırmanın əsas şərtlərindən biri 
hesab edirdi. Onun fikrincə, fiziki tərbiyə əqli və əxlaq tərbiyəsinin müvəffəqiyyətlə həyata keçirilməsi üçün 
mühüm əhəmiyyətə malikdir. 
Görkəmli fransız pedaqoqu P. F. Lesqaft da fiziki tərbiyəni yüksək qiymətləndirmiş, onu iradə və 
xarakterin formalaşmasında əxlaq tərbiyəsində əqli qabiliyyətləri, fikri fəallığın bədii zövqlərin 
yaranmasında, tərbiyəsində mühüm amil, vasitə hesab etmişdir.
5
  
Estetik tərbiyə insanları gözəllik aləminə yaxınlaşdırır, estetik zövqlər yaradır, gözəlliyi görmə, 
qavrama, dərk edərək qiymətləndirmə bacarığı formalaşdırır, yaradıcılıq qabiliyyətlərini inkişaf etdirir. 
Estetik tərbiyə insanlarda gözəl hisslər yaratmaqla onları həyata gözəllik ünsürləri daxil etməyə təhrik edir. 
Tərbiyənin digər tərkib hissələri kimi estetik tərbiyə də əxlaq, əqli, fiziki, əmək, hüquq və s. kimi 
keyfiyyətlərlə qarşılıqlı əlaqədədir.  
Hüquq tərbiyəsi də tərbiyənin tərkib hissələrindən biridir. Hüquq tərbiyəsi vasitəsilə insanlar hüquqi 
biliklərə yiyələnir cəmiyyətdə mövcud olan hüquq normaları, onların mahiyyəti, hüquqi pozuntularının 
konkret nəticəsini öyrənirlər. İnsanlar cəmiyyətdə vətəndaşın hüquqları haqqında zəruri biliklərə 
yiyələnirlər. Hüquq tərbiyəsi  vasitəsilə tərbiyə olunanlarda cəmiyyətdə mövcud huquq normalarına 
münasibət formalaşdırılır. 
İdeya – siyasi tərbiyə də hərtərəfli şəxsiyyət formalaşdırılması işinin mühüm cəhətlərindən biridir. 
İdeya siyasi tərbiyə vasitəsilə ictimai-siyasi hadisələrə obyektiv yanaşma və qiymətləndirmə bacarığı 
formalaşdırılır.  
Bu yolla yeniyetmə və gənclərdə düzgün münasibət, yüksək əhval ruhiyyə, mübarizlik, düzgün, 
obyektiv ictimai-siyasi mövqe tərbiyə olunur. İdeya siyasi tərbiyə təlim prosesində müxtəlif fənlərin tədrisi 
prosesində həmçinin sinifdən və məktəbdənkənar tədbirlər vasitəsilə aşılanır. İdeya siyasi tərbiyə işində 
mədəniyyət müəssisələri, ədəbiyyat və incəsənət, kütləvi informasiya vasitələri əhəmiyyətli yer tutur. Həmin 
vasitələrlə insanlar mövcud ictimai-siyasi hadisələrin mahiyyəti ilə tanış olur, siyasi cərəyanlar, partiyaların 
yaranma şəraiti, səbəbi, məqsədi, prinsipləri ilə tanış olurlar. Siyasi hadisələrlə kortəbii və şüurmuz qoşulma 
hallarını təhlil edərək, siyasi siyasi hadisələrin mahiyyəti haqqında müqayisələr apararaq, həm siyasi 
biliklərə yiyələnirlər, həm də bu hadisələri düzgün qiymətləndirə bilirlər. Bu isə  onlarda fəal həyat 
mövqeyi, şüurlu ictimai-siyasi münasibət formalaşdırır.  
Tərbiyənin tərkib hissələri bir-biri ilə qarşılıqlı əlaqədədir və bunlar eyni zamanda qarşılıqlı vəhdətdə 
həyata keçirilir, formalaşdırılır. 
          Müstəqil iş üçün  sual və tapşırıqlar: 
1. Tərbiyənin  ictimai – iqtisadi inkişafdan  asılılığı. 
2. Tərbiyə məqsədlərinə tarixi  yanaşma. 
3. Müasir  insanlara  verilən  tələblər. 
 
 
                                                          
5
 Педагоэика. Б., Азярняшр, 1964, с.386. 
 
ƏQLİ TƏHSİL VƏ ELMİ DÜNYAGÖRÜŞÜN FORMALAŞDIRILMASI 
 
Şəxsiyyət formalaşdırmağın mühüm və əsas tərkib hissələrindən bir də əqli təhsil və bu əsasda elmi 
dünyagörüş formalaşdırılmasıdır. Əqli təhsil vasitəsilə insanlar təbii  və ictimai hadisələrin baş vermə 
qanunauyğunluqlarını dərk edirlər. Onların beynində maddi aləmin, obyektiv gerçəkliyin elmi mənzərəsi 
yaradılır. Bu yolla insanlara təbiət, cəmiyyət və insan təfəkkürü haqqında zəruri biliklər verilir. Bu biliklər 
istehsal prosesi ilə əlaqələndirilir. Beləliklə də böyüyən nəsl dərk olunmuş obyektiv gerçəklik qanunlarından 
cəmiyyətin və şəxsiyyətin xeyrinə istifadə yollarını öyrənirlər. Əqli təhsil sistemli şəkildə də tədris 
müəssisələrində aparılır. Böyüyən nəsl müxtəlif fənlərin tədrisi prosesində müxtəlif təbiət hadisələrinin 
mahiyyətini öyrənir, öyrənilmiş biliklərə müvafiq bacarıq və vərdişlərə yiyələnirlər. Əqli təhsilin aşağıdakı 
vəzifələri mövcuddur: 
- böyüyən nsli bilik, bacarıq və vərdişlərlə silahlandırmaq; 
- əhsil alanların zehni bilikləri və intellektual səviyyələrini inkişaf etdirmək;  
- zehni əmək mədəniyyəti formalaşdırmaq;  
- əqli biliklərə müstəqil yiyələnmə bacarıqları formalaşdırmaq; 
- böyüyən nəsldə, bütün  təhsil alanlarda özüntəhsilə maraqlar yaratmaq;  
- təhsil alanları istehsalın elmi əsasları ilə tanış etmək; 
- elmi məlumatlara şüurlu münasibət formalaşdıraraq yaradıcılıq qabiliyyətlərini inkişaf etdirmək; 
- mənəvi zənginlik yaratmaqla, elmi dünyagörüş  formalaşdırmaq. 
Elmi məlumatlara yiyələnmiş hər bir adam quruculuq işində daha fəal iştirak edir, öz fəaliyyyətini elmi 
əsaslar üzərində qurmağa çalışır, yaradıcılıq göstərir. Bu həmçinin müasir mürəkkəb istehsal prosesinin, 
inkişaf etmiş sənayeyə əsaslanan cəmiyyətin öz vətəndaşlarına verdiyi tələblərdir. Yəni cəmiyyət əqli təhsil 
qarşısında mövcud sənayeni idarə edə biləcək, xalq təsərrüfatının müxtəlif sahələrində çalışa biləcək yüksək 
intellektual səviyyəyə malik şəxsiyyətlər yetişdirmək tələbi qoymuşdur.  
Əqli təhsil mənəvi zənginlik yaratmaqla əxlaqi saflığın da əsasını qoyur. Biliklərə yiyələnmə prosesin 
də insanlar həm də nəcib əxlaqi keyfiyyətlərə yiyələnirlər. Bu prosesdə insanların özünə, öz gücünə inam 
yaranır, bu inam isə təşəbbüskarlıq və yaradıcılıq meyllərinin yaranmasına səbəb olur.  
Əqli təhsil zehni qabiliyyətlərin, idrak proseslərinin, xüsusən də təfəkkürün inkişafına imkan yaradır. 
Daha doğrusu, əqli təhsil prosesi insanların psixi proseslərinin inkişaf etdirilməsinin əsas vasitəsidir. 
Biliklərə yiyələnmə birbaşa idrak prosesidir. Materialların mənimsədilməsi zamanı təhlil tərkib, müqayisə 
kimi təfəkkür əməliyyatlarında istifadə edilir ki, bu da idrakı inkişaf etdirir. Hər yeni öyrədilən materialın 
əvvəlki məlumatlarla əlaqələndirlməsi, anlayışlar yaradılması, təfəkkürlə yanaşı hafizəni də  inkişaf etdirir. 
Material ixtiyari və davamlı diqqət əsasında öyrənilir. Diqqətin uzun müddət öyrənilən obyekt üzərində 
cəmləşdirilməsi onu həm də inkişaf etdirir, materialı mənimsəmə, dərk etmə, öyrənmə arzusu, meyli iradi 
gərginlik, özünü məcburetmə əsasında baş verir ki, bu da iradəni möhkəmləndirir və inkişaf etdirir. 
Mənimsənilmiş materialın şərhi, başqalarına çatdırılması nitqi inkişaf etdirir və s. Göründüyü kimi biliklərə 
yiyələnmə insanlarda psixi hadisələri, idrak proseslərini səmərəli şəkildə inkişaf etdirir.  
Biliklərə yiyələnərkən böyüyən nəsil və ümumiyyətlə öyrənənlər təbiət, cəmiyyət və insan 
təfəkkürünün inkişaf qanunları haqqında düzgün elmi məlumatları mənimsəyirlər.  
Təbii və ictimai hadisələrin baş vermə səbəblərini öyrənirlər. Bu isə onlarda elmi dünyagörüş 
formalaşdırmağın əsasını qoyur. Elmlərə yiyələnmiş insanlar nadanlıq və xurafatdan uzaq olur, təbiət və 
cəmiyyət hadisələrinə obyektiv, real münasibət bəsləyirlər. Elmi dünyagörüşə malik olan hər kəs onun 
ətrafında baş verən hadisələri təhlil edə bilir, siyasi-ictimai hadisələrə düzgün qiymət verirlər. Elmi 
dünyagörüş şəxsin tutduğu mövqe və vəziyyətdən asılı olmayaraq, mövcud cəmiyyətə, ətraf aləm 
hadisələrinə obyektiv elmi münasibətlər sistemidir. Bu münasibətlər insanların baxışları və əqidəsi şəklində 
təzahür edir. İnsanların ətraf aləm hadisələrinə ilk münasibətləri baxışları kimi çıxış edir. Bu baxışlar 
getdikcə insanların davranış və hərəkətlərində möhkəmlənərək əqidəyə çevrilir. Baxışların yaranması və 
təzahüründə intellektual səviyyə əhəmiyyətli yer tutur. Beləki, intellektual səviyyəsi yüksək olan insanlar 
ictimai-siyasi və təbiət hadisələrinə elmi nöqteyi-nəzərdən, elmi əsaslara istinad edərək yanaşır. Bu isə 
onlarda elmi baxışlar formalaşmasına səbəb olur.  
Dünyagörüş biliklər əsasında yaranır, lakin bilik deyildir. Bu inanılmış biliklərin həyata keçirilməsidir.  
Dünyagörüş elmi biliklərlə yanaşı özündə əqidə, baxış və davrınışı da birləşdirir. Elm, baxışlar, zəruri 
əxlaqi hərəkət və davranışlar vəhdət halında dünyagörüş yaradır. Vahid və hərtərəfli dünyagörüşə malik 
şəxslər isə bütün hadisələrə istər təbiət istərsə də cəmiyyət hadisələrinə eyni obyektiv mövqedən yanaşır.  
Hadisələrə yanaşma tərzinə görə müxtəlif dünyagörüşlər mövcud olmuşdur. Mütərəqqi-mürtəce; 
materialist-idealist; metafizik-materialist və s.  
Elmi dünyagörüşə malik insan fəaliyyətində elmi müddəaları rəhbər tutur, təbiət və cəmiyyət 
hadisələrini təhlil edərək obyektiv qiymətləndirir, hər hansı bir faydalı əməklə məşğul olur, işsizlik və 
fəaliyyətsizliyə qarşı çıxır, optimist və mübariz olur, öz üzərində müntəzəm çalışır, lazım gəldikdə özün 
tərbiyə və özüntəhsillə məşğul olur. 
İnsanlarda elmi dünyagörüşün əsası hələ kiçik yaşlarından qoyulur. Bu sistemli təlim müəssisələrində 
ki,  təlim prosesində təlim-tərbiyə prinsiplərinə riayət etməklə ayrı-ayrı fənlərin tədrisi prosesində həyata 
keçirilir. Təbii və dəqiq elmlərin tədrisi prosesində təbiətin sirləri açılır, humanitar fənlərin tədrisi 
prosesində isə cəmiyyətin inkişaf qanunlarını mahiyyəti dərk edilir və s.  Materialların tədrisi prosesində 
əsası qoyulan elmi dünyagörüş sinfdənkanar tədbirlər vasitəsilə möhkəmləndirilir və inkişaf etdirilir. 
Dünyagörüş formalaşdırılması ziddiyyətli prosesdir. Onun formalaşmasına müxtəlif alimlər insanların 
özlərinin malik olduğu hərəkət və davranışlar da təsir göstərir. Ona görə də dünyagörüş uzun müddətə 
formalaşır. Bu proses təlim müddəti bitdikdən sonra insanların fəaliyyəti zamanı da davam edir. Buna görə 
də insanlarda elmi dünyagörüşün formalaşdırılmasında mədəniyyət müəssisələri,  KİV və fəaliyyət 
müəssisələrində aparılan təlim-tərbiyə işi tədbirləri əhmiyyətli rol oynayır. 
Bu müəssisələrdə aparılan tərbiyəvi işlər cəmiyyətin tərbiyə proqramı şəxsiyyət formalaşdırılması işinə 
verilən tələblər əsasında  qurulmalıdır. 
Müstəqil iş üçün sual və  tapşırıqlar. 
1. Əqli təhsilin mahiyyəti. 
2. Bilik və  dünyagörüş. 
3. Dünyagörüşün  formalaşma  mərhələləri.  
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
ƏXLAQ  TƏRBİYƏSİ 
 
Əxlaq tərbiyəsi  hərtərəfli  şəxsiyyət formalaşdırılması işinin  mühüm tərkib hissələrindən biridir. 
İnsanda  əxlaqi keyfiyyətlərin formalaşması və təkmilləşməsi həyatı boyunca ictimai–iqtisadi tələblərdən 
asılı olaraq, əmək və başqa insanlarla ünsiyyət prosesində ömrünün sonuna qədər davam edir. Bu prosesə 
həmçinin insanın özünün həyat movqeyi, cəmiyyətə münasibəti, hərəkət və  rəftarları da təsir edir.  Əxlaq 
tərbiyəsi tərbiyəcinin böyüyən nəsilə, tərbiyə olunanlara asılanacaq zəruri əxlaqi  keyfiyyətlərin   
məqsədyönlü və mütəşəkkil  aparılması, əxlaqi  hisslərin  münasibətlərin yaradılması, davranışların 
formalaşdırılması prosesini əhatə edir. 
İnsanın əxlaqi keyfiyyətləri, onun daxili  aləminin təzahürü kimi  meydana çıxan davranışların 
formalaşması ömrünün sonuna kimi davam edir. İnsan əxlaqi keyfiyyətləri ilə birlikdə hazır şəkildə  
doğulmur. Onda  formalaşan insanpərvərlik, düzlük, doğruçuluq,  pislik, tənbəllik, əmək sevərlik kimi başqa  
keyfiyyətlər ona  təsir edən  kortəbii və şüurlu  tərbiyəvi təsirlərin,  cəmiyyətin  göstərdiyi təsirin nəticəsi 
kimi meydana çıxır. İnsanların əxlaqi keyfiyyətləri təhlil  edilərkən «əxlaqlı», «yüksək  etikalı», «mədəni  
əxlaqlı»,  «əxlaqsız» kimi  anlayışlardan istifadə edilir. 
 Əxlaq tərbiyəsi baza kimi «etikaya» istinad edir.  
Əxlaq insanlar arasında  yaranmış təcrübi etik qaydalar, normalar, yaxşı – pis, ədalətli – ədalətsiz, xeyir 
– şər və s. kimi normalar sistemi haqqında elmidir. Əxlaqı fəlsəfənin tərkib hissələrindən biri olan «Etika»  
tədqiq edir.  
İctimai şüurun digər formaları kimi əxlaq da cəmiyyətin inkişafı ilə əlaqədər olaraq dəyişir. Hçəmçinin 
əxlaq əsrdən-əsrə, xalqdan–xalqa keçdikcə dəyişir, bəzən ziddiyyətli şəkil alır. Əxlaq tarixi və ictimai 
xarakter daşıyır. Belə ki, eyni  tarixi dövrdə eyni əxlaqi keyfiyyət cəmiyyətin tələbindən asılı olaraq 
müxtəlif mövqedən çıxış edə, müxtəlif  mənada işlədilə bilrər.  
Əxlaq hər zaman mövcud ictimai münasibətlərdən asılı olub, bu münasibətləri müxtəlif şəkildə əks 
etdirir. Ona görə də hər bir cəmiyyətin özünün istehsal  münasibətlərini əks etdirən əxlaq  normaları, 
davranış qaydaları mövcüd olmuşdur və mövcuddur. Bu qaydalar  insanlar arasındakı müxtəlif  
münasibətləri, əxlaqi qiymətləri özündə  birləşdirir. Hər bir cəmiyyət üzvünün hərəkət və  davranışları bu 
tələblər və qaydalara uyğun şəkildə qurulur. Məhz əxlaq tərbiyəsi  vasitəsilə  insanların şüuruna yeridilir ki,  
hər  insan bu tələblər, normalar əsasında hərəkət etməyə  məcburdur. Tərbiyə vasitəsilə cəmiyyətdəki əxlaq 
normaları insanların  adətinə cevrilir, şüuruna  yeridilir. Bu prosesdə müxtəlif tərbiyə müəssisələri müxtəlif 
şəkildə iştirak edir. Mədəniyyət  müəssisələrində bu proses tək-tək  nümunələr əsasında, həyati həqiqətlərlə 
müsbət və mənfi hərəkətlərin nətijələri müqayisəli şəkildə təhlil edilərək verilir. İnsanlar  əxlaqi və qeyri 
əxlaqi hərəkətlərin nəticələrinin bilavasitə şahidi olurlar ki, bu da  onlara daha şüurlu dərk etməyə və düzgün 
əxlaqi nəticə  çıxarmağa imkan verir. Tərbiyənin bu şəkildə qurulması baş verə biləcək əxlaqi  nöqsanları 
aradan  qaldırır.  
Əxlaq tərbiyəsi tərbiyəçinin rəhbərliyi ilə böyüyən nəsldə, ümumiyyətlə  insanlarda cəmiyyətin 
müəyyən etdiyi  əxlaq normaları və  davranış  qaydaları  formalaşdırmaqla  cəmiyyət üçün yaralı, öz hərəkət 
və münasibətlərini şüurlu  sürətdə idarə edən şəxsiyyətlər  formalaşdırma prosesidir. Onun məqsədi 
cəmiyyətin  əxlaqi–ictimai tələblərinə javab verən insanlar, vətəndaşlar  yetirməkdən ibarətdir. Əxlaq 
tərbiyəsi düzgün əxlaqi anlayışlar yaratmaq, bu anlayışlara müvafiq adətlər, rəftarlar formalaşdırmaq kimi 
vəzifələri yerinə yetirir. Əxlaqi anlayışlar aşılanacaq əxlaqi hərəkətlərin, qaydaların mənası, mahiyyəti 
haqqında biliklər, məlumatlardır. Hər kəs icra etdiyi hərəkətin mənasını düzgün dərk etməsə onun hərəkət və 
davranışları da şüurlu olmaz. Müşahidələr və  aparılan tədqiqatlar  göstərmişdir ki, əxlaqı nöqsana səbəb çox 
vaxt onun mahiyyəti haqqında düzgün  məlumatın  olmamasıdır. Ona görə də əxlaq tərbiyəvi tərbiyə 
olunanlarda əxlaqi biliklər, məlumatlar və bu biliklərə istinad edən əxlaqi şür formalaşdırmasından 
başlandıqda daha səmərəli nəticə verir. Şüurlu  sürətdə dərk edilmiş əxlaq  norma və qaydaları insanları hər 
zaman və hər  yerdə şüurlu sürətdə hərəkət etməyə məcbur edir. Şüurlu qavranılmış əxlaq insan davranışının  
tənzimləyicisinə çevrilir. Formalaşmış düzgün əxlaqi istiqamətlər insana həm  özünü həm də başqalarının 
hərəkətlərini, davranışını təhlil edərək obyektiv  qiymət vermə imkanı yaradır.  Düzgün  əxlaqi münasibətlər 
insanlara müxtəlif situasiya və  vəziyyətlərdə  vicdanla, etik normalara uyğun şüurlu seçim imkanı verir. 
Əxlaqi ideal əxlaqın şüurluluğunun xüsusi forması vacib tərkib hissəsi kimi təzahür edir.  
İdeal hər kəsin arzu etdiyi əxlaqi keyfiyyətlərə malik insan  obrazlarıdır. Daha  doğrusu şəxsin  özünün 
olmaq  istədiyi insan  nümunəsidir. Yəni hər adam  idealında gördüyü  müsbət əxlaqi keyfəyyətləri özündə 
də yaratmağa, formalaşdırmağa çılışır.  Əxlaqi anlayışlar  aşılanması tərbiyənin ilk mərhələsindən başlanır, 
müxtəlif  fəaliyyət  sahələrində davam  etdirilir. Belə ki, sistemli  təlim və tərbiyə  müəssisələrində 
çəmiyyətdə mövcud ümumi əxlaq normaları və onlara  riayət etmənin zərurliyi  aşılanır, izah  edilir. 
Müxtəlif fəaliyyət sahələrində isə həmin fəaliyyət üçün zəruri olan əxlaqi  keyfiyyətlər, hərəkətlər haqqında 
anlayışlar yaradılır. Məsələn istehsal əxlaqı, pedaqoqa verilən (həm orta həm də ali məktəb pedaqoqları) 
əxlaqi tələblər, tələbələrə verilən əxlaqi tələblər, diplomatiya əxlaqi, biznes əxlaqı, mədəni fəaliyyət əxlaqı 
və s. Bunlar isə müvafiq təhsil və fəaliyyət  müəssisələrində köməkçi tərbiyəvi fəaliyyət vasitəsilə həyata 
keçirilir. Məsələn istehsalat əxlaqı istehsalat müəssisələrindəki mədəniyyət müəssisələrində  keçirilən 
tərbiyə tədbirləri (əxlaqi söhbət, disput, ədəbi –bədii gecələr və s.) vasitəsilə  çatdırılır və s.  
Verilmiş  əxlaqi anlayışların insanlarda adətə çevrilməsi də  anlayışlar kimi zəruri və vacibdir. Əxlaqi 
adətlər yaradılmasa mənimsənilmiş, dərk edilmiş anlayışlar boş və əhəmiyyətsiz  söhbətə çevrilər. Təlim 
tərbiyə müəssisələrində anlayışların adətlərə dəfələrlə, məcburən təkrar etdirilən təmrinlərlə çevrilir. Bu isə 
nəticə etibarilə anlayışların insanların şəxsi əxlaqi keyfəyyətinə, xarakterinə, rəftarına çevrilməsi deməkdir. 
İstehsal, əxlaqı, ümumiyyətlə fəaliyyətin tələb etdiyi əxlaqi adətlər isə insanların müstəqil şüurlu fəaliyyəti 
zamanı özünətərbiyənin köməyi ilə həyata keçirilir. Bu prosesdə tərbiyənin  stimul və motivi də həll edici 
rol oynayır. Birinci halda insanlarda əxlaqın  formalaşdırılması təlim–tərbiyə müəssisələrinin vəzifəsi 
olduğu halda II vəziyyətdə bu insanın şəxsən özünün məcburi həyati vəzifəsinə, borcuna çevrilir. Birinci 
halda tərbiyə olunanın hərəkət və davranışına təlim  müəssisəsi və tərbiyəçi cavabdeh olduğu halda, II 
vəziyyətdə hər kəs özüdür. I halda əxlaqi  nöqsanda, müəyyən mənada, tərbiyəçi də  məsuliyyət  daşıyırsa, II 
vəziyyətdə şəxsiyyət özü öz qeyri əxlaqi hərəkəti üçün  məsuliyyət daşıyır. 
Əxlaq tərbiyəsinin məzmunu.  
Əxlaq tərbiyəsinin məzmununa ümumbəşəri dəyərlərlə yanaşı cəmiyyətdə mövcud olan birgə yaşayış 
qaydaları, yeni sosial və məişət münasibətləri də  daxildir. Əxlaq ictimai şüur forması olduğuna görə onun 
məzmunu da cəmiyyətlə bərabər dəyişir, hər cəmiyyət özünün iqtisadi-ictimai tələblərinə uyğun əxlaq 
normaları, qaydaları müəyyən edir. Bu qaydalar bütün cəmiyyət üzvləri üçün zəruri-məcburi, hamı üçün 
məqbul hesab edilən qaydalardır. Bu norma və qaydaların əksi, ona zidd hərəkətlər isə cəmiyyət üçün qeyri-
məqbul, hərəkətlər hesab olunub nə cəmiyyət, nə də ki, digər cəmiyyət üzvləri tərəfindən qəbul edilmir. 
Əxlaq tərbiyəsinin məzmununa vətənpərvərlik, dostluq və yoldaşlıq, qarşılıqlı yardım, 
beynəlmiləlçilik, fəaliyyətə şüurlu münasibət, intizam, məsuliyyət, düzlük, doğruçuluq, sadəlik tövazökarlıq 
insanlara humanist münasibət, onu əhatə edən  mühitə – təbiətə qayğılı münasibət və s. daxildir.  
Vətənpərvərlik – öz doğma vətəninə, ölkəsinə, diyarına məhəbbət, onun düşmənlərinə qarşı 
barışmazlıq ifadə olunan əxlaqı keyfiyyətlərdir. Bu aparıcı əxlaqi keyfiyyət olub digər əxlaqi keyfiyyətlərin 
əsasını qoyur. Belə ki hər bir  müsbət əxlaqi keyfiyyətin əsasını öz millətinə, vətəninə, xalqına, doğma, kiçik 
kəndinə məhəbbət təşkil edir. Bütün müsbət keyfiyyətləri insanlara, vətəninə olan müsbət münasibətlər 
stimullaşdırır. Vətənpərvərlik tarixi anlayışdır. Xalqın, insanların vətənpərliyinin əsasını onların yaşadığı, 
fəaliyyət göstərdiyi vətənə, onları qoruyan, müdafiə edən, maddi vəziyyətini  yaxşılaşdırmağa, fəaliyyətinin 
mədəni  səviyyəsini yüksəltməyə çalışan dövlətə, ictimai quruluşa məhəbbət, müsbət münasibət təşkil edir. 
Vətənpərvərlik tərbiyəsi insanın yaşadığı mikro mühitdən, doğma ata yurdunu, kəndini, gücə və 
şəhərini sevməkdən başlayır. Bu məhəbbət böyük vətənə, onu qoruyan dövlətə yaradılacaq məhəbbətin  
əsasını təşkil edir.  
Milli vətənpərvərlik tərbiyəsi  sistemli təlim  müəssisələrində təlim və  dərsdənkənar  tədbirlər 
vasitəsilə həyata  keçirilir. Məsələn tarix dərslərindən xalqın  keçdiyi şərəfli tarixi yolu, müharibələrdə 
qələbə və məğlubiyyətini, onların səbəblərini və s.  öyrənərkən  öyrənənlərdə doğma vətənlərinə məhəbbət, 
onun  suverenliyi, müstəqilliyi üğründa mübarizlik, düşmənlərinə qarşı nifrət, milli sayıqlıq hissləri tərbiyə 
olunur.  Kimya, biologiya, coğrafiya dərslərində ölkənin malik olduğu  təbii sərvətləri  öyrənməklə onlarda 
milli  iftixar hissi və s.  tərbiyə olunur.  
Sinifdənkənar və məktəbdənkənar tədbirlər isə dövrün aktual  vətənpərvərlik məsələləri, problemlərinə 
həsr olunur.  
Mədəniyyət  müəssisələri və müxtəlif  müəssisələr də əxlaq tərbiyəsinin digər tərkib  hissələrinə 
nisbətən  vətənpərvərlik  tərbiyəsinə aid daha çox tədbirlər keçirilir, tərbiyə işləri aparılır. Çünki  milli 
vətənpərvərlik insanların tərbiyə münasibətlərinin əsasını təşkil edir. Şüurlu fəaliyyət prosesində insanlar 
özlərinin maddi ehtiyacını ödəməklə yanaşı həmçinin  yaşadığı ölkənin dövlətin də mənafeyini  müdafiə 
etdiyini dərk edirlər. Məsələn açılan hər bir zavod hər sahibkara mənfəət gətirməklə yanaşı həm də, çoxlu 
sayda  insanların işlə təmin olması, ölkənin  iqtisadi  potensialının  yüksəlməsi deməkdir. Hər bir  işçinin 
şüurlu fəaliyyəti həmin işçinin maddi təminatı ilə yanaşı əmək  məhsuldarlığını artırır, bu isə ölkədə 
istehsalın  inkişafına təkan verir.  Bu münasibətlər isə mədəniyyət müəssisələrində və həmçinin müxtəlif iş 
yerlərində, fəaliyyət sahələrində  aparılan mədəni–tərbiyəvi tədbirlər vasitəsilə, təlim xarakterli  məşğələlər  
vasitəsilə yaradılır. 
Vətənpərvərlik tərbiyəsinin əsaslı qolunu hərbi- vətənpərvərlik  tərbiyəsi təşkil  edir. Hərbi 
vətənpərvərlik tərbiyəsi vasitəsilə gənclər vətənin  müdafiəsinə hər zaman  hazır olma, onun yolunda ölümə 
belə getməyə hazırolma ruhunda tərbiyə olunurlar. Hərbi vətəpərvərlik tərbiyəsi orta məktəblərdə həm 
xüsusi dərslərdə, həm də idman  oyunlarında,  bu məqsədlə keçirilən  sinifdənkənar tədbirlər  vasitəsilə 
həyata keçirilir. Bu iş həmçinin sistemli və xüsusi  hazırlıq kimi hərbi – əsgəri  xidmətlərlə  də həyata 
keçirilir. Hərbi – əsgəri xidmət zamanı gənclər əməli zəruri döyüş bacarıq və  qabiliyyətlərinə  yiyələnirlər. 
Həm də  onlara vətənin      siyasi  müdafiəsinə aid nəzəri  məlumatlar verilir, müxtəlif  tədbirlər və siyasi 
biliklər vasitəsilə vətənə məhəbbət  formalaşdırılır. 
Hərbi  vətənpərvərlik  tərbiyəsinə mədəniyyət müəssisələri, məktəbdən kənar uşaq tərbiyə  
müəssisələrində də xüsusi yer verilir. Məktəbdən kənar uşaq tərbiyə  müəssisələrində müxtəlif hərbi – idman 
oyunları, yarışları vasitəsilə yeniyetmə və gənclərə həm əməli hərbi  vərdişlər, hərbi  strategiya, taktika 
öyrədilir, həm də  onlarda bu oyunlar prosesində əzmkarlıq, prinsipallıq, siyasi sayıqlıq, dözümlülük, 
cəldlik, çeviklik kimi keyfiyyətlər yaradılır və tərbiyə olunur. Bu keyfiyyətlər isə  vətənpərvərlik, vətənin 
müdafiəsi üçün zəruri və vacib əxlaqi  keyfiyyətlərdir.   
Hərbi  vətənpərvərlik  tərbiyəsi sahəsində  mədəniyyət müəssisələrində də xüsusi işlər görülür, tədbirlər 
keçirilir, fəaliyyət  göstərir. Belə ki, bu  müəssisələrdə  dövrü olaraq əhali arasında mülki müdafiə  
tədbirləri, dövrün aktual siyasi  hadisələriinin təhlilinə həsr olunmuş müxtəlif tədbirlər (disput, müzakirələr, 
mühazirələr, vətən  qəhramanları, milli  qəhramanlarla görüş və s.) keçirilir. Bu  tədbirlərin  keçirilməsində 
məqsəd  insanların – vətəndaşların malik olduğu hərbi bilikləri təkrar etdirmək, yeni silah  növləri və ondan 
qorunma üsulları barədə anlayışlar yaratmaq, özünü və  ailəsini  kütləvi, və s. silahlardan müdafiənin yeni 
üsullarını öyrətməkdən ibarətdir. Belə  tədbirlər vasitəsilə  insanlar  fövqaladə vəziyyətlərdə yerinə  
yetirməli işlər, səmərəli və ağıllı müdafiə tədbirləri ilə tanış  olurlar. Bunlar isə onlarda milli sayıqlıq, 
ictimai mülkiyyətə şüurlu münasibət və s. bu kimi zəruri hərbi vətənpərvərliyə aid keyfiyyətləri daha da  
möhkəmləndirir.  
Əməyə və əmək  adamlarına şüurlu münasibət də əxlaq tərbiyəsində  əsaslı yer  tutur.  Əmək 
tərbiyəsinin sosial–ictimai tərəfini  insanların əmək  fəaliyyətinin əsasını vətənin xeyrinə şüurla çalışması; 
əməyi birinci və əsaslı yaşayış vasitəsi kimi dərk etməsi; bütün əmək növlərinə məhəbbət və  hörmət, şüurlu 
fəaliyyət növü seçmək və s. təşkil edir. Əvvəlcə evdə, sonra isə məktəbdə  müxtəlif fəaliyyət növləri ilə 
məşqul olan hər bir insan belə bir qənaətə gəlməlidir ki, həyatda hamı hər hansı bir əmək fəaliyyəti ilə 
məşqul  olmalı, xalq təsərrüfatının bu və ya digər  sahəsində  çalışmalıdır. Bu tələb hər bir insan üçün 
məcburi həyati tələbdir.  
Əməyə şüurlu münasibət  tərbiyəsi dedikdə hər kəsin öz əmək fəaliyyətinə vicdanla yanaşması,  
doğruculuğu, düzlüyü, işində yaradıcılığı nəzərdə  tutulur.  
İşinə vicdanla yanaşmaq həmçinin hər kəsdən fəaliyyət zamanı ciddi cəhd, dözümlülük, hövsələ  tələb 
edir. Əməyə düzgün  münasibətin  ictimai – əxlaqi cəhətini düzgün   peşə seçmə  təşkil edir. Bu isə 
insanların əməyə şüurlu münasibəti ilə  bağlıdır. Müasir xüsusi sahibkarlıq  dövründə əməyə belə  şüurlu 
münasibət, imkan, maraq və  bacarıqdan  asılı olaraq  peşə seçmə  xüsusilə vacibdir. Tərbiyə  olunanların 
diqqəti özünün fiziki və intelektual səviyyəsinə yönəldilməli, hər kəs özünün malik olduğu fiziki və əqli 
imkanlarını obyektiv qiymətləndirməsi bacarmalıdır. Peşə seçməyə də məhz bu imkanlar baxımından 
yanaşılmalıdır. Hər kəs elə peşə seçməlidir ki, həmin peşə ilə həm özünə, həm də cəmiyyətə fayda verə 
bilsin. Çünki  Sovetlər birliyi dövründə peşə seçmə nisbətən  şablon və marağın nəzərə  alınmaması şəklində 
həyata keçirdi.        
Məsələn orta  ümumtəhsil məktəblərini  bitirən hər kəs  mütləq ali məktəbə daxil olmalı idi. Bu  
münasibətə ictimai rəy çox güclü idi. Ona görə də orta məktəbi bitirən hər bir gənc mütləq ali məktəbə daxil 
olmağa  çalışırdı. Burada ön planda ali məktəbə daxil  olma gedirdi. Seçilmiş sahədə faydalı əmək isə arxa 
plana keçirdi. Bu isə  istehsalatda  durğunluq  yaranmasına, əmək  məhsuldarlığının aşağı  düşməsinə səbəb 
olurdu.  
Əxlaq tərbiyəsinin mühüm komponentlərindən biri də  intizamlıdır. İntizam tərbiyəsi əxlaq tərbiyəsinin  
qiymətli, əhəmiyyətli və vacib  keyfiyyətidir. Belə ki, intizam insanın bütün fəaliyyətinin ilk  göstəricisidir. 
Ona görə də hələ tərbiyənin ilk mərhələsində onun səmərəli şəkildə formalaşmasına ciddi fikir verilir. 
İntizam  yaşından asılı olmayaraq  hər kəsin özünün–özünə rəhbərliyi,  fəaliyyətinin  şüurlu  istiqamətidir. 
Humanizm mühüm əxlaqi keyfiyyətdir. Bu, başqa insanlara, onların əməyi, fəaliyyəti, şəxsiyyətinə 
hörmət üzərində qurulur. Şəxsiyyətin hərtərəfli inkişafı  şərtlərindən biri də  humanistlikdir.  
Humanizm dedikdə həm də başqa insanların  xoşbəxtliyi uğrunda  mübarizə, onların istedad, bacarıq və 
yaradıjclıq  qabiliyyətlərinin üzə çıxarılması, inkişafı üçün şərait  yaratmaq, insanlar arasında səmimi 
münasibətlər yaratmaq da başa düşülür. Humanist  münasibətlər bütün insanlara ictimai mövqeyindən asılı 
olmayaraq bərabər hüquqlu şəxslər kimi baxmaq: insanların ehtiyaclarına diqqətli olub onlara kömək etmək: 
insanların qəlbinə dəyməmək – onlara qarşı diqqətli olmaq; başqalarını anlamaq, başa düşmək bacarığı və 
hövsələsi; zəifləri müdafiəyə hazır olmaq və s. daxildir. Bu münasibətlər insanların bütün həyat boyunca 
onlara aşılanmalıdır.  Humanizmin əsasını başqalarına hörmət və qayğıkeşliklə yanaşmaq təşkil edir. 
Başqalarına  hörmətlə yanaşan  insanlarda isə  özündən razılıq,  başqalarına yuxarıdan aşağı baxma  
münasibətləri  olmur, onlar yüksək ünsiyyət mədəniyyətinə malik  olurlar. 
Başqalarını incitməmək, təhqir etməmək, onlar üçün arzu  olunmaz vəziyyət yaratmamağa  əsaslanan  
diqqətlilik insanlara  əmək  sevərlilik kimi yanaşma özü insanı  yuxarıda qeyd  edilən  şəkildə  hərəkət 
etməyə məcbur edir. 
Dözümlülük və genişürəklilik  insanlarda  başqalarının zəif cəhətlərini, çətinliklərini başa düşərək 
onları bağışlamaq haqqında pis fikrə düşməmək münasibətləri  formalaşdırılır. Bura həmçinin başqalarının 
çətinliklərini vaxtında görüb hiss edərək ona imkan  dairəsndə kömək etmək, heç olmazsa  dərdinə  şərik 
olmaq da daxildir. Bu münasibətlər insanlarda kiçik yaşlarından formalaşdırılmalıdır, əks halda onlarda 
başqalarına, onları əhatə edən insanlara qarşı  etinasızlıq və qəddarlıq yarana bilər.   
Humanizmin mühüm tərkib hissələrindən biri də zəifləri müdafiə etməkdir. Bu  uşaqlarda kiçik 
yaşlarından başlanır və  əvvəlcə heyvanları, bitkiləri qoruma, göcalara, analara kömək formalarından  
başlayaraq getdigcə  mürəkkəbləşən işlər şəklində aparılır. 
Humanist  münasibətlər tərbiyənin digər tərkib hissələri kimi sistemli təlim-tərbiyə müəssisələrində 
paralel şəkildə həmçinin təhsil müddəti bitdikdən sonra müxtəlif müəssisə və təşkilatlarda da aparılır. Yaşlı 
insanlar və gənclərlə tərbiyənin bu sahəsində işlər mədəniyyət müəssisələrində, pedaqoji gerçəkliyin digər 
sahələrində daha geniş şəkildə aparılır. İdarə və  müəssisələrdə ayrı-ayrı  tədbirlərin tərkibində verilir. 
Məsələn mədəniyyət və ya ayrı-ayrı fəaliyyət sahələrində başqa xalqlara, millətlərə zorakılıq (həmin dövrdə 
real şəkildə mövcud olan) aktlarına qarşı etiraz tədbirlərində, xəstələrə, qaçqın və köçkünlərə, 
valideyinsizlərə kimsəsiz qocalara kömək və yardım formalarında  və digər şəkildə həyata keçirilir.  
 
Müstəqil iş üçün sual və tapşırıqlar: 
1. Əxlaqın sosial və ictimai mahiyyət anlayışları. 
2. Mədəniyyət və incəsənət işçilərinin əxlaq  tərbiyəsində rolu. 
3. Şüurlu əxlaqi fəaliyyət. 
4. Əxlaq tərbiyəsinin vasitələri. 
 
 
 
 
 
 
 
 
 
 
 
 
 
 
 
 
 
 
ESTETİK  TƏRBİYƏ 
 
Şəxsiyyətin hərtərəfli və harmonik inkişafında, onun yüksək  bəşəri tələblərə cavab verəcək bir 
səviyyədə formalaşmasında tərbiyənin təkib hissəsindən biri olan estetik  tərbiyə də  böyük əhəmiyyət kəsb 
edir. İndi görək estetik  tərbiyə nədir, onun mahiyyəti nədən ibarətdir. 
«Estetika» qədim yunan «estanomay» sözündən olub hərfi mənası «hisslərlə qavramaq» deməkdir. 
Müasir dövrdə estetika maddi aləmin, obyektiv gerçəkliyin insan tərəfindən bədii surətdə qavranılmasının 
ümumi  qanunauyğunluqları haqqında  elmdir. Estetika gözəllik haqqında elmidir. Estetik  tərbiyə isə  
pedaqoji məfhumdur. Estetika fəlsəfi məfhumdur, fəlsəfənin tərkib hissəsindən biridir. 
Estetik tərbiyə isə tərbiyənin ayrılmaz tərkib hissəsindən biri olub, gənc nəsli gözəllik aləminə 
yaxınlaşdırır, insanlarda həqiqi gözəlliyi bütün təzahür formalarında aydın qavramaq, düzgün başa düşmək, 
sevmək və qiymətləndirmək bacarıqları tərbiyə  edir. Estetik tərbiyə  insanlarda gözəlliyə  olan həssaslığı 
artırır, onları həyata gözəllik  ünsürləri daxil etməyə təhrik edir, insanların mənəvi aləminə  qüvvətli təsir 
göstərməklə onu daha da nəcibləşdirir. Ona görə də dahilərin bir çox əsərlərində  və klassik pedaqoqların  
pedaqoji irslərində böyüyən nəslin, ümumiyyətlə  insanların estetik  tərbiyəsinə böyük əhəmiyyət 
verilmişdir.  
Müasir dövrdə estetik  tərbiyəyə yüksək qiymət verilir, onun şəxsiyyətin  hərtərəfli formalaşmasında 
əhəmiyyətli rol  oynadığı  qeyd edilir, gənclərin gözəlliyi, bədii hisslərə  dolğun və dərindən  yiyələnməsinə, 
onların bədii yaradıcılığa cəlb olunmasına böyük əhəmiyyət verilir. 
Estetik  tərbiyənin məqsədi və vəzifələri. 
Deməli estetik tərbiyə - insanda bədii hisslər, zövq, bədii mühakimənin təşəkkül tapıb 
möhkəmləndirilməsi və bu əsasda yaradıcılıq qabiliyyətlərinin inkişaf etdirilməsi prosesidir. 
Bu prosesdə  tərbiyə olunanlar gözəlliyin mahiyyətini  dərk edir,  ona qiymət verməyi öyrənir, 
gözəlliyin  yaradılmasında, mühafizəsində iştirak  etməyə  hazırlanır, özlərinin  estetik keyfiyətlərini inkişaf 
etdirir, müvafiq bilik və vərdişlərə yiyələnirlər. 
İnsanda gözəlliyə münasibətində onun maddi təlabatı da mühüm rol oynayır. Təbiət və cəmiyyət 
hadisələri  şəxsiyyətin  təlabatını ödəyən  zaman onlarda gözəl düyğu və hisələr baş qaldırır. Məsələn, 
müxtəlif vaxtlarda təbiət hadisələrinə münasibət də  mənfi və müsbət olmuşdur. Cəmiyyət hadisələri də 
həmçinin fərddə  müsbət və mənfi  keyfiyyətlər doğura bilər. Bu  həmin  hadisələrin  fərdin öz maddi və 
mənəvi tələbləri ilə bağlılığından asılı olur. 
Təbiət və cəmiyyət qanunlarını öyrənmək, bu qanunlardan çıxış edərək təbiət və cəmiyyəti insan 
təlabatına uyğunlaşdırmaq məsələsi, gögzəllik qanunları əsasında  yaratmaq prinsiplərinə uyğun şərh 
edilməlidir. Danışıqda və bəzi pedaqoji ədəbiyyatlarda «estetik  tərbiyə» anlayışı bəzən «bədii tərbiyə» 
anlayışı ilə eyniləşdirilir. Əslində isə bunlar başqa anlayışlardır. Beləki, «bədii tərbiyə» dedikdə  başlıca 
olaraq incəsənət əsərləri (ədəbiyyat, musiqi, rəsm) vasitəsilə verilən tərbiyə nəzərdə tutulur. Bədii tərbiyə-
incəsənət əsərlərini başa düşmək və həmin əsərlərin təsiri ilə  ruhən yaşamaq qabiliyyəti tərbiyə etməyi 
nəzərdə tutur.
6
 
Estetik  tərbiyə isə həm incəsənət əsərləri, həm də  təbiətdə, həyatda, fikir və davranışda olan 
gözəllikləri qavramaq, başa düşmək, sevmək və qiymətləndirmək qabiliyyətinin, habelə bədii yaradıcılıq 
qabiliyyətlərinin tərbiyə  etdirilməsini nəzərdə tutur. Deməli estetik  tərbiyə daha  geniş sahəni əhatə  edir  
və bədii tərbiyə də onun tərkibinə daxildir. 
Estetik  tərbiyə qarşısında aşağıdakı vəzifələr durur: 
1.Estetik  tərbiyə estetik  hissələr  yaratmalı və  inkişaf etdirməlidir. Bura estetik həvəs, estetik 
qavrama, duyma daxildir. İnsanların yaşadığı mühitdə  olan bütün gözəl şeylər-təbiət mənzərələri, təsviri 
sənət əsərləri, incə musiqi, memarlıq abidələri, qiymətli əmək  məhsulları və s.  onu  diqqətini cəlb etməli, 
həssaslığını  artırmalı,  bədii hisslərini təşəkkül  və inkişaf etdirməlidir. Müəllim şagirdlərə gözəlliyi bütün 
təzahür formalarında  qavramaqda gömək  etməlidir. 
2. Estetik tərbiyə insanlarda estetik baxışlar və mühakimələr yaratmalıdır. İnsanların gözəllikdən 
sadəcə həzz almaları ilə kifayətlənmək olmaz. Onlarda həmçinin  gözəlliyi qiymətləndirmə bacarığıda 
yaradılmalıdır. Hər bir tərbiyə olunan gözəlliyi  ayıra, dərk edə  bilməli, təkcə baxmaq və eşitmək deyil, 
həm də  görməyi  və  dinləməyi də bacarmalıdır. Ancaq belə  halda  uşaqlarda yeniyetmə və gənclərdə  
estetik  baxış və mühakimə tərbiyə edilə, yaradıla bilər. 
3. Estetik tərbiyə insanlarda estetik yaradıcılıq qabiliyyətini təşəkkül və inkişaf etdirməli, onlarda 
incəsənətin müvafiq sahələri üzrə bilik, bacarıq və vərdişlər yaratmalıdır. Estetik  tərbiyə insanın incəsənət 
                                                          
6
 А.Рзаев, Б.Ахмедов «Педагогикадан мцщазиря конспектляри» Б. Маариф, 1983. 
sahəsində  yaradıcılıq göstərə bilməsinə, kollektiv və ya  təklikdə şer və  hekayə oxumaq, musiqi əsrlərini 
ifa etmək, rəqs etmək bacarığına yiyələnməsinə  gömək etməlidir. 
Yuxarıda sadalanan  vəzifələr ayrı-ayrılıqda deyil, bir-birilə qarşılıqlı əlaqədə  həyata  keçirilir. Həmin  
vəzifələr nə qədər müvəffəqiyyətlə həyata  keçirilsə,  tərbiyə olunanlar bir o qədər saf və gözəl olar. 
Məişətdə, rəftar  və davranışda zövqsüzlüyə, bayağı təsəvvürlərə qarşı mübarizə apararaq, ətraf aləmə 
gözəllik ünsürləri daxil  etməyə çalışar. 
Estetik tərbiyənin yuxarıda qeyd edilən vəzifələri bütün təhsil sistemində  təlim-tərbiyə 
müəssisələrində, o cümlədən məktəbdənkənar tərbiyə müəssisələrinə, mədəniyyət  müəssisələrində və 
ümumiyyətlə pedaqoji gerçəkliyin  bütün sahələrində  aparılan estetik tərbiyəyə aid edilir. Mədəniyyət 
müəssisələrində estetik  tərbiyə imkanları daha genişdir. Teatr, kino, televiziya, sirk və s. bu kimi incəsənət 
müəssisələri estetik tərbiyə sahəsində daha geniş imkanlara malikdir. İncəsənətin bu növləri müxtəlif 
sahələri gözəllik  ünsürlərini  özələrində  birləşdirmişlər. 
Məsələn, teatrda tamaşalar zamanı bədii qiraət, pantomima, dekorasiya, musiqi ahənkdar şəkildə  
birləşmişdir. Bu isə tamaşının qavranılmasında özünə məxsus emosional, estetik hislər yaradır. Bu zaman 
aktyorlarla tamaşıçılar arasında yaranmış emosional əlaqələr estetik tərbiyənin səmərəliliyini daha da artırır, 
insanlarda estetik  münasibətlər formalaşdırır. Tamaşaçı müəyyən mənada  ruhən tamaşaya daxil olur, gedən 
hadisələrdə «iştirak edir» və ya onu öz həyatı ilə müqayisə edirlər.  
Kino, televtziya müxtəlif yaşlı  tərbiyə olunanlarda, insanlarda  estetik  münasibətlər  
formalaşdırılmasında daha əhəmiyyətli yer tutur. Bədii, tarixi, tədris filmlərinə baxış, onların sonra  
tərbiyəçi  tərəfindən  təhlili estetik imkanlarının açılması, insanların  gündəlik həyatı ilə  əlaqələndirməsi 
buna misaldır. 
Estetik  tərbiyənin  prinsipləri. 
İnsanların estetik  tərbiyəsini günün tələbləri  səviyyəsinə  qaldırmaq üçün bir sıra  prinsiplərə  əməl 
etmək lazımdır. Bunları aşağıdakı şəkildə təsnif  etmək olar. 
1.Estetik  tərbiyədə ideyalılıq təmin olunmalıdır. Estetik  tərbiyə məqsədi ilə  istifadə  edilən  material 
diqqətlə  seçilməli, onların ideyaca yüksək, bədii cəhətcə dəyərli və  zəngin olmasına xüsusi fikir 
verilməlidir. İnsanlar elə musiqi və təsviri incəsənət  əsərləri  ilə tanış edilməli, elə  film və pyeslər nümayiş 
etdirilməlidir ki, bu əsərlər  onlarda yüksək bədii zövq oyatmaqla bərabər nəcib əxlaqi keyfiyyət də tərbiyə  
etsin, insanların xoşbəxtliyi uğrunda  mübarizə əzmini  qüvvətləndirsin. Bu  hər bir  tərbiyəçinin  diqqət 
mərkəzində durmalıdır. 
 Estetik  tərbiyə prosesində  kiçik uşaqlara məzmunu onlar üçün anlaşılmaz olan bədii əsərlər 
oxumaq, kino və teatrlara  baxmaq, musiqi dinləmək olmaz. Çünki belə materiallar onlar üçün  anlaşılmaz 
olur, bu isə bəzən  müsbətdən çox mənfi təsir göstərir. Uşaqlar onlara mənaca aid olan əsərlərdən zövq ala 
bilər. Digər tərəfdən də, onlar  böyüklər üçün olan əsərləri qavramağa hazırlanmalıdırlar. Ona görə də uşağı 
gözəllik aləminə daxil edən ayrı-ayrı tədbirlərdə  tədriciliyə ciddi  əməl olunmalıdır. Təqdim edilən 
incəsənət əsərləri, esietik tərbiyə vasitələri sadədən mürəkkəbə doğru  aparılmalıdır. 
 2. Estetik  tərbiyə işində sistematikliyə  və ardıcıllığa  əməl  edilməlidir. 
 Məlumdur ki, sistematiklik və ardıcıllıq həm təlim , həm tərbiyə prinsipidir. Ona görə də bu prinsip 
həm estetik təlim həm də estetik  tərbiyədə aktualdır. Etetik təlim zamanı öyrənənlərə estetik biliklər verilir, 
həm də bu  biliklər bacarıq və vərdişlərə çevrilir. Bu isə asandan başlayaraq yavaş-yavaş, bir-birilə bağlı 
şəkildə biri digərinə istinad edilərək aşılanır. Bu estetik təlim, davamlı və sistemli çalışmalar vasitəsilə 
həyata keçirilir. Sistemli təlim müəssisələrində bu təlim  məşqələləri dərslərdə aparılır. Məktəbdən kənar 
tərbiyə müəssisələri, mədəniyyət və digər  müəssisələridə isə təlim tipli məşğələlər vasitəsilə (dərnəklər) 
həyata keçirilir. Məsələn, şəkil qalereyasında  rəssamlıq dərnəkləri, mədəniyyət müəssisələrində rəqs, 
musiqi məşqələri və s. misal göstərmək olar. 
Estetik münasibətlər həm təlim məşqələlərində, həm də  məktəbdən müəssisələrdə anlayışlar 
yaratmaqdan  başlayaraq tərdiçən estetik  baxışlar və  görüşlər yaratmağa doğru aparılır. Təlim 
müəssisələrində əsası qoyulan estetik  baxışlar sonralar mədəniyyət müəssisələri və  pedaqoji gerçəkliyin 
digər sahələrində estetik  görüşlərə  çevrilir. Estetik  tərbiyə  fasiləsiz şəkildə  aparılır. 
3. Estetik  tərbiyə  hərtərəfli aparılmalıdır. 
Estetik tərbiyə  insanlara hərtərəfli təsir etməlidir. Hər bir şəxs incəsənət, təbiət, həyat gözəlliklərini 
dərk etdikcə, onu özünün fəaliyyətində, rəftarında,geyimində əks  etdirə bilməlidir. Estetik tərbiyə elə 
aparılmalıdır ki,  tərbiyə olunanlar öz davranışına, insanlarla ünsiyyətinə gözəllik elementləri daxil edə 
bilsinlər. Tərbiyə işi elə qurulmalıdır ki, yaradılan estetik  anlayışlar şüurlu dərk olunaraq şəxsi 
münasibətlərə çevrilsin. Mənimsənilən estetik biliklər həyati bacarıq və  vərdişlərə  çevrilməlidir. Əgər  
tərbiyə olunanda incəsənətin bu və ya digər sahəsinə  aid güclü meyl və ya xüsusi istedad  elementləri  
varsa, onda tərbiyə olunanda  həmin istiqamətdə daha  səmərəli iş aparmalı, onun qabiliyyətinin inkişafı 
üçün geniş  şərait  yaradılmalıdır. 
4. Tərbiyə olunanların yaş  xüsusiyyətləri nəzərə alınmalıdır. 
Tərbiyənin bütün sahələrində olduğu kimi estetik tərbiyədə də tərbiyə olunanların ümumi fiziki, 
psixoloji, intellektual inkişafına istinad edilməlidir. Bu prinsip istər təlim, istərsə də tərbiyənin bütün 
sahələrində istinad edilən əsas prinsipdir. 
Bütün bu prinsiplərə riayət  zamanı tərbiyə olunanın ahəngdar inkişafı diqqət mərkəzində  olmalıdır. 
Həyata keçirilən bütün tərbiyəvi tədbirlər məhz bu  məqsədə  xidmət  etməlidir. 
İnsanların, böyüyən nəslin estetik  tərbiyəsinin  müvəffəqiyyəti, müəyən mənada, məktəblə ailənin 
əlbir  işindən də asılıdır.Bu isə  valideyn və müəllimlərin özlərinin estetik mədəniyyətinin yüksəldilməsini 
tələb edir. 
Estetik  tərbiyənin bu prinsipləri sistemli  təlim  tərbiyə müəssisələrində  rəhbər tutulmaqla yanaşı, həm 
də  məktəbdən kənar  tərbiyə müəssisələrində, mədəniyyət müəssisələrində aparılan estetik tərbiyə  işlərində  
də rəhbər tutulur. Ümumiyyətlə, bu prinsiplər estetik  tərbiyə ilə məşğul olan bütün sahələrdə, o cümlədən  
pedaqoji  gerçəkliyin bütün sahələrində də  riayət edilən əsas  və  başlıca  prisipdir. 
Estetik  tərbiyənin  bir çox vasitələri mövcuddur. Bunların içərisində: a) insanların təbiətlə əlaqəsi; b) 
ictimai-sosial həyat; v) əmək fəaliyyəti mühüm yer tutur.       
İnsanların  gözəlliklə,  təbiətlə əlaqəsi nəticəsində onlarda gözəl hisslər baş qaldırır, təbiətə vurğunluq 
əmələ gəlir. Bu  işdə təbiətə ekskursiyalar, yaşıllaşdırma işində iştirak etmək və s.  əhəmiyyətli yer tutur. 
Təbiət, onun  gözəlliyi  özü uşaq  və yeniyetmələri  gözəlliyi  sevdirir.     
Estetik  tərbiyənin  iknci vaitəsi insanların sosial həyatıdır. Abadlaşdırılmış şəhər və kəndlər, onların 
gündən-günə gözəlləşdirilməsi, yaraşıqdı binalar tikilməsi və  istirahət kuşələrinin  salınması insanlar 
arasında  gözəl, mehriban ünsiyyət yaradır, onları həyatı daha da gözəlləşdirməyə  ruhlandırır, yaradıcılıq 
qabiliyyətlərini inkişaf  etdirməyə  sövq edir. 
Estetik  tərbiyənin vasitələri içərisində əmək mühüm yer tutur. İnsan öz əməyinin  nəticəsindən, 
cəmiyyətə  verdiyi xeyrdən zövq alır. 
Estetik  tərbiyə metodlarına: 
a) estetik bilgilərin  verilməsində istifadə edilən təlim metodları;  
b) estetik zövq və estetik  baxışların tərbiyə edilməsində istifadə edilən  tərbiyə metodları; 
v) estetik  yaradıcılığın özünə məxsus olan spesifik metodlar daxildir. 
Birinci qrupa şifahi şərh, müsahibə, illustrasiya və demonstrasiya, izah və s.; ikinci qrupa söhbət, 
müzakirə, disput, ədəbi-bədii gecələr və s.; üçüncü qrupa isə estetik fəaliyyətin təşkili  metodikası daxildir. 
Məsələn, rəssam olmaq istəyirsə şəkil çəkmə qaydaları, naturanı görə bilmək, fırçadan, qələmdən və s. 
istifadə öyrədilir. Rəqqasəyə rəqs elempentləri, musiqiyə uyğun hərəkət etmək qaydası öyrədilir. 
Ümumiyytlə estetik  təlim və tərbiyə, əsasən iki formada təlim və dərsdənkənar proseslərdə həyata keçirilir, 
mədəniyyət və incəsənət müəssisələrində də estetik tərbiyə tədbirlərinə geniş yer verilir.  
Tərbiyənin digər tərkib hissələri kimi estitik tərbiyədə də baza kimi təlim prosesi götürülür. 
Məktəblərdə tədris edilən dərslərin, demək olar ki, hamısında estetik tərbiyə imkanı vardır. Bir sıra fənlər isə 
bilavsitə estetik tərbiyə və təliminə (musiqi, rəsm,  nəğmə və s.) xidmət edir. 
Məsələn, ədəbiyyat dərslərində yeniyetmə və gənclər bədii əsərləri öyrənirlər. Bu zaman onlar əsər 
qəhramanlarını təhlil edirlər, ona münasibət bildirirlər: Bu isə onları həm də öz hərəkət və davranışlarına 
gözəllik ələmətləri daxil etməyə məcbur edir, onlarda gözəlliyə aid münasibətlər formalaşdırır.  
Ədəbiyyat dərslərində yeniyetmə və gənclər zəngin ədəbi materiallar xalq, yaradıcılığı, poeziya ilə 
tanış olur, yaradıcı  təxəyyülləri  inkişaf etdirir.  
Tarix dərslərində uşaqlar qəhrəman keçmişimizlə tanış olur, müxtəlif tarixi dövrlərdə xalqımızın 
düşdüyü çətinliklər, keçdiyi keşmə-keşli mübarizə yolları ilə tanış olur, azadlıq uğrunda vuruşan 
qəhramanlara rəğbət bəsləyirlər. Onlar istismardan uzaq olan yeni cəmiyyətin, qurulucularına minnətdarlıq 
hissi bəsləyirlər, bu isə estetik tərbiyəyə müsbət təsir göstərir.  
Bədən tərbiyəsi dərslərində hərəkətlərin bədii şəkildə icrası, dərsin musiqi ilə müşayiət edilməsi, 
qamətin düzgün inkişafı kimi məsələlər estetik tərbiyə-nöqteyi nəzərindən çox faydalıdır. Təlim prosesində 
tərbiyə olunmuş bu estetik baxışlar, hissələr insanların müstəqil həyatı və fəaliyyəti prosesində daha da 
möhkəmlənir və inkişaf edir. Həmçinin bu hisslər, baxışlar və onlarda tərbiyə olunmuş, formalaşdırılmış 
estetik bacarıq və adətlər əsasında öz həyatlarını, iş yerlərini gözəllik qanunları əsasında qurmağa səy 
göstərirlər. Daha doğrusu səmərəli estetik tərbiyə estetik özünütərbiyəyə çevrilir.  
Rəsm dərsləri estetik tərbiyədə daha geniş imkanlara malikdir. Bu dərslər vasitəsilə tərbiyə olunanlarda 
rəssamlıq və onun müxtəlif sahələrinə aid biliklər, anlayışlar yaradılır, zəruri bacarıqlar formalaşdırılır. 
Nəğmə dərsəlri də rəsm dərsləri kimi estetik tərbiyədə böyük əhəmiyyətə malikdir. Nəğmə dərslərində səs, 
musiqi, onun ahəngi haqqında məlumatlar verilir, musiqini dinləmə, dərk etmə qabiliyyət və bacarıqları 
formalaşdırılır. İstər nəğmə istərsə də rəsm dərslərində məktəblilərin bu sahədə xüsusi qabiliyyətləri üzə 
çıxırılır və inkişaf etdirilir. 
Estetik tərbiyəni yalnız təlim prsesi ilə məhdudlaşdırmaq olmaz. Dərsdə binovrəsi qoyulmuş estetik 
tərbiyə  dərsdənkənar tədbirlər prosesində və məktəbdənkənar tərbiyə müəssisələrində davam etdirilir. 
Sinifdənkənar tədbirlər prosesində şagirdlərin təlim zamanı qazandıqları bilik, bacarıq və vərdişləri daha da 
inkişaf etdirilib təkmilləşdirilir. 
Təlim prosesinə nisbətən sinifdənkənar tədbirlər məktəblilərin fərdi tələbatına, arzu və istəklərinə, 
maraq və meyllərinə uyğun şəkildə təşkil edilir.  
Rəngarəng sinifdənkənar estetik tərbiyə işlərinə müxtəlif dərnəklər, kütləvi tədbirlər ekskursiyalar və s. 
daxildir.  
Mədəniyyət müəssisələrində təşkil edilən estetik tərbiyə məşğələlərində də  inçəsənətin müxtəlif 
sahələrinə aid bilik, bacarıq və  vərdişlər formalaşdırılır. Bu  məşqələlər təlim məşqələləri olduğu üçün 
təlimə  verilən bütün pedaqoci tələblər  onlara da verilir. Elmi pedaqoci yeniliklər təlimin bu sahəsinə də  
tətbiq edilir. Mədəniyyət  müəssisələrində təşkil edilən bu tip  məşğələlər  də təlim və  tərbiyə  məşğələləri 
hesab edilir və  şəxsiyyət  formalaşdırılması  məqsədlərinə xidmət edir. 
Estetik tərbiyə işində bədii yaradıcılıq və ya incisənət dərnəkləri əhəmiyyətli yer tutur. Bura  rəqs, 
dram, ədəbiyyat, xor, rəsm, bədii tərtibat, tikiş və s. dərnəklər daxildir. Uşaqlar və gənclər arasında geniş 
yayılmış incəsənət növlərindən biri də rəqsdir. Uşaq və yeniyetmələr bayram təntənələrində, müsamirə və 
şənliklərdə həvəslə rəqs edirlər. Uşaqlar, yeniyetmələr və gənclər rəqs zamanı əylənir, sevinir və fərəh hissi 
keçirirlər. Rəqs zamanı hər kəs öz bacarıq və istedadlarını səfərbərliyə alır, gördüklərini yadda saxlamağa 
çalışır, hərəkətləri üzərində düşünür. Bu isə onlarda həm də hafizə və təfəkkürü inkişaf etdirir. 
Məktəbdənkənar və mədəniyyət müəssələrində təşkil edilən rəqslər yaşauyğun təşkil edilir. Ona görə də 
dərnəklər eyni yaşlı, heç olmazsa yaşlarında az fərq olan insanları biləşdirir. Rəqs zamanı geyimlər də gözəl, 
milli və ya müasir olmalıdır.  
Yeniyetmə və gənclərin estetik tərbiyəsində dram dərnəkləri də böyük əhəmiyyət kəsb edir. Dram 
dərnəyində aktyor kimi iştirak edən zaman iştirakçı özünü əsərdə göstərilən aləmdə hiss edir, rola girir, 
personajın hiss və görüşlərini yaşamağa çalışır. Bu proses insanlarda təxəyyül, fantaziya, yaradıcı  
qabiliyyətləri də inkişaf etdirir.  
Hazırlanan tamaşa yeniyetmə və gənclərin,  ümumiyyətlə tərbiyə olunanların yaş xüsusiyyətləri və 
səviyyələrinə uyğün olmalıdır. Sinifdənkənar və məktəbdənkənar tərbiyə işlərində incəsənət əsərlərinə daha 
arqtıq fikir verilməlidir.  
Dərnək işlərinin müvəffəqiyyətinin təmin edilməsi iştirakçılar arasında vəzifə bölgüsünün düzgün 
aparılması və s. kimi şərtlərdən də asılıdır. Kütləvi tədbirlər də estetik tərbiyənin mühüm formalarından 
biridir. Bura incəsənətin  ayrı-ayrı sahələrinə həsr olunmuş məruzə, müharizə və söhbətlər, ədəbi-bədii 
gecələr, radio və televiziya verlişlərinin müzakirəsi, təbiətə və incəsənət muzeylərinə ekskursiyalar, teatr və 
kino tamaşalarına kollektiv gedişlər, mədəni əyləncələr, bədii albom, kütləvi oyunlar və s. daxildir.  Təbiət, 
cəmiyyət və incəsənətdəki gözəllikləri müşahidə və dərketdirmək bu əsasda insanlarda estetik zövqü, 
mühakimə və baxışı formalaqşdırmaq nöqteyi-nəzərindən bütün bu tədbirlərin çox böyük əhəmiyyəti vardır. 
Misal üçün məlum olduğu kimi teatr və kino öz konkretliyi və bədii tərtibatı ilə, həmçinin musiqi və canlı 
söz vasitəsilə təsir edrək insana gözəllikləri dərk etməyi öyrədir, insanın bədii zövqünü və estetik 
mühakiməsini inkişaf etdirir.  
İşin müvəffəqiyyəti əvvəlcədən hazırlıq aparılmasını tələb edir. Bu zaman tərbiyə olunanlara 
baxacaqları film və ya teatrın süjeti ideyası haqqında qısa məlumat verilir. Sonra isə baxılmış əsər müzakirə 
edilir, hər kəsin şəxsi fikri üzə çıxarılır.  
Tərbiyə olunanların incəsənət muzeylərinə ekskursiyaları da əhəmiyyətli yer tutur. Bu ekskursiyalar 
zamanı şagirdlər və tələbələr incsənət nümayəndələri və onların növləri ilə rəssamın, heykəltarışan, memarın 
yaratdığı xarüqələr ilə tanış olurlar.  
Təbiətə ekskursiyalar da tərbiyə olunanların estetik tərbiyəsində, doğma vətənimizin gözəlliklərini dərk 
edib, sevməkdə əhəmiyyətli yeri tutur. Təbiətin estetik gücü haqqında K. D.Uşinski «Bəs şəlalələr, bəs 
təbiət, şəhərin gözəl ətrafı, bəs ətirli çəmənliklər və dalğalı səhralar, bəs güllü-çiçəkli bahar və qızıla bənzər 
payız bizim tərbiyəçilimiz olmayıblarmı? Mən həyat təəssuratımın dərin etiqadı nəticəsində bilirəm ki, gənc 
ruhun tərəqqisində gözəl mənzərənin tərbiyəvi təsiri o qədər böyükdür ki, müəllimin təsiri ona rəqib ola 
bilməz».
7
 
                                                          
7
 К.Д.Ушински. Сочинения, 1952, с.52. 
 
Ailədə və ictimai təşkilatlarda da estetik tərbiyəyə diqqət yetirmək də əhəmiyyətli yer tutur.  
Estetik tərbiyə insan məişətinin hər bir sahəsinə daxil olmalıdır. Böyüyən nəslin zövqünü tərbiyə edib 
təkmilləşdirməkdə onu əhatə edən şəraiti böyük rol oynayır. Tərbiyə olunanı əhatə edən şərait özü də gözəl 
olmalıdır.  
Y.A. Kominski qeyd edirdi ki, məktəbin özü gözləri cəlb edəcək xoş bir yerdə  olmalıdır. Məktəbin 
foyesi və dəhlizləri məşhur şəxsiyyətlərin portretləri, tarixi hadisələrin təsviri, ornament  nümunələri ilə 
bəzənmiş olmalıdır. Məktəbin xaricində  isə kəzinti bağı olmalıdır ki, şagirdlər ağacların bitki və çiçəklərin 
mənzərəsindən zövq alsınlar. 
 Böyük pedaqoqun bu sözlərindəki həqiqət indi də öz əhəmiyyətini saxlayır. Bu tələb mədəniyyət 
müəssisələrinə, həmçinin məktəbdənkənar tərbiyə  müəssisələrinə də aiddir.  
Yeniyetmə və gəncin xarici görkəmi, özünün zəngin daxili aləminə və nəcib hərəkətlərinə uyğun 
gəlməlidir. Bu nöqteyi–nəzərdən geyim insanın estetik mədəniyyəti və zövqü haqqında müəyyən təsəvvür 
verə bilir. 
Hər bir yeniyetmə və gənc təkcə danışıqda deyil, hər şeydə; danışığında, yerişində, rəftar və 
hərəkətlərində, başqalarına qaoşı münasibətində gözəl olmalıdır.  
Uşaqların estetik tərbiyəsində bütün yaş dövrlərində ailə daha çox rol oynayır. Beləki, ailənin yaşlı 
üzvləri, valideyinlər gəzintilər zamanı təbiətdəki gözəllikləri onlara müşahidə etdirir, bu gözəllikləri onlara 
dərk etdirməyə çalışırlar. Ümumiyyətlə tərbiyənin digər tərkib hissələrində olduğu kimi  estetik tərbiyədə də 
ailə mühum, əvəzedilməz əhəmiyyətə malikdir.  
Müstəqil iş üçün sual və tapşırıqlar: 
1. Estetik tərbiyə ilə bədii tərbiyənin  müqayisəsi. 
2. Estetik təlim və estetik  tərbiyə. 
3. Mədəniyyət müəssisələrində estetik təlim və estetik tərbiyə.      
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
FİZİKİ  TƏRBİYƏ 
 
Fiziki tərbiyə də başqa ictimai hadisələr kimi cəmiyyətin iqtisadi siyasi və mədəni inkişafı ilə əlaqədar 
olaraq dəyişir şəxsiyyətin hərtərəfli inkişafı və formalaşmasına xidmət edir. 
Fiziki tərbiyə şəxsiyyətin sağlamlığının möhkəmləndirilməsi, fiziki cəhətdən düzgün inkişafının, 
çevikliliyinin, gümrahlığının təmin edilməsi və onlarda fiziki bacarıq tərbiyə edilməsi prosesidir. Bu isə 
fiziki mədəniyyətin müasir səviyyəsinə uyğun olmalı və fiziki kamilliyə gətirib çıxarmalıdır. Göründüyü 
kimi şəxsiyyətin hərtərəfliliyini sübüt edən dəlillərdən biri də şəxsiyyətin fiziki inkişafı, fiziki cəhətdən 
kamilliyə malik olmasıdır. 
Fiziki tərbiyənin məqsədi sağlam, fiziki cəhətdən kamil, ictimai baxımdan fəal, gümrah şəxsiyyətlər 
yetişdirməkdən ibarətdir. Bu məqsədə uyğun olaraq fiziki tərbiyənin qarşısında aşağıdakı vəzifələr durur: 
- böyüyən nəslin bədəncə sağlamlığının təmin edilməsi; 
- fiziki sağlamlığa və inkişafa xidmət edən bacarıq və vərdişlər formalaşdırılması; 
- fiziki inkişafa dair zəruri anlayışlar formalaşdırılması. 
Fiziki inkişaf  və fiziki tərbiyə kanar təsirlər nəticəsində orqanizmin morfoloji funksiyasının fiziki 
keyfiyyət və qabiliyyətlərinin dəyişməsi və formalaşması prosesidir. 
Fiziki kamillik isə şəxsiyətin fəaliyyətə fiziki cəhətdən hazır olması deməkdir. Yəni şəxsiyyət fiziki 
mədəniyyətə maksimum yiyələnir və özünü fəaliyyətə fiziki cəhətdən günün tələbləri səviyyəsində hesab 
edir. 
Demokratik fikirli pelaqoqlar idmanı şəxsiyyətin ahəngdar inkişafı üçün əsas şərt hesab etmişlər. 
Fiziki tərbiyə həmçinin insanları əməyə və vətənin müdafiəsinə hazırlayır. Bu isə həm sistemli təlim 
müəssisələrində, məktəbdənkənar tərbiyə müəssisələrində, həm də mədəniyyət müəssisələri, idman 
kompleksləri, istehsal və digər müəssisələrdə həyəta keçirilir. Belə müəssisələrdə aparılan fiziki tərbiyə 
işləri insanların həm əmək qabiliyyətlərini inkişaf etdirir,həm də onlarda yeni əmək bacarıq və vərdişlərinin 
yaranmasına imkan yaradır. Mədəniyət və digər müəssisələrdə aparılın fiziki tərbiyə məşğələləri və 
tədbirləri zamanı iştirakçıların fiziki sağlamlığı təmin edilir, fiziki mədəniyyət formalaşdırılır, onlarda 
estetik əxlaqi görüşlər daha da cilalanır, möhkəmlənir. İnsanlarda kollektivçilik münasibətləri möhkəmlənir. 
Məsələn, keçirilən idman yarışlarına hazırlıq mərhələlərində və yarışların keçirilməsi prosesində 
kollektivçilik münasibətləri daha da inkişaf edir. Qarşıya çıxan çətinliklərin aradan qaldırılması 
müvəffəqiyyətin təmin edilməsi üçün kollektivin tələblərinin yerinə yetirilməsi qarşılıqlı yardım, kömək, 
qarşılıqlı anlaşma kimi kollektivçilik münasibətlərini daha da inkişaf etdirib möhkəmləndirilir. Yarışlar və 
müxtəlif fiziki tədbirlər prosesində yaranmış vəziyyətdən asılı olaraq müstəqil seçim, vəziyyəti də meydana 
çıxır ki, bu da tərbiyə olunanlarda həm müstəqillik həm də məsuliyyət tərbiyə edir. Beləki, müstəqil hərəkət 
seçimi zamanı həm də bu icra ediləcək hərəkətin nəticəsi və onun ümumi işə təsiri də düşünülür. Bu 
vəziyyət özü həmçinin insanlarda qorxaqlığın qarşısını alır, onları cəsarətli edir. 
Müxtəlif müəssisələrin funksiyasından asılı olaraq fiziki tərbiyənin təşkili  formaları müxtəlifdir. 
Sistemli təlim-tərbiyə müəssisələrində fiziki tərbiyə xüsusi dərslərdə aparılır, yəni ibtidai siniflərdə – 1-ci 
sinifdən başlayaraq bütün təhsil müəssisələrində idman dərslərində uşaq, yeniyetmə və gənclərə həyat üçün 
zəruri olan idman bacarıq və vərdişləri formalaşdırılır, fiziki inkişaf üçün zəruri biliklər verilir. Həmin 
dərslərdə aşılanacaq bilik, bacarıq və vərdişlər təhsil nazirliyinin təsdiq etdiyi proqram əsasında aparılır. Bu 
dərslərdə təhsil vəzifələri həll edilməklə yanaşı orqanizmin funksional imkanlarının artırılması da nəzərdə 
tutulur. İdman dərsləri vasitəsilə ƏMH kompleksinin normativləri həyata keçirilir. Fiziki tərbiyə 
məşğələlərinə aşağıdakı tələblər verilir.  
1. Bədən tərbiyəsi məşğələləri sağlamlaşdırıcı xarakter daşımalı, gigiyenik     
  tələblərə cavab verməlidir. 
 2.Tərbiyə olunanların fiziki imkanları, hazırlığı öyrənilməli, fərdi       
    xüsusiyyətlərinə istinad edilməlidir. 
       3.Məşğələlərdə idman hərəkəiləri, onların insanlarda formalaşdırılması tərbiyənin digər tərkib hissələri 
ilə əlaqəli şəkildə aparılmalıdır. 
       4.Gün rejiminin təşkili də insanların fiziki inkişafı, sağlamlığının təmini  istiqamətində qurulmalıdır. 
       5.Bədən tərbiyəsi, məşğələləri, müəyyən idman bacarığı və ya vərdişi  formalaşdırılması ilə 
nəticələnməlidir. 
Sistemli təlim müəssisələrində idman dərslərində əsası qoyulmuş fiziki tərbiyə işi sinifdən və 
məktəbdənkanar tərbiyə işlərinədə davam etdirilir. Bunlara misal olaraq tədris müəssisələrinədə məşqlər, 
əməli gimnastikalar, böyük tənəffüzlərdə təşkil olunan oyunlar, idman əyləncələri və s. göstərmək olar. 
Sinifdənkanar idman məşğələləri idman dərslərinin davamı olub, ümumi fiziki hazırlığın artırılmasına, 
idmana aid marağın inkişaf etdirilməsinə xidmət edir. Bu bütün tədris müəssisələrində idman fəaliyyəti 
əsasında qurulur. Bu işə idman müəllimləri, təlimatçılar pedaqoji rəhbərlik edir, fəal idmançıların, gənclərin 
gücündən istifadə edilir. Sinifdənkanar tədbirlərin təşkil edilməsində əsas məqsəd uşaq, yeniyetmə və 
gəncləri bədən tərbiyəsi və idman işlərinə cəlb etmək, bu sahədə bacarıq və vərdişlərini daha da 
möhkəmləndirmək, insanlarda təşkilatçılıq bacarığı formalaşdırmaqdan ibarətdir. Sinifdənkanar idman 
tədbirləri içərisində kütləvi idman yarışları, idman bayramları böyük əhəmiyyət kəsb edir. Bu yarışlar və 
bayramlar zamanı idman, bacarıq və vərdişləri nümayiş etdirilməklə yanaşı tərbiyənin digər tərkib hissələri 
insanların malik olduğu əqli və əxlaqi keyfiyyətləri də nümayiş etdirilir. 
Müxtəlif tip yay istirahəti düşərgələrində təşkil edilən idman işləri də bədən tərbiyəsində əhəmiyyətli rol 
oynayır. Bu düşərgələrdə uşaq, yeniyetmə və gənclərin səhhəti, hərəki bacarıq və vərdişləri möhkəmləndirilir. 
Bu düşərgələrdə fiziki tərbiyənin bütün növləri və imkanlarından istifadə olunur: səhər gimnastikası, müxtəlif 
idman oyunları, ƏMH normalarının yerinə yetirilməsi və s.  
Bədən tərbiyəsi işində mədəniyyət müəssisələri, idman komplekslərinin rolu xüsusidir. Bu 
müəssisələrdə idmanın bütün növləri üzrə müxtəlif yaşlı insanlar spartakiadalara, idman yarışlarına, 
olimpiadalara hazırlanırlar. Bu hazırlıq əsasən idmanın bir sahəsi üzrə aparılır. Yəni idmançı bir sahə üzrə 
yarışa, olimpiadaya, bayrama və s. hazırlanır, həm də bu prosesdə qarşıya qoyulan məqsədin 
müvəffəqiyyətini təmin edən digər idman təmrinləri də yerinə yetirilir. Bu terminlərdə idmanın bir neçə 
növünə aid mövcud bacarıq və vərdişlərdən formalaşdırılır. Beləliklə, bir neçə idman vərdişləri kompleks 
şəkildə də istifadə edilir, bu isə idmançını fiziki cəhətdən daha da kamilləşdirir, həmçinin onda əxlaqi 
saflığın əsasını qoyur. Yarışlar zamanı hər kəsin ictimai mənafeyi ilə şəxsi mənafeyi çuğlaşır. O, başa düşür 
ki, qalib gəlməklə həm öz şəxsi həm də aid olduğu ölkənin, millətin mənafeyini müdafiə edir. Qələbə 
zamanı ölkəsinin dövlət himninin səsləndirilməsi, bayrağının qaldırılması həm idmançıda həm də onu əhatə 
edənlərdə milli iftixar hissi yaradır, ideya-siyasi cəhətdən mətinləşdirir. İdman hazırlığı prosesində 
məsuliyyət hiss, iradə, dözümlülük, mətin olmaq, çətinliyə dözüm, özünü məcbur etmə kimi keyfiyyətlər də 
inkişaf edib, möhkəmlənir.  
Mədəniyyət müəssisələri və idman komplekslərində sistemli təlim müəssisələrindən fərqli olaraq hər 
kəs yaşından, cinsindən, peşəsindən asılı olmayaraq, fiziki tərbiyə çalışmalarında iştirak edə bilərlər. Bu 
zaman iştirakçıların fiziki və digər imkanları nəzərə alınır, bədən tərbiyəsi və fiziki hazırlığa verilən 
gigiyenik-pedaqoji tələblərə riayət edilir. Bu müəssisələrdə həmçinin fiziki tərbiyə müəyyən mənada 
özüntərbiyə xarakteri alır. Hər kəs özündə istədiyi fiziki qabiliyyəti, bacarıq və vərdişi formalaşdırır. Ona 
görə də özüntərbiyə prinsipləri stimul və motivləri idman tapşırıqlarının yerinə yetirilməsində özünü 
göstərir. 
Ümumiyyətlə mədəniyyət  müəssisələri, idman  kompleksləri, səhiyyə və digər  müəssisələrdə idmana 
aid  məşğələlər iki  məqsədlə təşkil edilir: 
1. Sağlamlığı bərpa və  təmin  edən məşğələlər. 
2. Xüsusi məqsədli məşğələlər. 
Bu məşğələlərin xüsusi məqsədi  olduğu üçün ayrı – ayrı proqramlar əsasında aparılır. Belə tip 
məşğələlər orta  ümumtəhsil   məktəblərindəki dərslər və əlavə məşğələlərdən fərqli şəkildə aparılır, ona 
daha çox vaxt  ayrılır. Amma təlim və tərbiyənin bütün qanunlarına tabe edilir. 
 
Müstəqil iş üçün sual və  tapşırıqlar: 
1. Mədəniyyət müəssisələrindəki idman məşğələlərinin məqsədi. 
2. Fiziki təlim və fiziki  tərbiyə anlayışlarının müqayisəsi. 
3. Müxtəlif tip müəssisələrdə idman məşğələləri. 
 
 
 
 
 
 
ƏMƏK  TƏRBİYƏSİ 
 
Hərtərəfli inkişaf etmiş şəxsiyyətə verilən əsas və mühüm tələblərdən biri də şəxsiyyətin əməyə qadir 
olması, istehsalın, xalq təsərrüfatının bu və ya digər sahəsində fəaliyyət göstərmək bacarığına, əməyə, əmək 
adamlarına müsbət münasibətlərə malik olmasıdır. Hər kəs, xüsusən həyata atılan yeniyetmə və gənclər, 
istehsalın bir sahəsində çalışmaq üçün zəruri əmək bacarığı və vərdişlərinə malik olmalıdır. Bu əmək 
bacarıq və vərdişlərinin həm ailədə, həm də sistemli təhsil müəssisələrində təlimin ilk günlərindən əsası 
qoyulur. Əmək, bacarıq və vərdişləri məhz əmək tərbiyəsi vasitəsilə həyata keçirilir. İnsanların əməyə hazır 
şəkildə formalaşdırılması birinci həyati zərurətdir. İnkişaf etmiş demokratik cəmiyyət tələb edir ki, böyüyən 
nəsl əmək əsasında tərbiyə alsın, hələ kiçik yaşlarından quruculuq və yaradıcılıq fəaliyyətində iştirak 
etsinlər. Quruculuq işində əmək fəaliyyətində iştirak etməklə onlarda zəruri əmək bacarıq və vərdişləri 
tərbiyə edilsin. Əmək tərbiyəsi həm də insan şəxsiyyətinin, insanlarda zəruri əxlaqi keyfiyyətlərin 
formalaşmasında böyük əhəmiyyətə malikdir. Əmək prosesi özü onda iştirak edənlərin şəxsiyyətinə təsir 
göstərir, onlarda iradə, dözümlülük, dostluq, yoldaşlıq, əməkdaşlıq, kollektivçilik, qarşılıqlı yardım kimi 
əxlaqi keyfiyyətlər formalaşdırır, tənbəllik, məsuliyyətsizlik, tüfeylilik və s. kimi əxlaqi nöqsanları aradan 
qaldırır. 
Əmək tərbiyəsi sistemli və məqsədyönlü şəkildə təlim-tərbiyə müəssisələrində aparılır.  
Əmək tərbiyəsi müəllim və tərbiyəçinin rəhbərliyi altında böyüyən nəsldə, ümumiyyətlə insanlarda 
həyat üçün zəruri olan əmək, bacarıq və vərdişlərin, əməyə, əmək adamlarına məhəbbət hissi 
formalaşdırılması prosesidir. Ona görə də əmək tərbiyəsi, əmək təlimi və əmək tərbiyəsi olmaqla iki hissəyə 
ayrılır. 
Əmək təlimi xüsusi əmək dərslərində aparılır. Bu dərslərdə əmək fəaliyyətinin maddi istehsal prosesi 
haqqında zəruri elmi məlumatlar verlir, müvafiq bacarıq və vərdişlər formalaşdırlır.  
Birinci sinifdən başlayaraq uşaqlar əmək dərslərində əməyə hazırlanırlar. Orta ümumtəhsil 
məktəblərində əmək təlimi xüsusi proqram əsasında aparılır. Bu proqram təhsil nazirliyində təsdiq edilir, 
respublikanın bütün məktəbləri üçün eyni və zəruri olub bütün siniflər üzrə əmək təliminin məzmununu 
əhatə edir. Kiçik siniflərdə əmək təlimi əsasən öyrədici xarakter daşıyırsa, yuxarı siniflərdə artıq yeniyetmə 
və gənclər məhsuldar əməkdə ihtirak edirlər. Beləki, IX-XI siniflərdə yeniyetmələr istehsalat təcrübələrində 
istehsalın müəyyən sahəsində məhsuldar əməkdə bilavasitə iştirak edir, məhsul istehsal edir, öz əməklərinin 
bəhrəsini görürlər. Orta məktəblərdə əməyə düzgün və şüurlu münasibət tərbiyə edilməsi imkanları genişdir. 
Buna uşaq və yeniyetmələrin təlim əməyi, əmək dərsləri ictimai-faydalı işlərdə iştirakı və s. aid etmək olar. 
Səmərəli təşkil olunması təlim prosesində tərbiyə olunanlar əməyə alışır, biliklərinin qiymətləndirilməsi ilə 
əməklərinin nəticəsini görür, əməyi sevir, kiçik yaşlarından ona hazırlanır. İstənilən şəraitdə əmək təlim işi 
ilə əlaqələndirilməlir; bu həm əməyi, həm də təlimin şüurluluğunu təmin edir. Kənd təsərrüfatına aid 
təcrübələr zamanı aqrotexniki üsullardan, üzvi və mədəni kübrələrdən vaxtında və yerində istifadə edilir, 
kənd təsərrüfatı maşınları işlədilir. 
Bu zaman müəllim uşaq əməyinin elmiliyini, elmlə təcrübəni əlaqələndirməyi tərbiyə olunanların 
diqqət mərkəzinə gətirməlidir. Əmək tərbiyəsi müəyyən pedaqoji tələblər əsasında aparılır. Bunları 
aşağıdakı şəkildə təsnif etmək olar:  
- Əmək fəaliyyətindən tərbiyə vasitəsi kimi istifadə edilməlidir. İstehsal fəaliyyətində (kiçik vəya 
böyük) iştirak elə şəkildə qurulmalıdır ki, bu prosesdə iştirak edən hər kəs əməyinin nəticəsini görərkən 
özünü cəmiyyət üçün faydalı şəxs hesab edə bilsin. Əməyinin nəticəsinin əhəmiyyətini dərk etsin, bununla 
fərəhlənsin. Qarşıya çıxan əmək çətinliklərindən qorxmasın, bu çətinliyi aradan qaldırmaq istiqamətlərini 
arasın. 
- Əmək uşağın yaşına, gücünə uyğun qurulmalıdır. Bu tələb əmək proqramlarında öz əksini tapır. 
Əmək təlimi uşaqların fiziki, intellektual, psixoloji inkişaf səviyyəsinə uyğun qurulur. Əməyin bütün 
sahələrində, yəni təlimdənkanar ictimai-faydalı və digər tədbirlərdə bu tələb nəzərə alınmalıdır. Bu tələb 
həmçinin mədəniyyət müəssisələrində təşkil edilən əmək fəaliyyətlərində, texniki və yaradıcı, tikişçilik və s. 
dərnəklərin təşkilində də nəzərə alınır. Bu müəssisələrdə təşkil edilən yaradıcı əmək fəaliyyəti zehni əməklə 
fiziki əməyi birləşdirməli, iştirakçıların yaradıcılıq qabiliyyətlərini inkişaf etdirməli, onlarda yeni əxlaqi 
keyfiyyətlər  formalaşdırmalı, özünətəhsili stimullaşdırmalıdır. 
- Əmək tərbiyəsi uşaq və gənclərin fiziki inkişafına təkan verməlidir. Əmək prosesində işlədilən 
alətlər, görülən işlər onların əzələlərini inkişaf etdirib, möhkəmləndirməlidir. İş şəraiti elə qurulmalıdır ki, 
bədəninin quruluşu, qaməti, mütənasibliyi, görmə qabiliyyəti və s. düzgün inkişaf etsin. 
- Əmək təlimi və tərbiyəsində sistematiklik və ardıcıllığa xüsusi fikir verilməlidir. Uşaq və 
yeniyetmələrdə əmək adətləri formalaşdırmaq üçün onların hər gün əmək fəaliyyətində iştirak etməsini 
təmin etmək lazımdır. Yaradılmış əmək adətləri isə böyüyən və inkişaf edən insanı əməyə psixoloji 
cəhətdən hazırlayır, onlarda ictimai fəallıq formalaşdırır. 
- Əmək tərbiyəsi prosesində fərdi əməklə kollektiv əmək əlaqələndirilməlidir. Fərdi əmək tərbiyə 
olunanlarda müvafiq əmək vərdişləri, fərdi məsuliyyət formalaşdırır, iradəni inkişaf etdirib möhkəmləndirir. 
Kollektiv əməkdə isə bu cəhət kollektiv səylə birləşir, ictimai əhəmiyyət kəsb edir, daha səmərəli şəkil alır. 
Kollektiv əməkdə əsas cəhət onlan ibarətdir ki, ümumi əmək kollektiv üzvləri arasında bölüşdürülür, 
kollektiv üzvləri fəaliyyət baxımından bir-birindən asılı olur, kollektiv əməyin müvəffəqiyyətli nəticəsi hər 
fərdin əməyindən asılı olması hər fərdin məsuliyyətini birə-iki artırır, onlar daha diqqətli olmağa çalışırlar. 
Əgər fərdi əmək zamanı fərd yalnız öz işinin nəticəsi üçün məsuliyyət daşıyırsa, kollektiv əmək zamanı isə 
bütün kollektivin əməyi üçün məsuliyyət daşıyır.  
- Əməyin  müxtəlif növləri mövcuddur. Ailədə özünəxidmət əməyinin əsası qoyulur, məktəbəqədər 
tərbiyə müəssisələri və təhsil müəssisələrində davam etdirilir. 
Həmçinin özünəxidmət əməyi bütün istehsal müəssisələri, fəaliyyətin bütün sahələrində mövcuddur və 
hər kəsdən tələb olunan zəruri fəaliyyət növlərindən biridir. Əməyin bu növünə gigiyenik qaydalar, şəxsi 
əşyaları, dərs və iş ləvazimatlarını təmiz və səliqəli saxlamaq və s. aiddir. Özünəxidmət əməyi ictimai-
faydalı əməyin ilk mərhələsidir. Özünəxidmət əməyi şagirdin, tələbənin, işçinin bilavasitə özü, iş yeri, ailəsi, 
onu əhatə edən mikromühitlə bağlıdır. İctimai-faydalı əmək isə cəmiyyətin xeyrinə pulsuz əməkdir. Əməyin 
bu növü rayon, şəhər üzrə keçirilən kampaniya xarakterli fəaliyyət növüdür. 
Nəticəsində maddi nemət əldə edilən fəaliyyət məhsuldar əmək adlanır. Bu fəaliyyətin ən geniş forması 
olub. Əvvəli ümumtəhsil məktəblərindən başlanır. Əmək dərslərində uşaq və gənclər müxtəlif məişət 
əşyaları (stol, stul və s. əmək alətləri) düzəldir, məktəbyani sahələrdə müxtəlif kənd təsərrüfatı məhsulları 
yetişdirir və s. məhsuldar əmək sahələrində çalışırlar. 
Mədəniyyət müəssisələrində isə müxtəlif dərnəklərdə bu və ya digər əmək sahəsini  öyrənməklə maddi 
məhsul istehsal edirlər. Məsələn texniki dərnəklərdə texniki sahədə yaradıcılıq işlərini tətbiq edərək, yeni 
texniki vəsait hazırlanır və sınaqdan keçirilir. Bu isə yeni texniki tərəqqilərinin əmək məhsuldarlığının 
artırmasının əsası və ya vasitəsi olur.  
İslah əmək koloniyalarında müxtəlif növ əmək fəaliyyətlərindən xüsusi tərbiyə vasitəsi kimi istifadə 
edilir. Burada yeniyetmə və gənclərə həm müxtəlif peşələr öyrədilir, məhsul istehsal edilir, həm də bu 
prosesdə yeniyetmə və gəncdə digər əxlaqi keyfiyyət formalaşdırılır. 
Əmək tərbiyəsinin məzmunu müxtəlif təlim-tərbiyə müəssisələri üçün müvafiq nazirliklər və baş 
idarələr tərəfindən müəyyən edilir. Məsələn, orta ümumtəhsil məktəblərində əmək tərbiyəsi məktəblərin 
tərbiyə edilməsinin nümunəvi məzmununda  göstərilir. Bu proqramda I sinifdən başlayaraq XI sinifə qədər 
hər sinif üzrə (yəni ayrı-ayrı siniflər üzrə) əmək bacarıq və vərdişləri, mənimsədiləcək biliklərin konkret 
məzmunu verilmişdir. 
Əmək tərbiyəsinin gənclərin peşə yönümü sahəsində də əhəmiyyətli rolu vardır. Peşə – xalq 
təsərrüfatının bu və ya digər konkret bir sahəsinə aid bilik, bacarıq və vərdişlərə yiyələnmədir, həmin sahədə 
fəaliyyətə qoşula bilmək üçün yiyələnmiş zəruri əmək keyfiyyətləridir. Peşə yönümü isə yeniyetmə və 
gənclərin peşə seçməsi üçün ali məktəb və ictimayyətin həyata keçirdiyi xüsusi tədbirlər sistemidir. 
Yeniyetmə və gənclərin peşə marağının öyrənilməsi, qabiliyyətlərin müəyyənləşdirilməsi, peşələrə aid 
məlumat, peşəyə aid bilik, bacarıq və vərdişlər, seçilmiş peşə üzrə işə düzəlmə, peşəyə uyğunlaşma, 
yenidənoriyentasiya və s. peşə yönümünün məzmununu təşkil edir. 
Peşə maarifi, peşə məsləhəti, peşə təmayülü peşə yönümünün komponentləri hesab edilir. Peşə yönümü 
yeniyetmə və gənclərin peşə nöqteyi-nəzəridən öyrənilməsindən başlayaraq yenidən oriyentasiyasına qədər 
olan bütün işlər sistemini əhatə edir. Peşənin səhv seçilməsi, peşə üzrə yenidən iş aparılaraq qabiliyyətə 
uyğun peşə seçilməsi prosesi yenidənoriyentasiya adlanır. 
Peşə ilə ixtisas məfhumu bir-birinə oxşar olsa da hər məffhumun öz mahiyyəti vardır. Peşə daha geniş 
anlayış olub, bir neçə ixtisası əhatə edir və s. 
Məsələn, müəllimlik peşəsi fənlərin tədrisi üzrə bir neçə ixtisasları əhatə edir. Mühəndislik peşəsi 
fəaliyyət sahələrinə görə çoxlu ixtisasları əhatə edir. 
Peşə seçilməsində əsas məsələ xalq təsərrüfatının müasir dövrdə tələblərini nəzərə almaqdır. Peşəyə 
istiqamətləndirmədə həm müasir sənayenin inkişafı, onun tələbləri, həm də ölkənin inkişaf prespektivləri, 
dövlətin və xalqın mənafeyi nəzərə alınmalıdır. Bu prosesdə həmin məsələlər yüksək vətəndaşlıq hissi 
əsasında həyata keçirilir. 
Peşəyə istiqamətləndirmə işində həmçinin istehsal və qeyri-isehsal sahələrinin mahiyyətinin açılması, 
fəaliyyət növləri haqqında məlumat verilməsi də əhəmiyyətli yer tutur. Peşəyə istiqamətləndirmə orta 
ümumtəhsil məktəblərdə yuxarı siniflərdə aparılır. 
Mədəniyyət müəssisələrində isə peşə yönümünün səmərəli aparılması işinə daha geniş imkan vardır. 
Bu müəssisələrdə nəzəri işlə əməli iş əlaqəli, əyani şəkildə aparılır. Beləki, yeniyetmə və gənclər asudə 
vaxtlarında öz marağına görə dərnəklərdə birləşir. Bu dərnəklər və digər işlər vasitəsilə gənclər həmin 
fəaliyyət prosesində bilavasitə məşğul olur, fəaliyyətin əsas məğzi ilə tanış olur. Seçdiyi və ya seçəcəyi 
peşənin sirlərini öyrənir və bu işlə öz imkanlarını, bu fəaliyyət növündə çalışa biləcəyini şüurlu surətdə dərk 
edir. Bu zaman artıq peşələr haqqındakı romantika reallaşır, yeniyetmə və gənclər həmin peşəyə şüurlu 
yanaşırlar. 
Müstəqil iş üçün sual və  tapşırıqlar: 
1.Əmək  tərbiyəsinin vəzifələri. 
2.Müasir dövrdə əmək  tərbiyəsinə verilən tələblər. 
3.Əməyin elmi əsasları haqqında. 
 
 
 
HÜQUQ  TƏRBİYƏSİ 
 
Hüquq tərbiyəsi şəxsiyyətin hərtərəfli inkişafı, formalaşması şərtlərindən biri hesab edilir. Digər 
tərəfdən mövcud qanunçuluğun möhkəmləndirilməsi özü kütlələrin hüquqi bilik və münasibətlərə 
yiyələnməsini tələb edir. İnsan yarandığı gündən müəyyən cəmiyyətin üzvü olur. Bu cəmiyyətdə cəmiyyətin 
digər üzvləri kimi onun həyatı müxtəlif cəhətlərdən tənzim olunur. Hüquqi qaydalar da insanın həyat və 
fəaliyətini dövlət mövqeyi baxımından tənzim edir. Hüquq qaydaları mövcud inzibati dövlət orqanları 
tərəfindən müəyyən edilir. Bütün cəmiyyət üzvlərinin tutduğu mövqe və vəzifəsindən asılı olmayaraq həmin 
qanunlara riayət etməsi məcburidir. Deməli, dövlətin hər şəxs qarşısına qoyduğu məcburi tələblərdən biri 
hüquqi qanunlara riayət etməkdir. Bunun üçün isə hər bir vətəndaş icra etməli olduqları hüquq qaydaları, 
şəxsi hüquqi imtiyazları haqqında məlumata malik olmalıdır. Bu isə həm sistemli təlim və tərbiyə 
müəssislərində həm də digər mədəniyyət müəssisəlrində hüquq tərbiyəsi vasitəsilə aparılır. Hüquq tərbiyəsi 
tərbiyə olunanlarda hüquqi biliklər yaratmaq və bu məlumatlara uyğun zəruri münasibətlər 
formalaşdırılması prosesidir.  
Hüquq tərbiyəsinin məzmununa: 
- zəruri hüquqi biliklər aşılamaq; 
- yüksək vətəndaşlıq hissi fformalaşdırmaq; 
- mövcud qanunları və sosial birgə yaşayış qaydalarına hörmət hissi tərbiyə etmək; 
- dövlət qanunçuluğunun hər hansı pozuntularına qarşı barışmazlıq; 
- hüquq qaydalarının mühafizəsində fəal iştirak etməyə hazır olmaq və s. daxildir. 
Bu yuxarıda qeyd edilən məsələlər hüquq tərbiyəsinin əsas istiqamətini təşkil etməli, tərbiyə ilə məşğul 
olan bütün müəssisələrdə hüquq tərbiyəsi həmin istiqamətdə aparılmalıdır. İndi isə hüquq tərbiyəsinə tərif 
verək. 
Hüquq tərbiyəsi tərbiyəçinin rəhbərliyi və müxtəlif vasitələrin tətbiqi ilə insanlarda cəmiyyətdə 
mövcud olan hüquq normaları və qaydalarına müvafiq bilik, bacarıq, vərdişlər və bu qanunlara münasibət 
formalaşdırmaqdan ibarət pedaqoji prosesdir. 
Bu vaxta qədər hüquq tərbiyəsi, əxlaq, ideya-siyasi və s. tərbiyənin tərkib hissələrində verilirdi. Son 
vaxtlar isə cəmiyyətin ümumi inkişafı və pedaqoji təcrübələrin nəticələrini nəzərə alaraq hüquq tərbiyəsinin 
ayrıca tərbiyə işi kimi verilməsi zərurəti meydana çıxdı. 
İnsanlar daşıdıqları yerinə yetirməli olduqları məcburi hüquq və vəzifələri dərk etməlidirlər. Bu isə 
hələ kiçik yaşlarından hüquq tərbiyəsi vasitəsilə həyata keçirilir. Hüquq tərbiyəsi  sistemli təlim-tərbiyə 
müəssisələrində daha mütəşəkkil və məqsədyönlü aparılır. O, hüquq təlimi və hüquq tərbiyəsi olmaqla iki 
yerə ayrılır. Hüquq təlimi həm xüsusi dərslərdə, həm də müxtəlif fənlərin tərkibində hüquqi biliklərə 
yiyələndirmədir. Bu biliklər insanların hüquqi münasibət, rəftar və davranışının bazasıdır.  
Tədqiqatlar göstərir ki, hüquqi pozğuntularına çox zaman səbəb insanların qanunları bilməməsindən 
irəli gəlir. Ona görə də təlim prosesində hüquq normalarına dair sistemli və ardıcıl biliklər mənimsədilir. Bu 
biliklər onlarda həmçinin dövlət qanunları qraşısında məsuliyyət və cavabdehlik də formalaşdırır. Hüquq 
təlimi vasitəsilə hər bir vətəndaşa yaşadığı cəmiyyətin, daha konkret desək, dövlətin qanunları şüurlu 
surətdə dərk etdirilir, onlarda nəinki özlərinin bu qanunlara riayət etməyə, həmçinin onu pozanlara qarşı 
mübariz və barışmaz olma inamı yaradılır. Orta ümumtəhsil məktəblərinin birinci sinfindən başlayaraq 
uşaqlara həm müvafiq biliklər verilir, həm də ona münasibət formalaşdırılır. Bu xüsusi proqram əsasında 
aparılır. Digər təhsil müəssisələrində universitet, kollec, seminariya, orta ixtisas məktəbləri, hərbi məktəblər 
və s. də hüquqi biliklər xüsusi hüquq dərslərində aparılır. Bu dərslərdə hər kəsin öz şəxsi hüquq və vəzifələri 
istehsalat prosesində icra edilən qanunlar, beynəlxalq hüquq normalarının həyat və fəaliyyət üçün zəruri 
formaları haqqında biliklər mənimsədilir. İstehsalat müəssisələri, mədəniyyət və digər müəssisələrdə də 
ehtiyac yarandıqda yeni hüquqi məlumatlar verilir.  
Hüquq təlimi hüquq tərbiyəsi ilə parallel aparıldıqda daha səmərəli nəticə verir. Müəllim və tərbiyəçi 
aşılanan hər bir hüquqi biliyin tərbiyə olunanın şəxsi keyfiyyətinə çevrilməsinə nail olmalıdır. Yəni 
aşılanmış hər bir hüquqi bilik insanların həyatında, mövqeyində fəal şəkildə təzahür etməlidir. Hüquqi 
düşüncə insanın fəal həyat mövqeyinə çevrilməlidir. Hüquq tərbiyəsi vasitəsilə insanlarda barışmazlıqla 
yanaşı mübarizlik, qanunsuzluğa qarşı çıxma, durğunluğa, inamsızlığa, qorxaqlığa, etinasızlığa, mütiliyə 
qarşı çıxma kimi hisslər də tərbiyə olunur.  
Hüquq tərbiyəsi həmçinin insanların sosial, hüquqi fəallığını yüksəldir. İnsanların müxtəlif sosial vəziyyətdə 
hüquqları da müxtəlif olur. İnsan inkişaf edib böyüdükcə onun vəzifələri, həyat hadisələrinə münasibətidə dəyişir. 
Məsələn, kiçik yaşlarında insan qayğı içində bəslənir, sonra təlim vəzifələri icra edir, yeniyetmə və gənclik 
dövründə həm ailədə həm də ictimayətdə müxtəlif vəzifələr yerinə yetiri, ailə qurur, ata və ya analıq edir, rəsmi 
fəaliyyət göstərir və s.  
Bu dövrələrin hər birində insanlar müxtəlif qanunlara riayət etməlidirlər ki, bu da tərbiyə prosesində 
onlara tədricən aşılanır. 
Hüquq tərbiyəsində həm təlim, həm də tərbiyənin bütün prinsipləri fəaliyyət göstərir. Çünki bu 
prosesdə həm hüquqi gerçəkliklər dər edtdirilir, həm də ona münasibət formalaşdırılır. 
Hüquq tərbiyəsində həmçinin həm təlim, həm də tərbiyə üsullarından istifadə edilir.  
Qeyd etdik ki, hüquq tərbiyəsi sistemli və məqsədyönlü şəkildə təlim-tərbiyə müəssisələrində aparılır.  
Bundan başqa hüquq tərbiyəsi sinifdən və məktəbdən kanar tərbiyə,  mədəniyyət istehsalat, dövlət, 
səhiyyə müəssisələrində, idman kompleksləri və digər kollektivlərdə, birliklərdə aparılır. Sinifdənkanar 
tədbirlərdə və digər müəssisələrdə aparılan hüquq tərbiyəsi sistemli təhsil müəssisələrində aparılan hüquq 
tərbiyəsi işini davam etdirir və tamamlayır. İnsanlar kollektivdə formalaşır və onların yaradıcılıq 
qabiliyyətləri,  həyata, insanlara münasibəti formalaşır, möhkəmləndirilir, inkişaf etdirilir. Məktəbdənkanar 
tədbirlərdə həm yeniyetmə gənclər, həm də yaşlı adamlar cinayətlərdən çəkindirilir, ictimai təhlükəli 
əməllərin qarşısı alınır. Bu zaman tərbiyə olunanlarda həm də hüquqi mədəniyyətin də formalaşdırılması 
vacibdir. Məktəbdənkanar tərbiyə müəssisələri mədəniyyət və digər müəssislərində aparılan tərbiyə işləri 
digər tərbiyə işi ilə əlaqəli kompleks şəklində aparılmalıdır. Əxlaq tərbiyəsi ilə hüquq tərbiyəsinin qarşılıqlı 
əlaqədə aparılmasının daha geniş tərbiyəvi imkanları mövcuddur. Beləki, istər əxlaq, istərsə də hüquq 
cəmiyyətin müəyyən etdiyi normalardır. Hər ikisi ictimai şüur formasıdır. Əlaqəli formalaşdırma prosesində 
insanlar dərk edirlər ki, hüquq normalarını inzibati dövlət orqanları yaradır və həmin orqanlar da onu 
müdafiə edir. Əxlaq isə insanların uzun illər boyu yaratdıqları xeyr, şər, ədalətli-ədalətsiz və s.  münasibətlər 
sistemidir. Onu insanlar yaratmış, ictimai rəy də qoruyur. Lakin bunlar bir-birilə əlaqədardır, biri digərini 
mövcudluğunu təmin edir, biri, gicərini qoruyur.  
Məktəbdənkanar və mədəniyyət müəssisələrində hüquq tərbiyəsinin aşağıdakı üsulları və formaları 
mövcuddur; 
A) Şifahi, sözlü; 
B) Təcrübi; 
C) Əyani. 
Şifahi formaya mühazirə, məruzə, oxucu konfransları, disputlar,  görüşlər, tematik gecələr və s. aiddir. 
Təcrübi formaya ekskursiyalar, milisin gənc dostları klubları, hüquqa dair kitab sərgiləri, müharibə və 
əmək qəhrəmanlarının şəxsi əşyaları və s. daxildir. 
Hüquqi tədbirlər prosesində hüquq tərbiyəsi üzrə işin formaları müvəqqəti və daimi olmaqla iki yerə 
bölünür. Müvəqqəti fəaliyyət göstərən formalara mühazirələr, söhbətlər, məruzələr, görüşlər, sual-cavab və 
tematik gecələr, şifahi jurnallar, disput və olimpiadalar, bədii və sənədli filmlərə baxış, məhkəmə 
iclaslarında iştirak və s. daxildir. 
Daimi fəaliyyət göstərən formalara isə «Xalq universitetləri»,  «hüquq fakültələri»  və ya lektoriyaları, 
«Gənc hüquqşünas»,  «16 yaşlılar klubu», «Qılınc və qalxan», «Polisin gənc dostları», «Gənc ləpirçilər 
guşəsi» daxildir. 
Mühazirə və söhəbətlər zamanı dövlət və hüquq haqqında nəzəriyyələr, hüquq normalarının və 
qanunlarının demokratik prinsipləri izah olunur. Mühazirə və söhbətlər kütlələri hüquqi cəhətdən 
maarifləndirir, hüquqi şüur və mədəniyyəti yüksəldir, hüquq pozğunluqlarının profilaktikasına şərait yaradır. 
Tematik və sual-cavab gecələri müəyyən hüquqi bir problemə həsr olunur. Tematik gecələr «Sənin 
vətəndaşlıq borcun», «Cəmiyyətdə hüquq və əxlaq», «Qanun və yeniyetmə», «Hüquqi borc», «Hüquqi 
barışmazlıq» və s. mövzularına həsr edilə bilər. 
Sual-cavab gecələrində iştirakçılar hüquq normaları və qaydaları, ayrı-ayrı cəmiyyətdə hökm sürən 
qanunçuluq, vətəndaşların hüquqi azadlıqları, ailə və nikah məsələləri ilə əlaqədar onları maraqlandıran 
suallara cavab alırlar. 
Görüşlər insanlarda hüquqi mühafizəyə maraq oyadır, onları hüquq işçiləri ilə yaxınlaşdırır, inzibati 
işçilərə qarşı olan qorxu xofunu aradan qaldırır; hüquq işçiləri bu görüşlər zamanı hər müəssisənin rejimi, 
prinsipləri, intizamları ilə tanış olur, lazımi məsləhətlər verirlər. 
Şifahi  jurnallar – 4-6 səhifədən ibarət xüsusiburaxılışdır, onun hər nömrəsi bir adla çıxır, hər səhifə 
mövzuya uyğun yarımbaşlıqlara bölünür. Şifahi jurnallar tərbiyəçi və təlimatçının rəhbərliyi altında inzibati 
orqan işçilərinin müəssisə fəallarının, əmək və müharibə veteranlarının köməyilə hazırlanır və təbliğ edilir. 
Məhkəmə iclasına baxış həddi-buluğa çatmış yeniyetmələrlə gənclərlə, əvvəlcədən xalq hakimi ilə 
razılaşdırılaraq aparılır, il boyu 2-3 məhkəmə prosesində iştirak edilə bilinər. İclasdan sonra hakim və ya 
tərbiyəçi hadisənin baş vermə səbəbi, qanun və cəza haqqında əlavə dəqiqləşdirici məlumatlar verirlər. 
Hüquq bilikləri olimpiadaları yeniyetmə və gənclərin hüquqi bilik səviyyələrini aşkara çıxarmaq, 
onlarda hüququ qorumağa maraq yaratmaq məqsədi nə xidmət edir. Həmin olimpiadalar müsabiqə şəklində 
aparılır. Hüquq tərbiyəsi üzrə daimi iş forması kimi «Polisin gənc dostları» dərnəyini göstərmək olar. 
«Polisin gənc dostları» (PGC) dəstələri yeniyetmələrin cinayət xarakterli əməllərinin qarşısını almaqda, 
onların qanun keşiyində durmalarında, qanunun pozulması hallarına qarşı çıxmaqda əhəmiyyətli yer tutan 
vasitədir. Bu dəstə əsasən yeniyetmə, gənc və nisbətən yaşlı işçilərdən ibarət olur, onların işinə polislər 
nəzarət edir. 
16 yaşlılar klubu – 16 yaşına, yəni vətəndaşlıq hüququna çatmış yeniyetmələri əhatə edir. Klub əsasən 
aşağıdakı bölmələr üzrə fəaliyyət göstərir: 
1. Yeniyetmələri əməyə, ali məktəb həyatına hazırlayan bölmə. 
2. Yeniyetmələri əsgəri xidmətə hazırlayan bölmə. 
3. Yeniyetmələri ailə həyatına hazırlayan  bölmə. 
Bu klub mədəniyyət müəssisələrində, evlər idarəsində, polis şöbələrində təşkil edilir.  
Bu bölmələrdə fəaliyyət göstərən yeniyetmələr öz hüquq və vəzifələrini dərk edir, düzgün peşə seçir, 
ailə, vətən, valideyn qarşısında vəzifəsini başa düşür. 
Gənc hüquqşünaslar klubu həm orta ümumtəhsil məktəblərində, həm xalq məhkəmələri nəzdində, 
mədəniyyət müəssisələrində təşkil edilir. Klubda məşğələləri xalq hakimləri aparırlar. Gənc hüquqşünaslar 
klubu hüquqşünaslarla prokurorluq, xalq məhkəməsi, daxili işlər şöbəsinin əməkdaşları və alimlərlə görüşlər 
təşkil edir, «Gənc hüquqşünas», «Qılınc və qalxan», «Qanun keşiyində», «Qanun naminə», «Nümunəvi 
davranış uğrunda» və s. adla divar qəzeti buraxır, bədii əsərlərin müzakirəsini keçirir, səhnəciklər hazırlayır, 
orta məktəbin bütün siniflərində bilavasitə onların hüquq tərbiyəsinə, məktəbdə, küçədə, ictimai yerlərdə, 
ailədə nümunəvi davranışa xidmət edən söhbətlər aparırlar. 
Yeniyetmə və gənclərin hüquq tərbiyəsində həmçinin teatr, kino, kütləvi informasiya vasitələrinin də 
əhəmiyyətli rolu mövcuddur. 
Hüquq tərbiyəsinə pedaqoji rəhbərlik. İstər məktəbdə, istərsə də məktəbdənkanar tərbiyə 
müəssisələrində hüquq tərbiyəsinə rəhbərlik kompleks şəkildə həyata keçirilir. Məktəb direktoru təlim-
tərbiyə üzrə direktor müavini, sinifdənxaric və məktəbdənkanar tədbirlər üzrə təşkilatçı, sinif rəhbərləri, 
ayrı-ayrı müəllimlər, təşkilatçı cəmiyyətdə məsul şəxslər, mədəniyyət müəssisələrində dərnək rəhbərləri, 
metodistlər, yeniyetmələrlə iş üzrə polis işçiləri, hüquq tərbiyəsi ilə məşğul olan bütün şəxslər həmin iş üzrə 
pedaqoji rəhbər hesab oluna bilərlər. Məsələn, məktəbdə şagird təşkilatı komitəsi inzibati orqan işçiləri ilə 
birlikdə hərəkətin gənc inspektoru dəstəsinin fəaliyyətinə rəhbərlik edir. 
Tərbiyə işləri üzrə təşkilatçı bütün sinifdənkanar və məktəbdənxaric işlərə rəhbərlik edir. 
Məktəbdəki bütün təlim-tərbiyə işləri kimi hüquq tərbiyəsinə də əsasən məktəb direktoru rəhbərlik 
edir. Direktor pedaqoji kollektivin bilavasitə rəhbəri, təlim-tərbiyə işinin təşkilatçısıdır. 
Direktor məktəbdə təşkil edilmiş bütün dəstə və klubların işinə rəhbərlik edir, onların komandir və 
başçılarının hesabatını dinləyir, keçirəcəkləri tədbirlərə razılıq verir. 
Məktəbdən kənar tərbiyə müəssisələri, mədəniyyət müəssisələrində aparılan hüquq tərbiyəsi işi 
tərbiyəçi və ya dərnək rəhbərindən pedaqoji ustalıq tələb edir. Bu sahədə iş zamanı dərnək rəhbəri, təlimatçı, 
müxtəlif hüquqi tədbirlərin təşkili zamanı iştirakçıların marağı, yaş xüsusiyyətləri, intellektual və sosial 
səviyyəsini, dünyagörüşü və s. nəzərə almalıdır. O, bu zaman tərbiyə olunanın bütün imkanlarından səmərəli 
şəkildə istifadə etməyi bacarmalıdır.  
 Müstəqil iş üçün sual və tapşırıqlar: 
1. Məktəb daxili hüquq tədbirləri. 
2. Mədəniyyət və incəsənət  müəssisələrində aparılan hüquqi işlər və    
     tədbirlər. 
3. Mədəniyyət və  incəsənət işçisinin hüquqi tərbiyəsində rolu. 
 
 
 
 
 
 
 
 
 
 
 
 
 
 
 
TƏRBİYƏ  PROSESİNİN  MAHİYYƏTİ 
 
Cəmiyyətin qarşıya qoyduğu şəxsiyyət modelinə uyğun olaraq böyüməkdə olan nəslin 
formalaşdırılmasına mütəşəkkil, məqsədyönlü rəhbərlik tərbiyə prosesi adlanır. Bu tərbiyəyə verilən ümumi 
tərifdir. Konkret olaraq isə tərbiyə olunanda həyata düzgün münasibət formalaşdırmaq, çəmiyyətin müəyyən 
etdiyi əxlaq normaları və davranış qaydalarına yiyələndirmə işi tərbiyə adlanır. 
Bu prosesdə böyüyən nəsl cəmiyyət üçün faydalı, yüksək mənəvi potensiala malik, əməyə meylli və 
əmək qabiliyyətli ideyaca mətin, estetik görüşlərə malik və fiziki cəhətdən sağlam insanlar formalaşdırılır. 
Ümumiyyətlə, tərbiyə vasitəsilə şəxsiyyət sosiallaşır, həyata, cəmiyyətə maksimum ictimai-fayda 
verəcəyi sahəyə hazırlanır, sistemli tərbiyə vasitəsilə formalaşan insan həyatda müstəqil şəkildə özünü təmin 
edə bilir. Tərbiyə prosesi ictimai münasibətlər təcrübəsi əsasında böyüyən insanların fəaliyyətinin düzgün  
istiqamətləri müəyyənləşdirilir. Beləliklə də tərbiyə olunanlarda əməyə, biliklərə, təlimə, ümumiyyətlə 
fəaliyyətə çoxcəhətli münasibət yaranır. Bu isə obyektiv ictimai münasibətlərin şəxsi münasibətlərə 
çevrilməsi, insanların ictimai münasibətlərin şüurlu dərk etməsi deməkdir. Obyektiv ictimai  münasibətlərin 
şüurlu dərk olunması nəticəsində obyektiv tələb, insanın şəxsi tələblərinə, tərbiyə motivlərinə, tərbiyənin 
hərəkətverici qüvvələrinə çevrilir. Deməli, tərbiyə insanlarda konkret münasibətlər formalaşdırır. Münasibət 
kateqoriyası isə bir sıra ictimai elmlər tərəfindən tədqiq edilir. Məsələn, fəlsəfi kateqoriya kimi münasibət 
subyektin obyektlə əlaqəsinin dialektikasını ifadə edir. Etik kateqoriya kimi münasibətlər adamlar arasında 
əxlaqi etik əlaqələr halında - xeyir, şər, ədalətlilik mövqeli qiymətlər kimi göstərir. Psixoloji kateqoriya kimi 
münasibətlər şəxsiyyətin ən ümumi mövqeyitək izah olunur. 
Pedaqoqika isə münasibətlərin bu ümumi mövqeyini müxtəlif fəaliyyət formalarında adamların 
qarşılıqlı əlaqələrində təzahürü kimi nəzərdən keçirir.  
Şəxsiyət formalaşmasında əhəmiyyətli yeri mənəvi münasibətlər tutur, bu münasibətlər insan həyat və 
fəaliyyətinin müxtəlif sahələrinə nüfuz edir, onun şəxsi simasına, adamlarla əlaqəsinə, onun özünü 
qiymətləndirməsinə təsir göstərir. 
Həmçinin tərbiyə prosesi özünütərbiyənin meydana çıxmasına səbəb olur, özünütərbiyə isə ona görə 
şəxsiyyətin formalaşmasına böyük təsir göstərir ki, tərbiyə olunan şəxsin özü tərbiyə funksiyasının daşıyıcısı 
olur. O tərbiyə prosesi səmərəli hesab edilir ki, nəticə etibarilə özünətərbiyəyə çevrilsin, tərbiyə məqsədləri 
insanların şəxsi məqsədləri kimi həyata keçirsin. 
Hər bir proses özündə müəyyən nəticənin əldə edilməsi üçün qanunauyğun və məqsədyönlü 
fəaliyyətləri birləşdirir. Tərbiyə prosesinin əsas nəticəsi isə hərtərfli inkişaf etmiş, cəmiyyətin tələbləri ilə 
uyğunlaşan insanlar formalaşdırmaqdan ibarətdir. Bu isə ikitərəfli fəal prosesdir. Burada tərbiyəçinin fəallığı 
üstünlük təşkil edir. Belə ki, tərbiyə işinin məzmunu mahiyyəti, üsulları, vasitələri, formalarını və s. 
tərbiyəçi müəyyən edir, tərbiyə olunanın fəaliyyətini düzgün istiqamətə yönəldir, onların diqqətini 
cəmiyyətdə zəruri olan tərbiyə problemlərinə cəlb edir. Şəxsiyyətirn formalaşdırılması prosesi isə bir sıra 
xüsusiyyətlərə malikdir.  
Əvvəla şəxsiyyət bütövlükdə, bir tamlıq kimi  formalaşır. İnsanın müxtəlif xarakterli keyfiyyətlri bir-
birilə qarşılıqlı əlaqədədir, biri digərinin mövcudluğunu təmin edir, biri-digərinin meydana çıxmasına, yeni 
keyfiyyətlər formalaşdırılmasına səbəb olur. Bu qarşılıqlı vəhdətdə olan keyfiyyətlər isə fəaliyyət prosesində 
insanın xarakter əlamətləri kimi təzahür edir. Tərbiyə olunanın yaşından, inkişaf səviyyəsindən asılı olaraq 
onun məzmunu da dəyişir, yeni keyfiyyətlər alır. Bu isə öz əksini müvafiq tərbiyə, təlim, incəsənət və 
mədəniyyət, mədəni-fəaliyyət müəssisələrinin tərbiyə proqramlarında tapır. Ona görə də mədəni fəaliyyət 
müəssisələrinin tərbiyə proqramları təhsil müəssisələrinin tərbiyə proqramlarından fərqlənir. Belə ki, bu 
müəssisələrdə insanlar maraqlarına görə birləşən və əsasən, sistemli təhsil almış şəxslərdir. Bu şəxsləri isə  
artıq dövrün aktual tərbiyə problemləri maraqlandırır birləşdirir. 
Tərbiyə işi və onun komponentləri arasında əlaqə o dərəcədə möhkəmdir ki, tərbiyə komponentlərinin 
birində baş verən dəyişiklik mütləq  başqalarına da təsir edir. Belə ki, bu sistemdə hər bir tərbiyə 
komponenti şəxsiyyət formalaşdaırılması işinin digərləri ilə əlaqədə olan zəruri həlqəsini, tərəfini, 
mərhələsini təşkil edir. Ona görə də baş verən hər dəyişiklik digərlərinə  də təsir edir.  
Tərbiyəyə hərtərəfli və kompleks yanaşma prinsipi tərbiyələndirmə fəaliyyətində də belə hərtərəfli təsir 
edən pedaqoji sistemin, pedaqoji yanaşmanın yaradılmasını tələb edir. Bu tərbiyə sistemi şəxsiyyətin əqli, 
fiziki, əxlaqi, estetik, ideya siyasi, hüququ və s. cəhətlərdən formalaşmasının kompleks şəkildə aparılmasını 
özündə birləşdirməlidir. Bu sistem həmçinin insanları əhatə edən mühitə, ətrafdakılara ictimai, sosial 
münasibət formalaşdarılmalıdır. 
Tərbiyə prosesi göründüyü kimi təbiət etibarilə hərtərəflidir. Bu isə  tərbiyə təsirlərinin müxtəlif və 
çoxcəhətliliyindən  irəli gəlir. Belə ki, tərbiyə prosesində tərbiyəçi ilə yanaşı  ətrafdakıların  mütamadi, 
çoxcəhətli  təsirləri  mövçud olur. Bu  təsirlər  insanın ömrünün axırına qədər davam edir. İnsana hamı, hər 
şey valideyn, tərbiyəçi, təbiət - çanlı və çansız təbiət - istehsalat, istehsal münasibətləri, onu əhatə edən 
mikro mühit və s. təsir edir. Bu müxtəlif forma və məzmunlu tərbiyə təsirləri insan anadan olandan ömrünün 
sonuna qədər zddiyyətli və uzun müddətdə  davam edir. Tərbiyənin təsiri insanlarda müxtəlif şəkildə  olur 
və təzahür edir. Buna səbəb tərbiyə  təsirlərinin müxtəlifliyi ilə bərabər həm də tərbiyə olunanların özləri 
müxtəlifliyidir. Tərbiyəçilər müxtəlif fərdi-psixoloji xüsusiyyətlərə, inkişafa malik insanlara tərbiyəvi təsir  
göstərirlər. Bu  tərbiyəvi təsirləri, tələbləri hər kəs öz fərdi münasibətləri, inkişaf səviyyələri baxımından 
qəbul edir. Ona görə də  eyni  tərbiyəvi təsir eyni yaşlı insanlarda müxtəlif şəkildə təzahür edir. 
Təlim və tərbiyə şəxsiyyət formalaşdırılması prosesinin  dialektik  vəhdət təşkil edən iki qütbüdür. 
Həm tərbiyə həm də təlim şəxsiyyətin həyata  hazırlanmasına  xidmət edir. Lakin, bunlar xüsusi predmetə və 
anlayışlara malik ayrı-ayrı pedaqoji  proseslərdir. Məsələn, təlim böyüyən nəsldə bilik, bacarıq, vərdiş 
formalaşdırmaqla obyektiv aləm hadisələrini dərk etdirir. Tərbiyə prosesində isə  əqidə, rəftar, adətlər 
yaratmaqla cəmiyyətin müəyyən  etdiyi əxlaq normaları, davranış qaydaları mənimsədilir ki, bunun 
nəticəsində də insanlar da  onu əhatə edən hər  şeyə münasibət formalaşır. Təlimin  bilik, bacarıq, vərdiş 
kimi  anlayışları mövcuddur. Tərbtyənin əqidə, rəftar, adət kimi anlayışları vardır. Bu anlayışlar mexanizm 
etibarilə uyğun və oxşardırlar. Bilik-təbiət və cəmiyyətin obyektiv inkişaf  qanunları haqqında insanların 
şüurunda möhkəmləndirilmiş elmi məlumatlardır. 
Əqidə-əxlaq qaydaları, normaları sistemi və buna  riayət etmənin  zəruriliyi haqqında insanların həm 
şüurunda həm də fəaliyyətində möhkəmləndirilmiş  məlumatlar sistemidir. Bacarıqlar biliklərin tətbiq edilə 
bilmnməsidir. Rəftar mənimsənilmiş əxlaq normalarını icra etməkdir. Vərdiş avtomatlaşmış bacarıqdır. Adət 
avtomatlaşdırılmış rəftardır. 
Bunlar arasında  fərq ondan ibarətdir ki, bilik , bacarıq və vərdişlər  maddi aləmin dərk  edilməsi ilə , 
rəftar, adət və əqidə anlayışları isə həyata münasibətlər  formalaşdırmaqla bağlıdır.  
Bəzən, vərdiş və adət  anlayışını qarışdırırlar. Bunların fərqli cəhəti ondan ibarətdir ki, adətlər həmişə 
adamı adət olunmuş fəaliyyətə təhrik edir, həmin iş  görülməyəndə adam özünü narahat hiss edir. Vərdişlər 
icra edilmədikdə isə heç bir  narahatlıq  yaranmır.               
Öyrənmə qanınlarını təlim nəzəriyyəsi, tərbiyə qanunlarını tərbiyəşünaslıq uzə çıxarır. Tərbiyə ilə 
təlimin tədqiqat  metodları  da müxtəlifdir. 
 
2. Tərbiyə prosesinin  dialektikası və  spesifikliyi                                                           
 
Pedaqoji proses o, cümlədən tərbiyə prosesi dialektik bir prosesdir. A.S.Makarenkoya görə pedaqokika 
ən dialektik elmdir. Onun fikrincə pedaqoji prosesdə dialektikanın bütün qanunları fəaliyyət göstərir. Bu 
özünü tərbiyə prosesində də göstərir. Belə ki, tərbiyə prosesində tərbiyəyə bütün təsirlər, amillər qarşılıqlı 
əlaqə və ziddiyyətdə təsir edir. 
Konkret olaraq demək olar ki, tərbiyə prosesi tərbiyə olunanların xalqın maddi və mənəvi sərvətlərinin  
mənimsəməsinə nə qədər çox gömək göstərərsə, o qədər də tərbiyə məqsədinə uyğun gəlir, müasir sosial 
tələblərə  cavab verir. 
Böyüməkdə olan  insan şəxsiyyətinin formalaşdırılması tərbiyə prosesinin məqsədidir və burada 
insanın özünün psixi xüsusiyyətləri, şəxsiyyətin xassələri, onun səy, tələb və imkanları, ən incə asılılığı və 
şərtlənməsi özünü göstərir. Tərbiyə olunanın bu fərdi xüsusiyyətləri müəyyən mənada, tərbiyə məqsədinin 
həyata kecirilmə müvəffəqiyyətini müəyyən edir. Bunu nəzərə almayan pedaqoq-tərbiyəci müvəffəqiyyətə 
nail ola bilməz. 
Digər tərəfdən tərbiyə prosesində həm də pedaqoji təsirlərin qarşılıqlı surətdə əlaqələndirilməsi 
zəruridir. Çünki onlar da böyüməkdə olan insanın şəxsiyyət kimi formalaşmasına öz təsirini göstərib. 
Tərbiyə olunanı əhatə  edən mühit (şəhər, kənd), onun mikromühiti (ailə, dostları), kommunikasiyanın 
kütləvi vasitələri, insanın mümkün olan həm müsbət həm də mənfi təcrübəsi, bütün bu coxçəhətli əlaqələr, 
tərbiyə prosesini, onun sosial, psixoloji və pedaqoji amilləri ilə birlikdə  qarşılıqlı surətdə qovuşdurur, 
birləşdirir. 
Tərbiyə prosesinin ozü mahiyyətcə dialektik ziddiyyətli inkişafda, dəyişmədə olan mütəhərrik bir 
prosesdir. O, sosial tələblər əsasında inkişaf edir; tərbiyə olunanların yaş xüsusiyyətlərinə uyğun olaraq 
dəyişir; onların müxtəlif həyat situasiyalarda müxtəlifləşir. Bu şərtlərdən asılı olaraq  tərbiyənin  təsir gücü 
də müxtəlif  olur. 
Tərbiyə  prosesi heç də həmişə rəvan cərəyan etmir, onun özünə  məxsus  sıçrayışları, ucalma və 
enmələri olur. Tərbiyə proseinin ziddiyyətlərində, onun inkişafının hərəkətverici qüvəsi olan daxili və xarici 
ziddiyyətləri bir-birindən ayırmaq lazımdır. Xarici ziddiyyətlər müvəqqətidir, o tərbiyə proseini həm 
ləngidə, həm də sürətləndirə bilər. Daxili ziddiyyət isə  daimidir. Belə ki,  tərbiyə olunanın həll edəcəyi 
artan sosial əhəmiyyətli vəzifələrələ,  bu vəzifələri həll  etməkdə onun  əməl və hərəkətlərini 
məhdudlaşdıran imkanlar arasındakı ziddiyyət tərbiyə  prosesinin daxili ziddiyyətidir, onun hərəkətverici 
qüvəsidir. Müəyyən  mərhələdə bu ziddəyətlər aradan qaldırılsa da bütün tərbiyə  prosesi müddətində  
tamamilə yox olmur.Lakin şəxsiyyət qarşısında həll edilməli yeni  mürəkkəb vəzifələr  qoyulmazsa onun 
inkişafı  dayanar. 
Tərbiyə prosesinin digər daxili ziddiyyəti insanların daxili  meyyləri ilə xarici  təsirlər arasındakı 
ziddiyətlərdir. S.L.Rubenşteyn bu məsələyə xüsusi diqqət verərək yazırdı ki, «uşağın hərəkətinin bu daxili 
məzmununa diqqət  yetirilməzsə, pedaqoqun fəaliyyəti ümidsiz formalizmə  düçar olar. 
Xarici ziddiyyətlər tərbiyə prosesi üçün böyük çətinliklər törədir. Belə ki,  tərbiyə prosesində 
müvəffəqiyyətsizlik çox vaxt  tərbiyə  tələbləri ilə xarici  tələblərin (ailə, valideyn, ətraf mühit və s. ) düz  
gəlməməsi nəticəsində baş verir. 
Mütəşəkkil tərbiyə təsiri ilə  uşaq  və yeniyetmənin  həyat  şəraitinin  kortəbii  təsirləri  arasındakı  
ziddiyyət də tərbiyə proseini mürəkkəbləşdirir. Bu ziddiyyətlər tərbiyə proseinin  şəxsiyyətə  kortəbii 
amillərə nisbətən daha güclü təsiri  vasitəsilə aradan qaldırıla bilər. Tərbiyə müəssisələri daxilində ayrı-ayrı 
tərbiyəçi və tərbiyə ilə məşğul olan digər şəxslərin verdiyi  tələblərin  müxləlifliyi də tərbiyə proseinə  mənfi 
təsir göstərir. 
Çox vaxt ziddiyətlər uşaq  tərəfindən mənfi təcrübənin qazanılması gedişində yaranır və bunun də 
nəticəsində o, tərbiyə proseinin iştirakçıları ilə  daim  münaqişəyə girir. 
Xarici ziddiyyətin bu və ya digər növləri ciddi  diqqət tələb edir. 
 
3.Tərbiyənin  qanunauyğunluqları. 
 
Cəmiyyətdə mövcud olan tərbiyə prosesinin  öz  qanunauyğunluqları var. Bu məsələyə görə müasir 
pedaqoqlar arasında ciddi  mübahisə  mövcuddur. Bir qrup pedaqoqlar tərbiyənin  obyektiv qannularını 
inkar edir, tərbiyəyə insanın daxili  qüvvələrinin fərdi  inkişafı nəticəsində, xüsusi tərbiyə təsiri olmayan  
imkanların özünün ifadəsi prosesi kimi baxırlar. Onlara görə  tərbiyə  ancaq  bu inkişafa  şərait  yaratmağa 
xidmət edir. 
Bir qrup pedaqoqlar isə  tərbiyəni insanın sosial həyat varlığının qanunauyğunluqları və ictimai 
şəxsiyyət kimi, onun  psixoloji xüsusiyyətləri ilə  şərtlənən bir proses kimi nəzərdən keçirir. Professor 
B.Əhmədov tərbiyə qanunlarını aşağıdakı  şəkildə  qruplaşdırmış və  təhlil etmişdir: 
1. Həyatın bütün sahələrində, o cümlədən tərbiyə prosesində fəaliyyət göstərən qanunlar; 
2. Pedaqoji prosesin bütün sahələri, o cümlədən, tərbiyədə fəaliyyət göstərən qanunlar; 
3.Psixoloji və fizioloji qanunlar; 
4.Tərbiyənin  spesifik qanunları. 
Birinci qrup qanunlara  dialektik  materializmin qanunları aiddir. Belə ki, bu qanunlar bütün həyat 
hadisələrinə tətbiq edildiyi kimi pedaqoji prosein bütün  sahələrinə də, o cümlədən, təröiyə proseisnə də 
tətbiq edilir. 
Dialektikanın əksliklərin vəhdəti və mübarizəsi qanunu tərbiyə  prosesinin, tərbiyəçi və tərbiyə 
olunanın inkişafını, bu inkişafın mənbə və səbəbini açıb göstərməyə tətbiq  edilir. Kəmiyyət  dəyişmələrinin 
keyfiyyət dəyişmələrinə  keçməsi qanunu  inkişafın  xarakterini  və formasını,  inkarı inkar qanunu isə  
inkişafın  istiqamətini, tendensiyasını əks  etdirir. 
Pedaqoji prosesin  qanunları, yəni pedaqoji prosesin ümumi  məqsədinin ictimai münasibətlər 
tərəfindən müəyyən edilməsi qanunu  tərbiyənin də konkret məqsədini müəyyən edir. Tərbiyə olunan 
şəxsiyyətin modulunu layihələndirməyə və bu prosesdə  tərbiyənin rolunu müəyyən etməyə imkan verir. 
Müəyyən edilmiş məqsədə uyğun məzmun seçilməsinə və məzmununun  konkretləşdirilməsinə kömək edir. 
Üçüncü qrup  qanunlar təlim  prosesində olduğu kimi tərbiyə  prosesində də  psixo-fizeoloji və bioloji 
qannulara istinad etməyi nəzərdə tutur. Belə ki, insan  inkişaf  etdikcə psixoloji-fizioloji cəhətdən dəyişir, 
onunla  əlaqədar  olaraq, onun marağı, meyli və fəaliyyəti də dəyişir. Bu prosçes tərbiyə işində nəzərə 
alınmalıdır. Fiziologiyanın ali əsəb sistemi haqqındakı  qanunları, müddəaları tərbiyə  işində  nəzərə  
alınmalıdır. 
Yuxarıda  deyilən qanunların heç biri  tərbiyə üçün  spesifik  deyildir. 
Tərbiyəşünaslıqda tərbiyənin spesifik qanundarı üzərndə, demək olar ki, hələ mübahisə gedir. 
«Fəaliyyətdə tərbiyə qanunu» pedaqoq-alimlərin  əksəriyyəti tərəfindən qəbul edilmiş qanundur. Bu qanuna 
görə «Tərbiyəçi tərbiyə olunana aşalamaq  istədiyi keyfiyyətlərin tələb  etdiyi şəraitə (fəaliyyətə) onu  nə 
qədər çox cəlb edərsə, həmin keyfiyyətlərin formalaşması bir o qədər  müvəffəqiyyətli  olar». 
Professsor Bəşir Əhmədov iki  cəhətə  görə  bu qanunu dəqiq hesab etmir: a) bu qanun həm də təlimi 
əhatə  etdiyinə görə  spesifik sayıla bilməz; b) bu qanun daha mühüm bir qanunun konkret şəraitdə  təzahür  
formasıdır,yəni  törəmədir. O tərbiyənin aşağıdakı spesifik qanunlarını müəyyən etmişdir: 
1. Sözlə fəaliyyət arasındakı  əlaqəni əks etdirən qanun; 
2. Planlı təsirlə kortəbii təsir arasındakı  əlaqəni əks etdirən qanun. 
3. Hörmətlə  tələbkarlıq arasındakı  əlaqəni əks etdirən qanun. 
4. Müsbət keyfiyyətlərlə mənfi keyfiyyətlər arasındakı əlaqəni əks etdirən qanun. 
5. Fərdlə kollektiv arasındakı  əlaqəni əks etdirən qanun. 
İndi bu qanunların mahiyyətinə nəzər salaq. 
1. Tərbiyəçi tərbiyə olunanın rasional və emosional aləminə nə qədər birgə təsir göstərərsə və həmin 
təsiri tərbiyə olunanı müvafiq fəaliyyətə cəlb etməklə  nə qədər çox möhkəmləndirərsə, nəticə də bir o qədər 
səmərəli olar. 
2. Planlı təsirlə (müəllimin təsiri) kortəbii təsir (mühitin təsiri) bir-birini nə qədər çoz tamamlayarsa 
tərbiyə olunanın formalaşması bir o qədər sürətlənmiş olar. 
3. Tərbiyəçi şəxsə olan hörmət və tələbkarlığı özünə olan hörmət və tələökarlığı ilə nə qədər çox 
uzlaşdırsa, şəxs onun  tələblərini bir o qədər yaxşı qəbul edər və  yerinə  yetirər. 
4. Tərbiyəçi tərbiyə olunanların müsbət keyfiyyətlərini nə qədər çox inkişaf etdirərsə, mənfi  
keyfiyyətlərin inkişafını  bir o qədər  ləngitmiş olar. 
5. Fərdin hərəkətləri kollektiv tərəfindən nə qədər çox təqdir olunarsa, həmin hərəkət bir o qədər dərin 
intişar tapar, pislənərsə ləngiyər: kolektivin fərdə olan münasibəti nə qədər  parçalanarsa, nəticə bir o qədər 
zəifləyər. 
Bəzən  tərbiyəçi tərbiyə olunandan çox tələb edir, özünə isə tələbkar yanaşmır. Tələbəyə deyir: dərsə 
gecikmə, amma özü zəngdən beş dəqiqə sonra sinifə daxil olur. Belə halda tələbə  müəllimi eşitmir, onun 
tələbinə  əməl etmir. Deməli, müəllim özünə qarşı  da çox tələbkarlıq  göstərməlidir. Bu, üçüncü qanunun  
tələbi olub, müəllimlə tələbənin münasibətini müəyyən edir. 
 Müəllim şagirdə,  tələbəyə verdiyi tələblərə, ümumiyyətlə, bütün tələblərə özü  nə qədər riayət  edərsə, 
bir o qədər tərbiyə tələbləri səmərəli  şəkildə  həyata  keçirilər. 
Bütün ictimai elmlər qanunu, o cümlədən də tərbiyə qanunları-təbiət qanunlarından fərqli olaraq, - 
tendensiyaları ümumi istiqamətdə  ifadə edir. Ona görə də bu qanunlarda konkret şəraitdə müəyyən 
müstəsnalıqlar, təsadüflər özünü göstərə bilər. 
 
Tərbiyənin bu qanunları həmçinin mədəniyyət və incəsənət müəssisələrindəki tərbiyələndirmə 
fəaliyyətində də hökm sürən əsas qanunlardır. Bu müəssisələrdə aparılan tərbiyə tədbirlərində həmin 
qanunlar əsas götürülür. Çünki bu cəmiyyətin tələblərindən doğan tərbiyə qanunlarıdır. Mədənityyət 
müəssisələrində istər eyni yaş qruplarında aparılan tərbiyə işləri, istərsə də müxtəlif yaş səviyyəli insanlarda 
aparılan tərbiyə işləri mövcud tərbiyə qanunları əsasında aparılır. Asudə vaxtın səmərəli təsirinə xidmət 
edən bütün tələblər cəmiyyətin əxlaq, ümumiyyətlə, tərbiyə tələbləri baxımından aparılır. Ona görə də 
tədbirlər ümumpedaqoji tələblərə əsasında təşkil edilir və aparılır. 
Müstəqil iş üçün sual və tapşırıqlar: 
1. Tərbiyənin elmi əsasları. 
2. Tərbiyənin ümumi  qanunlarının  mahiyyəti. 
3. Tərbiyə  qanunlarının mədəniyyət və həmçinin digər müəssisələrdə aparılan  tərbiyə  işlərində yeri. 
 
 
 
 
 
 
 
 
 
 
 
 
 
TƏRBİYƏ  PRİNSİPLƏRİ 
 
İstənilən fəaliyyətdə rəhbər tutulan qayda və qanunlar sistemi prinsip adlanır.  
Tərbiyə prinsipləri isə tərbiyənin bütün qanunauyğunluqlarını özündə əks etdirən, şəxsiyyət 
formalaşdırılması işinin daha da səmərəli  və məqsədyönlü təşkilinə istiqamət verən, rəhbərlik edən qaydalar 
sistemidir. Bu prinsiplər ayrı-ayrı tərbiyəçilər tərəfindən uydurulmur, müəyyən edilmir, tərbiyənin obyektiv 
qanunları, cəmiyyətin pedaqoji proses qarşısında qoyduğu şəxsiyyət formalaşdırması məqsədinin tələbləri 
və vəzifələri əsasında müəyyən edilir.. 
Son dövrdə nəşr edilmiş pedaqogika dərsliklərinin əksəriyyətində tərbiyə prinsipləri ümumi və xüsusi 
olmaqla iki qrupa bölünür. Ümumi prinsiplər həm təlim, həm tərbiyə, ümumimyyətlə, bütün pedaqoji 
prosesdə rəhbər tutulan prinsiplərdir. 
Bura tərbiyənin həyatla, quruculuq işi ilə əlaqələndirilməsi, sistematiklik və ardıcıllıq, şüurluluq və 
fəallıq, yaşa uyğunluq və fərdi yanaşma prinsipləri daxildir. Bu prinsiplərin tətbiqi zamanı hər sahənin 
spesifik xüsusiyyətləri nəzərə alınır. Məsələn, təlim prosesinin əsas məqsədi maddi aləm 
qanunauyğunluqlarını dərk etdirməkdir. Ona görə də ümumi prinsiplər bu məqsədin həyata keçirilməsinə 
xidmət edir. Tərbiyənin məqsədi insanlarda çoxcəhətli münasibət formalaşdırmaq olduğundan ümumi 
prinsiplər tərbiyə prosesində məhz bu məqsədin müvəffəqiyyətlə həyata keçirilməsinə xidmət edir. 
Ümumiyyətlə tərbiyə prinsiplərini aşağıdakı şəkildə təsnif etmək olar: 
1.  Tərbiyənin həyatla quruculuq işi ilə əlaqələndirilməsi. 
2.  Yaşauyğunluq. 
3.  Fərdi yanaşma. 
4.  Sistematiklik və ardıcıllıq. 
5.  Şüurluluq və fəallıq. 
6. Nikbinlik. 
7. Hörmət və tələbkarlıq. 
8. Kollektivdə tərbiyə. 
9. Tələblərdə vahidlik. 
Birinci beş prinsip ümumi prinsiplərdir. Bu ümumi prinsiplərin tətbiqi zamanı tərbiyəçi 
tərbiyələndirmə zamanı istinad edəcəyi, nəzərə alacağı məsələləri daha aydın şəkildə dərk etməlidir. 
Tərbiyənin həyatla quruculuq işi ilə əlaqələndirilməsi prinsipi bütün dövr və zamanlar üçün aktual olan 
bir prinsipdir. Belə ki, hər bir tərbiyə işi mövcud ictimai tələblərə cavab verməsə cəmiyyət onu qəbul etməz 
və o səmərəsiz, yararsız bir işə çevrilər. Hər bir tərbiyəçiyə yaşadığı ictimai-iqtisadi mühitin tələb etdiyi 
insan modeli, cəmiyyətdə yaşayacaq fəaliyyət göstərəcək şəxs üçün zəruri olan əxlaqi keyfəyyətlər aydın 
olmalıdır. Ona görə də bu prinsip əsas və aktual prinsip hesab edilir. Tərbiyəçi bütün tərbiyə fəaliyyətini 
tərbiyə olunanların gündəlik həyatı və fəaliyyəti ilə bağlamalıdır. Bu işə kiçik yaşlarından başlanır. Məsələn, 
məktəbdə şagird fəaliyyəti əsasən təlimdir. Məhz təlim prosesində onlara intizamlılıq (dərsə gecikməmək, 
müəllimin izahı zamanı diqqətli olmaq, yoldaşlarını dinləmək və s.), çalışqanlıq (yaxşı oxumaq, inşa 
yazmaq, məsələ və misalları özü həll etmək, təcrübələr qoymaq, öyrədilən praktiki işləri icra etmək və s.), 
dözümlülük (görülən işi axıra çatdırmağa özünü məcbur etmək, məsələ və misalları düzgün həll etmə yolları 
axtarmaq və s.), yoldaşlarına hörmət etmə, müraciət etmə qaydaları və məqamları və s. kimi keyfəyyətlər 
aşılanır. Bu keyfəyyətlər isə gələcək şəxsin həyat və fəaliyyətini nizama salan əsas şərtlərdir. 
Tərbiyənin quruculuq işi ilə əlaqələndirilməsi təlim prosesində materialın məzmunu, onun həyatdakı 
rolunun izahı vasitəsi ilə də aparılır. 
Məktəbədənkanar tərbiyə müəssisələri, mədəniyyət müəssisələri və istehsalat müəssisələrində aparılan 
tərbiyə işləri də böyük əhəmiyyət kəsb edir. Bura yeniyetmə və gənclərnin ictimai hadisələrə cəlb edilməsi 
kütləvi hadisələr və tədbirlər də iştirakı və s. daxildir.  
Yaşauyğunluq prinsipi. 
Tərbiyə olunanlarla aparılan hər bir tərbiyəvi işlərdə onların yaşlarının, fiziki və psixoloji inkişaflarının 
xüsusiyyətləri nəzərə alınmalıdır. Hər yaşda insanların inkişaf səviyyəsinə uyğun maraq dairəsi, qavrama 
qabiliyyətləri, təbiət və cəmiyyət hadisələrinə müxtəlif münasibətləri mövcud olur. Tərbiyə ilə məşğul olan 
hər kəs tərbiyələndirmə fəaliyyətində mütləq bu xüsusiyyətləri nəzərə almalıdır. Əks halda heç bir nəaliyyət 
əldə edə bilməz. Məsələn, kiçik yaşlı uşaqların hərəkətləri mütəhərrik olur, bir yerdə uzun müddət çətin 
dayanırlar. Bu isə onların orqanizmlərinin inkişaf sürətinin, böyümə prosesinin xüsusiyyətindən irəli gəlir. 
Həmçinin bu yaşda uşaqların diqqətləri və maraqları da davamsız, qısamüddətli olur. Bilik dairələri, əxlaq 
normaları və qaydaları haqqında məlumatları məhdud olur, ona görə də kiçik yaşlarında əxlaqi adətlər 
formalaşdırmağa xidmət edən təmrinlər, əxlaqi hərəkətlərin mahiyyətinin açılmasına, əxlaqi anlayışlar 
yaradılmasına xidmət edən əxlaqi söhbətlərə üstünlük verilir. 
Yeniyetmə və gənclər artıq müəyyən intellektual hazırlığa zəruri əxlaqi adətlərə, fiziki kamilliyə, 
əxlaqi anlayışlara malik olduqları üçün onlarla problem xarakterli işlər aparılır. Həmçinin mədəniyyət 
müəssisələrində aparılan tərbiyəvi tədbirlər də dövrün aktual problemlərinə həsr edilir. 
Bu müəssisələrdə  müxtəlif yaşlı uşaq, yeniyetmə, gənc və yaşlıların asudə vaxtlarının səmərəli təşkili 
üzrə işlər aparılır, ona görə də aparılan hər bir tərbiyə tədbirləri marağa görə birləşmiş müxtəlif yaşlı 
kollektivlərin yaş, bilik, maraq, görüş dairələr baxımından aparılır. Uşaq və yeniyetmələrlə aparılan işlər sırf 
öyrədici, alışdırıcı və s. xarakteri daşıyırsa, gənclər və yaşlılarla aparılan işlər, tədbirlər dövrün aktual 
problemlərinin müzakirə və həlli istiqamətində aparılır. Cəmiyyətdə baş verən, yaranan neqativ hallar və 
bunların yeniyetmə və gənclərə, ümumiyyətlə insanların həyat tərzinə təsiri kimi məsələlər, belə neqativ 
halların aradan qaldırılması yollarına aid  aparılan işlər buna misal ola bilər. 
Həm təlim-tərbiyə müəssisələri, həm mədəniyyət, həm də digər dövlət müəssisələrində həyata keçirilən 
rəğbətləndirmə və cəza tədbirlərində də yaşa uyğunluq nəzərə alınır. Ona görə də müxtəlif müəssisələrdə 
(sistemli təlim, mədəniyyət, istehsalat, dövlət və s.) tərbiyə işləri, tədbirləri həmin idarələrin aid olduğu 
nazirliklər və ya baş idarələr tərəfindən hazırlanmış və ya təsdiq edilmiş tərbiyə proqramaları əsasında 
aparılır.  
 
Fərdi yanaşma prinsipi. 
Cəmiyyətdə, hətta bir ailədə eyni xarakterli iki insan tapmaq qeyri mümkündür. Belə ki, eyni şəraitdə, 
eyni valideynlərin təsiri və tərbiyəsi altında böyüyən uşaqlar eyni yaş səviyyəsində özlərini müxtəlif şəkildə 
aparırlar. Ayrı-ayrı fərdi xüsusiyyətlərə malik uşaqlar eyni ailədə müxtəlif fiziki inkişafa, əsəb sisteminə 
malik olurlar. Onların xarici aləm hadisələrinə münasibəti, qavrama qabiliyyətidə müxtəlif olur. Məsələn, 
ailədə ilk uşaq, tutaq ki, 7 yaşında sərbəst danışır, riyazi təfəkkürü inkişaf etmiş olur, fəaldır, fiziki cəhətdən 
sağlamdırsa, ikinci uşaq da həmin yaşda sərbəst və məntiqi danışır, riyazi təfəkkürü zəifdir və yaxud da 
fiziki cəhətdən daha yaxşı inkişaf etmişdir, ətrafdakılara qarşı aqressivdir və s. 
Cəmiyyəti təşkil edən insanlar da məhz bir-birindən bu fərdi xüsusiyyətlərinə görə fərqlənirlər. Tərbiyə 
prosesində fərdi yanaşma insanların malik olduğu fərdi xüsusiyyətlərdən istifadə edərək onları ümumi 
məqsədə tabe etməyi nəzərdə tutur. Yəni tərbiyə prosesində eyni yaşlı tərbiyə olunanların fiziki, emosional, 
intellektual xüsusiyyətlərinin nəzərə alınması və onlardan tərbiyə məqsədilə istifadə edilməsi fərdi yanaşma 
adlanır. Əgər yaşauyğunluq prinsipi ayrı-ayrı yaş dövrlərində aparılacaq tərbiyə işlərinin məzmununu, 
aşılanacaq əxlaqi keyfəyyətləri, formalaşdırılacaq adətləri müuəyyən edirsə, fərdi yanaşma həmin yaş 
dövründə tərbiyə olunanların fərdi xüsusiyyətlərinə istinad etməyi irəli sürür. 
Fərdi yanaşma eyni səviyyəli tərbiyə olunanların fərdi xüsusiyyətlərindən istifadə edərək onları ümumi 
tələbə tabe edir. Bu tərbiyə məqsədlərinin müvəffəqiyyətlə həyata keçirilməsinin əsas və mühüm 
şərtlərindən biridir. Fərdi yanaşma tərbiyə olunanın bütün daxili aləmini, marağını, əsəb sisteminin quruluşu 
və inkişafı ilə bərabər onların yaşadığı mühitin, təsir edən digər amillərin də təhlil edilib öyrənilməsini tələb 
edir. Tərbiyəçi tərbiyə etdiyi insana (uşaq, yeniyetmə, gənc, yaşlı adam) onunla bərabər kimlərin necə təsiri  
səviyyəsini bilməsi onun tərbiyə fəaliyyətinin səmərililiyini daha da artırır. Çünki bu ona tərbiyə fəaliyyətini 
düzgün qurma imkanı verir. Fərdi yanaşmadan tərbiyənin bütün mərhələlərində istifadə edilməlidir. Hər 
kəsin fərdi xüsusiyyətlərindən istifadə edərək onu cəmiyyət üçün fəal şəxsiyyətlər kimi formalaşdırma 
mümkündür. 
Bu prinsipdən mədəniyyət və incəsənət müəssisələrində təşkil edilən tədbirlərdə, aparılan təlim və 
tərbiyə xarakterli işlərdə də istifadə edilməlidir. Məsələn tərbiyə probleminə həsr edilmiş disputlar zamanı 
elmi dünyagörüşə malik, hadisələri obyektiv şəkildə təhlil edərək münasibət bildirən şəxs aparıcı kimi 
seçilməlidir. Bu həm disputun səmərəli aparılması, səviyəssini artırır, həm də həmin şəxsin yaradıcılıq və 
digər qabiliyyətlərinin daha da inkişafına imkan yaradar. 
Sistematiklik və ardıcıllıq prinsipi. 
Mövcud pedaqogika dərsliklərinin əksəriyyətində sistematiklik və ardıcıllıq təlim prinsipi kimi 
verilmişdir. Lakin professor N. M. Kazımov, professor B. A. Əhmədov, V. A. Slastenin
8
 və bir sıra başqa 
pedaqoqlar sistematiklik və ardıcıllıq prinsipini tərbiyə prinsipi kimi də qəbul etmişlər. M.Kazımov və B. 
Əhmədov bunu tərbiyənin ümumi prinsiplərinə aid etmişlər.  
Qeyd etdik ki, tərbiyə cəmiyyətin qarşıya qoyduğu məqsədlərə müvafiq şəxsiyyət formalaşdırılması 
prosesidir. Bu isə məqsədyönlü, ardıcıl sistem şəklində aparılan təsirlər vasitəsilə həyata keçirilir. 
Sisitematiklik və ardıcıllıq tərbiyənin ilk mərhələlərindən başlayaraq həyata keçirilir. Yəni aşılanacaq əxlaqi 
keyfiyyətlər, formalaşdıralacaq adətlər zəncirvari sistem halında əvvəlcədən birləşmiş şəkildə həyata 
                                                          
8
 Казымов Н. Щяшимов Я. «Педагоэика» Бакы, Маариф, 1996   Ящмядов Б. Рзайев А. «Педагоэикадан 
мцщазиря конспектляри» Бакы, Маариф, 1983  «Педагогика» Москва, Просвещение, 1981.  
keçirilir. Əxlaqi anlayış yaradılmadan onun tələb etdiyi adətlər çətin formalaşdırılar və yaxud da zəruri ilk 
əxlaqi adətlər formalaşdırılmadan digər əxlaqi keyfiyyətlər formalaşdırıla bilməz. 
Məsələn, müsahibini axıra qədər dinləmək adəti olmadan onun fikri haqqında düzgün nəticə çıxarmaq 
olmaz. İntizam formalaşdırmadan nə təlim nə də tərbiyə müvəffəqiyyət qazana bilməz. Tərbiyə elə bir uzun 
müddətli prosesdir ki, burada müxtəlif insanlar və vasitələr iştirak edir. Bu tərbiyəvi təsirlər elə 
sistemləşdirilməlidir ki, ümumi şəxsiyyət formalaşdırılması məqsədinə xidmət etsin. Bu sistemli təlim-
tərbiyə müəssisələrində olduğu kimi mədəniyyət və digər müəssisələrdə də aparılan tərbiyə işlərində zəruri 
olan bir prinsipdir.  
Şüurluluq və fəallıq prinsipi. 
Şüurluluq və fəallıq prinsipi də tərbiyənin ümumi prinsipidir. Bu prinsip həm təlim həm də tərbiyə 
prosesində rəhbər tutulan prinsipdir. Tərbiyə prosesində şüurluluq və fəallıq verilən tərbiyə tələblərinə 
şüurlu münasibətdə və ictimai fəaliyyətdə fəallıq göstərmədə özünü biruzə verir. 
Tərbiyəçi ilə tərbiyə olunan arasında yaranan ziddiyyətə çox zaman səbəb tərbiyə olunanın tərbiyə 
tələbinə şüurlu yanaşmaması, onu  dərk etməməsidir. Ona görə də hər bir əxlaqi anlayışın şüurlu sürətdə 
mənimsənilməsi, ona şüurlu münasibət bəsləyərək öz mənəviyyatı, daxili aləmi vasitəsilə transformasiya 
edilməsi tərbiyə işində mühüm və zəruri amildir, tərbiyə müvəffəqiyyətini təmin edən əsas şərtdir. Şüurlu 
surətdə dərk edilən əxlaqi anlayış icra edilməklə fəallıq kəsb edir. Ona görə də hər bir müəllim və tərbiyəçi 
əxlaqi anlayışlarının adətlərə, fəallıq mövqeyinə çevrilməsinə çalışmalıdır. 
Tərbiyə tələblərinin şüurlu dərk edilməsi ilə yanaşı həmin tələblərə müvafiq hərəkət etməyə hər kəsin 
özünü məcbur etməsi də tərbiyə işində zəruridir. Özünütərbiyə tələblərinə uyğun şəkildə fəaliyyətə məcbur 
etmə insanlarda fəallıq formalaşdırır. Tərbiyədə şüurluq və fəallığı istiqamətləndirməyə mədəniyyət 
müəssisələrində də imkan vardır. Çünki mədəniyyət müəssisələrində marağa görə kamil, cəmiyyətə, həyata, 
əxlaqa konkret və şəxsi münasibətdə olan, şəxsi ideyaya malik insanlar birləşirlər. Ona görə də təşkil edilən 
tərbiyə tədbirlərinə daha şüurlu münasibət olur, tərbiyə problemlərinin həllində onlar daha çox fəallıq 
göstərirlər. 
Hətta sistemli tərbiyə müəssisələrində mənimsənilmiş əxlaqi anlayışa yenidən nəzər salır, onu öz şüur 
süzgəcindən yenidən keçirirlər. 
Nikbinlik prinsipi. 
Bu humanist prinsip olub insana, onun müsbət istiqamətdə dəyişə bilməsinə inam yaradır. Nikbinlik 
prinsipinin mahiyyətinə görə heç bir yaxşı cəhəti olmayan, dəyişməz düzəlməz insan yoxdur. İnsanların 
müsbət keyfiyətlərinə istinad edərək tərbiyə vasitəsilə onun mənfi cəhətlərini aradan qaldırmaq mümkündür. 
Bütün insanların hamısında həm müsbət, həm də mənfi əlamətlər mövcuddur. Lakin bir qrup insanlarda 
mənfi əlamətlər nisbətən üstünlük təşkil edir, tərbiyəçinin tərbiyəvi təsirlərini qəbul etmir və ya çətin qəbul 
edir. Tərbiyə olunanların müsbət və mənfi keyfiyyətlərini üzə çıxarmaq tərbiyəçidən böyük ustalıq tələb 
edir. Ancaq bu prosesdən sonra, yəni tərbiyə olunanın mənfi cəhəti və həm də onu yaradan səbəb məlum 
olunandan sonra tərbiyəçi işini səmərəli qura bilər. Tərbiyəçi tərbiyə etdiklərinin gələcəyinə, özünün tərbiyə 
işinin nəticəsinə inanmalıdır. 
Nöqsanların aradan qaldırılmasına inamla prinsipiallıq və səbrlə yanaşılmalı, tələsğənlik edilməməlidir. 
Bu sistemli təlim-təprbiyə müəssisələrində, yenidən tərbiyə müəssisələrində, mədəniyyət və incəsənət 
müəssisələrində aparılan tərbiyə işlərində rəhbər tutulan prinsipdir. Mənfi keyfiyyətlər tərbiyə prosesində 
aradan qaldırılmazsa bir tərəfdən bu insanın xarakterində möhkəmlənər, digər tərəfdən də başqa zəruri 
əxlaqi keyfiyyətlərin formalaşdırılması işində əngələ çevrilə bilər.  
Hörmət və tələbkarlıq prinsipi. 
 Bu prinsipə görə tərbiyəçi tərbiyə fəaliyyətində tərbiyə olunanın şəxsiyyətinə mümkün qədər çox 
hörmət etməli və tərbiyə tələblərinin yerinə yetirilməsindəç eyni dərəcədə tələbkar olmalıdır. Ciddi 
tələbkarlıq və qarşılıqlı hörmətə əsaslanan tərbiyə fəaliyyəti səmərəli nəticə verir. Tərbiyəçi tərbiyə olunana 
qayğı, hörmət, valideyn məhəbbətilə yanaşmalıdır. Tərbiyə olunanlar bu qayğını, hörməti hiss etməlidir. Bu 
hörmət arxasında hər kəs ona verilən tərbiyə tələblərini yerinə yetirməli olduğunu, onun vacibliyini dərk 
etməlidir. O, bilməlidir ki, verilən əxlaqi tələbin yerinə yetirilməməsi onu hörmətdən salar, nüfuzuna xələl 
gətirər. Həmçinin tərbiyəçi tərbiyə olunanlardan da öz şəxsiyyətinə hörmətlə yanaşmağı tələb etməlidir. Öz 
şəxsiyyətinə hörmət edə bilməyən şəxsin başqasına hörməti qorxaqlıq və ya ləyaqətsizlik kimi meydana 
çıxar. Bu isə tərbiyə işinin müvəffəqiyyətsizliyinə səbəb olar. Tərbiyə tələblərinin mahiyyəti tərbiyə 
olunanlara aydın olmalıdır. Tələblər elə tonda verilməlidir ki, icraçıda onun yerinə yetirilməsinə heç bir 
şübhə qalmasın. Tələblərin icrasında fasilələrə, ləngimələrə yol verilməməlidir.  
Mədəniyyət müəssislərində bu tələb xüsusi ustalıq və həssaslıqla həyata keçirilməlidir. Çünki, bəzən 
tərbiyəçi ilə tərbiyə olunan həmyaş, həmkar olurlar. Tərbiyə tələblərinin verilməsi və onun icrası müəyyən 
mənada tərbiyə olunanın şəxsiyyətinə hörmətlə birləşməlidir. Bu müəssisələrdə tərbiyə olunanın 
şəxsiyyətinə ifrat hörmət bəzən onda mənəm-mənəmlik, özündən razılıq və başqalarına qarşı etinasızlıq 
yaradır. Bu situasiyanın aradan qaldırılması tərbiyəçidən ustalıq tələb edir. Tərbiyəçi incə pedaqoji takt 
seçərək, onu təhqir etmədən səhvini başa salmalıdır. Ümumiyyətlə tərbiyə ilə məşğul olan bütün 
müəssisələrdə verilən tələblər məkana, şəraitə tərbiyə auditoriyasına uyğun şəkildə verilməlidir.  
Kollektivdə və kollektiv vasitəsilə tərbiyə prinsipi.  
Hər adam cəmiyyətdə müxtəlif xarakterli insanlar əhatəsində yaşayır, fəaliyyət göstərir. Onun 
fəaliyyəti müəyyən kollektiv daxilində mövcud olur. Ona görə də hələ kiçik yaşlarından insanlarda 
kollektivçilik ruhu, kollektiv üzvləri ilə normal ünsiyyət adətləri formalaşdırmaq cəmiyyətin vacib 
tələblərindən biridir. Ümumiyyətlə yaşından asılı olmayaraq kollektivdə kanardan insan yoxdur, ona görə də 
kollektivin özündən tərbiyə vasitəsi kimi istifadə edilir. Kollektiv tərbiyə zamanı tərbiyə olunana parallel 
təsir göstərilir. Uşaq, yeniyetmə, gənclərə tərbiyəçi həm bir başa həm də kollektiv vasitəsilə təsir edir. 
Deməli şəxsə, insana həm tərbiyəçi, həm də eyni zamanda kollektiv təsir edir. Kollektivdə hər bir tərbiyə 
olunan özünün mövqeyini müəyyən edir, özünü təsdiq edir. Kollektiv məqsədlərinin həyata keçirilməsi 
prosesində tərbiyə olunanların müsbət və mənfi keyfiyyətləri üzə çıxarılır, nöqsanların aradan qaldırılması 
yolları müəyyən edilir, kollektiv təsir vasitələrə onların ictimai fəallığı artırılır. Kollektiv tərəfindən tələblər 
elə verilməlidir ki, bu ictimai mənafe ilə şəxsi mənafeyi birləşdirsin. Yəni tərbiyə olunan kollektivin verdiyi 
tərbiyə tələblərini öz şəxsi tələbi kimi qəbul etsin. Bu zaman kollektivlə birgə fəaliyyət vəziyyəti yaranır. Bu 
vəziyyətdə kollektiv üzvləri eyni işi icra etmə tələblərinə tabe olurlar ki, bu da onlar arasında məsuliyyət, 
qarşılıqlı yardım, kömək, intizamlılıq kimi münasibətlər yaradır və möhkəmləndirir. Digər tərəfdən kollektiv 
tərəfindən təqdir olunan əxlaqi hərəkətlər digərlərinə də nümunə olur, digər kollektiv üzvləri də təriflənmək 
üçün kollektivin başqa ihlərini, tələblərini nümunəvi şəkildə yerinə yetirməyə çalışırlar. 
Ümumiyyətlə kollektiv şəxsiyyətlə cəmiyyət arasında körpü rolunu oynayır. Cəmiyyət öz tələblərini 
kollektivə, kollektiv isə öz üzvlərinə verir və bu tələblərin yerinə yetirilməsinə nəzarət edir. Əksinə ayrı-ayrı 
insanların kollektiv üzvlərinin tələbləri əvvəl kollektivə sonra isə kollektiv vasitəsilə cəmiyyətə ötürülür. 
Hər hansı bir əxlaqi problem əvvəl kollektiv daxilində təcrübəbədən çıxır, sonra isə cəmiyyətin digər 
kollektivlərinə verilir. Bu həmçinin insanların sosial tələblərinə də aiddir. Belə ki, insanların tək-tək sosial 
problemləri, tələbləri ayrı-ayrı kollektivlər vasitəsilə cəmiyyətə ötürülür. Müxtəlif kollektivlər tərəfindən 
irəli sürülmüş bu problemlər, tələblər işə təhlil-tərkib edilir, ümumiləşdirilir və cəmiyyətin probleminə 
çevrilir. Kollektiv daxilində hərbir tərbiyə olunan kollektiv tələblərini icra edə-edə mütəşəkkiliyə, 
intizamlılığa, icraçılığa, yaradıcılığa, fəallığa  və s. bu kimi müsbət əxlaqi keyfiyyətlərə yiyələnirlər. Məhz 
kolektiv vasitəsilə insanlar ictimai təcrübəyə qoşulur, öz fəaliyətini cəmiyyətin fəaliyyəti ilə əlaqələndirir, 
özünü cəmiyyət üçün yararlı şəxs hesab edir. Tələblərdə vahidlik prinsipi. 
Tərbiyə prosesində zəruri əxlaqi keyfiyyətlərin və adətlərin formalaşmasında bu prinsip əhəmiyyətli 
yer tutur. Bu prinsip tərbiyənin ilk mərhələlərində daha böyük əhəmiyyət kəsb edir. Beləki, uşaqlara həm 
müəllim, həm valideyn, həm dostları, ümumiyyətlə onun tərbiyəsi ilə məşğul olan bütün insanlaa eyni 
tərbiyəvi tələblər verməlidir. Verilən tərbiyə tələblərindəki ziddiyyət uşaqlarda zəruri əxlaqi keyfiyyətlər və 
adətlər formalaşdırılmasında ziddiyyət və çaşğınlıq yaradır, bu isə tərbiyə işinə mənfi təsir göstərir.  
Tərbiyə olunanlara vahid tələb verilməklə yanaşı onun icrasına da eyni səviyyədə tələbkarlıqla nəzarət 
edilməlidir. Tələblərdə vahidlik, xüsusən təlim və tərbiyə müəssisələrində, gözlənilməlidir. 
Belə ki, məktəb direktorundan başlamış xadiməyə qədər hamı şagirdlərə eyni tələblə yanaşmalıdır. Bu 
həmçinin ali təhsil müəssisələrinə də aiddir. 
Müstəqil iş üçün sual və  tapşırıqlar: 
1. Prinsiplərin  mahiyyəti. 
2. Mədəniyyət və incəsənət  müəssisələrində rəhbər tutulan prinsiplər. 
3. Prinsiplərə verilən tələblər. 
 
 
 
TƏRBİYYƏNİN  ÜSULLARI 
 
Mütərəqqi fikirli pedaqoqlara görə insan mürəkkəb məxluq olub, onun tərbiyəsi müxtəlif psixoloji 
amillərin qarşılıqlı təsiri nəticəsində yaranır və formalaşır. Tərbiyəvi anlayışlar iradə, adət və hiislər əxlaqın 
təşəkkülündə eyni dərəcədə əhəmiyyətli yer tutur. İnsanın müəyyən tərbiyə tələblərinə uyğun surətdə 
hərəkət etməsi üçün onun həmin tələblər haqqında düzgün təsəvvürü və anlaјışları olmalıdır. 
Çox zaman insanların düzgün olmaјan hərəkət və davranışlarına səbəb onların tərbiyə norma və 
qaydaları haqqında düzgün məlumata malik olmamasıdır. Əxlaq normaları və davranış qaydaları aid səhv və 
dolaşıq fikirlər düzgün olmayan hərəkətin baş verməsinə səbəb olur. Hələ kiçik yaşlarında uşaqdan düzgün 
davranış tələb etməzdən əvvəl, düzgün və səhv hərəkətin nədən ibarət olduğunu başa salmaq lazımdır. 
Əxlaq normaları haqqında biliklər, xüsusən, həјat təcrübəsi az olan uşaq və yeniyetmələr üçün 
zəruridir. Həmin biliklərə yiyələndikcə tədricən uşaqda inam yaranır o, inanır ki, həqiqətən bu cür hərəkət 
etmək düzgündür və lazımdır. Nəticədə necə hərəkət etmək haqqında onda müəyyən anlayışlar yaranır bu 
anlayışlara uyğun hərəkət etməyə  inam formalaşır. Bu isə insanlarda formalaşacaq əşidənin, inamın 
başlanğıcı olur. Formalaşmış əqidə isə hərəkətlərə rəhbərlik edir, ona istiqamət verir. Tərbiyəçinin rolu nə 
qədər əhəmiyyətli yer tutsa da əqidənin təşəkkülü anlayışlardan başlanır. 
Əqidənin gücü ondadır ki, insanda müəyyən əxlaqi tələb haqqında inam yaranmışsa, artıq ona həmin 
tələbə uyğun hərəkət etməyi xatırlatmaq və ya ona nəzarət etmək tələb olunmur. Uşaq, yeniyetmə və böyük 
həmin əxlaqi tələbə əməl etməyi özünə borc bilir və heç bir nəzarət, təşəkkür gözləmədən onu icra edir. 
Məsələn, tramvayda və başqa minik vasitələrində yer vermək, tələb olunan yerdə başqalarına kömək etmək, 
zibili zibil yeşiyinə atmaq, küçədə ağacları sındırmamaq, yaşıllığı tapdalamamaq, ictimai yerlərdə bərkdən 
danışmamaq, rəftarlarında nəzakətli olmaq və s. Görgəmli tarixi şəxslərin fəaliyyətində onların möhkəm, 
yenilməz əqidələrinin əsas hərəkətverici qüvvə olduğuna aid çoxlu misal kətirmək olar. Əqidə yuxarı 
yaşlarda təşəkkül tapsa da onun əsası kiçik yaşlarından başlanır. Yuxarıda yazılanlar tərbiyənin bir 
cəhətvdir, əvvələn hər bir tərbiyə anlayışı əqidə şəklinə düşmür, xüsusən uşaq və yeniyetməlik dövrüvdə 
dərk etdirilən hər bir əxlaqi anlayışın tezliklə tərbiyə olunanın hərəkətlərinə rəhbərlik edən əqidəyə 
çevriləcəyini yəqin etmək olmaz. İkincisi bir çox hallarda insan iradəsinin zəifliyi üzündən yaxşı niyyətini 
icra edə, yerinə yetirə bilmir; yaxşı arzular arzu olaraq qalır. Beləliklə əxlaqi biliklə əxlaqi davranış arasında 
ayrılıq əmələ kəlir. Belə nöqsan həm uşaqlarda, həm də yaşlı adamlarda olur. 
Uşağın tərbiyəsinin formalaşması, anlayışların rəftar və adətlərə çevrilməsi üçün möhkəm iradəyə 
malik olması mühüm şərtlərdən biridir. Davranış qaydaları, normaları naqqında biliklə yanaşı tərbiyəçi bu 
biliklərin, anlayışların onların hərəkət və adətlərinə keçməsinə, çevrilməsinə nail olmalıdır. Bu işdə isə iradə 
əhəmiјјətli yer tutur. Deməli tərbiyələndirmədə düzgün anlayışla möhkəm iradə eјni dərəcəli əhəmiјјət kəsb 
edir. 
Tərbiyənin formalaşmasında iradi gərginliklə ifadə olunan şüurlu hərəkətlərlə yanaşı, adətlər də böyük 
yer tutur. Bir çox mədəni davranışlar - qadına, uşağa qocaya, əlilə hörmət etmək, biri-birilə salamlamaq, 
mədəni ifadələr işlətmək, rejimlə yaşamaq, qoyulmuş qaydalara əməl etmək, işləyəndən sonra iş yerini 
səliqəyə salmaq, səliqəli və təmiz  qeyinmək, məişətdə təmizkarlıq və s. məhz adətlər əsasında ifadə olunur. 
Ümumiyyətlə insanların həyat və fəaliyyətində adətlər çox böyük əhəmiyyətə malikdir. Adətlər insanın 
diqqət və iradəsini gərginlikdən müəyyən dərəcədə azad edir, hərəkətlər avtomatiq icra olunur. 
Adətlər insanın diqqət və iradəsini gərginlikdən müəyyən dərəcədə azad edir. Çünki adət olunan 
hərəkətin ifası hər insanda  gərginlik tələb etmir. O, avtomatik icra olunur. Adət edilmiş hərəkəti icra 
etməmək özü çətin olur (məsələn yeməkdən əvvəl əlin yuyulması və s.), insanda narahatlıq yaradır.  
Müasir pedaqogikada tərbiyənin aşağıdakı üsulları mövcuddur: 
1. İnandırma. 
2. Alışdırma. 
3. Rəğbətləndirmə və cəzalandırma. 
4. Müəllimin - tərbiyəçinin şəxsi nümunəsi. 
 
1. İnandırma üsulu 
İnandırma üsulu, düzgün tərbiyə tələblərinin nədən ibarət olmasını izah etmək və onların icrasının 
zərurliyinə tərbiyə olunanları inandırmaq, bu haqda onda əqidə yaratmaq üçün istifadə edilən yol və 
vasitələrə deyilir. İnsanın möhkəm əqidəyə müxtəlif şəraitdə yiyələnirlər. Məktəbdə bu iş təlim, həmçinin 
sinifdən və məktəbdənkənar tədbirlər prosesində aparılır. Təlim prosesində bu iş müxtəlif fənlərin tədrisi  
zamanı həyata keçirilir. Məktəbdənkanar tədbirlər prosesində isə inandırma əxlaqi söhbətlər fərdi söhbətlər 
fərdi söhbətlər, tərbiyə məsələlərinə dair məruzə və mühazirələr, disputlar və bədii əsərlərin müzakirəsi 
vasitəsilə keçirilir. Mədəniyyət və incəsənət müəssisələrində isə əxlaq normalarının doğruluğuna, onun 
həyatın tələblərindən irəli gəlməsinə inam təlim tipli məşğələlərdə, müxtəlif xarakterli dərnəklərdə, 
yaradıcılıq birliklərində yaradılır, tərbiyə olunur. Təlim tipli məşğələlər və dərnəklərdə materialların 
məzmunu tərbiyə tələblərinə, cəmiyyətin tərbiyə ideyalarına uyğun şəkildə tərtib edilir. Məzmun özü 
mövcud tərbiyə tələblərinə, əxlaq normalarına uyğun hərəkət etməyin vacibliyini tətbiq edir. İnandırma 
üsulunun əxlaqi söhbətlər formasından tərbiyə ilə məşğul olan bütün adamlar, tərbiyəçilər müəllimlər, 
gənclər təşkilatı, işçiləri və başqaları geniş istifadə edirlər. 
 Əxlaqi söhbətlərin mahiyyəti  ondan ibarətdir ki, pedaqoq müəyyən əxlaqi məsələni canlı söhbət 
şəklində şərh edir, müəyyən  ardıcılıqla tərbiyə edilənlər qarşısında əxlaq məsələlərinə dair müvafiq suallar 
qoyur, onların bu məsələ haqqındakı fikirlərini  aşkara çıxarır, dürüstləşdirir və dəqiqləşdirir, həmin 
məsələnin mahiyyəti haqqında düzgün anlayış yaradlır. Müəllim təlim prosesində təlim  materialları ilə 
əlaqədar olaraq müəyyən əxlaqi söhbətlər aparır, amma söhbətlər dərsin bir hissəsi kimi çıxış edir. Əxlaqi 
söhbətlər həm də dərsdən kənar vaxt aparılardı. Əxlaqi söhbətlər  siniflə, bir qrup şagirdlə və bir qrup 
adamlarla aparıla bilər. Mövzu əxlaq normaları  və qaydalarından şagirdlər üçn  qaydalardan və müxtəlif 
tərbiyə problemlərindən götürülə bilər. Hər sinifin və ayrı-ayrı adamlar qrupunun öz yaşına uyğun əxlaqi 
söhbət keçirilir. Hər bir  tərbiyəçi sinif rəhbəri, sinif müəllimi və  tərbiyəilə məşğul olan digər şəxslər  
söhbətləri əvvəlcədən planlaşdırılmalıdır. Əxlaqi söhbətləri aşağı siniflərdə sinif müəllimi, yuxarı  siniflərdə 
isə sinif rəhbəri, məktəbdənkanar tərbiyə müəssisələrində isə tərbiyəçi və təlimatçılar aparmalıdırlar. 
Nümunə əxlaqi söhbətlərdə əhəmiyyətli yer tutur. Söhbət aparılan qrupun və ya kollektivin həyatından 
gətirilən müsbət və mənfi faktların təhlili də əxlaqi söhbətin  daha canlı təsir bağışlayır. Mənfi faktları təhlil 
edərkən qrupun və ya kollektivin şüurlu surətdə pisliyin mahiyyətinin dərk etməsinə, həmin pis hərəkəti 
tənqid etməsinə nail olmaq lazımdır. 
Əxlaqi söhbətlər tərbiyəçi və ya müəllimin giriş sözləri ilə başlanır, o söhbətin mövzusu və məqsədini 
şərh edir, sonra mövzu ətrafında tərbiyə olunanların məlumatlarını üzə çıxarır, alınan cavabları təhlil  edərək 
müəyyən nəticəyə gəlir. 
Tərbiyə olunanları söhbət vaxtı fəallaşdırılması, onların şəxsi münasibətlərinin üzə çıxarılması tərbiyə 
işinin səmərəliyini dana da artırır. Əxlaqi söhbətlər həmçinin mədəniyyət müəssisələrində də aparılır. Bu 
zaman əxlaqi söhbətlərin mövzusunu insanların iş fəaliyyəti, yerinə yetirəcəkləri rəsmi - iş münasibətləri, 
fəaliyyətin tələb etdiyi yoldaşlıq, dostluq, qarşılıqlı yardım münasibətləri təşkil edir. Bu həm ayrıca tədbir 
şəklində və yaxud da böyük tədbirin bir hissəsi kimi aparıla bilər. 
Tərbiyə işində əxlaqi söhbətlərlə bərabər fərdi əöhbətlər də əhəmiyyətli yer tutur. Bu tək-tək şəxslərlə 
aparılan əxlaqi söhbətlərdi.  
Fərdi söhbətlər, adətən tərbiyə olunan tərəfindən müəyyən əxlaq norması pözulduqda, onun 
hərəkətlərində xoşa gəlməz hallar müşahidə edildikdə aparılır. Burada məqsəd tərbiyə olunanı pis hərəkəti 
ətrafında düşündürməkdən və əxlaqi nöqsanın baş vermə səbəbini, şəraitini üzə çıxarar, onları aradan 
qaldırmaqdan ibarətdir. 
Fərdi söhbət danlağa çevrilməməlidir. Danlaq cəza tədbiridir, fərdi söhbət tərbiyə olunana pis 
hərəkətlərini başa salmaq üsuludur. Fərdi söhbət  aşağıdakı şəkildə aparılmalıdır. 
Fərdi söhbət can sıxıcı, uzun - uzadı aparılmamalıdr. 
Fərdi söhbət tərbiyəçi və müəllimdən ustalıq tələb edir. 
Bir çox halda pis hərəkətin tərbiyə olunanın özünün izah etməsi tələbindən başlanması müsbət nəticə 
verir. Bu tərbiyə olunanın fərdi-psixoloji xüsusiyyətlərindən asılıdır. 
Məruzə və mühazirələr əxlaqi söhbətdən fərqli olaraq daha keniş şəkildə və sistemli şərh yolu ilə 
keçirilir. Bu ən çox yuxarı sinif şagirdləri və geniş zəhmətkeş kütlələrlə aparılır. 
Əxlaqi mövzuda məruzə və mühazirələrdən həm məktəblərdə həm də mədəniyyət və məktəbdənkənar 
tərbiyə müəssisələrində keniş istifadə olunur. 
Məruzə və mühazirələrin mövzusunun materialları böyük şəxsiyyətlərin həyat və fəaliyyətindən, 
cəmiyyət adamlarının gündəlik həyatından, ədəbiyyatından alınır, dövrün aktual tərbiyə problemlərinə həsr 
edilir.  Mədəniyyət müəssisələrivdə məruzə və münarizələr əxlaq, vətənpərvərlik və s. ideya-siјasi tərbiyəyə 
xidmət edir. Bu müəsisələrdə aparılan məruzələr ayrı-ayrı siyasi partiyaların mübarizəsi, dövlətin və xalqın 
həyatında tutduğu mövqeyə vətən uğrunda gedən mübarizələrə həsr edilir. 
Məruzələri bir çox hallarda tərbiyə olunanların özünə də tapşırmaq olar. Bu zaman müəllim və 
tərbiyəçi ona rəhbərlik etməlidir. 
Məruzə və münarizədən sonra aydın olmayan məsələlər barədə suallar verilməsinə imkan yaratmaq 
lazımdır. Bəzən tərbiyəçinin izahatına, ümumləşdirici çıxışına ehtiyac da yarana bilər. 
Disputlar müəyyən əxlaqi məsələlər naqqında adamlar arasında rəy mübadiləsi keçirməkdır. Belə 
mübahisələr şəklində aparılan disputlar tərbiyə olunanların əxlaqi görüş və davranışarına daha qüvvətli təsir 
köstərir. Disputlar yanlış və düzgün əxlaqi anlayıpşarı müqayisə edərək araşdırmağa imkan verir. Bu zaman 
hər kəsə öz nöqteyi nəzərəni müdafiə etmək imkanı verilır. 
Disputlarda əsasən yuxarı sinif şagirdləri, yəni yeniyetmə və kənclərlə aparılır. həmçinin disputları 
kənclər və yaşlı nəsillə də aparıla bilər. Əvvəlcə mövzu seçilir. "Xoşbəxtlik nədir", "həqiqi və yalnış 
dostluq", "Qızlar və oğlanlar arasında dostluq", "Qəhrəmanlıq nədir və dinc quruculuq illərində bu necə 
ifadə olunur”, "Əsl insan olmaq üçün nə etmək lazımdır?" və s. mövzularda disputlar keçirmək olar. 
Disputların mövzusu əsasən, problem və aktual məsələlərə həsr edilir.    
Disputu   həm   ümumi   məktəb   üzrə   həm   də   sinif daxilində, məktəbdən kənar tərbiyə 
müəssisələrində aparmaq olar. Disputlar həmçinin mədəniyyət müəssisələrində ən çox istifadə edilən tərbiyə 
vasitəsidir. O, xüsusi hazırlıq tələb edir. Belə ki, bir neçə gün əvvəlcədən mövzu elan edilir, keçirilmə vaxtı 
haqqında məlumat verilir. Keçirildiyi zaman aparıcı əvvəlcə mövzu haqqında məlumat verir, sonra isə 
iştirakçılara söz verilir. Disput prosesində  hərə öz mövqeyini müdafiə edir, bəzən fikirlər kəskinləşir, 
zidiyyətli mövqelər yaranır. Belə zidiyyətli şəraitdən qorxmaq lazım deyil, məhz həmin zidiyyət prosesində 
həqiqət meydana çıxır. Disputun keçirilməsi zamanı aktual suallar qoyulmalı, əxlaqi kefiyyətin yeni-yeni 
cəhətləri meydana çıxarılmalıdır. Disputu təşkil edən tərbiyəçi hər tərəfli hazırlığa, geniş və elmi 
dünyagörüşə, müşahidəçilik qabiliyyətinə, məntiqi mühakimə qabiliyyətinə malik olmalıdır. Əks halda 
keçirilən disputun səmərəli nəticəsi olmaz. Təşkilatçı, aparıcı ziddiyətli vəziyyətdə obyektiv nəticə 
çıxarmağı, hadisələrə düzgün istiqamət verməyi bacarmalıdır. 
Bədii əsər müzakirəsi. İnandırma üsulunun mühüm vasitələrindən biri də bədii əsər müzakirəsidir. 
Bədii əsər müzakirəsi zamanı əsərdəki müsbət və  ya mənfi qəhrəmanlardan müsbət və mənfi əxlaq 
nümunələri kimi istifadə edilir, dövrün ictimai siyasi hadisələri, adamlar arasında ictimai münasibətlər təhlil 
edilir. Bədii kitab müzakirəsinin əsas müsbət cəhəti ondan ibarətdir ki, burada müzakirə olunan əxlaq 
normaları mücərrəd şəkildə deyil, ədəbi surətlərin nümunəsində ifadə olunur. 
Kitab müzakirəsi disputlardan fərqlənir. Disput əxlaqi mövzular üzrə keçirilir, bədii əsərin 
müzakirəsində isə bir ədəbi qəhrəmanın hərəkətləri təhlil olunur. 
Kitab müzakirəsinin keçirilmə qaydası da təxminən disput kimidir. 
2. Alışdırma üsulu 
Əxlaqi hərəkəti dəfələrlə təkrar etdirməyə alışdırma üsulu deyilir. 
Alışdırma üsulu adətlər, intizam tərbiyyəsi və iradənin inkişafında xüsusi əhəmiyyətə malikdir. 
Bu üsul həmçinin intizam tərbiyəsində tətbiq edilir; Çünki adət halına düşmüş hərəkətlər intizamlı 
olmaqda böyük rol oynayır. Başqa tərbiyəvi kefiyətlər tərbiyəsində də alışdırma üsulu əhəmiyyətli rol 
oynayır və geniş tətbiq olunur. Məsələn, vətənpərvərlik tərbiyəsində alışdırma üsulu uşağı müntəzəm olaraq 
vətənin xeyrinə çalışdırmaq kimi ifadə olunur. 
Mərdlik tərbiyəsində bu üsul dönə-dönə uşağın mərdlik köstərmək şəraitinə salmaqla həyata keçirilir. 
Belə əxlaqi hərəkətlərin təkrarı sayəsində tərbiyə olunanda əxlaqi adətlər əmələ gəlir və bu hərəkətlər onda 
gündəlik təlabat şəklinə düşür. 
Alışdırma üsulu tərbiyə olunanın düzgün olmaјan hərəkətini dayandırmağı və bu hərəkətin əksi olan 
düzgün əxlaqi hərəkəti əməli olaraq ona təkrar etdirməyi tələb edir. 
Alışdırma üsulunun aşağıdakı vasitələri vardır: 
1. Rejim 
2. Əmək prosesi. 
3. Oyun və idman 
Rejim. İnsanın davranışını və həyat tərzini nizama salan, məcburi qaydalar sistemidir. Məsələn, 
məktəbdə -şagirdin sinifdə, koridorda, paltar asılan yerdə, həyətdə və s. yerlərdə; teatrda foyedə, salonda, 
paltar asılan yerdə, özünü aparmaq naqqında xüsusi rejimlər vardır. Kitaxanada kitab alıb qaytarmanın, oxu 
zalında işləmənin özünə məxsus rejimi olur.  Ailələrin də  öz rejimləri mövcuddur. 
Səmərəli davranışı adət şəklinə salmaq üçün rejim çox əlverişli vasitədir. Çünki rejim uzun müddət 
üçün müəyyən edilir və tələb olunan qaydaların hər gün, hər dəfə icra edilməsini nəzərdə tutur. Qaydaların 
belə sabitliyi isə insanda adətlərin yaranmasına səbəb olur. Orta məktəblərdə bu qaydaların bir çoxu 
şagirdlər üçün "Qaydalar"da öz əksini tapmışdır. Bu qaydalar şagirdlərin təhsilə, əməyə, mətəb əmlakına 
münasibətini, müəllimlərlə, yaşlılarla, yoldaşları ilə rəftar etməsi qaydalarını, evdə velideyininə 
münasibətini müəyyən edir və s. Qaydalara olan tələblər ümumi şəkildə varildiyindən bu, nisbətən, 
şagirdləri əxlaqi hərəkətlərə alışdırmağa imkan vermir. Həmin qaydalar hər məktəbin, ayrı-ayrı təhsil 
müəsisələrinin şəraitinə uyğun olaraq xırdalanıb verilməlidir. Rejimin tərbiyələndirici tələbləri həmçinin 
bütün təhsil müəssisələrində həmin müəssisənin öz spesfikasına uyğun olaraq müəyyən edilməlidir.  Rejim 
qaydaları rəsmiləşdirilməmişdən əvvəl həmin müəssisədəki  təşkilat və birliklərdə müzakirə edilməli, 
kollektivin rəyi  öyrənilməlidir.  Belə halda rejim tələblərini  hamı əvvəlcədən mənimsəyir, onun tələblərini 
könüllü surətdə qəbul edir, bu isə gələcəkdə qəbul edilmiş  qaydalara tabe olmaq məcburiyyəti yaradır.  
Rejim  tərtibində aşağıdakıları nəzərə almaq vacibdir:  
1) rejimin tələbləri məqsədəuyğun olmalı və onun zəruriliyinə hamı inanmalıdır;  
2) rejim tez-tez  dəyişməməli,  müəyyən  dövr üçün sabit olmalıdır.     
Bu mərhələdən sonra əsas məsələ  qəbul edilmiş rejimin tələblərinin hamı tərəfindən icra edilməsinə nail 
olmaqdır. Rejim qaydalarının icrasına aşağıdakı tələbkarlıqla yanaşılmalıdır: 
- qaydalar icraçıların gücünə müvafiq olmalıdır; 
- qaydaların icrasında axıra qədər tələbkar və ardıcıllıq gözlənilməlidir; 
- heç bir qayda pozuntusu (ən xırda pozuntu belə) nəzərdən yayınmamalıdır;  
- qaydaların yerinə yetirilməsində vahid tələbkarlıq olmalıdır və s. 
Rejimin icrasına nəzarətə kollektiv üzvlərinin cəlb edilməsi də səmərəli nəticə verir.                                 
Əmək  insanların sosial baxımdan saflaşdırılmasında əhəmiyyətli yer tutur.  Qədim xalqların 
ədəbiyyatında, demokratik fikirli  mütəfəkkir, filosof, şair və yazıçıların  əsərlərində  əməyə  insanı  
saflaşdırma vasitəsi kimi baxılmışdır.  
Dahi N.Gəncəvi ağır zəhmətlə məşğul olan qocanın dili ilə: "Onun üçün öyrətdim, əlimi bu sənətə,  
 Bir gün sənə əl açıb, düşməyim xəcalətə" deməklə əməyin insana şəxsi sərbəstlik verdiyini və müsbət 
əxlaqlı etdiyini göstərir. 
Görkəmli fransız pedaqoqu J.J.Russo və İsveçrə pedaqoqu Pestalotsi uşaq və yeniyetmələrin əmək 
əsasında tərbiyə olmasını tərbiyədə əsas vasitə kimi müdafiə etmişlər. 
Russo əməyi hər bir insanın həyatının labüd əsas şərti hesab edərək köstərirdi ki, uşaq əməkdə iştirak 
etməklə nəinki faydalı əmək vərdişləri kəsb edir, həm də onda əmək adamlarına hörmət hissi aşılanır, o, 
müstəqil yaşamağa alışır, əxlaqca pozucu təsir köstərən tənbəllikdən azad olur. XIX əsrin rus inqilabçı 
demokratları N.D.Dobrolyubov və N.Q.Çernışevski uşaqların ahəngdar inkişaf etməsi üçün onlara əmək 
tərbiyəsi verilməsini zəruri hesab edirdilər. 
Dahi rus yazıçısı L.N.Tolstoy əməyin əxlaqa təsirindən bəhs edərək yazır: " İnsanı əxlaqsızlıqdan əmək 
qədər heç bir şey qorumur. İnsan əməksiz öz insani ləyaqətini mühafizə edə bilməz. Јaxşı tərbiyənin birinci 
şərti odur ki, uşaq bütün istafadə etdiyi şeylərin köydən hazır düşmədiyini, başqa adamların əməyinin 
məhsulu olduğunu bilsin, 
Böyük rus pedaqoqu K.D.Uşinski "Əməyin psixi və tərbiyəvi Əhəmiyyəti" adlı əsərivdə insanın 
mə'nəviyyatına əxlaqi cəhətdən təşəkkülünə əməyin dərin surətdə təsirini təhlil edərək, bunu tamamilə 
qanunauyğun bir pedaqoji hadisə hesab edirdi. O, yazırdı: “Şəxsi əməksiz insan irəliyə doğru hərəkət edə 
bilməz, bir yerdə dayana bilməz: o geri getməlidir” (Seçilmiş pedaqoji əsərləri, Azərnəşr, B.1959, s. 57). 
Deyilənlərdən belə mə'lum olur ki,ta qədim zamanlardan, müxtəlif ictimai quruluşlu formasiyalarda insan 
əməyininə onun əxlaqi keyfiyyətlərinin saflaşması işinə əhəmiyyətli yer vermişdilər. 
Əmək öz-özlüyündə deyil, öz təşkili ilə tərbiyələndirici tə'sir bağışlayır. Əmək prosesində əsl tərbiyə 
edici cəhət uşaq, yeniyetmə, kənc və yaşlıların girişdiyi qarşılıqlı münasibətlər və əlaqələrdir. Ona görə də 
fərdi əməklə kollektiv əməyin şəxsiyyətə təsirində də böyük fərq vardır. Kollektiv əməkdə insanlar geridə 
qalmış yoldaşlarına kömək edir, səhlənkarlıq və tənbəllik edənləri isə yoldaşcasına tənbeh və tənqid edir. Bu 
isə onlar arasında qarşılıqlı olur, düzgün münasibət yaranmasına səbəb olur. Əməyin kollektiv təşkilinin bir 
əhəmiyyəti də insanların kollektivçilik ruhunda tərbiyələndirilməsi üçün şərait yaratmasıdır. Bu zaman həm 
də onlarda təşkilatçılıq qabiliyyətləri də inkişaf etdirilir. 
Kollektiv əmək sosial münasibətlərin formalaşmasında da böyük  ƏHƏMIYYƏT  kəsb edir. 
Əməkdə iştirak edən şəxsdə əmək məhsuluna qayğılı münasibət də tərbiyə olunur. 
Əmək prosesində iştirak etməklə insan həm də çətinliklərlə mübarizəyə alışırılar. 
Oyun və idman.  Fiziki tərbiyə vasitəsi olub, uşaq və yeniyetmələrin bütün fəaliyyətinə təsir köstərir, 
onları faydalı əxlaqi hərəkətlərə alışdırır. Oyunun uşağı psixoloji cəhətdən həyata, əməyə hazırlaması 
haqqında hələ Q. Plexanov, A.M.Qorki, E.F.lesqaft və başqaları qiymətli fikirlər irəli sürmüşlər. 
A.S.Makarenko yaxşı oyunla əmək arasında oxşar cəhətləri xüsusən qeyd edərək, bu oxşarlığın hər ikisini 
uşaqda məqsədə çatmaq üçün əməli səy və düşüncə oyatmasında, qabiliyyət və yaradıcılıq sevinci 
doğurmasında və nəhayət, uşaqda məsuliyyət yaratmasında görürdü. "Gələcək xadimin tərbiyəsi, hər şeydən 
əvvəl, oyun prosesivdə yaranır" - deyən Makarenko qeyd edirdi ki,  oyunu elə təşkil etmək lazımdır ki, o 
oyun kimi qalsın, amma onda gələcək işçinin, vətəndaşın kefiyyətləri tərbiyə olunsun. 
İradənin inkişafı və möhkəmləndirməsində oyun və idman xüsusi əhəmiyyətə malikdir. Oyunda iştirak 
edən tərəflər qələbə uğrunda mübarizə aparırlar ki, bu da onlarda məqsəd ardıcıllığının təmin edilməsi 
deməkdir. İdman və oyunda mövcud olan möhkəm qaydalar insanlarda intizam tərbiyə edir. Kollektiv 
şəkilində aparılan oyunlar kollektiv üzvləri arasında müxtəlif əlaqə və münasibətlər yaradır, bu isə onlarda 
kollektivçilik tərbiyəsinə təkan verir. Nəhayət oyun və idman uşaqlarda təşkilatçılıq bacarıqlarını inkişaf 
etdirir. 
3. Cəzalandırma və rəğbətləvdirmə 
Rəğbətləndirmə tərbiјə olunanın hərəkətlərinə müsbət cəzalandırma isə mənfi qiymət vermək 
deməkdir. Tərbiyə olunanın hərəkətlərinə müsbət qiymət vermək təqdir edilən hərəkətləri möhkəmləndirir, 
mənfi qiymət isə qeyri məğbul hesab edilən  hərəkətləri aradan qaldırmağa təhrik edir. 
Tərbiyə olunan yaxşı hərəkəti üçün tərifləndikdə bundan həzz alır, həmin hissi bir daha yaşamaq üçün 
o yeni-yeni yaxşı hərəkətlər etməyə çalışır. Pis hərəkət nəticəsində cəza alan şəxs kədərlənir, iztirab çəkir. 
İztirab hissi ilə pis hərəkət arasında assosisativ əlaqə yaranır. Bir dava həmin hissi yaşamamaq üçün mənfi 
hərəkətdən daşınmağa çalışır. Bu cəzalandırma və rəğbətləndirmənin əxlaqa təsirinin mexanizmidir. 
Digər tərəfdən hər bir şəxs  öz hərəkət və davranışını kollektiv tərəfindən necə qiymətləndirilməsinə də 
diqqətli münasibət bəsləyir. Az yaşlı uşaqların bu qiymətləndirməyə ehtiyacı daha çoxdur (çünki həјat 
təcrübələri azdır). 
Yeniyetməlik dövründə məlum olduğu kimi, müstəqilliyə daha çox can atılır. Onlar zahirən özlərini 
müstəqil, heç kəsin qiymətinə əhəmiyyət vermədiklərini köstərsələr də əhatə edənlərin onların hərəkətlərinə 
verdiklərini qiymətlərə kəskin reaksiya verirlər, daxilən həyacan keçirirlər. Onlar tərifə daha çox can atır, 
cəzadan çəkinir və qaçırlar. İnsanın hərəkətinə verilən qiymət onu öz hərəkəti üzərində düşünməyə məcbur 
edir ki, nəticədə hər adam əxlaqi kefiyətlər haqqında düşünür, onun mahiyyətini dərk etməyə çalışır. Bu isə 
onlarda şüuru inkişaf etdirir. 
Rəğbətləndirmə və cəza tək-tək adamlarla yanaşı büqün kollektivə də təsir edir. Rəğbətləndirmə və 
cəza tərbiyə üsulu kimi təkcə təhsil müəssisələrində deyil bütün müəssisələrdə və ailədə də tətbiq edilir. 
Fiziki cəza bütün sahə və müəssisələrdə qanunla qadağan edilmişdir. Hər müəssisənin spesifikasına uyğun 
rəğbətləndirmə və cəza tədbirləri mövcuddur. Bu tədbirlər rəsmi şəkildə uyğun baş idarələr və nazirliklər 
tərəfindən müəyyən edilir. 
Azərbaycan təhsil müəssisələri üçün TƏHSİL nazirliyi tərəfindən aşağıdakı rəğbətləndirmə növləri 
müəyyən edilmişdir: 
1 – Tərifləmə - bu ən yüngül rəğbətləndirmə növü olub, bütün məktəb işçiləri tərəfindən tətbiq edilir. 
Həmçinin bütün müəssisələrdə. 
2 - Təşəkkür - daha yüksək rəğbətləndirmə növü olub yazılı və şifavi şəkildə sinif rəhbəri və məktəb 
direktoru tərəfindən kollektiv qarşısında elan edilir. 
3 - Mükafatlandırma - təşəkkürü şeylə ifadə etməkdir. Bunu müəllim, sinif rəhbəri, məktəb rəhbərləri 
edə bilərlər. Bu zaman şagirdlər dərs ləvazimatı, bədii kitab, kino və ya teatra bilet, ekskursiyaya vəsiqə və 
s. mükafatlandırılırlar.  
4 - Tərifnamə - dərs ilinin sonunda əla əxlaqa və təlim müvəffəqiyyətinə   malik  olan şakirdlərə 
pedaqoji şuranın qərarı ilə verilir. Bu da təntənəli şəraitdə həyata keçirilir.  
Aşağıdakı cəza tədbirləri mövcuddur. 
I - Danlaq - ən yünkül cəzadır. Şagird pis hərəkəti üçün ya təklikdə ya da yoldapşarı arasında tənqid 
edilir. 
II - Ayaq üstə saxlamaq - şagirdin pis hərəkətini dərhal dayandırmaq məqsədi güdür. 
III - Sinif qarşısında töhmət etmək danlağın rəsmi formasıdır. Şagirdin pis hərəkəti qısa şəkildə sinif 
qarşısında izah edilir və ona töhmət elan edilir. 
IV - Dərsdən kənar etmək - şagirdi intizamsız hərəkətindən kənar etmək məqsədini güdür. 
V - Dərsdən sonra saxlamaq - icra olunmamış tapşırığı, icra etmək məqsədi güdür. Buna təbii nəticə 
üsulu ilə cəzalandırma da deyilir. 
VI - Şagirdi pedaqoji şuraјa çağırmaq qüvvətli cəza tədbiridir. 
VII - Əxlaq qiymətini aşağı salmaq şagird üçün şiddətli cəzadır. 
VIII - Əmrlə töhmət - ancaq məktəb direktorunun əmrilə verilə bilər. 
IX - Paralel snifə köçürmə - şagirdi pis təsir edən şəraitdən uzaqlaşdırma deməkdir. 
X - Başqa məktəbə köçürmə - şagirddə yeni kollektivə daxil olma nəticəsində dönüş yaratmaqdır. 
XI - Məktəbdən xaric etmək son cəza tədbiri kimi tətbiq edilir. Bu cəza xuliqanlıqla məşğul olan, 
müəllim heyətini təıir edən, müntəzəm surətdə heç bir sərəncamı yerinə yetirməyən, məktəb rejimini pozan, 
əmlakını dağıdan və oğurlayan şagirdə tətbiq edilir. 
Bu rəğbətləndirmə və cəza tədbirləri orta ixtisas və ali məktəblərdə də tətbiq olunur. hər idarə, 
müəssisə, fabrik və digər sahələrini də müvafiq rəğbətləndirmə və cəzalandırma tədbirləri mövcuddur. Bu 
rəğbətləndirmə və cəzalandırma zamanı istehsalın spesifik xüsusiyyətləri də nəzərə alınır. 
Nümunə – əyani tərbiyə üsulu olub tərbiyə olunanlara güclü təsir vasitəsidir. Tərbiyəçi və müəllimin 
verdiyi tərbiyə tələbənin daşıyıcısı olması zəruri pedaqoji tələbdir. Hər bir tərbiyəçi verdiyi tərbiyə tələbinə 
birinci özü riayət etməlidir. Əgər  tərbiyəçi bərkdən danışmağın ədəbiszlik olduğunu tərbiyə olunanlara izah 
edib, özü bərkdən, heç kəsə aman vermədən danışırsa onun verdiyi tərbiyə boş söz olaraq qalır. Əgər 
müəllim səliqəli və təmiz geyim tələb edib, özü zövqsüz və səliqəsiz geyinirsə onun tələbi yerinə 
yetirilməyəcək. Çünki uşaqlara, tərbiyə olunanlara onun dediyi sözdən əməl və hərəkətləri daha çox təsir 
edir. 
Müstəqil iş üçün sual və tapşırıqlar: 
1. Tərbiyə üsüllarının  elmi əsasları.  
2. Tərbiyə üsullarının mədəniyyət, incəsənət müəssisələrində tətbiqi sahələri 
 
TƏRBİYƏ  İLƏ  ÖZÜNÜTƏRBİYƏ   
PROSESİNİN QARŞILIQLI ƏLAQƏSİ VƏ DİALEKTİKASI 
 
Şəxsiyyətin formalaşması müxtəlif amillərin ziddyyətli təsiri əsasında baş verir. Bura həmçinin xarici 
və daxili təsisirlər, onlar arasında olan dialektik ziddiyyət və onların vəhdəti daxildir. İnsanların 
mənəviyyatı, əxlaqı, müxtəlif münasibətləri və digər keyfiyyətləri bu təsirlər  əsasında baş verir və 
formalaşır. Xarici ziddiyyətlər dedikdə pedoqoji və ətraf aləmin tərbiyə olunma göstərdikləri müxtəlif 
təsirlər başa düşülür. Müxtəlif tərbiyə təsirləri xüsusən də pedaqoji təsirlər o zaman səmərəli nəticə verir ki, 
o tərbiyə olunanların daxili aləminə təsir etsin, onların  mənəvi dünyasını hərəkətə gətirsin. Bu daxili 
hərəkətəgəlmə özünütərbiyə meyllərinin yaranmasına səbəb olur. Ziddiyyətlər zamanı insan özünə, hərəkət 
və davranışlarına nəzər salmağa, təhlil etməyə məcbur olur. Obyektiv təhlil etmə isə müsbət və mənfi 
keyfiyyətlərin müəyyən edilməisnə imkan yaradır, insan öz mövqeyini düzgün müəyyən edir, mənfi 
keyfiyyətlərini aradan qaldırmaq arzusuna düşür. Bu arzu tərbiyənin özünütərbiyəyə meyllər, səylər yaradır, 
tərbiyə hər bir tərbiyə olunanı lazımi qaydada hərəkət edib-etmədiyi üzərində düşünməyə məcbur etməlidir. 
Bu təhrik etmə, düşündürmə və nəzarət insanın özünü yenidən tərbiyəsinə istiqamət verir. Özünü dərk etmə, 
özünü görmə özüntərbiyənin ilk pilləsidir. Özünü dərk edən, mənfi keyfiyyətlərini görən və bu mənfi 
keyfiyyətlərin aradan qaldırılması işi hər kəsdən iradi səy, güc tələb edir. Yəni  özünü yenidən tərbiyə etmək 
istədikdə insan lazım olan zəruri hərəkətləri ijra etməyə özünü məjbur edir. Çünki insanların malik olduqları 
hərəkət və davranışlar yeni qaydada hərəkət etməyə mane olur, fəaliyyəti məhdudlaşdırır. Bu isə onun 
arzusu ilə davranışında, marağı ilə fəaliyyətində ziddiyyət yaranmasına səbəb olur. 
     Özünütərbiyə sistemli təlim müəssisələrində düz istiqamətdə, yəni cəmiyyətin tələbləri 
istiqamətində aparılır. Belə ki, hər şagird və ya tələbə kənar tərbiyə təsirləri ilə yaranmış adət və 
münasibətlərin düzgün olmadığını, həm jəmiyyət, həm də özü  üçün yararsız olduğunu dərk edir və bu 
adətlərin dəyişdirilməsi üçün şüurlu səy göstərir. Bu prosesə müəllim və tərbiyəçi rəhbərlik edir, ona 
istiqamət verir. 
      İstehsal prosesində isə artıq bu özünütərbiyə motivləri dəyişir. Bu dəyişmə isə müxtəlif istiqamətdə 
gedə bilər. Belə özünütərbiyə prosesində mühit əsas rol oynayır. Belə ki, fəaliyyətə başlayan şəxs malik 
olduğu bilikləri yeni fəaliyyət üsulları ilə tətbiq etməyə səy göstərir. Onun fəaliyyətinə isə müəssisədə 
müxtəlif münasibətlər yaranır. Bura həm rəsmi iş münasibətləri, həm də qeyri rəsim münasibətlər aiddir. 
Belə münasibələr həm obyektiv, həm də subyektiv xarakter daşıyır. Tətbiq edilən ideya, fəaliyyət üsulu 
müəssisənin mənafeyinə uyğun olmadıqda o qəbul edilmir. Ümumi işin xeyrinə olduqda isə qəbul edilir. Bu 
«qəbul edilməmə», obyektiv səbəb fərddə müxtəlif münasibət yaradır. Bu münasibət hər kəsə özünə və 
özünün malik olduqlarına yenidən nəzər salmağa məcbur edir. Fərd dərk edir ki, özündə yeni keyfiyyətlər 
formalaşdırmalıdır. Bu tələb obyektiv olub müəyyən mənada onun həyatını müəyyən edir. Yəni özüntərbiyə 
obyektiv, real həyati təlabata çevirilir. O, yenidən tərbiyə vasitələri araşdırır və özündə yeni keyfiyyəelər 
formalaşdırmağın zəruriliyini dərk edir.   Bəzən isə ona qeyri-obyektiv, subyektiv  səbəbələr mane olur. Bu 
vəziyyət də şəxsiyyətdə, onun rəftar və davranışında yeni keyfiyyətlər yaradılmasına səbəb olur. 
Özünütərbiyə məktəb illərindən başlanır. Belə ki, aparılan bütün tərbiyə işi özünütərbiyə tələbləri 
yaratmalıdır. Hər şagird verilən əxlaqi tələbi özünün hərəkət və davranışlarında formalaşmağa çalışmalıdır. 
Bu formalaşdırma səyi, fəaliyyəti müəyyən mənada özüntərbiyədir. 
Özünütərbiyə, göründüyü kimi, insanların daxili səyləri ilə bağlıdır. Bu daxili səylər isə xarici təsirlərin 
məzmunu ilə şərtlənir. 
Daxili səy həm də insanların psixi in ilə bağlıdır. İnsan öz psixi inkişafına nəzarət etdikdən sonra 
özünütərbiyə başlayır. Ona görə də insanların şüurlu surətd özün tərbiyəsi yetkinlik, insanın özünüdrk 
etməsi dövründən başlanır. Özünüdərketmə dövründə tələbat özünütərbiyə motivinə çevrilir. Ancaq həyat, 
yaşamaq üçün zəruri olan tələbatlar özünütərbiyə motivinə çevrilə bilər. Bu tələblər insanların yaşadığı və 
fəaliyyət göstərdiyi maddi həyatdan doğan tələbatlardır. Məhz bu tələbatlar əsasında insanlar yeni 
keyfiyyətlər formalaşdırır. Artıq şəxsiyyət özü-özündə yeni əxlaqi keyfiyyətlər formalaşdırmağa səy 
göstərir. Bu isə özünütərbiyəni tərbiyədən fərqləndirən əsas və başlıca şərtdir. 
Özünütərbiyə formalaşdırılacaq əxlaqi keyfiyyətin tələb etdiyi yeni keyfiyyətlərlə-şəxsin malik olduğu 
adət və rəftarlara, imkanlara uyğun gəldikdə daha asanlıqla baş verir. 
Özünütərbiyə anlayışı geniş mənada özünütəhsil anlayışını da əhatə edir. Dar mənada isə özüntərbiyə 
jəmiyyətin və fəaliyyətin tələbi əsasında insanın özündə yeni mənəvi keyfiyyətlərin formalaşdırılması və ya 
hər hansı əxlaqi keyfiyyətlərin adət və rəftarından çıxarması prosesidir. 
Özüntərbiyənin özünüdərketmə, özünüməcburetmə, özününəzarət,özünü ələalma kimi anlayışları 
mövcuddur. 
       
 
     2.  Özüntərbiyəyə rəhbərlik 
 
Özünütərbiyə rüşeymləri tərbiyənin ilk məhələlərindən başlanır. Yeni verilən tərbiyə tələbləri şüurlu 
surətdə mənimsənildikcə, uşağın özü tərəfindən transformasiya edildikcə, özünü dərketmə, özünü məcbur 
etmə meylləri də başlanır. Bu prosesə məhz müəllim rəhbərlik etməlidir. Müəllim tərbiyə tələbləri verdikcə 
uşaq şəxsiyyətinə, onun gücünə də müraciət etməlidir. Yəni tərbiyəçi və müəllim tərbiyə tələbləri ilə tərbiyə 
olunanın fəaliyyətinə elə istiqamət verməlidir ki, onlarda müstəqillik, təşəbbüskarlıq, yaradıcılıq fəallıq 
yaransın. Bu təsirlər həmçinin tərbiyə olunanda öz üzərində səylə işləmə arzusu və ona daxili tələbat da 
yaratmalıdır. Bu isə tərbiyəçinin tərbiyələndirmə fəaliyyətinin əsasını təşkil edir. 
Mədəniyyət müəssisələrində isə bu iş daha böyük ustalıq, pedaqoji bajarıq və takt tələb edir. Belə ki, 
mədəniyyət müəssisələrində marağa görə təşkil edilən müxtəlif yaş qruplarında bu işin aparılma səviyyəisi 
də müxtəlif olur. Yaşlılardan ibarət qruplarda bu iş daha mükərəkkəb olur. Belə ki, dövrün aktual ictimai-
siyasi problemləri insanların əxlaqına müxtəlif şəkildə təsir göstərir. 
      İnsanlarda düzgün münasibət formalaşdırmaq, problemli situasiyaları düzgün dərk etdirmək, 
rəhbərdən xüsusi biliklər, pedaqoji ustalıq tələb edir. Təşkilatçı, tərbiyəçi mövjud şəraiti obyektiv şəkildə 
təhlil etməli, şəxsi özünə nəzər salmağa, özü-özünün hərəkət və fəaliyyətini təhlil etməyə məcbur etməlidir. 
Şəxsiyyət özünü təhlil edərək öz nöqsanlarını dərk etməli və ya özünü doğru bildiyi, amma cəmiyyət və 
ətraf mühit tərəfindən qəbul edilməyən şərh, davranış və ya hərəkətlərini görməli, başa düşməlidir. Anjaq 
bundan sonra şəxsdə özünü tərbiyə etmə arzusu və meyli yarana bilər. Özünü tərbiyə bütün dövrlərdə 
mövjud olmuşdur. Xüsusən inqilablar və yenidənqurma dövrlərində buna böyük ehtiyaj yaranmışdır. Belə 
ki, köhnə ijtimai münasibətlər əsasında formalaşmış şəxs yeni cəmiyyətin tələblərinə çətin alışır, onda 
çaşqınlıq yaranır, yeni tələbləri qəbul edə bilmir. Mədəniyyət müəssisələrinin tərbiyəvi fəaliyfəti belə 
vəziyyətlə daha çox aktuallıq vəsv edir. Mədəniyyət müəssisələrində aparılan tədbirlər vasitəsilə  yeni əxlaqi 
tələblər, ictimai münasibətlərin mahiyyəti təhlil edilməli, onun daxili mənzərəsi insanların qarşısında 
açılmalı və insanlara dərk etdirilməlidir. Yeni münasibətlərin qəbul edilərək insanların mənimsənilməsinə 
düzgün istiqamət verilməlidir. Hər bir yeni ictimai münasibətlər isə yeni əxlaqi keyfiyyətlər yaradır və 
cəmiyyət üzvlərindən bu keyfiyyəti mənimsəməyi, ona uyğun hərəkət etməyi tələb edir. Odur ki, 
özünütərbiyə də ictimai xarakter daşıyır, onun məzmunu cəmiyyətin dəyişməsilə bərabər gedir. İşgüzar, 
kamil və hərtərəfli şəxs isə mühit və onun yeni tələbləri ilə ayaqlaşmağa, özündə zəruri keyfiyyətlər 
formalaşdırmağa, lazım olmayanları aradan qaldırmağa çalışır. İctimai həyat hadisələrində fəal iştirak 
etməyə, ona bu və ya digər şəkildə təsir göstərməyə çalışır. Bu isə, əsasən, insanın özünün həyata olan 
münasibətini başa düşdükdən, dərk etdikdən sonra başlanır. Həyatın insana verdiyi tələbləri, şəxs özü-özünə 
verməyə başlayır. 
      Özüntərbiyə tələbatının əmələ gəlməsində subyektiv səbəblər, amillər də mühüm rol oynayır. 
Subyektiv şərtlər dedikdə formalaşmış adətlər, rəftarlar, əxlaqi anlayışlar, ümumi inkişaf səviyyəsi, iradi 
keyfiyyətlər, maraq, meyl və s. başa düşülür. Bu keyfiyyətlər insanların fərdi keyfiyyətlərində təzahür edir. 
      Özüntərbiyə stimulları maddi və mənəvi olmaqla iki yerə bölünür. Maddi stimullar əmək fəaliyyəti 
və iqtisadi tələbləri ilə bağlı olan stimullardır. Bu stimullar özünütərbiyədə əsas rol oynayır. 
     Mənəvi stimullara isə insanların mənəviyyata olan tələblərindən doğan stimullar daxildir. Mənəvi 
stimullar da insanların həyatdakı mövqeyindən doğur, maddi təminatla bağlı olur. 
Müstəqil iş üçün sual və tapşırıqlar. 
1. Özüntərbiyə stimulları hansılardır? 
2. Mühit özüntərbiyəyə necə təsir edir? 
3. Mədəniyyət müəssisələrində hansı özüniərbiyə imkanları vardır. 
     
 
 
 
 
 
 
 
 
 
 
 
 
DİDAKTİKA 
 
Didaktika pedaqoqikanın bir sahəsi olub təhsil nəzəriyyəsini tədqiq edir. Təhsil tərbiyə və  inkişafı 
həyata keçirən,  reallaşdııran, öyrədən və öyrənən, müəllim və şagird, müəllim və tələbə, təlimatçı  usta və 
şağird birliyinin məqsədyönlü, qarşılıqlı fəaliyyəti prosesində biliklərə müvafiq bacarıq  və vərdişlərə 
yiyələnmə prosesidir. Təhsil həmçinin təkcə sistemili təlim  müəssisələrində müəllimin rəhbərliyi altında 
biliklərə yiyələnməni deyil, həm də  özünətəhsili əhatə edir. Bura  insanların bütün həyatı boyü müxtəlif 
mənbələrdən yeni məlumatlar mənimsəməsi, yeni elmi biliklərə yiyələnməsi daxildir. Təhsil  geniş mənada 
tərbiyənin insanların həyata hazırlanması proesesinin tərkib hissələrindən biridir. 
Didaktikanın predmeti təhsil prosesidir. Didaktikada müəllimin, (öyrədənin) rəhbərliyi altında baş 
verən mənimsəmə prosesinin mahiyyəti, bu prosesin qanunauyğunluqları, vasitələri, prinsipləri, üsulları  və 
s. tədqiq edilir. Həmçinin müxtəlif tip təhsil müəssisələrində təhsilin təşkili formaları, təlimin səmərəliyini 
artırmağın  yol və vasitələri  və s.  araşdırılır. Didaktika  ayrı – ayrı fənlərin tədrisinin spesifik  
xüsusiyyətlərini tədqiq edən xüsusi  metodikaları da  əhatə edir. 
Didaktikanın vəzifələri böyüyən nəslin təhsilinin məzmununu müəyyən etmək, onları bilik, bacarıq və 
vərdişlərə yiyələndirmənin ən səmərəli yol və vasitələrini araşdırmaqdan ibarətdir. Ona görə də didaktika 
həmişə təhsil və təlim  nəzəriyyəsi kimi götürülmüşdür, qəbul edilmişdir. Qeyd etmək lazımdır ki, təhsil  
prosesində böyüyən nəsl həm də tərbiyə olunur. Yəni təlim  materiallarının məzmunu, təhsilin quruluşu, 
vasitələri, pedaqoji tələblər  elmlərə yiyələndirməklə, mənimsətməklə tərbiyə edirlər. Bu  nöqteyi-nəzərdən 
bir qrup  alimlər didaktikanın predmetinə  təhsil və təlimlə bərabər tərbiyəni də daxil etmişlər.  
Ümumi pedaqoqika kimi didaktika da cəmiyyətin inkişafı ilə bağlı olaraq inkişaf  etmiş, dəyişmişdir. 
Tarixən didaktika da jəmiyyətin pedaqoji proses qarşısında  qoyduğu şəxsiyyət modelinə uyğun  insanlar, 
vətəndaşlar  formalaşdırılması məqsədinə xidmət etmişdir. Müasir didaktika ümumi pedaqoqikanın 
məzmunu, məqsədi, səmərəli inkişafı yolları, elmi metodiki  tədqiqatına, yeniliklərinə istinad edir. Təhsil 
nəzəriyyəsi kimi didaktikanın mahiyyətini daha dərindən dərk etmək üçün onun tarixi inkişafına nəzər 
salmaq lazımdır. Tarixi inkişaf prosesində insanların təcrübəsinin əmək prosesində  mübadiləsi, tətbiqi tələbi 
meydana ğəldikdə  bu tələb həm də  yığılmış bəşər  təcrübəsinin,  fəaliyyət üsullarının, elmi  məlumatların 
böyüyən nəslə  öyrədilməsinə, mənimsədilməsinə ehtiyac yaratdı. Mədəni və iqtisadi inkişafın hərəkətverici  
qüvvələrindən biri olan bu mənimsəmə, öyrətmə prosesi bəşər  cəmiyyətinin ilk mərhələlərində  lənq 
qedirdi. Elmin inkişafı, yeni fəaliyyət üsullarının yaranması, ticarət, sənətkarlığın inkişafı və bu  yığılmış  
təcrübənin qorunub  saxlanılması, inkişaf etdirilməsi tələbi onun böyüyən nəslə  ötürülməsi tələbini 
meydana çıxardı. Bu tələb əsasında da  öyrətmə və təhsil nəzəriyyəsi  yaranmağa başladı. 
         XVII əsrdə ilk dəfə olaraq Çex alimi Yan Amos  Komenski (1561-1626) özünün “Böyük 
Didaktika” əsərində didaktikanın elmi əsasını vermişdir. İlk dəfə  olaraq  o didaktikanı “hər şeyi hamıya 
öyrətmək  elmi” kimi təhlil etmiş,  öyrətmənin  prinsip və  üsullarını şərh etmişdir. Özünün pedaqoji  
tədqiqatlarında o, ingilis filosofu Frensiz Bekonun fəlsəfi görüşlərinə istinad etmişdir. Onun didaktik 
görüşləri təbiətə varlik prinsipi üzərində qurulmuşdur, çünki o insanı da  təbiətin bir hissəsi hesab etmişdir. 
Komenskiyə görə didaktikanın əsas vəzifəsi  öyrətmə prosesində  şeylərin mahiyyəti  elə ardıcılıqla 
açılmalıdır ki,  o həmişə  müvəffəqiyyətlə  nəticələnsin. Onun fikirincə didaktikanın  məqsədi  şagirdlərin 
dərk etmə qabiliyyətini öyrənəcək  mənimsəməni  ona uyğun şəkildə  qurmaqdan ibarətdir. O, sensualizmə 
əsaslanaraq  mənimsəmənin  prosessual,  əşyavi duyğulara əsaslanan  uzun  müddətli proses olduğunu aşkar 
etmişdir.  
Komenski həmçinin mənimsəmənin  səmərəliyini təmin edən bir sıra  dərslik tərtib etmiş, təlim  
müvəffəqiyyətini təmin edən üsullar irəli  sürmüşdür. Onun didaktik  nəzəriyyəsinin  əhəmiyyətli jəhəti bir 
də ondan ibarətdir ki, o, pedaqoqika tarixində ilk dəfə olaraq  mənimsəmənin iki  tərəfli olmasını  açmışdır: 
obyektiv (didaktikanın  qanunauyğunluqları), subyektiv (bu  qanunauyğunluqların  tətbiqi). Bununla da o 
didaktika nəzəriyyəsi və  mənimsəmə nəzəriyyəsinin əsasını  qoymuşdur.  
Fransız  maarifçilərindən J.J.Russo da öz  dövründə  didaktika haqqında mütərəqqi fikirlər irəli 
sürmüşdür. O, öz dövründə mövcud olan, quru, həyatdan ayrı düşərək onun tələbləri ilə  ayaqlaşmayan 
təhsil sistemini tənqid edərək yeni mənimsəmə təlim  konsepsiyası irəli sürmüşdür. Bu konsepsiyaya görə  
mənimsəmə, öyrətmə prosesində  uşağın  tələbləri və imkanları nəzərə  alınmalı və ona  istinad edilməlidir. 
Uşaqlara onların gələcək həyatı üçün zəruri və lazım olan  biliklər  öyrədilməlidir. Onun fikrincə ancaq belə 
halda uşağın əqli inkişafı baş  verə bilər. Elmləri tədris etməzdən əvvəl onu uşaqlara  sevdirmək, ona qarşı 
maraq  yaratmaq lazımdır. Didaktika haqqında Y.Pestalotsi, A.Disterven, A.Rodişşev, V.Belinski, 
K.Uşinski, L.Tolstoy və başqaları. mütərəqqi və qiymətli fikirlər söyləmiş və bu  fikirlərin didaktikanın 
inkişafında əhəmiyyətli rolu olmuşdur. 
Didaktikanın quruluşu və əsas kateqoriyaları. 
Didaktikanın tədqiq etdiyi əsas və mürəkkəb məsələlərdən biri təlim prosesidir. Beləki, məhz təlim 
prosesində bəşər təcrübəsi özünün müxtəlifliyi ilə birlikdə bilik bacarıq və  vərdişə  çevrilməsinin obyektiv 
və subyektiv  qarşılıqlı  inkişafı baş verir. Bu prosesdə insanlar əqli, əxlaqi, ideya baxımından formalaşır. 
Öyrənənlərin  təşəbbüskarlığı inkişaf  etdirilərək obyektiv şəklə salınır, konkret xarakter  əlamətlərinə  
çevrilir.  Təlim  prosesində  bilik bacarıq və vərdişlərə  yiyələndirməyə maddi aləmin dərk  etdirilməsi və bu 
əsasda elmi  dünyagörüşlər formalaşdırılması zəminində  qurulan  öyrədən və öyrənən (müəllim-şagird, 
müəllim - tələbə, usta - şagird və s.) fəaliyyəti qarşılıqlı əlaqədə və sıx fəaliyyət göstərir, biri digərini  
tamamlayır. Didaktika  özündə aşağıdakı komponentləri birləşdirən təhsillə şərtlənir: təlimin məzmunu 
(öyrədiləcək biliklərin məzmununu və sistemi), öyrədənin fəaliyyəti, öyrənənin fəaliyyəti, öyrənmə və  
öyrətmənin maddi vasitələri. 
Didaktikada təhsil məqsədlərinin tam həyata keçirilməsinin aşağıdakı  mərhələlərə bölmək olar: 
1.Təhsilin mövcud  şəraitdəki  vəziyyətini – cəmiyyətin təhsil  tələblərini, elmin inkişaf səviyyəsini, 
metodiki rəhbərliyin  səviyyəsi və s. – öyrənmək; 
2. Təhsil  məqsədlərini  dərslik, proqram, təlim üsulları və  vasitələrində əks etdirmək. 
3. Təhsil  məqsədlərinin bilavasitə  öyrətmə ilə məşqul olan pedaqoq və digər  öyrədənlərin fəaliyyəti  
vasitəsilə  həyata  keçirmək. 
4. Təhsil  və təlim  məqsədlərini  öyrənənlərə şüurlu  sürətdə dərk etdirmək və onların  özlərini könüllü, 
müstəqil  öyrənməyyə cəlb etmək,  özüntəhsil arzu və meyyləri yaratmaq. Biliklərə  maksimum  səviyyədə  
yiyələndirmə,  öyrənənlərin əqli inkişaf səviyyəsini  yüksəltmək üçün bu  komponentlərin  qarşılıqlı 
əlaqəsini təmin etmək didaktikanın əsas  problemlərindən biridir. 
Didaktikanın qanunauyğunluqları. 
Biliklərə yiyələndirmə mürəkkəb, hər bir  öyrətmənin xüsusi  metodları olan çətin bir  prosesidir. Ona 
görə də ümumi pedoqoji prosesdən, pedaqoji tələblərdən çıxış edərək  öyrətmə  qanunauyğunluqlarının 
müəyyən edilməsi böyük əhəmiyyət kəsb edir. 
Fəlsəfi qanunlar təbiət, cəmiyyət və insan təfəkkürünün daxili inkişaf qanunauyğunluqlarını  əks  
etdirir. Pedaqoji  qanunlarda şəxsiyyət formalaşdırılması, onun əqli, əxlaqi, fiziki və s. cəhətləri özündə  
birləşdirən inkişaf qanunları əsas  götürülür. Yəni pedaqoji qanunlar  formalaşdırmanın daxili  mahiyyətini,  
sosiollaşmasını özündə əks etdirir. 
Didaktika öyrətmə prosesi kimi, ümumi pedaqoji  qanunauyğunluqlara istinad edən xüsusi  öyrətmə  
qanunlarına malikdir. Rus alimləri L.V.Zankov  «şagirdlərin ümumi  inkişafı  öyrətmə üsulları,  qaydaları ilə   
şərtlənir»
9
  qanununu,S.Q. Şapovalenko «Şagirdlərin inkişafı təlimin  xarakteri və onun tələb  etdiyi  şərtlər  
əsasında  baş verir»
10
 kimi didaktik qanunları  əsas  götürmüşlər. Onlar bu  didaktik  qanunları müəyyən 
edərkən K.D.Uşinskinin «əql nə qədər çox  faktiki  biliklərə  yiyələnərsə, bir o qədər onları yaxşı dərk  edər, 
yenidən  işləyər, bununla da o, inkişaf etmiş və guclü olar» müddəasına  əsaslanmışlar. 
 Uşinskinin pedaqoji və  psixoloji təhlilinə istinad edən L.V.Zankov və S.Q.Şapovalenkonun 
yuxarıdakı  müddəaları  dərketmənin inkişafının ümumi  qanunu kimi qəbul  edilib. 
           Didaktikanın  qanunauyğunluqları özündə  aşağıdakıları birləşdirir:  
1. Təlim prosesinin müxtəlif elementləri arasındakı qarşılıqlı keyfiyyət əlaqəsini üzə çıxarmaq  
məqsədilə  təhlillər aparmaq. Bu  təlim prosesinin  qanunauyğun  dərk olunmasının ilk  emprik səviyyəsidir. 
Bu yolla təlimdə  öyrənənlərin fəallığı  qanunu  müəyyən edilmişdir. 
2.  Öyrənilən hadisə və onun daxili  əsaslı struktur əlaqələrinin açılması, qanunu. Bu onu ifadə edir ki, 
yeni anlayış  formalaşdırılması  öyrənənlər üçün vacib,  təxirə  salınmaz olduqda baş verir. Yəni yeni faktın 
öyrənilməsi ehtiyacı yaradıldıqdan sonra öyrənmə səmərəli nəticə verir, elmin əsas anlayışları və qanunları 
öyrənənlərin dərk etmə səviyyəsini nəzərə almaqla səmərəli  mənimsədilir. 
3.    Öyrənilmişlərin təcrübədə  yoxlanılması qanunu. Bu da əsas və  həlledici qanun olub öyrənmənin 
səmərəliyini təmin edir. Pedaqoji prosesdə bəzən qanunla onun  şəraiti və şərtləri arasında  uyğunsuzluq 
yaranır. Ümumiyyətlə isə  didaktik qanunlar həmişə həmin prosesin  baş  verdiyi  şəraitlə qarşılıqlı 
əlaqədədir. Pedaqoji  qanunauyğunluqlar  şəraitdən asılı olaraq  gah həyata  keçirilmiş prinsip kimi, gah da 
ənənəvi qaydaların həyata  keçirilməsi kimi çıxış  edir. Məhz  şəraitlə  qanunun qarşılıqlı əlaqəsi insanlara 
təbiət və cəmiyyət  qanunlarından öz məqsədləri üçün  istifadə etmə  imkanı verir. Bu qanun elmi 
pedaqoqikada çoxdan  istifadə edilir. Qabağcıl və təcrübəli müəllimlər öyrətmə prosesində  öyrənənləri 
bilik, bacarıq və  vərdişlərə daha səmərəli şəkildə yiyələndirmək üçün  qanunla  onun şərtləri arasındakı 
                                                          
9
 Л.В.Занков «Дидактика  и жизнь» М.1968. 
10
 С.Г.Шаповаленко, «Методика  преподавания химии в средней школе», М.,1963,с.646 
 
əlaqənin  təzahürü üçün geniş imkan  yaratmağa  çalışır. Yəni  öyrənilən hadisə və fakt həmin sahənin daxili  
struktur mahiyyəti, əsas  anlayışları ilə əlaqələndirilir. Didaktika – öyrətmə prosesi  əsasən ilk  əlamətinə 
görə  xarakterizə olunur: bir tərəfdən öyrətmə   prosesində məqsədyönlülük, ciddi ardıcılıq  gözlənilir, digər 
tərəfdən isə  öyrənmələrə  yaradıcı  fəallıq,  axtarıcılıq, müstəqil fəaliyyət göstərmək üçün imkan  yaradılır. 
Bu isə didaktikanın dialektikliyidir. Dialektikanın dialektikasının göstəriciləri isə öyrənənlərin əqli inkişafı, 
biliklərini  dərinləşdirmək və genişləndirmək səyləri, formalaşan elmi dünya görüş təşkil edir. 
Yuxarıda deyilənlərdən belə  gənaətə gəlmək olar ki,  didaktika uşaqların – öyrənənlərin şüurlu  
fəaliyyətinə istinad edən sistemli şəkildə biliklərə  yiyələnmə, bu əsasda bacarıq və vərdişlər  
formalaşdırılmasından ibarət olan təhsil prosesini öyrənir. Onun  predmetini öyrətmə prosesi, onun 
qanunları, mənimsəmə prosesində didaktik qanunauyğunluqların mahiyyətinin açılması bu qanunların 
həyata keçirilməsi şərtlərinin tədqiqi təşkil edir. Müasir didaktika sübüt etmişdir ki, təlimin səmərəliyi təkcə 
yiyələnmiş bilik, bacarıq və vərdişlərin həcmi ilə deyil həmçinin  materialların mahiyyətinin dərk edilməsi; 
qanun və  qanunauyğunluqların şüurlu sürətdə mənimsənilməsi  səviyyəsi ilə də  ölçülür. Didaktika  tədrislə 
bu əlaqənin qarşılıqlı təsiri şərtlərini, mahiyyətini açır.  Biliksizlikdən bilikliyə, bacarıqsızlıqdan şüurlu 
sürətdə biliklərin tətbiqinə istinad edən bacarıqlılığa çevrilməsi yollarını, səmərəli vasitələrini tədqiq edir. 
Təlimin qanunauyğunluqlarını tədqiq edən didaktika müxtəlif tədris fənləri üzə çıxarır. Belə ümumi 
qanunauyğunluqlardan biri tədris etmə  ilə  öyrənmə arasındakı əlaqədədir. Öyrədənin, müəllimin rəhbərliyi 
altında hər hansı elmi məlumatın mənimsənilməsi prosesində elmi məlumat, öyrənilən məsələ şüurlu sürətdə 
dərk edilir, onun əsas və köməkci əlamətləri və  xüsusiyyətləri haqqında təsəvvür  yaradılır, həmin hadisə və 
ya faktın digər hadisə və  faktlarla qarşılıqlı əlaqələri üzə çıxarılır, təcrübi əhəmiyyəti dərk  etdirilir, tətbiqi 
yolları  öyrədilir, uyğun məlumatların gələcəkdə  öyrədilməsi üçün  baza, zəmin yaradılır. 
Öyrətmə qanunauyğunluqlarını tədqiq edərək didaktika yaş və uşaq  psixologiyasının inkişaf 
haqqındakı elmi müddəalarına istinad edir, öyrətmədə psixi proseslərin inkişafı qanunauyğunluqlarından 
istifadə edir. Bu nöqteyi nəzərdən didaktika üçün pedaqoji psixologiya əhəmiyyətli rol oynayır. Pedaqoji 
psixologiya uşaqların təlim və tərbiyə prosesində inkişafı  qanunauyğunluqlarını açır, bu prosesdə uşaq  
şəxsiyyətinin formalaşmasına verilən  psixoloji tələblərin mahiyyətini uşaqların inkişafı qanunları əsasında 
izah etsin.  
     Didaktikanın tədqiq etdiyi ümumi qanunauyğunluqlar bütün fənlərin tədrisinin xüsusi cəhətlərini 
əhatə etmir. Bu spesifik xüsusiyyət və cəhətləri xüsusi metodikalar tədqiq edərək üzə çıxarır. Deməli xüsusi 
didaktikalar  didaktikanın ümumi  müddəalarına istinad edərək ayrı-ayrı  fənlərin tədrisinin spesifik  
xüsusiyyətlərini üzə  çıxarır. Digər tərəfdən xüsusi didaktikalar həmdə ümumi didaktikanın konkret tətbiqi 
sahəsi kimi çıxış  edir, onun zənginləşməsinə,  inkişafına səbəb olur. Belə ki, xüsusi  didaktikalarda  baş 
vermiş hər hansı yenilik  ümumiləşdirilərək  ümumi didaktikaya ötürülür və burada isə yeni didaktik qanun 
kimi tədqiq edilir. Ümumi didaktik qanunlar öyrətmə   mövcud olan bütün sahələrdə tətbiq edilir. Sistemli 
təlim  müəssisələrində olduğu kimi digər  müəssisələrdə də öyrətmə xarakterli işlərdə didaktikanın qanunları 
tətbiq edilir. Məsələn  mədəniyyət müəssisələrində müxtəlif tip dərnəklərdə, istehsal prosesində  usta – 
şagird  münasibətlərində, islah əmək  koloniyalarındakı təlim  xarakterli  işləri, yeni  tamaşaların 
hazırlanması, istehsal prosesinə yeniliklərin tətbiqi və s. bu  qəbilədən olan  işlərdir.  Didaktika nəzəriyəsi 
istehsalın tələbi, yeni ictimai iqtisadi tələblər əsasında dəyişir, inkişaf edir. 
Müstəqil iş üçün sual və tapşırıqlar: 
1. Didaktikanın  mahiyyətini izah et. 
2. Didaktik kateqoriyaları təhlil et. 
3. Gələcək fəaliyyət sahədə didaktik məşğələləri təhlil et. 
 
 
 
 
 
 
 
 
 
 
 
 
TƏHSİLİN  MƏZMUNU 
 
Müxtəlif dövrlərdə, müxtəlif pedaqoqika dərsliklərində təhsilə müxtəlif yanaşmalar olub, müxtəlif 
təriflər verilib. Mövcud pedaqoqika dərsliklərini və  təhsilə olan münasibətləri təhlil etdikdən sonra 
N.M.Kazımovun təhsilə  münasibətini aktual hesab edirik və onun  təhsilə verdiyi tərifi əsas götürürük. 
Xalq təsərrüfatının tərkib hissəsi kimi, müvafiq  tədris müəssisələrində müəyyən müddətdə  öyrənilən, 
tərbiyə və  inkişaf imkanına malik olan, təlimin həm zəruri  şərti; həm də  nəticəsi olan biliklər, bacarıq və  
vərdişlər sistemi təhsildir. 
Lakin, bu  tərifdə təhsil xalq təsərrüfatının tərkib hissəsi  hesab  edildiyi halda  təkcə  tədris  
müəssələrində bilik, bacarıq və  vərdişlərə  yiyələnmə sistemi kimi  verilib. Halbuki, istehsal müəssələrinin  
özündə, mədəniyyət müəssələrində də və diğər qeyri  təhsil müəssələrində də  bilik, bajarıq və vərdişlərə 
yiyələnmə mövcuddur. Məsələn peşə təhsili xüsusi təhsil müəssələri ilə yanaşı mədəniyyət müəssələrində, 
elmi – tədqiqat müəssələrində də verilir və s. 
Təhsil onun məzmunu, formaları, məqsədi cəmiyyətin iqtisadi -  ictimai inkişafı ilə bağlı olaraq inkişaf  
edir və  dəyişir, o cəmiyyətin, əsasən iqtisadi tələbləri ilə  müəyyən edilir. 
Pedaqoqika tarixində  təhsil haqqında iki  səhv nəzəriyyə mövcud  olmuşdur: maddi və  formal təhsil 
nəzəriyyələri. 
Formal təhsil nəzəriyyəçilərinin fikrincə təhsil böyüyən nəslin, təhsil  ananların anjaq  zehni 
qabiliyyətlərini inkişaf  etdirməlidir. Onların fikrinjə zehni  cəhətdən yüksək  inkişaf  etmiş hər bir  şəxs öz  
zehni  məlumat və  qabiliyyətlərindən  həyatda  müstəqil  şəkildə lazım olan yerdə  istifadə edə  bilərlər. 
Formal  təhsil  nəzəriyyəsi  texniki inkişafda əsaslanan  istehsalın  tələblərini ödəmədiyi üçün onun əleyhinə 
olaraq maddi təhsil  nəzəriyyəsi meydana çıxdı. Maddi təhsil  nəzəriyyəçiləri isə iddia  edirdilər ki, böyüyən 
nəslə, uşaqlara ancaq onların gələcək  fəaliyyət  sahəsinin  tələb etdiyi elmi  məlumatlar öyrədilməlidir. 
Digər elmi  məlumatlar, bacarıq və vərdişləri isə hər kəs özü lazım  olduqda  mənimsəyə bilərlər. Onlar  
böyüyən nəslin hər tərəfli inkişafında  zehni qabiliyyətlərin inkişaf  etdirilməsini nəzərə almır, onu ikinçi 
dərəcəli iş, insanların öz şəxsi işi hesab  edirdilər. Lakin  materialist  nəzəriyyəyə  istinad edən  müasir təhsil  
nəzəriyyəsi ayrılıqda həm maddi, həm də  formal  nəzəriyyəni inkar edir. Çünki  müasir inkişaf  səviyyəsi, 
ictimai iqtisadi  quruluş böyüyən nəslin hərtərəfli inkişafını tələb edir. Yəni böyüyən nəslin həm  zehni 
qabiliyyətləri inkişaf  etdirilməli, həm də onlarda maddi  istehsalla bağlı bilik, bacarıq və vərdişlər  
formalaşdırılmalıdır. Ona görə də  təhsil   ümumi, politexnik və peşə  təhsilləri  olmaqla üc hissəyə ayrılır. 
Təhsilin bu tərkib  hissələri  bir birilə  qarşılıqlı əlaqədə olub biri digərinin  mövcudluğu ücün zəmin, əsas 
rolunu oynayır. 
Ümumi təhsil 
         Ümumi təhsil böyüyən nəslin seçəcəyi peşədən  asılı olmayaraq həyatın bütün sahələri üçün 
zəruri olan  biliklərə  yiyələndirir və onlarda fəaliyyət üçün əsas  olan bacarıq və  vərdişlər formalaşdırır. 
Öyrədiləcək elmi biliklər elmlərin son  nəaliyyətlərini əhatə edir. Ümumi  təhsilin   tərkibinə daxil olan 
fənlər  üç  əsas qrupa  ayrılır: təbii, humanitar, əmək və fiziki inkişaf  fənləri: 
Təbii fənlərin  tərkibinə  riyaziyyat, fizika, kimya, bioloqiya və s. daxildir. 
Bu  fənlər  vasitəsilə təbiət  hadisələrinin  obyektiv  inkişaf qanunauyğunluqları və onlardan  insanların 
xeyrinə  istifadə  yolları haqqında elmi  məlumatlar verilir. Bu təbii və riyazi biliklərin  öyrədilməsi  
vasitəsilə  böyüyən nəslin   təfəkkürü, ümumiyyətlə idrakı inkişaf  etdirilir. Bu təbii  elmlərin tədrisi  
prosesində həmçinin hər bir öyrənilən elmi  məlumata aid zəruri bacarıq və vərdişlər  formalaşdırılır. 
Humanitar fənlərin tədrisi  vasitəsi ilə isə  böyüyən nəsl  cəmiyyətin obyektiv inkişaf qanunlarını, 
insanların sosial  təbiətini  öyrənib dərk edir. Humanitar fənlərə  tarix, ədəbiyyat, cöğrafiya, ana dilləri, 
xarici dil, və s. daxildir. Bu fənlərin hər biri  uşaqlara cəmiyyət hadisələrinin konkret  bir sahəsi haqqında 
elmi məlumat verir. Məsələn tarix dərsləridə hər kəs həm  öz xalqının, həm də başqa xalqların tarixi  
kesmişini, dil  dərslərində dilin tərkib  hissələri, qrammatik qada –qanunları və s. mənimsəyir. Ədəbiyyət, 
musiqi, təsviri  sənət dərsləri  uşaqların  estetik hiss və  zövqlərini  formalaşdırır, onlara ğözəllik qanunlarını 
dərk etdirir,  yaradıcılıq  qabiliyyətlərini inkişaf  etdirir. 
Bədən tərbiyəsi, əmək  təlimi və bu kimi dərslər böyüyən  nəslin  sağlamlığını  möhkəmləndirir,  onları 
əməyə  hazırlayır, əmək üçün zəruri olan  bacarıq və  vərdişlər  formalaşdırır,  gəncləri  vətənin  müdafiəsinə   
hazırlayır. Təhsilin bütün  səviyyələrin də (peşə təhsili, ali  təhsil və s.)  təhsil alanların  fiziki və əmək 
hazırlığı diqqət mərkəzində olur,  təhsil  məqsədlikdn asılı olaraq onlar müxtəlif  səviyyələrdə, formalarda 
aparılır. Məsələn əmək  təhsili ali təhsil  müəssisələrində  istehsalat  təcrübələri  formasında  aparılır. Burada 
artıq gənclər  seçdiyi peşə üzrə birbaşa əməyə, müstəqil fəaliyyətə hazırlanırlar. Ümumi təhsil ibtidai, 
natamam orta, orta  olmaqla üc hissəyə  ayrılır. 
İbtidai təhsil orta məktəblərin I – IV siniflərini əhatə edir,   təbii və ictimai hadisələr haqqında 
elementar elmi məlumatlar  verir, ətraf  aləmlə tanış edir,  hesablama – toplama, çıxma, vurma, bölmə, oxu 
və yazı bacarıq və  vərdişləri formalaşdırır.  
Natamam orta  təhsil orta məktəblərin V - IX siniflərini  əhatə  edir.  Bu  dövrdə uşaq və  yeniyetmələr 
təbiət və cəmiyyət  elmlərinin əsas  anlayışlarını  mənimsəyir, zəruri  bacarıq və  vərdişlərə  yiyələndirilir, 
elmi  dünyagörüş elementləri  formalaşdırılır,  marağa və bacarığa görə peşə  seçməyə hazırlanırlar.Bu 
dövrdə həmçinin uşaq və  yeniyetmələrdə əxlaqi keyfiyyətlər də  formalaşdırılır. Ümumi orta təhsil  
intelektual  səviyyənin əvvəlkilərə  nisbətən yüksək  pilləsidir. 
Bu orta məktəblərin X-XI   siniflərini əhatə edir. Bu səviyyədə yeniyetmə və gənclər həyat üçün  zəruri  
olan  bilikləri daha dərindən  öyrənir, onların  mövcud  bacarıq və  vərdişləri daha da  inkişaf  etdirilib 
möhkəmləndirilir, elmi dünyağörüş  formalaşdırılır, mövcud  ictimai – siyasi  hadisələrə, istehsala şüurlu  
münasibət  yaradılır, müstəqil peşə seçmə  təşəbbüsləri üzə  çıxarılır.  Ümumi orta təhsil həm  orta 
məktəblərdə həm də  əlahiddə  məktəblərdə ( lal –kar, kor, əqli cəhətdən zəif inkişaf etmiş uşaqlar üçün  
məktəblər), litseylər, qimnaziyalar, seminariyalar və müxtəlif tipli peşə məktəblərində də verilir. 
Ümumtəhsil  aşağıdakı vəzifələri yerinə yetirir: böyüyən nəsl təbiət, cəmiyyət və insan  təfəkkürünə aid  
elmi məlumatlarla  silahlandırılır; idrakı prosesləri, yaradıcılıq  qabiliyyətləri  inkişaf   etdirilir;  onlarda  
elmi  dünyagörüşün əsasları  formalaşdırılır; jəmiyyətin  tələb  etdiyi əxlaq  normaları,  davranış qaydalarına 
yiyələndirilir; estetik  zövqləri, hissləri inkişaf  etdiriləcək  estetik görüşlər sistemi  yaradılır; hüquqi  
biliklərə  yiyələndirilir və  müvafiq  münasibət  formalaşdırılır; ictimai – siyasi fəallıq tərbiyə edilir.   
Politexnik təhsil 
 Politexnik yunan «politexnikum» sözündən  götürülüb  çoxpeşəlilik deməkdir. Politexnik təhsil  orta 
ümumi təhsil məktəblərində təhsil   alanları ayrı – ayrı fənlərin  tədrisi vasitəsilə  istehsal və  sənayenin  elmi  
əsasları və prinsipləri ilə tanış edir, onlarda əmək  alətləri ilə  rəftar etmə  bacarıq və  vərdişi  formalaşdırır. 
Göründüyü kimi  politexnik təhsil  xüsusi  dərs  kimi  aparılmır. İstehsalın müxtəlif sahələrinə  aid  biliklər 
müxtəlif dərslərdə elmi  məlumatlara  yiyələnmə  prosesində  verilir. Məsələn orta məktəbdə kimya dərsində  
aliminum  elementinin  kimyavi və fiziki  xassələrini  öyrənməklə yanaşı onun sənaye, xalq təsarrüfatında  
tətbiqi  sahələrini də  öyrənirlər. Onlar aliminum kimyavi elementindən məişətdə və digər sahələrdə istifadə  
olunmasının elmi  əsaslarını mənimsəyirlər. Həmçinin aliminumun alınmasını, müxtəlif  istehsalı prosesini 
də  öyrənirlər ki bu da istehsalın elmi əsasları haqqında  məlumatlar verir. Politexnik təhsil  biliklərin  şüurlu   
mənimsənilməsini  təmin edir, zehni əməklə fiziki əməyi  əlaqələndirir, əmək  məhsuldarlığının 
artırılmasına imkan  yaradır, peşə  seçməyə  düzgün  istiqamət verir. 
Politexnik təhsil təhsilin bütün diğər  səviyyələrində də  mövcuddur. Yəni ali təhsil  müəssisələri, orta  
ixtisas  məktəbləri, peşə məktəbləri və s. diğər  təhsil  müəssisələrində də politexnik hazırlıq  həyata  
kecirilir. Məsələn peşə məktəblərində yiyələniləjək peşəyə uyğun sahələr, onun əsasları və  prinsipləri 
haqqında  təlimat verilir, texniki  fənlərin  tədrisi zamanı həm birbaşa həmin  sahə həm də diğər istehsal 
sahələrinin də  tətbiqi yolları  öyrədilir. Bunu ali  məktəblərdə tədris  edilən   fənlərə də aid etmək olar. 
 
 
Peşə təhsili. 
Peşə təhsili  sənaye və xalq  təsərüfatının  konkret bir  sahəsinə  aid  bilik, baxcarıq və   vərdişlər  
formalaşdırmaqla  böyüyən nəsli həyata  hazırlayır. Müasir dövrdə  respublikamızda peşə  təhsili xüsusi  
qimnaziyalar, seminariyalar, litseylər, peşə məktəbləri və s.  müəsisələrdə həyata  keçirilir. Peşə  təhsili  
həmçinin mədəniyyət  müəssisələri və  diğər  istehsal və qeyri – istehsal  müəssisələrində  açılan xüsusi 
kurslar  vasitəsilə də verilir. 
 Peşə təhsili seçilmiş peşə və  ixtisasın  elmi əsaslarını  mənimsədir, əlaqəli  sahələr haqqında elmi 
təlimatlar verir, digər  elmi, istehsal  sahələri ilə əlaqələndirilir. Peşə  təhsilinin əsası orta məktəblərdə  
qoyulur. Yeniyetmə və  gənçlərin malik   olduğu bilik, bacarıq, vərdişlər peşə  təhsilinin maddi  bazasını  
təşkil edir. Bu  məktəblərdə tədris  prosesində  peşənin  nəzəri  və  təjrübi məsələlərinin  tədrisinə daha qeniş  
yer  verili.  Peşə  məktəblərində  həmçinin  yeniyetmə və  qənclərn ümumi – elmi, əxlaq, siyasi  inkişafını 
təmin edən  fənlərin  tədrisinə də xüsusi yer  verilir.  
Təhsilin bu tərkib hissələri  bir–birilə  qarşılıqlı əlaqədədir, biri -  diğərinin  mövcudluğunu, inkişafını  
təmin  edir. Bunlar  səxsiyyət  formalaşdırılması işinin əlaqəli  qütbələridir. 
Təhsilin bütün  səviyyələrində  tədrisin məqsədi, vəzifələri, məzmunu öz  əksini  tədris planı, 
proqramları, dərsliklərdə tapır. 
Tədris planı ayrı – ayrı məktəblərdə (orta, peşə, ali, xüsusi məktəblər) öyrədilən fənlərin sayı, həçmi, 
ardıcılığı, həmçinin  siniflər, kurslar üzrə  verilən rüblük, smestlik, illik saatların miqdarını  müəyyən edən  
rəsmi  dövlət  sənədidir. Onu dövlət müəyyən edir, təsdiqləyir. Tədris  müəssələrinin onu  dəyişdirməyə 
icazəsi yoxdur. Onu təhsil  nazirliyi  təstiq edir və yerinə yetirilməsi məcburidir. Hər  təhsil  müəssəsinin  
məqsədinə  uyğun olaraq tədris planı  tərtib edilir. Tədris planı təhsil müdətinə görə  qurulur və burada 
xüsusi kurslar,  dərsdən kənar təlim  məşğələləri də əhatə  olunur. 
Tədris proqramları hər  fənn üzrə  asılanacaq bilik, bacarıq və  vərdişlərin məzmununu, həcmi, təcrübə, 
müxtəlif tip  məşqələləri (müxtəlif  siniflər və kurslar üzrə) əhətə edir. Proqramlarda konkret olaraq hər  
mövzuya verilən saat, həmin  mövzu üzrə  aparılan təcrübi işə verilən vaxt, müstəqil  işlərə verilən  saatların 
miqdarı göstərilir. Proqramda həmçinin  mövzular üzrə mənimsədiləcək elmi  məlumatlar, onların sistemi də 
verilir. Proqram tərtibində hər bir elmin sistematiklik və ardıcılığı  gözlənilir. Tədris  edilən mövzular elə   
ardıcılıqlı  düzülür ki həm həmin  elmi  sahəsi  haqqında sistemli anlayışlar  yaradılır, həm də  elmin  sistemi 
və  ardıcılığı  pozulmur. Hər bir  fənnin  tədrisində elmin  sistemi  qorunur,  hər yeni tədris  edilən mövzu   
özündən əvvəl öyrədilmiş mövzunu  mökəmləndirir və onu  tamamlayır, sonrakı  mövzulara zəmin  
hazırlayır. 
Müasir  dövrdə proqramların  tərtibində   sistematikliklə bərabər konsentriklik də  nəzərə alınır. Yəni 
aşağı  siniflərdə  öyrədilən materiallar yuxarı  siniflərdə daha  dərindən və qeniş  öyrədilir. Orta məktəblərdə 
proqram üç konsentrə  bölünür – I - IV, V – IX, X – XI -  siniflər  üzrə. Proqramın bu  konsentrik prinsipləri 
ali məktəb, həmçinin digər  məktəblərin  proqramlarında da tətbiq edilir.  
  Proqramın belə  konsentrik  düzülüşü təhsil  alanların anlaq səviyyəsi, psixi-fizioloji və  intelektual  
inkişaf  səviyyəsi ilə əlaqədardır. Məsələn  tədrisin ilk  mərhələsində  uşaqların psixi imkanları elmi 
anlayışları  olduğu kimi dərk  etmə  imkanlarına malik deyildir.  Ona görə də təbiət və cəmiyyət hadisələri 
haqqında  elementar  məlumatlar verilir. Orta məktəblərin  yuxarı siniflərini  əhatə edən son  mərhələdə isə  
yeniyetmə və  gənclərin həm psixi həm də intellektual inkişaf səviyyələri elmi  qanunauyğunluqları  
mənimsəmə imkanında olduğu üçün onlara daha  mürəkkəb elmi həqiqətlər haqqında  məlumatlar verilir. 
Bunu  təhsilin müxtəlif mərhələləri, səviyyələrində də göstərmək olar. 
Proqram materiallarının məzmunu  ideyaca sağlam, dövrün  tələblərinə uyğun olmalıdır. Məzmun özü 
təhsil ananları cəmiyyətin tələblərinə  uyğun tərbiyə etməli,  onlarda zəruri əxlaqi  keyfiyyətləri  
formalaşdırmalı, elmi dünyagörüşün  əsasını qoymalıdır. Proqram tərtibində elmin sistemi, ardıcıllığı  
nəzərə alınmalıdır, elmin  əsas anlayışları və müddəaları verilməlidir, müəllimlərə aydın  göstərişlər 
verilməlidir, mübahisəli məsələlər  proqrama  daxil  edilməməlidir, məzmun  metodoloji cəhətdən  sağlam  
və elmi olmalıdır. Dərsliklər müvafiq  fənlər üzrə  proqramlar əsasında  nəzəri və  təcrübi  bilikləri özündə 
birləşdirir.  Dərslikdə verilən biliklər aşılanacaq bacarıq və vərdişlər  öyrənənlərin yaş səviyyələrinə uyğun  
verilir.    
 Dərsliklər üzərində iş  öyrənənlərin (şagird, tələbə) bilikləri möhkəm  mənimsəməsinə, psixoloji 
proseslərinin  inkişafı  və tərbiyəsinə, müstəqil işləmə bacarıqlarının formalaşmasına imkan yaradır. Dərslik 
sırf proqram  əsasında tərtib edilir, proqram materiallarının mənimsənilməsinə xidmət edir. Dərslikdə 
verilən materialların məzmunu, elmi materialların  şərhi ideya – siyasi, əxlaqi cəhətdən  düzgün, cəmiyyətin 
tələblərinə uyğun  qurulmalıdır. Dərsliklərdən başqa proqram materiallarının  ətraflı və  dərindən 
mənimsənilməsinə  xidmət edən  dərs  vəsaitləri də mövcuddur. Bura çalışmalar toplusu, lüğətlər, müh-
təxabatlar, plastinkalar, xəritələr, maqnitafon yazıları,  diafilmlər, təris filmləri və s. daxildir.  Dərsliyin  
tərtibinə  aşağıdakı  tələblər verilir: dərslik  mövcud proqram əsasında tərtib edilməlidir; elmi materiallar 
sistemi, ardıcıl verilməlidir; materialların məzmunu ideyaca sağlam olmalıdır; mətnin izahına kömək edən 
əlavə  vəsaitlər (şəkil, sxem və s.) verilməlidir; səhiyyə tələblərinə cavab verməlidir;  
Müstəqil iş üçün sual və tapşırıqlar: 
1. Təhsilin  mahiyyətini təhlil et. 
2. Təhsilin tərkib hissələri. 
3. Mədəniyyət və incəsənət  müəssisələrində peşə kursları. 
 
 
 
 
 
 
 
 
 
 
 
TƏLİM  PROSESİ 
 
Təlimə ayrı-ayrı pedaqogika dərsliklərində müxtəlif tərif verilmişdir. Məsələn bir dərslikdə təlim 
müəllimin rəhbərliyi və müvafiq vasitələrin köməyi ilə şagirdin həyatı, dərk etməsi prosesi kimi təhlil 
olunmuşdur. Digərində təlim müəllim fəaliyyəti ilə şagird fəaliyyətini həm də ümumi bir məqsədə – 
şagirdəlri bilik, bacarıq və vərdişlərlə silahlandırmaq, onları inkişaf etdirib tərbiyələndirmək məqsədinə 
doğru yönəlmiş olan bu fəaliyyətlərin mürəkkəb bir vəhdəti kimi verilmişdir. Bir başqasında təlim 
müəllimin rəhbərliyi ilə şagirdlərin bilik, bacarıq və vərdişlərə yiyələnməsi prosesi kimi verilmişdir və s.  
Bütün bunların hamısında ümumi bir cəhət – şagirdlərin bilik, bacarıq və vərdişlərə yiyələnməsi cəhəti 
mövcuddur. Deməli, təlim şagirdlərin bilik, bacarıq və vərdişlərə yiyələnməsi prosesidir. Mövcud 
dərsliklərin əksəriyyəti orta ümumtəhsil məktəbləri üçün tərtib olunduğundan verilən misalların hamısı 
şagirdlərin üzərində, orta məktəb materialları əsasında qurulmuşdu. Bu bütün öyrənmə imkanı, tələbi olan 
proseslərin hamısı üçün ümumi bazadır, əsasdır.  
Bildiyimiz kimi digər tərəfdən təlim obyektiv aləmin dərk etdirilməsidir. Dərk etdirmə və dərk etmə 
sistemli şəkildə təlim müəssisələrində aparılmaqla yanaşı təlimdənkanar müəssisələrdə də – mədəniyyət 
müəssisləri, ailə, uşaq evləri, yenidən tərbiyə müəssisələri, istehsalat müəssisləri və s. də aparılır. Bu 
baxımdan təlimə ümumiyyətlə insanların həyatı dərk etməsi, zəruri bilik, bacarıq və vərdişlərə yiyələnməsi 
prosesi kimi də baxmaq olar. Bilik, təbiət, cəmiyyət, insan təfəkkürü haqqında qaydalar, qanunlar, 
qanunauyğynlyqlar haqqındakı faktlar, məlumatlar sistemidir. Bu faktlar və qanunauyğunluqlar ayrı-ayrı 
elmlərin tərkibində birləşdirilib sistemə salınmışdır. Müxtəlif elm sahələrinin son nəaliyyətləri isə tədris 
fənləri vasitəsilə böyüyən nəslə mənimsədilir. Bu fənlər vasitəsilə böyüyən nəsl təbiət və cəmiyyətin inkişaf 
qanunlarını dərk edirlər. Dərk edilmiş elmi məlumatlara uyğun olaraq fəaliyyət üsullarına yiyələnirlər. Elmi 
məlumatlara yiyələnmə prosesi öyrənənin həmçinin təfəkkürünü inkişaf etdirir, intellektual səviyyəsini 
yüksəldir, beləliklə də elmi dünyagörüşün əsası qoyulur. Bu isə öz növbəsində insanlara təbiət və cəmiyyət 
hadisələrinə obyektiv münasibət bəsləmə imkanı verir. 
Bəzən biliklə elm  məfhumu  qarışdırılır və ya  eyniləşdirilir. Bilik  bir frdə  məxsusdur. Yəni  
bəşəriyyətin əldə etmiş olduğu son elmi  nəaliyyətlərin  müəyyən  hissəsinin tək – tək  fərdlər tərəfindən 
mənimsənilməsidir. İnsanların biliklərə yiyələnməsi həm ümumi, həm də xüsusi olmaqla iki istiqamətdə 
aparılır. Beləki ümumtəhsil  məktəblərində mövcud  həyatın tələb etdiyi elmi  məlumatlar  mənimsədilir. Bu  
təlimalar  insanların  həyatda yaşaması, fəaliyyət göstərməsi, həm  özünün  həm də cəmiyyətin tələblərini 
təmin edən  biliklərdir, elmi  məlumatlara yiyələnmədir. Xüsusi biliklər isə peşəyə yiyələnməni əhatə edir. 
Yəni xalq təsərrüfatı, sənayenin bu və ya digər sahəsinə aid orta və ali səviyyədə biliklərə yiyələnmədir. Bu 
isə xüsusi təhsil və ali təhsil müəssisələrindəki təlim  işini əhatə edir. Orta ixtisas təhsili verən peşə 
məktəblərində (seminariya, kollec və s.)  seçilmiş peşəyə aid sənaye  və istehsalın tələb etdiyi səviyyədə 
elmi biliklərə yiyələndirilir. Ali təhsil  müəssisələrində isə seçilmiş peşə üzrə daha dərin, hərtərəfli biliklər 
formalaşdırılır. Elm isə bütün bəşəriyyətə mənsubdur. O, təbiət, cəmiyyət və insan təfəkkürünə aid bütün 
obyektiv inkişaf qanunauyğunluqlarını əhatə edir. Daha doğrusu elm bəşəriyyətin yarandığı gündən kəşf 
etdiyi, insanların gündəlik həyatda işlətdiyi və işlətmədiyi bütün elmi məlumatları əhatə edir. 
Biliklərə yiyələnmə insanların bütün fəaliyyəti prosesində gedir. Beləki, qeyd etdik ki, elmlərin son 
nəaliyyətləri böyüyən nəslə mənimsədilir, tədris fənlərinə daxil edilir. Elmi yeniliklər isə istehsal prosesində 
yaranır, istehsala tətbiq edilir. Məsələn, hər hansı bir zavodda (maşınqayırma, metallurgiya və s.) meydana 
çıxmış səmərələşdirici elmi yenilik əmək məhsuldarlığının inkişafına xidmət edir, ona görə də o, digər 
sahələrə də tətbiq edilir. Bunun tətbiq edilməsi isə elmi-nəzəri cəhətdən əsaslandırılır və tətbiq üçün 
cəmiyyətə verilir. Bu yenilik digər sahələrə tətbiq edilməzdən əvvəl həmin istehsal sahələrində çalışan 
şəxslər tərəfindən öyrənilir, mənimsənilir, dərk edilir. Yaxud da ki, pedaqoji prosesə aid hər hansı bir yenilik 
əvvəlcə pedaqoji prosesdə təsdiq olunur, onun səmərəliliyi pedaqoji prosesdə təsdiq edildikdən sonra elmə 
daxil edilir. Bu təsdiqləmə prosesi özü və təsdiqlənmiş elmi yeniliyi yenidən geniş mənada tətbiqpedaqoji 
proses işçilərini öyrənməyə məcbur edir. Bu öyrənmə ikitərəfli olur. Beləki, müəllim həm digər elm 
sahələrindən yenilikləri, həm də pedaqoji fəaliyyətindəki yenilikləri öyrənməlidir. Bunu ictimai həyatın 
bütün sahələrinə aid etmək olar. Bu öyrənmə isə təkmilləşdirmə və ixtisas artırma, yeni  ixtisasa yiyələnmə 
kurslarında, mədəniyyət müəssisələrində istehsal prosesinin özündə təşkil edilmiş seriya mülahizələr, 
seminarlarda həyata keçirilir. Deməli bilik, yaşından asılı olmayaraq bütün insanların elmi məlumatlara, 
qayda, qanun, qanunauyğunluqlara yiyələnməsi prosesidir. 
Bacarıq biliklərin tətbiq edilməsidir. Bacarıqlar sistemli təlim müəssisələrində formalaşdırılır. Beləki, 
hər bir şagirdə öyrəndiyi elmi faktı tətbiq etmə bacarığı  formalaşdırılır. Məsələn, bədii əsəri oxuyub, nəql 
və ya təhlil etmə şagirdə şifahi nitq bacarığı, inşa yazmaq isə yazılı nitq bacarığı tərbiyə edir. Bacarıqlar öz 
məzmununa görə təlim və əmək olmaqla iki qrupa ayrılır: inşa yazı, məsələ və misal həll etmə, çertyoj  
çəkmək, diaqramlar düzəltmək, fizikaya, kimyaya aid təcrübələr aparmaq təlim bacarığına aiddir. Bitki 
becərmək, ağaclar üzərində iş aparmaq (peyvənd, çoxaltmaq və s.), heyvanlara qulluq etmək, dülgərlik, 
xarratlıq emalatxanalarında işləmək, biçmək, tikmək və s. əmək bacarıqlarına aiddir.  
Orta ümumtəhsil məktəblərində yaradılan bu bacarıqlar böyüyən nəslin ümumiyyətlə həyata 
hazırlanması məqsədinə xidmət edir. Beləki, bacarıqlar öyrənilən biliklərin həyati əhəmiyyətinin dərk 
edilməsinə, biliklərin şüurlu və səmərəli mənimsənilməsinə imkan yaradır. 
Təlim bacarıqları həm də əmək bacarıqlarının şüurlu və səmərəliyini təmin edir. Həmçinin yaradılmış 
bacarıqlar gənclərə şüurlu peşə seçməkdə kömək edir. Beləki, bu proses yeniyetmə və gəncə özünün həm 
dərk etmə qabiliyyətini həm də əmək qabiliyyətinin mənzərəsini yaradır, bu isə hər kəsə peşə seçməyə 
şüurlu yanaşma imkanı verir. Seçilmiş sahələr, ixtisaslar üzrə isə artıq xüsusi biliklər verilir. Bu biliklərə 
uyğun ixtisas bacarıqları isə gənclərin həmin sahədə hələ orta məktəbdə malik olduğu bacarıqlar əsasında 
yaradılır. Məsələn, incəsənət sahəsində ixtisaslaşma zamanı hələ orta məktəbdən gənclərdə formalaşdırılmış 
ifadəli oxu, avazla şer demək, musiqi dinləmək, musiqi alətlərində ifa etmək, dram əsərlərini səhnələşdirmə, 
çəkmə, yonma, ağac və metal üzərində işləmə və s. bacarıqlarına istinad edilir. Artıq formalaşmış olan bu 
bacarıqlar həm sistemli təlimin müxtəlif mərhələlərində, həm də fəaliyyət prosesində yeni bacarıqların 
yaranmasına səbəb olur.  Təlimin müvəffəqiyyətində bilik və bacarıqlar kimi vərdişlər də əhəmiyyətli yer 
tutur. 
Vərdişlər bacarıqların dəfələrlə təkrarı nəticəsində avtomatlaşmış formasıdır. Bacarıqların icrası 
zamanı insan düşünə-düşünə, iradi cəhətdən gərginliklə işləyir. Vərdişlər zamanı isə eyni hərəkət, iş 
dəfələrlə təkrar etdirildiyindən beyin qabığında yaranmış müvəqqəti rabitələr əsasında avtomatlaşır. Ona 
görə də həmin fəaliyyət düşüncə və diqqətin gərgin nəzarəti olmadan icra edilir. Məsələn, vurma cədvəli 
əzbərlənərkən eyni ədədin müxtəlif sayda toplusunu dərk etmə müəyyən dərəcədə çətinliklə aparılır. Lakin 
həmin cədvəl dəfələrlə əzbərləndikdən və məsələ, misal həllinə tətbiq edildikdən sonra vərdişə çevrilir, (tək) 
rəqəmlərin vurulması insanlar üçün avtomatlaşmış vərdiş olur. Belə misalı fəaliyyətin bütün sahələrinə aid 
etmək olar. Vərdişlər mövcud bacarıqlar əsasında yaradılır, hər bir elmi məlumat əvvəlcə bacarığa sonra 
vərdişə çevrilir. Lakin bütün bacarıqlar hamısı vərdişə çevrilmir. Məsələn, məsələ həll etmə, inşa yazma, 
biçmə və s. kimi bacarıqlar nə qədər çox təkrar edilsə də vərdişə çevrilmir, çünki, hər məsələnin öz həlli 
yolları, məqsədi və s. vardır. Biçmə hər zaman ölçüdə aparılır. Şer demə onun məzmunundan asılı olaraq 
dəyişir. Şəkil çəkmə məqsəddən asılı olaraq müxtəlifləşir və s.  
Vərdişlər də təlim və əmək olmaqla iki yerə ayrılır: sürətli oxu və yazı, şiffahi hesablama və s. təlim, 
tikmək, toxumaq, ölçmək və s. əmək vərdişlərinə aiddir. Vərdişlərin istər təlim fəaliyyəti və istərsə də əmək 
fəaliyyətində böyük əhəmiyyəti vardır. Beləki, vərdişlər: fəaliyyətin düzgün və sürətli icrasını təmin edir; 
vaxta qənaət edir: fəaliyyət prosesində şüuru gərginlikdən azad edir; diqqətin eyni zamanda başqa sahələr 
üzərinə yönəldilməsinə imkan yaradır.  
Təlim və əmək vərdişləri həm təlim, həm də fəaliyyətin səmərəliliyini artırır, onların müvəffəqiyyətli 
davamı və inkişafına kömək edir. Hər bir vərdiş bacarıqlar əsasında əmələ gəldiyi kimi həm də yeni 
bacarıqlar yaranmasına səbəb olur. Məsələn, sürətli oxu vərdişi olmadan kitab üzərində müstəqil çalışma 
bacarığı; ağacı mişarlama, rəndələmə, hamarlama və s. vərdişləri olmadan ağac üzərində nə dülgərlik nə də 
oyma bəzək işləri aparma bacarığı və s. yaratmaq olmaz.  
Göründüyü kimi bilik, bacarıq və vərdişlər bir-birilə sıx əlaqədədir, biri digərinin mövcudluğu və 
inkişafını təimn edir. İstər təlim fəaliyyəti istərsə də insanların digər istehsal fəaliyyətlərində elmi bilikləri 
mənimsəmə və bunlara müvafiq bacarıq və vərdişlərə yiyələnmə həyati əhəmiyyət kəsb edir. 
Təlim prosesinin elmi əsasları. 
Təlim elmi cəhətdən obyektiv aləmin insan şüurunda fəal, canlı əks etdirən idrak nəzəriyyəsinə istinad 
edir. İnsandan asılı olmayaraq onu əhatə edən hadisələr, faktlar, əşyalar obyektiv aləmdir. Həmin fakt və 
hadisələr onların arasındakı əlaqələr, münasibətlər, qanunlar idrak prosesi vasitəsilə şüurda əks olunur. İdrak 
obyektiv olanın insanın subyektiv şəkildə dərk etməsi, şüurunda əksini yaratmasıdır. Dərk etmə isə həqiqətə 
doğru irəliləmə prosesidir, biliksizlikdən bilikliliyə doğru irəlləmədir. Bu həm də təlim prosesinin 
mahiyyətini təşkil edir. Təlim prosesində yeni-yeni, getdikcə mürəkkəbləşən biliklərə yiyələnilir, yeni elmi 
faktlar «kəşf» edilir. Öyrənmə prosesində təlim zamanı öyrənən az dərin dərk etmədən bilikləri daha dərin, 
dolğun, yüksək səviyyədə dərk etməyə doğru gedir. Bu dərk etmə prosesi özü də dərk edilən obyektiv aləm 
kimi ziddiyətli və mürəkkəbdir. İdrakın dialektikliyi və mürəkkəbliyi onun daxili ziddiyətində özünü 
göstərir. Obyektiv aləm hadisələrinin, əşya və faktları öz daxili inkişafı vəziyyətində, inkişafda olduğu kimi 
canlı şəkildə dərk edilməsi, elə həmin hadisələrin, faktların, əşya və proseslərin əksiklərin vəhdəti kimi dərk 
edilməsidir. Təbiətin dərk edilməsi ziddiyyətli inkişafda baş verir, ziddiyyətli proseslərin qavranılması, 
ziddiyyətlərin aradan qaldırılması kimi həyata keçirilir. Maddi aləmin, ziddiyyətli obyektiv aləm 
qanunauyğunluqlarının dərk edilməsindən ibarət olan təlim prosesi də ziddiyyətdə, inkişafda, dəyişmədə 
olan bir prosesdir. Öyrədən mənimsətməyə çalışdığı hər bir elmi həqiqəti sadə yolla, hazır şəkildə deyil elmi 
idraka əsaslanan axtarışlar kimi aydınlaşdırılmalıdır, öyrənmə prosesində idrak intuisiya və təxəyyülə, 
mühakiməyə, mücərrədləşdirməyə, induksiya, deduksiya, mühakiməyə istinad edir. Psixofizioloji və 
pedaqoji tədqiqatlar əsasında sübut edilmişdir ki, şagirdin, ümuiyyətlə öyrənənin malik olduğu təcrübə və 
biliklərlə, yəni onların malik olduqları intellektual imkanla həll edəcəkləri idrakı iş, aydınlaşdıracaqları elmi 
faktlar arasındakı ziddiyyət idrak ziddiyyətlərini təşkil edir. Bu prosesdə şagird, tələbə axtarış aparır, zehni 
və iradi qüvvələrini səfərbər edərək mövcud problemi həll etməyə çalışır.  
Təlimin əsas hərəkətverici qüvvəsini daim artan və mürəkkəbləşən tələblərlə öyrənənin imkanları 
arasındakı ziddiyyət təşkil edir. Bu ziddiyyətlər isə özünü  keçmiş bilik səviyyəsi ilə yeni biliyin 
mənimsənilməsində məlum biliklərdən istifadə bacarığında, təlimə münasibətdə, öyrənməyə təlabatda və s. 
göstərir. Ziddiyyətlər bütün tədris prosesində mövcud olduğu üçün təlimin hərəkətverici qüvvəsi hesab 
edilir. Hər dəfə yeni biliklər öyrənmə tələbi, dərk etmə motivləri getdikcə mürəkkəbləşən təlim tələbləri və 
bu təlim tələbləri ilə əvvəlcə öyrənilmiş məlum biliklər ziddiyyət təşkil edir ki, bu ziddiyyət nəticəsində də 
biliksizlikdən biliyə doğru inkişaf prosesi baş verir. Təlimin bu ziddiyyətliliyi yaşından və yerindən asılı 
olmayaraq öyrənmə motivləri, tələbləri olan bütün sahələrdə mövcuddur. Beləki, mədəniyyət 
müəssisələrində aparılan təlim xarakterli öyrədici məşğələlər, xüsüsi təlim kursları, təkmilləşdirmə və 
ixtisasartırma kurslarında bu ziddiyyət özünü daha aydın biruzə verir. Məsələn, məlumdur ki, hər bir elmi 
yenilik ilk növbədə istehsalalata tətbiq olunur. Bu tətbiq etmə xüsusitəlim məşğələlərində, ixtisasartırma və 
s. kurslar və ya məşğələlərdə aparılır. Bu zaman köhnə istehsal sisteminin elmi əsaslarına yiyələnmiş işçinin 
(mühəndis, usta, fəhlə) məlum bilikləri və təcrübəsi ilə yeni məlumat arasında yeni ziddiyət yaranır. Bu 
ziddiyyəti aradan qaldırmaq üçün işçi ona məlum biliklər arasından yeni ilə bağlı olanı seçir, yeni 
məlumatlarla əlaqələndirir, yenini tətbiq etmə, səmərəli şəkildə istehsalla əlaqələndirmə sahəsini tapır. Bu 
zaman biliklərə yiyələnmə motivi daha real və şüurlu olur, çünki, müəyyən mənada bundan işçinin həyatı 
asılı olur, deməli hərəkət verici ziddiyyət əsasında biliksizlikdən biliyə keçmə kimi dərin, mürəkkəb və incə 
bir proses baş verir. 
İdrak nəzəriyyəsi vasitəsilə dərk etmənin strukturu aşkar edilir, onun kompanentləri arasındakı 
qanunauyğun əlaqələr təlim prosesində, dərk etmədə bu əlaqələrin əhəmiyyəti müəyyən edilir. Hələ kiçik 
yaşlarından məktəblilər ümumiləşdirilmiş bilikləri qavraya bilir, ümumiləşdirilmələr vasitəsilə həm biliklərə 
yiyələnir, həm də ümumi inkişaf üçün qısa və səmərəli yol seçir. Lakin hər zaman canlı, əyani, konkret 
hadisələr mücərrəd təfəkkürü zənginləşdirir. Bu isə ümumi inkişaf üçün xüsusi əhəmiyyətə malikdir. 
İdraki fəaliyyət idraka daxil olan çoxsaylı, müxtəlif məzmunlu, materiallarsız, canlı obrazlı təsəvvürsüz 
mümkün deyildir. 
Təlim idrakında induksiya və deduksiyanın vasitəsiz və vasitəli yollarından istifadə edilir.  
Təlimin, dərk etmənin  ən səmərəli vasitələrindən biri onun təcrübə ilə əlaqələndirilməsidir. Bu təlim 
işində xüsusi metodolooji prinsipdir. Beləki, təlim insanların geniş ictimai təcrübəsindən təcrid edilə bilməz. 
Məhz təlim prosesində insanlar dərk edirlər ki, hər bir idrakın son məqsədi təbii əşya və hadisələri dərk 
edərək ona yiyələnmədir. Təlimin ictimai və şəxsi təcrübəyə əsaslanması onu maraqlı və səmərəli edir. 
Təcrübə biliklərin tətbiq edilməsi ilə daha çox bağlıdır. Bu prosesdə həm bacarıqlar təsbit edilir, həm 
biliklər möhkəmlənir, biliklərin doğruluğu yoxlanılır, həm də elmin fəaliyyət üsulları mənimsənilir.  
Təlim öyrətmək, inkişaf etdirmək və tərbiyələndirmək vəzifələrini yerinə yetirir. 
Müasir dövrdə təlimə verilən tələblər və yanaşmalar çoxcəhətlidir. 
Çünki hazırki dövrdə təlim nəzəriyyəsi və təcrübəsi müxtəlif şəraitdə inkişaf edir. Elm və texnikanın 
yüksək inkişaf etdiyi indiki vəziyyət məktəb üçün elmi materiallar üzərində düşünməyə məcbur edir. Elmi 
inkişafla yanaşı insan özü, onun istehsalata münasibəti, əxlaqi-etik görüşləri də dəyişmişdir. Müasir uşaqlar 
da öz yaş səviyyələrinə görə əvvəlki eyni yaşlı uşaqlara nisbətən yüksək şəkildə inkişaf etmişdir. Ona görə 
də təhsil alanların yaş və fərdi xüsusiyyətlərinə, inkişaf tempinə uyğun olan, yaradıcılıq qabiliyyətlərini 
inkişaf etdirən, ümumi inkişafını daha səmərəli şəkildə təmin edən yanaşmalar meydana çıxmağa başladı. 
Belə yanaşmalardan biri də proqramlaşdırılmış  təlim idi.  
Proqramlaşdırılmış təlim ideyası kibernetikanın inkişafı ilə meydana gəlmişdir. Bu təlimi ilk dəfə 
Amerika psixoloq və pedaqoqları S.Pressi, B.Skinner, D. Evans, N. Krauder hazırlamışlar. 
Proqramlaşdırılmış təlimin əsasını materialın məzmununun lüzumsuz şeylərdən təmizlənməsi təşkil edir. 
Öyrədilən materialın məzmunu hissələrə ayrılır, hər hissənin icrası üzrə öyrənən (şagird və ya tələbə, 
işçi) xüsusi tapşırıq alır, yerinə yetirilən tapşırıq möhkəmləndirilir, sonra digər hissə yerinə yetirilir, səhvə 
yol verildikdə yeni izahat verilir və səhv edilən hissə yenidən yerinə yetirilir. Bu addım-addım irəlləmədə 
öyrədən üçün xarici, öyrənən üçün isə daxili əks əlaqə yaranır. 
Proqramlaşdırılmış təlim tədris maierialının nizamlanmış şəkildə etibarlı öyrənmə vasitəsi, öyrənənin müstəqil 
öyrənmə fəaliyyətidir. Bu prosesdə bütün təlim vasitələri, dərsliklər, cihazlar, texniki vasitələr öyrədən və öyrənənin 
köməkçisi rolunu oynayırlar,köməkçi kimi çıxış edirlər. Təlimin bu növündə əsas məqsəd az vaxt  ərzində daha çox 
material mənimsətməkdən ibarətdir. Proqramlaşdırılmış təlim zamanı proqramlar əvvəlcədən tərtib edilir, həmin 
proqramda aralıq və son nəticələr və nəticələrə gəlmə prosesi ardıcıl şəkildə verilir. 
Proqramlaşdırılmış təlimin ənənəvi təlimdən üstünlüyü ondan ibarətdir ki, öyrədiləcək məlumatın 
bütün ayrılmış hissələri öyrənənlərin hər birinin idrakı fəaliyyəti ilə əlaqələndirilir, tədris materiallarının 
hafizədə möhkəmləndirilməsinə artıq xüsusi vaxt ayrılmır. İdraki fəaliyyət elə sistemlə qurulur ki, materialın 
möhkəmləndirilməsi öyrənmə prosesində həyata keçirilir. Lakin bu təlim müsbət keyfiyyətlərlə yanaşı bir 
çox nöqsanlara da malikdir. Beləki, proqramlaşdırılmış təlim öyrənənlərin bacarıq və vərdişlərini inkişaf 
etdirib, təkmilləşdirdiyi halda nəzəri məlumatların hərtərəfli və əhatəli şəkildə mənimsənilməsini təmin 
etmir, yaradıcılıq qabiliyyətlərini inkişaf etdirmir, təşəbbüskarlığa imkan yaratmır, fəaliyyəti dar, proqram 
çərçivəsində saxlayır. 
Müasir pedaqogikada alqoritmləşdirilmiş təlim də xüsusi əhəmiyyətə malikdir. Alqoritm müəyyən tipə 
aid idraki və əməli vəzifələrin məntiqi ardıcıllıqla yerinə yetirilməsidir. Alqoritm prosesində bir və ya silsilə 
məsələlərin həlli ən sadə addımlarla icra edilir və hökmən düzgün nəticəyə gətirilir. Təlim alqoritmi 
öyrənənin məntiqi fəaliyyətinin məntiqi quruluşunu üzə çıxarır, məntiqi düşünməyə istiqamət verir, 
təfəkkürə, düşünməyə takan verir. Məsələn, müxtəlif mərhələlərdə riyaziyyatda çoxlu alqoritmlərdən 
istifadə edilir. Dilin öyrənilməsi, təhlili və tədqiqi alqoritmlə aparılır. Alqoritmli təlim ən çox mədəniyyət 
müəssisələrində, dərnək təlimi məşğələlərində, yaradıcılıq birliklərində, xüsusi təkmilləşdirmə və 
ixtisasartırma kurslarında tətbiq edilir. 
Lakin təlim prosesində bütün materialları alqoritmləşdirmək mümkün deyildir və buna imkan da 
yoxdur. Təlimdə alqoritmləşdirmə, müəyyən mənada qiymətli yanaşmadır. Bu zaman öyrənən özlərinin 
zehni və əməli fəaliyyətlərini ifadə etmə vasitələri ilə silahlandırılırlar,onlar özlərinin bilik və fəaliyyətlərini 
tətbiq etməklə təsdiq edirlər 
Problemli təlim də pedaqoji tərəqqinin tərkib hissələrindən biridir. Bu təlimin inkişaf etmiş nəaliyyəti 
hesab olunur. Ənənəvi təlimə görə öyrədilən material öyrənənlərə hazır şəkildə, onların idrakına heç bir 
tapşırıq vermədən, daha doğrusu öyrənənlər heç idraki bir çətinliyə salınmadan verilirdi. Bu isə müasir təlim 
qarşısında qoyulmuş vəzifələrin,  ümumi inkişafın tələblərinə cavab vermirdi. Problemli təlimin pmahiyyəti 
ondan ibarətdir ki, öyrədiləcək hər hansı elmi məlumat öyrənənlər qarşısında həll edilməli problem şəklində 
qoyulmalı, öyrənənlərin (şagird, tələbə, kursant, dərnək üzvü və s.)həmin problemlərin həllinə cəlb edilməli, 
qoşulmalıdır. Bu zaman öyrənənlərdə yeni materiallarla bablı olan əvvəlki məlum həqiqətlər üzə çıxarılaraq 
yeni ilə əlaqələndirilir, məlum olmayan həqiqəti üzə çıxarmaq üçün araşdırmalar aparılır. Öyrənilən yeni 
bilik öyrədənin rəhbərliyi ilə elə tədqiqatçılıq araşdırıcılıqla aparılır ki, yeni öyrənənlərin «kəşfi» kimi 
meydana çıxır. Problemli təlim prosesində öyrənənlərin idraki fəallığı artır, məntiqi təfəkkürü inkişaf edir, 
tədqiqatçılıq və yaradıcılıq qabiliyyətləri inkişaf edir, hadisələrə yanaşma tərzi elmi şəkil alır, problemi 
görmək, dərk etmək, həlli yollarını axtarma bacarığı formalaşır, müstəqil işləmə bacarığı tərbiyə olunur. 
Müstəqil iş üçün sual və tapşırıqlar: 
1.Təlimin mahiyyəti. 
2.Mədəniyyət müəssisələrində mövcud olan təlim məşqələlərinə verilən   
tələblər. 
3.Mədəniyyət və incəsənət müəssisələrindəki təlim  məşqələlərinin  
spesifik xüsusiyyətləri. 
 
 
 
 
 
TƏLİM  PRİNSİPLƏRİ 
 
Ümumiyyətlə prinsip insanların hər hansı istənilən fəaliyyət  prosesində istinad etdiyi, rəhbər tutduğu 
qaydalar  sistemidir. Təlim prinsipləri öyrədənin (müəllim,  təlimatçı, usta və s.) öyrətmə prosesində, 
biliklərə yiyələnmə prosesində  əsaslandığı qaydalar, qanunlar sistemidir. Təlim prinsipləri təlimin bütün  
mərhələlərində, öyrətmənin yerindən, yaşından asılı olmayaraq bütün mərhələlərində ən  ümumi cəhətlərini 
əhatə  edir. Təlimin  məqsədlərinin səmərəli şəkildə  yerinə yetirilməsinə xidmət edən təlim prinsipləri təlim  
məqsədlərindən asılı olaraq  dəyişir. 
Öyrətmə təcrübəsi, müəllim və öyrətmə ilə məşqul olan digər şəxslərin təcrübəsi, ümumiləşdirilmiş  
qənaətləri və s. təlim  prinsiplərinin mənbəyidir. Bura həmçinin klassik pedaqoqların təlim haqqındakı 
nəzəri fikirləri də daxildir. Pedaqoqika tarixində təlim prinsipləri müxtəlif mənbələrə istinad edilərək 
müəyyən edilmişdir. Məsələn Y.A.Komenski təlim prinsiplərini   təbiətəvarilik əsasında müəyyən etmişdir. 
Təlim prinsipləri haqqındakı mövcud nəzəri və təcrübi fikirləri ümumiləşdirərək aşağıdakı şəkildə 
təsnif etmək olar: 
1.Təlimin həyatla, quruculuq işi ilə əlaqələndirilməsi. 
2.Təlimin mövcud əxlaq normalarına uyğun tərbiyələndirməsi. 
3.Müvafiqlik. 
4.Fərdi yanaşma. 
5.Əyanilik. 
6.Şüurluluq və fəallılıq. 
7.Sistematiklik və ardıcıllıq. 
8.Biliklərin möhkəmləndirilməsi. 
Təlimin həyatla quruculuq işi ilə əlaqələndirilməsi. 
Bu prinsip bütün formasiyalar və dövrlər üçün aktual olan əsas prinsipdir. Çünki bu, bilavasitə 
cəmiyyətin pedoqoji proses qarşısında qoyduğu məqsəddən, formalaşdırmalı  şəxsiyyət  modelindan çıxış 
edir. Yəni təlim işi bilavasitə həyatın tələbləri ilə  əlaqələndirilməli, həyatla  bağlanılmalıdır. Orta 
ümumtəhsil  məktəblərində tədris edilən hər bir elmin həyati əhəmiyyəti şüurlu sürətdə dərk etdirilməlidir. 
Mədəniyyət müəssisələri və digər (ixtisas artırma, təkmilləşdirmə və s.) müəssisələrdə tədris edilən 
elmlər isə bilavasitə həyatın tələblərindən irəli gəldiyi üçün qürücülüqla, həyatla bağlı olur. Digər tərəfdən 
mədəniyyət və incəsənət müəssisələrində aparılan tədbirlər, dərnəklərdəki yaradıcılıq işləri, ümumiyyətlə 
bütün  yaradıcılıq fəaliyyəti cəmiyyətin aktual problemləri əsasında tədris edilir və bilavasitə quruculuq 
işləri ilə əlaqələndirilir.  
Təlimin tərbiyələndirməsi. 
Bu prinsip pedaqoji qanunauyğunluqlardan biridir. Beləki öyrənənlər təlim  prosesində biliklərə  
yiyələnməklə yanaşı həm də tərbiyə  olunurlar. Təlim  materiallarının məzmunu elə  qurulur, tərtib edilir ki, 
o, həm də mövcud əxlaq normaları baxımından tərbiyə edir. Təlim öz məzmunu ilə yanaşı təşkili  formaları,  
səmərəli üsul və  vasitələri ilə öyrənənlərin  əxlaqına,  dünyagörüşünə, onlarda  psixi proseslərin inkişafına 
təsir göstərir. Yəni təlim prosesi tərbiyələndirmə vasitəsinə çevrilir. 
Demokratik təlim sistemində təlim ilk  növbədə öz  məzmunu ilə  tərbiyələndirir. Beləki dəqiq  elmlərə 
aid  fənlərin tədrisi zamanı təbiət hadisələri obyektiv qanunlar əsasında aparılır. Təbii hadisələr arasındakı 
əlaqələr obyektiv inkişaf qanunauyğunluqlar əsasında izah  edilir. Dərk olunmuş obyektiv 
qanunauyğunluqlar isə  materialist dünyagörüşün əsasını qoyur, hər kəsə təbiət və  cəmiyyət  hadisələrinə 
obyektiv və şüurlu yanaşma imkanı verir. 
Humanitar fənlərin tədrisi vasitəsilə isə böyüyən nəsldə müxtəlif əxlaqi keyfiyyətlər   formalaşdırılır. 
Məsələn tarix dərslərində uşaq,  yeniyetmə  və  gənclər  tarixi  keçmişi ilə  tanış  olur,  yadellilərə və ölkənin  
müstəqilliyi uğrunda   vuruşaraq  canından keçən  qəhramanlarla,  şəhidlərlə və  onların döyüş yolu ilə tanış 
olur. Bu isə tərbiyə  olunanlarda milli  vətənpərvərlik tərbiyə edir. 
Coğrafiya dərslərində  ölkənin  təbii  coğrafi şəraiti, iqlimi, təbii  gözəllikləri,  sərvətləri ilə tanışlıq  
onlarda milli qürur  və iftixar hissi tərbiyə edir.  
Mədəniyyət müəssisələrində aparılan təlim işlərinin məzmunu da  insanlarda  zəruri  əxlaqi  
keyfiyyətlərin  formalaşdırılmasına imkan  verməlidir.  Hər  bir mədəniyyət və incəsənət işçisi öz  işinin  
məzmunu ilə  tərbiyə etməlidir. Daha  doğrusu hər bir yaradıcı əsər öz məzmunu  ilə  insanlarda cəmiyyətin 
vacib saydığı əxlaqi keyfiyyətləri  aşılamalıdır. Məsələn,  rəssamın rəsm  əsərləri  insanlarda gözəllik   
duyğuları  yaratmalı, gözəlliyi sevdirməli, onlarda gözəlliyi qorumaq,  qayğısına qalmaq hissləri, ətraf  
mühiti daha da  gözəlləşdirmə meyl və  təşəbbüsləri yaratmalıdır.  
 Müvafiqlik və ya  gücəuyğunluq prinsipi. 
Bu prinsip təlimi  öyrənənlərin  inkişaf  səviyyəsinə – psixoloji, fizioloji  və  intellektual – uyğun 
şəkildə qurmağı tələb  edir.  İnsanların inkişaf  səviyyələri qarşılıqlı  əlaqə və  vəhdətdə gedir. Yəni yaş  
artdıqca uşaqlar həm fiziki cəhətdən inkişaf edirdə, həm psixoloji prosesləri, ona görə anlama  səviyyə artır. 
Digər tərəfdən təlim prosesində getdikcə mürəkkəbləşən biliklərə yiyələnirlər, yəni intellektual imkanları da 
artır tədris ediləcək elmi məlumatlar, və vasitələri müəyyən edilir. 
Gücə müvafiqlik həmçinin  asılanacaq bacarıq və vərdişlərdə də  nəzərə    alınır. Bu təlimin   
səmərəliyini təmin edən mühüm prinsiplərdən biridir.  
Təlim  materiallarının  seçilməsi ilə  bərabər səmərəli  mənimsədilməsin təmin edən  üsullar, onların 
məzmunu da mürəkkəbləşir. Müxtəlif yaş  səviyyələrində mənimsəməyə münasibət, maraq da  müxtəlifdir. 
Əgər orta ümum təhsil   məktəblərində  mənimsəmə, biliklərə  yiyələnmə, yiyələnmiş biliklərə müvafiq 
bajarıqlara, vərdişlərə  yiyələnmə  məcburidirsə  sonrakı  mərhələdə bu   könüllü xarakter alır.  Beləki peşə  
seçmə insanların müstəqil şəkildə biliklərə yiyələnməsi, yaradıcılıq işləri, təkmilləşmə prosesləri buna misal 
ola bilər. Bu  mədəniyyət  müəssisələrində  mövcud olan marağa görə  təlim  işlərinə də  aiddir. Mədəniyyət  
müəssisələrində təşkil edilən müxtəlif növ məşğələlərdə  mənimsəmə  səviyyəsini  yüksəltmək üçün  
öyrənənlərin gücünə müvafiq, intellektual tələblərinə və səviyyəsinə uyğun maraqlı təlim materialları və 
səmərəli təlim üsulları seçilməlidir. Bu üsullar  öyrənənlərin yaş səviyyələrinə uyğun olaraq onların 
inkişafını düzgün  istiqamətləndirməli onu öz arxasınca  aparmalıdır. Öyrənənlərin marağlandığı  təlim  
məşğələlərini daha  səmərəli, inkişaf etdiriji,  qurmaq təlim  materialının məzmununa, həmçinin  
öyrənənlərin intelektual  səviyyəsinə  müvafiq üsullar  seçilməsindən də çox  asılıdır. Müvafiqlik  prinsipi  
müxtəlif yaş  səviyyələrində aşağıdakı  qaydalarda ifadə  olunmuşdur: məlumdan  məchula:  asandan çətinə; 
sadədən  mürəkkəbə;   ümumidən  xüsusiyyə. 
Fərdi yanaşma. 
Təlim prosesində gücəmüvafiqliklə bərabər fərdi yanaşma da böyük əhəmiyyət kəsb edir. Mənimsəmə 
səviyyəsini yüksəltmək ayrı-ayrı yaş dövrlərində - siniflər, kurslar, dərnəklər və sairdə-öyrənənlərin, təlim 
alanların ümumi inkişaf və yaş xüsusiyyətləri ilə yanaşı fərdi xüsusiyyətlərini də nəzərə almağı tələb edir. 
Eyni yaş dövründə insanların ümumi cəhətləri ilə yanaşı fərdi – xüsusi cəhətləri də mövcuddir. Belə ki, eyni 
yaşlı insanlar müxtəlif fiziki inkişaf, psixi xüsusiyyətlərə malikdir. 
Təlim prosesində məhz fərdi xüsusiyyətlər nəzərə alınmalı, hər kəsə bu  fərdi imkanlara uyğun olaraq 
yanaşılmalıdır. Məsələn eyni sinifdə oxuyan eyni yaşlı uşaqlardan bəzilərinin görmə hafizəsi, birinin nəzəri 
hafizəsi və s. qüvvətlidir; birinin təfəkkürü güclüdür, tez düşünür, nətijə çıxarır, digəri nisbətən ləng 
fikirləşir; biri problemdən qorxur, digəri həll etməyə problem axtarır  və s. Təlim prosesində bu 
xüsusiyyətlər nəzərə alınmazsa təlim müvəffəqiyyətinə də nail  oluna bilinməz. 
Bu cəhətlərin nəzərə alınmasında əsas məqsəd zəif  cəhətləri aradan qaldırmaq, qüvvətli tərəfləri daha 
da inkişaf etdirərək təlim səviyyəsini yüksəltməkdən ibarətdir. Fərdi yanaşma müxtəlif səviyyəli 
öyrənənlərin hamısı üçün zəruridir. İnsan inkişaf edib dəyişdikjə ondakı fərdi xüsusiyyətlər də, onların 
səviyyəsi də dəyişir. 
Fərdi yanaşma prinsipindən mədəniyyət müəssisələri, istehsal  müəssisələri, incəsənət və digər 
müəssisələrdə təşkil edilən təlim məşğələlərində də istifadə edilir. Məsələn, müxtəlif yaşlılar üçün təşkil 
edilmiş rəqs dərnəkləri, musiqi dərsləri, xarici dil dərnəkləri, biçmə-tikmə və s. kimi məşğələləri gostərmək 
olar. Bu dərnəklər müxtəlif yaş və intellektual səviyyəli insanlar üçün təşkil edilir. Bunlar sırf təlim işləridir. 
Ona görə də həmin məşğələlərdə təlimin digər prinsipləri kimi yaşauyğunluluq prinsipi də tətbiq edilir.   
Əyanilik prinsipi. 
Bu prinsip dərk etməni real əyşa və ya hadisələr, faktlar üzərində qurmağa deyilir. 
 Məşhur çex pedoqoqu Y.A.Komenski əyaniliyə yüksək qiymət verərək onu  müəllimlər üçün «qızıl 
qayda» adlandırılmışdır. Qeyd etmişdir ki, mənimsəmə prosesində nə qədər çox hiss üzvləri iştirak edərsə 
qavrama bir o qədər səmərəli olar. 
Mənimsənilən materialın konkret əşya və hadisələr üzərində qurulması, onun haqqındakı məlumatı 
dəqiqləşdirir, daha da  aydın və dürüst  dərk etmə imkanı yaradır. Əşya haqqında (məlum olmayan) şifahi 
sözlə məlumat əvəzinə özünün təqdim olunması mənimsəmədə eyni zaman da bir neçə hiss üzvünün 
iştirakını təmin etdiyi üçün, əşya aydın mənimsənilməklə yanaşı uzun müddət yadda qalır, hafizədə özünə 
daha möhkəm yer edir. Bu həmçinin materialın şüurlu mənimsənilməsinə də imkan yaradır. Hər kəsə 
öyrəndiyini görmə, toxunma, üzərində iş aparma imkanı verilir. 
Əyanilik təlimin bütün sahələrində,bütün mərhələlərində aktualdır. Bu əsasən əşya və ya hadisə 
haqqında ilk tanışlıq zamanı müsbət nəticə verir. Təhsil müəssisələrində bu əvvəlcədən düşünülmüş xüsusi 
sistem əsasında aparılır. 
Mədəniyyət və incəsənət müəssisələrində aparılan təlim  tipli  məşğələlərdə də bu xüsusilə nəzərə  
alınmalıdır. Məsələn  musiqi, dərnəklərində musiqi  alətini tutma, ifanın xüsusi  elementləri müəllim 
tərəfindən göstərilməklə yanaşı xüsusi şəkillər  vasitəsilə də  çatdırılmalıdır. Rəqs  dərnəklərində rəqsin 
özünü, ifa tərzlərini əks etdirən şəkil və  plakatlardan istifadə edilməlidir. 
Yallılar və gənclər üçün texniki və digər yaradıcılıq dərnəklərində isə  vəziyyət başqadır. Beləki, bu 
dərnəklərdə irəli sürülən hər bir «yeni»  mütləq köhnənin  üzərində onun yenidən təhlili və  tərkibi üzərində 
qurulur. Burada da əyani  şeylərlə yanaşı onun şəkli, sxemi, maketi üzərində də  işləmək olar.  
Deməli əyanilik təlimin bütün səviyyələrində biliyin asan mənimsənilməsini, əşya və hadisələr 
haqqında düzgün təsəvvürlər yaranmasını, nitq və təfəkkür inkişafını, biliklərin uzun müddət  hafizədə 
qalmasını, dərsin  maraqlılığını öyrənənlərin fəallığını və s. təmin edir. Bu prinsip öyrənənlərin yaş, 
intelektual, ümumiyyətlə inkişaf səviyyələrinə uyğun şəkildə tətbiq edilməlidir. 
Şüurluluq və fəallıq prinsipləri. 
Yeni  materialı dəlil və  sübutlarla, isbatlarla  öyrənməyə fəal surətdə bilik əldə etmə, biliklərini tətbiq 
etməyə şüurluluq və fəallıq  deyilir. Bu prinsipi pedaqoqika tarixində  inqilabi bir prinsip adlandırmaq olar. 
Beləki, uzun müddət mənimsəmədə doqmatik prinsip hökm sürmüşdür. Şüurluluq və fəallıq prinsipi də 
məhz bu prinsipə qarşı qoyulmuşdur. Şüurluluq prinsipi əsasında öyrənənlərin təfəkkürünə tez-tez tələblər 
verilir, onlar düşünərək məntiqi nəticələr çıxarılmağa məcbur edilirlər. Bu isə onlara  öyrəndikləri bilikləri 
istənilən zaman sübut edə bilmə imkanı verir. Materialın mənimsənilməsi zamanı öyrənənlərin təhlillərə, 
müqayisələrə, səbəb və nəticə əlaqələrinin  araşdırılmasına cəlb edilməsi onların  mənimsəməyə şüurlu 
münasibətilə yanaşı  fəallığını da artırır. Təlim prosesində, ümumiyyətlə öyrənmə prosesində şüurluluq və 
fəallığı  təmin  etmək üçün  öyrəniləçək hər  material qarşıya  problem şəklində qoyulmalı və öyrənənlər 
onun həllinə cəlb edilməlidir. Bu zaman öyrənənlər yeninin bütün mümkün əlaqələrini axtarır, müqayisələr 
edir  yeni–yeni  əqli nəticələr çıxarmağa çalışırlar.  
Mədəniyyət müəssisələrindəki  təlim işlərində də öyrətmə  məhz bu prinsip  əsasında aparılır. Marağa 
görə təşkil  edilmiş dərnəklərdə bu xüsusilə qabarıq şəkildə üzə çıxır. Çünki bu dərnəklər özləri 
problemlilik, axtarıcılıq tələbləri əsasında qurulmuşdur. Burada şüurluluq fəallıqla müstəqillik axtarıcılıqla 
daha qabarıq şəkildə  birləşir. Deməli təlimdə şüurluluq və fəallıq həm də təlimin  müxtəlif  səviyyə və 
formalarında  öyrənənlərin həmdə  müstəqilliyini inkişaf etdirir, onlarda hadisə və faktlara  sərbəst  yanaşma 
bacarığı  formalaşdırır. Bu cür  mənimsənilmiş biliklər inamlı olur, hafizədə möhkəm qalır, düzgün 
dünyagörüşün əsasını qoyur. 
Şüurlu sürətdə mənimsənilmiş bilikləri istənilən zaman, lazım gəldikdə tətbiq etmək də asan olur. Bu 
isə əvvəlcə müxtəlif təlim  çalışmalarında həyata keçirilir,  öyrənmənin müxtəlif  səviyyələrində 
genişləndirilir. Buna isə mədəniyyət müəssisələrində marağa görə məşğələlərdə daha  geniş imkan vardır. 
Beləki hər hansı yaradıcılıq işində (dərnəklərdə) yeni,  məhz əvvəlki, insanların  təlim prosesində 
mənimsədikləri bilikləri  üzərində qurulur. Daha doğrusu təlim prosesində biliklər tətbiq edilərək onun yeni 
cəhətləri axtarılır, araşdırılır. 
Şüurlu  mənimsənilmiş biliklər həmçinin  öyrənənlərin nitqini inkişaf və tərbiyə edir. Hər kəs  
öyrəndiyi məlumatı şifahi və ya yazılı şəkildə şərh etmək üçün söz axtarır, cümlə qurur, fikrini  məntiqi və 
ardıcıl şəkildə tfadə  etməyə çalışır. Bu isə  öyrənənlərin nitqini və  məntiqi  təfəkkürünü inkişaf  etdirir. 
Şüurluluq həmçinin  öyrənənlərin nəzəri və əməli, fəallığının da artırılması deməkdir. Biliklərin şüurlu  
mənimsənilməsi nəzəri öyrənənlərin nəzəri səviyyəsini artırır, onların biliklərini tətbiq edə bilməsi, müxtəlif  
şəkildə  sınaqdan keçirməsi, hər kəsin öz həyat və  fəaliyyətində ondan istifadə etməsi isə əməli  fəallığını 
təmin edir. Bu prinsip təlimin  müvəffəqiyyətini təmin edən əsas prinsiplərdən biridir. 
Sistematiklik və  ardıcıllıq. 
Bu prinsip elmlərin  əsaslarına yiyələnən zaman elmin sistemini mühafizə etmək, bilik, bacarıq və  
vərdişləri  aşılayarkən müəyyən ardıcılığa riayət etmədir. Bu prinsipə riayət etmədən sistemli elmlərə 
yiyələnmə də mümkün deyil. Elmlərin  özlərinin sistemi də bunu tələb edir. Müxtəlif  sniflərdə tədris edilən 
fən aid olduğu, ifadə  etdiyi elmin sistemi əsasında qurulur. Həmçinin  proqramlar, dərs yükü, da məhz  
elmin sistemi əsasında qurulur. Digər tərəfdən təbiət və cəmiyyət hadisələri  bir–birilə qarşılıqlı  əlaqədə 
olduğu kimi onları əks etdirən  elmlər də bir-birilə qarşılıqlı əlaqədədir. Bu  bir-birilə əlaqədar elmlər də 
müəyyən sistem əsasında öyrədilməlidir. Mənimsənilmiş biliklər də müəyyən sistemlə bacarıq və  vərdişlərə 
çevrilməlidir.  
Biliklərin  möhkəmləndirilməsi. 
Təlimin müvəffəqiyyətini təmin  edən əsas və mühüm  prinsiplərdən biri də biliklərin 
möhkəmləndirilməsidir. Y.A.Komenski biliyin möhkəmləndirilməsi qayğısına qalmayan müəllimin işini 
xəlbirlə su  daşımağa bənzədirdi. Hər bir  sonrakı bilik  özündən əvvəlkinin davamı olmaqla ona  əsaslanır, 
ona görə də hafizədə  möhkəmləndirilməyən biliyin heç  bir  əhəmiyyəti olmur, onun  öyrənilməsinə sərf 
olmuş zaman da hədər gedir. 
Uşinski biliklərin  möhkəmləndirilməsi qayğısına qalmayan müəllimin  işini   yükünü arabaya pis 
bağlamış arabaçının işi ilə  müqayisə edir, ona bənzəyir.  
Birliklərin  şüurlu, problemli  situasiya şəraitində  mənimsənilməsi onların hayizədə uzun müddət 
qalmasına imkan yaradır.  
Öyrənilmiş məlumatların tətbiqi də biliklərin  möhkəmləndirilməsi şərtlərindən  biridir. Hər bir 
müəllim, təlimatçı, dərnək  rəhbəri öyrətdiyi məlumatların yadda  qalması  qaydasına qalmalı, bunun üçün 
bütün  vasitələrdən istifadə  etməlidir. Belə  səmərəli  vasitələrdən biri təkrarlardır. Öyrənilmiş material 
dəfələrlə təkrar  etdirildikcə hafizədə özünə daha möhkəm yer edir. Təkrarlar rüblük və illik olmaqla üç yerə  
ayrılır. Cari təkrarlar hər  dərsdə müəyyən biliklərin yada salınmasıdır. 
Rüblük və illik  təkrarlar hər rübün və dərs illiyin  sonunda aparılan yoxlama  təkrarlarıdır. Problemi 
təlim zamanı yeni öyrənilənin məlum əlaqələri təkrar  müsahibələr vasitəsilə üzə çıxarılır. Burada təkrar  
müsahibələr müəyyən mənada, yaradıcı müsahibə kimi çıxış edir. 
Müstəqil iş üçün sual və tapşırıqlar: 
          1. Təlim prinsiplərinin  mahiyyətini təhlil edin. 
          2. Mədəniyyət  müəssisələrində  təlim prinsiplərinin  tətbiqi. 
          3. Təlim prinsipləri haqqında nəzəriyələr. 
 
 
 
 
 
 
 
 
 
 
 
TƏLİM  ÜSULLARI 
 
Məqsədə  müvəffəqiyyətlə nail olmağın əsas və  başlıca şərti  fəaliyyət  üsullarının düzgün  
seçilməsidir. Fəaliyyətin bütün  sahələrinin  müvəffəqiyyəti məhz bundan  asılıdır. Bu təlim fəaliyyətinə də 
aiddir. Beləki öyrətmə, bilik, bacarıq və  vərdişlərə səmərəli şəkildə  yiyələndirmə  əlverişli, səmərəli təlim  
üsulu seçməkdən çox asılıdır. Öyrənənlər də,  ümumiyyətlə  insanlarda biliksizlikdən biliyə doğru irəlliləmə  
obyektiv aləm hadisələri haqqında dərin elmi  məlumatlara  yiyələnmə,  yaradıcılıq  qabiliyyətlərinin 
inkişafı,  müstəqil işləmə  bacarığı, başqaları ilə  birgə  çalışma  qabiliyyətləri məhz  düzgün  seçilmiş təlim  
üsulları  vasitəsilə  həyata  keçirilir. 
Təlim üsulları təlim  məqsədlərini  həyata  keçirmək  və təlim  fəaliyyətini səmərəli təşkil etmək  üçün  
öyrədənlərin  istifadə  etdikləri  yollardır. Müxtəlif  dövrlərdə  alimlər təlim  üsullarını müxtəlif şəkildə  
təsnif  etmişlər. Pedaqoqlar bu  təsnifatda  müxtəlif mənbələrə  istinad  etmişlər. Məsələn M.Muradxanov 
XX əsrin 60-cı illərində təlim  üsullarını bilik  mənbələrinə görə  aşağıdakı  şəkildə  təsnif  etmişdir: 
1. Şifahi və  müsahibə, metodları. 
2. İllüstrasiyə və  demonstrasiya, metodları. 
3. Labalator  məşğələləri,  praktik  məşğələlər və çalışmalar. 
4. Kitab  üzərində  iş. 
80-cı illərdə B. Əhmədov təlim  üsullarını istifadə olunan  vasitələr  baxımından təsnif etmişdir: sözlü, 
əyani, təcrübi metodlar olmaqla üç qrupa ayırmışdır. 
90-cı illərdə N.Kazımov təlim üsullarını təlim mərhələlərinə görə  müəyyənləşdirmişdir və təlim  
üsullarını  aşağıdakı şəkildə  qruplaşdırmışdır. 
1.Yeni tədris  materiallarının, əsasən,  qavranılmasına   xidmət edən üsullar. 
2.Bilik, bacarıq və vərdişlərin, əsasən, formalaşmasına xidmət edən  üsullar. 
3.Bilik,  bacarıq və vərdişlərin,  əsasən,  tətbiqinə xidmət edən  üsullar. 
4.Təlimdə müvəffəqiyyətə  nəzarət edən üsullar. 
Rus və digər  ölkələrin  pedaqoqları da təlim üsullarını müxtəlif  konsepsiyalardan təsnif etmişlər. Bu 
dərslikdə işə təlim üsulları  tətbiqi sahəsi baxımından təsnif edilir. Yəni təlim üsullarının sırf təlim 
müəssisələrində deyil,  müəyyən mənada, pedaqoji gerçəklikdə tətbiqi baxımından təsnif ediləcək. Təlim –
tərbiyə  müəssisələrində  tətbiq  edilən təlim  üsullarının müxtəlif qeyri-təhsil müəssisələrindəki təlim  
xarakterli işlərdə,  fəaliyyət sahələrində tətbiqi baxımından yanaşılacaq. Bu  fəaliyyət sahələrinə  
mədəniyyət müəssisələrindəki təlim  öyrətmə  dərnəklərini,  islah –əmək koloniyalarındakı dərnək  tipli  
təlim  işlərini, istehsal  müəssisələrindəki  ustanın-şagirdi  təlimi etməsi öyrətməsi və s. bu kimi  
məşğələlərdə istifadə  edilən təlim üsulları və  tərzləri təhlil  ediləcək. Bu  məşğələlərdə təlimin bütün  
üsulları tətbiq edilir. Həmin  üsullar   məşğələnin  məzmunundan və  məqsədindən asılı olaraq  üsul və  ya 
tərz kimi çıxış  edir. Tərz əsas öyrətmə üsulunda göməkçi kimi çıxış  edən xırda epizodik  yollardır.  
Məqsəddən asılı olaraq bunlar rollarını dəyişdirirlər. Məsələn mühazirə metodunda əyani vəsaitlərdən 
istifadə əyanilik tərzi kimi çıxış edir. İllistrasiya, demonstrasiya, əşya dərsləri zamanı isə əyanilik üsul, izah 
ilə tərz kimi çıxış edir. Təlim üsullarının təsnifi və qruplaşmasında biz  üsulları təlimin məqsədi, simvol və 
motivləri, şüurluluğu, problemliliyi, nəzarət və özünə nəzarətə əsaslanması baxımından götürəcəyik.  Bu 
nöqteyi-nəzərdən təlim üsullarını aşağıdakı şəkildə təsnif etmək olar: Yeni biliyin öyrədilməsinə xidmət 
edən sözlü üsullar; Yeni biliyin öyrədilməsi  prosesində mustəqil fəaliyyət elementləri üstünlük təşkil  edən 
və bilik, bacarıq, vərdişlərin  yaradılmasına xidmət edən üsullar (ekskursiyalar, labarator  məşğələlər, kitab 
üzərində müstəqil iş, oyunlar,  məsələlər və s.); Müstəqil işlər; Problemli təlim, proqramlaşdırma üsulları; 
Nəzarət və özünənəzarət metodları.  
Yeni biliyin öyrədilməsinə xidmət edən  sözlü metodlar. 
Bu metodlar  ənənəvi  pedaqoqikada şərh üsulları kimi, gedir. Lakin burada şərhin bütün növləri deyil, 
ancaq yeni biliyin öyrədilməsində daha çox rolu olan  metodlardan  bəhs  ediləcəkdir: izah, nəql, mühazirə, 
müsahibə. 
İzah təlimin ən geniş yayılmış  usuludur. Bu  öyrəniləcək yeni  materialı şifahi söz  vasitəsilə  dəlillərlə 
isbat etməkdir. İzah vasitəsilə  öyrənənlər yeni  fakt və ya  hadisənin,  elmi  təlimatın  səbəb və nəticə 
əlaqələrini dərk edir,  mənimsəyir. Bu zaman həm də yeni dərk olunan  material əvvəl dərk  olunmuşlarla  
əlaqələndirilir, beləliklə də yeni öyrənilən məlum biliklər sisteminə daxil edilir. Məlum  biliklərə  istinad  
edilərək  öyrənilənin yeni cəhətləri aşkar edilir. Bu əlaqə  mədəniyyət müəssisələrindəki texniki-yaradıcılıq 
dərnəklərində daha  qabarıq nəzərə çarpır. Problemli izah vasitəsilə «kəşf» edilmiş elmi  məlumatları 
insanlar daha yaxşı dərk edirlər. Belə dərk olunmuş elmi məlumatlar onların malına çevrilir. Öyrətmə 
zamanı, daha  döğrusu izah  zamanı müxtəlif  vasitələrdən də  istifadə etmək olar. Yəni  öyrədən öz  fikirini 
daha aydın  izah etmək üçün müxtəlif əyani vasitələrdən, illüstrativ və  demonstrativ vasitələrdən istifadə 
edə bilər. İzah zamanı həmçinin öyrətmənin səmərəliyini təmin  edən induktiv və dediktiv təlim  
formalarından da istifadə edilir. İndiktiv və dediktiv izah  formalarından istifadə təlimin məqsədindən 
asılıdır. İzah  üsulundan dəqiq  elmlərin  mənimsədilməsində daha geniş  istifadə edilir. Humanitar elmlərin 
öyrədilməsi prosesində hadisə və faktlar arasında səbəb – nəticə əlaqələrinin  üzə çıxarılması zamanı da  
izahdan geniş istifadə edilir.  
Nəql yeni materialın  təsvirə əsaslanaraq  öyrədilməsi üsuludur. Nəql vasitəsilə yeni  material  sistemli 
və ardıcıl şəkildə təsvir  edilir. Nəql  müsahibə və izahla əlaqəli şəkildə də aparılır. Nəql şərhin  nisbətən 
asan  forması olub, öyrənənləri az idraki çətinliyə salır. Nəqldən  öyrətmənin bütün  dövrlərində  bütün 
siniflərdə, təlim  mərhələlərində istifadə  edilir.  
Nəqlə təlim metodu kimi bir sıra pedaqoji tələbələr verilir: nəql edmi cəhətdən əsaslandırılmış hadisə 
və faktlara istinad etməlidir; məntiqi cəhətdən düzgün qurulmalıdır; irəli sürülən  məsələnin doğruluğunu 
sübüt edən misallarla təmin edilməlidir; düzgün planlaşdırmalı, aydın şərh edilməlidir; əsas məsələlər 
xüsusilə nəzərə çatdırılmalıdır; sadə, aydın dildə şərh olunmalıdır; nəql ifadəli və emosional  aparılmalıdır, 
nəqlin səmərəlliyi öyrədənin ona diqqətli və hərtərəfli  hazırlığını tələb edir. 
Mühazirə  şərhin nəqlə və izaha  nisbətən geniş və  uzunmüddətli növü olub özünün  ciddiliyi, 
prinsipial cəhətdən vacib məsələlərə həsr olunması ilə  xarakterizə edilir. Beləki  mühazirə öyrənənlərin 
başqa mənbələrdən mənimsədikləri məlumat və faktların  ümumiləşdirərək dəqiqləşdirilməsinə həsr edilir. 
Mühazirə məktəb, ali məktəb və təlimdən kənar müəssisələrdə  olmaqla  müxtəlif  növlərə ayrılır.  Bu 
mühazirə növləri içərisində  orta məktəb  mühazirəsi konkret  məsələnin  geniş  şərhinə həsr olunması ilə  
fərqlənir. Mühazirənin bu  növünün müddəti də öz  qısalığına görə  digərlərindən fərqlənir. Orta təhsil 
mühazirəsi digər  mühazirə  növlərinə  nisbətən qısa  müddət, 20-30 dəqiqə ərzində aparılır.  İzah və nəqlə  
nisbətən  mühazirə gərgin diqqət tələb  etdiyinə görə onu dinləmək izah və nəqlə nisbətən çətindir. Ona görə 
də  mühazirədən ancaq 10-11-ci siniflərdə məcburi  tələblər, ehtiyac olduqda istifadə edirlər. Ali məktəb  
mühazirəsinə nisbətən orta məktəb  mühazirəsi  aramla, asta-asta aparılır ki, lazımlı hissələri şagirdlər yaza  
bilsinlər. 
Mühazirə ali məktəblərdə ən çox  istifadə edilən təlim üsuludur.Bu  mühazirələr daha geniş məsələlərin 
yığcam şərhinə həsr olunur. Buna  səbəb ali məktəb tələbələrinin yüksək intellektual inkişafı və müstəqil 
işləmə qabiliyyətləridir. Şərh edilən məsələ yığcam şəkildə izah edilir, tələbələrə  nəzəri  istiqamət verilir, 
məsələ  ətrafında daha  geniş və ətraflı işləmə isə  tələbələrin  özlərinə  tapşırılır. Ali  məktəb mühazirəsi  
80-dəqiqə ərzində aparılır. Mühazirə zamanı şərh  edilən məsələlərin əsas mahiyyəti  tələbələrə  qeyd  
etdirilir və ya da  mühazirənin məzmunu qısa tezislər şəklində  yazdırıla bilər. 
Mədəniyyət  müəssisələrində aparılan  mühazirələr dövrün aktual  problemlərinə həsr edilir. Bu  
mühazirənin ən  uzunmüddətli aparılan  formasıdır. Bu  tip mühazirələr müxtəlif yaş qrupları ilə  aparıla  
bilər. Yaşlılarla  mühazirələr müxtəlif elm və ya  texnika sahəsindəki  yeniliklərə həsr edilir. Bu tip  
mühazirələr yeni elmi  kəşflərlə yanaşı  qabaqcıl təcrüələrin  tətbiqinə də həsr edilir.  
Müsahibə. 
Müsahibə təlimin bütün  mərhələlərində istifadə edilən sual-cavab  üsuludur.Təlim  prosesində 
müsahibənin aşağıdakı növlərini göstərmək olar: 
1.Yeni materialın mənimsənilməsi prosesində. 
2.Biliklərin   möhkəmləndirilməsinə xidmət edən  müsahibə. 
3.Biliklərin yoxlanılması və  qiymətləndirilməsinə xidmət  edən  müsahibə. 
4.Təkrarlama  müsahibəsi. 
Yeni  materialın  öyrədilməsi prosesində  müsahibədən o zaman  istifadə olunur ki,  öyrədilən material 
haqqında öyrənilənlər müəyyən məlumata malik  olsunlar. Müsahibənin bu  növündən ən çox problemli izah 
zamanı istifadə  edilir. Beləki, müəllim  uşaqlara  məlum olan  materialları sual-cavabla üzə  çıxardıqdan 
sonra onu  evrestik müsahibə ilə yeni «problemə» bağlayır, məntiqi  ardıcılıqla, düşündürüjc suallar 
vasitəsilə onları problemin  açılışına  qoşur. Evrestik müsahibə  düşündürücü, araşdırıcı  müsahibədir. Bu 
zaman  öyrənənlər idraki fəallıq gösətərir,  sualın  cavabını şüurlu sürətdə axtarırlar. Sualların 
qoyuluşundaki məntiqi ardıcılıq isə onların  araşdırmasına, idraki fəaliyyətinə istiqamət verir. Bununla da  
mənimsəmədə  müsahibənin rolu artır, öyrənmə  şüurluluq və  fəallıq  şəraitində keçir.  Müsahibə   müxtəlif  
əşya və  ya hadisələr üzərində də  aparıla bilər. Yeni  materialın öyrədilməsi prosesində  müsahibə həm  
indiktiv həm də dediktiv yolla aparıla bilər. 
     İnduktiv yolla müsahibə zamanı müəllim, təlimatçı, usta və digər öyrətmə ilə məşğul olan şəxs 
öyrənənləri onlara məlum olan hadisə,  fakt və qanunlara istinad edərək yeni qənaət, nəticə  çıxarmağa 
gətirir. 
      Dediktiv müsahibə zamanı isə məlum  həqiqətlər, elmi nəticələr ayrı-ayrı hallar və  vəziyyətlərdə 
tətbiq edilir, tərkib  hissələrinə ayrılır. Materialın  induktiv və  ya dediktiv izahı özü bilavasitə  müsahibədə 
əks olunur.  
     Müsahibə təlimin mürəkkəb  metodu olub onun səmərəli  keçirilməsinə  aşağıdakı tələblər verilir: 
müsahibədə məntiqi ardıcılıq gözlənilməlidir;  qoyulan suallar  təfəkkürü  inkişaf  etdirməlidir; suallar aydın  
şəkildə qoyulmalıdır. 
      Həmçinin suallara verilən cavablara da müəyyən tələblər verilir. Beləki, cavab  aydın və məntiqi 
olmalı, cavab verənin  münasibətini əks  etdirməli, təfəkkürün məhsulu olduğunu sübüt etməlidir. 
Biliklərin  möhkəmləndirilməsinə  xidmət edən  müsahibələr də təlimdə böyük  əhəmiyyət kəsb edir. 
Bu tip  müsahibə, əsasən, yeni material öyrədildikdən sonra, yeni  öyrədilmişi daha da  möhkəmləndirməyə 
xidmət edir. Bu müsahibə bilavasitə müəllimin izahından, yeni materiala aid çalışmalar icrasından və ya 
sonrakı dərsdə ev  tapşırıqlarının  yoxlanılmasından sonra  aparılır.  
Möhkəmləndirmə ilə bərabər  qiymətləndirmə və yoxlama müsahibəsi  də aparıla bilər. İstənilən sual-
cavaba  öyrənənin   bilik və mənimsəmə səviyyəsini müəyyən etmək olar. Yoxlama  məqsədilə aparılan  
müsahibə də suallar aydın  qurulmalı, düşündürücü olmalı, qeyri-müəyyən cavab üçün imkan verən, 
alternativ suallar  verilməməlidir. Suallar  dəqiq, qısa, məntiqi  ardıcılıqla qurulmalıdır. 
Müsahibə üsulu təlimin bütün  mərhələlərində, bütün təlim  tipli  məşğələlərin  hamısında geniş şəkildə 
tətbiq olunur. Bura həmçinin  mədəniyyət  müəssisələrindəki təlim  işləri,  öyrədici rejissor işləri, ritorik 
xarakterli öyrədici tətbirlərin təşkili və s. daxildir. Belə tip məşğələlərdə çox vaxt  müsahibə  diskusiyalar 
şəklində  aparılır. Diskusiyalar ən çox  ali təhsil müəssisələri, mədəniyyət və incəsənət  müəssisələrindəki 
təlim işlərində təşkil edilir. Diskusiyalar zamanı iştirakçılar (tələbə, şagird, tədqiqatçı və s.) öz fikirini 
əsaslandırılmış dəlil və sübutlarla isbat etməyi öyrətmək lazımdır. Bu uşaq və yeniyetmələrin, eləcə də 
böyüklərin əqli inkişafını sistemə salır, onların fikrini  cilalayır, onlarda məntiqi inkişaf etdirir. 
Ekskursiyalar müstəqillik elementləri üstünlük təşkil edən metodlardan biridir. Ekskursiya təlim 
prosesinə həm təlim üsulu həm də təlimin təşkilat forması kimi daxil  olmuşdur. Ekskursiyalar zamanı 
öyrənənlər həm yeni məlumatlar əldə edir, yeni biliklərə yiyələnirlər, həm də öyrəndiklərini  təkrar  edir, 
hafizədə  möhkəmləndirir, öyrəndiklərinin əməli əhəmiyyəti, biliklərin tətbiqi ilə bilavasitə tanış olurlar. 
Ekskursiyalar zamanı izah və şərhin digər növlərindən də  istifadə edilir. Orta ümumtəhsil məktəblərində, 
orta ixtisas məktəbləri,  peşə  məktəblərində ekskursiyalar  tədris planı və proqramı əsasında xüsusi dərslər 
kimi aparılır. Bunlar tədris işinin mühüm tərkib hissəsi hesab olunur. Mədəniyyət müəssisələrində 
ekskursiyalar, əsasən marağa  görə təşkil edilən  məşğələlərdə  təşkil edilir. Məsələn mü\əyyən texniki,elmi 
işin istehsalda  qoyuluşu vəziyyətini öyrənmək məqsədilə, həmçinin  məşğələdə əldə edilmiş yeniliyin 
istehsalda tətbiqi və onun əhəmiyyətini öyrənmək məqsədilə ekskursiyalar təşkil edilə bilər. 
Labarator məşğələlər və  praktikumlar da tədqiqatçılıq  metodlarından biri olub, yeninin axtarıcılığı 
mənimsəməsində mühüm əhəmiyyətə malikdir. Praktikum və labarator məşğələlərdən həmçinin biliklərin  
möhkəmləndirilməsi  məqsədilə də  istifadə edilir. Bu məşğələlərin xüsusi əhəmiyyəti ondan  ibarətdir ki 
müxtəlif təbii, kimyəvi, texniki hadisələr üzərində uzun  müddət  müşahidə apara və müstəqil nəticə çıxara  
bilirlər. Məsələn, bitkilərin becərilməsi üzərində iş, kimyəvi  reaksiyalarla yeni element  və  maddələrin  
alınması və s.  
Mədəniyyət müəssisələrində labarator  məşğələləri  və praktikumlar marağa  görə  təşkil edilir və sırf  
yaradıcılıq  məqsədi daşıyır. Bu  məşğələlərdə yeni bitki növü üzərində iş, yeni texniki yaradıcılıq və s. işlər 
aparılır. 
Kitab və müxtəlif mənbələr üzərində iş həm biliklərə müstəqil yiyələnmə, həm də möhkəmləndirmə 
metodu kimi məlumdur. Bu üsulla təhsilin  müxtəlif  mərhələlərində, həmçinin təlim xarakterli bütün 
fəaliyyət sahələrində geniş istifadə edilir. Təlimin ilk  mərhələlərində kitab üzərində işdən sinifdə və evdə  
istifadə edilir. Sinifdə öyrətmə, evdə təkrarlama və möhkəmlətmə  vasitəsi kimi tətbiq edilir. Təlimin 
sonrakı mərhələlərində isə kitabdan müstəqil iş vasitəsi kimi  istifadə edilməyə  başlanılır. Kitab və ilk 
mənbələr üzərində iş hər kəsdən müəyyən bacarıq və vərdişlərə malik olmağı tələb edir. Bu bacarıq və 
vərdişlərə  müxtəlif yaddaşlardan istifadə,  sitatlara istinad etmə şərtlərini bilmə, cədvəllərdən istifadə, elmi-
texniki ədəbiyyat oxuma, müxtəlif işarə və   atlaslardan istifadə  və s. daxildir.  
Kitab və ilk mənbələr üzərində iş  insanlara bütün  həyatı  boyunca, fəaliyyəti prosesində lazım olan 
vacib və əhəmiyyətli bir  üsuldur. Ona görə də təlimin ilk  günlərindən  başlayaraq şagird və tələbələrdə 
kitab üzərində  müstəqil  iş bacarıq və vərdişləri  formalaşdırılmalıdır. Kitab  üzərində  iş bacarığın  
formalaşdırılmasının insanların gələcək fəaliyyətində böyük əhəmiyyəti vardır. Beləki, bu  təhsilin  bütün  
mərhələlərində elmi məlumatları daha ətraflı və dəqiq  mənimsəmə üçün, xüsusi məqsədli müstəqil iş, 
axtarıcılıq işi və onun səmərəliliyini təmin edən mühüm  şərtlərindən biridir. Kitab üzərində iş qaydalarına 
aşağıdakılar aid edilə bilər: öyrədənin izahı ilə kitabda verilənin əlaqələndirilməsi, öyrənilmişlərin təkrarı, 
yarımçıq öyrənilmiş materialın tamamlanması, çətin və anlaşılmayan ifadə və  sözlərin  aydınlaşdırılması 
(lüğət üzərində iş), materialın  planlaşdırılması, plan üzrə  materialın  seçilməsi, oxunun şifahi şərhlə ifadəsi. 
Kitab üzərində iş, müəyyən mənada , insanların  fəaliyyətinin  müvəffəqiyyətinin əsasını  təşkil  edir. 
Beləki,  kitabdan səmərəli istifadə  qaydalarını bilən hər kəs həyatda, müstəqil fəaliyyətdə  müxtəlif  
mənbələrdən (kitab, maşınlar və yeni  avadanlığı işlətmək və ya  tətbiq etmək üçün verilmiş təlimatlar, arxiv  
materialı, kəşf edilmiş yeniliklər və s.) istifadə edə  bilirlrər. Məsələ, istehsalatda qabağcıl olmaq  dövrün 
iqtisadi tələblərindən geri  qalmamaq elmi-texniki  tərəqqini,  yenilikləri  izləməyi  tələb edir. Bu isə  
sahibkardan və ya  istehsalatçıdan mövcud dövrü  mətbuatı, elmi-texniki  materialları oxuyub dərk etməyi 
tələb edir. Və yaxud mədəniyyət  müəssisələrində təşkil edilmiş dərnəklər özü o zaman səmərəli  nəticə verir 
ki,  iştirakçıların hamısı  mənbələrdən  səmərəli  istifadə edə bilsinlər. 
Ona görə də hələ  təlimin   ilk  mərhələlərindən  başlayaraq  uşaqlarda kitab üzərində işləmə  bacarığı  
formalaşdırılmalıdır. Bəzən elə şagird olur ki, onun hafizəsi həddindən artıq iti olur, o, müəllimin izahını  
bütünlüklə  mənimsəyir və  yadda saxlayır. Ona görə  də o, kitab  oxumur, kitabdan istifadə etmir. Bu cəhət 
müəllimin nəzərindən  qaçmamalı, həmin  şagirdə kitab üzərində  işləmək üçün əlavə  tapşırıqlar verməlidir. 
Əks halda həmin  şagirddə nəinki kitab üzərində iş bacarığı  formalaşmır, həmçinin onda oxu vərdişinin  
səviyyəsi aşağı  düşər. 
Kitab üzərində   ilk olaraq mətni düzgün başa düşmək, qavramaq, mətn əsasında qeydlər aparmaq 
bacarığı  öyrədilməlidir. Bura  həmçinin mətnin planını tutmaq,  tezislərlə  konspektləşdirə bilmək də 
daxildir. 
Təlimdə oyun  üsulundan, əsasən,  məktəbəqədər təlimdə geniş istifadə  edilir. Oyun  vasitəsilə 
uşaqlara təbiət və cəmiyyət hadisələri haqqında konkret, təcrübi məlumatlar verilir. Didaktik  oyunların 
nisbətən  mürəkkəb  formalarından  ibtidai siniflərdə istifadə edilir. Oyun izah edilən məsələ ətrafında  
üşündürürməklə yanaşı, uşaqların  diqqətini nəinki yayınmağa  qoymur, hətta onları inkişaf etdirir. 
Oyunlarla təlim həmçinin  materialın şüurlu  mənimsənilməsinə onu həyatla  əlaqələndirilməsinə  imkan 
yaradır, uşaqlarda  müstəqillik, fəallıq, yaradıcılıq  tərbiyə edir. K.D. Uşinski oyuna insanların mənəvi 
formalaşma, əqli, iradi inkişafı  vasitəsi kimi baxırdır. Onun fikrincə oyun uşaqlarda  müstəqillik, iradə, 
diqqət, yaradıcılıq, müxtəlif qabiliyyətlər inkişaf etdirməklə yanaşı onların müəyyən mənada gədəcək 
taleyini həll edir: 
Təlimdə oyun  mənimsəməsi   yüngülləşdirir, maraqlı edir və uzun müddət yaddaşda qalmasına səbəb 
olur. Müasir dövrdə dünya didaktikasında oyunla təlimə xüsusi əhəmiyyət verilir. Oyun həmçinin  insanların 
asudə vaxtlarının səmərəli təşkili, fiziki inkişaf və  sağlamlığın təmini vasitəsi kimi də  əhəmiyyətli  yer 
tutur. Mədəniyyət müəssisələrində müxtəlif dərnəklərdə  süjetlər qurulması, dramlaşdırma, texniki yarışlar, 
idman yarışları oyunla təlimə misal  ola bilər. 
Məsələn dil dərnəklərində danışıq dilini mənimsəmə məqsədi ilə dialoq xarakterli   süjetli oyunların 
təşkili zamanı sözlərin öyrənilməsi, tələffüzü şüurlu şəkildə, həyatda olduğu kimi aparılır. Belə halda 
öyrənilən material şüurlu mənimsənilməklə yanaşı daha  möhkəm yadda qalır. Çünki oyun vasitəsi ilə yadda 
saxlama şəraiti, ona təsir edən amillər daha səmərəli təşkil edilir (adamların  tələffüz tərzi,  cestləri,  ifadə 
tərzləri, hətta  buraxdıqları səhvləri).  
Texniki yarış xarakterli oyunlarda dərnəklər üzvü həm işini  bilavasitə tətbiq edir,  səhvlərini görür, 
yeniliyin əhəmiyyətini dərk edir. 
Beləliklə oyunla təlim işi öyrətmənin və  öyrənmənin bütün  mərhələlərində səmərəli təlim üsulu kimi 
çıxış edir. Onun  müvəffəqiyyəti isə öyrədənin pedaqoji ustalığı və  bacarığından çox asılıdır. 
Biliklər, bacarıq və vərdişlər formalaşdırılması və möhkəmləndirilməsi metodlarından biri də 
çalışmalar və məsələlərdir. 
Çalışmalar müxtəlif  olub, təlim  materialının  məzmunundan asılıdır. Məsələn riyaziyyat üçün məsələ 
və misal həlli, dil dərsləri üçün qrammatik və üslub  cəhətdən düzgün  yazı çalışmaları; kimya və fizika 
fənləri üzrə məsələ və misal həlli,  labarator çalışmalar və s. spesifik çalışmalar  hesab edilir.  Çalışmalar 
vasitəsilə biliklərin şüurluluğu, tətbiqi təmin edilir, öyrənilmiş  materiallar hafizədə  daha da  
möhkəmləndirilir. Çalışmaların müvəffəqiyyətli  icrasına  verilən əsas tələbələr  şüurluluq və  ardıcılılıqdır. 
Çalışmanı icra edən hər kəsə bu prosesdəki təlim məqsədi, çalışmanın şərti və onun  həlli ardıcılığı aydın  
olmalıdır. Təlim  materialın məzmunundan asılı olaraq  çalışmaların məzmunu da getdikcə  
mürəkkəbləşdirilməlidir. Hər dəfə yeni  öyrənilmiş materiala aid verilən çalışmalarda yaradıjılıq və  
müstəqillik elementləri olmalı, öyrənənə yenini ona məlum biliklər sisteminə daxil etmə şəraiti və imkan  
yaradılmalıdır. Çalışmaların rəngarəngliyi və müxtəlifliyi də böyük əhəmiyyət kəsb edir. Bu çalışmaları  
maraqlı edir və təlimdə  yeknəsəkliyi aradan  qaldırır. Eyni  çalışmanın müxtəlif  variantlarda həlli də təlimi  
maraqlı və  şüurlu edir. Çalışmaların tərtibi və seçilməsində sistematiklik də əhəmiyyətli yer tutur. Beləki 
çalışmaların getdikcə çətinlik dərəcəsi artırılması, idraki  fəallıq  gücləndirilməsidir. 
 Müstəqillik insanların heç  kəsin, heç bir kənar şəxsin  təsir və  müdaxiləsi  olmadan, mövcud 
situasiyaya üyğun fəaliyyət üsulu seçərək sərbəst hərəkət etmə xassəsidir,  keyfiyyətidir. Təlim prosesində 
müstəqilliyin inkişafı, öyrənənlərin müstəqilliyə  alışdırılması təlimin mənimsəmə səviyyəsini artırmaqla 
yanaşı  insanların həyata şüurlu yaradıcı kimi  hazırlanmasını da təmin edir. Müstəqil şəxs həyatda qarşısına 
çıxan problemi həll etdikdə  çaşmır, özünü itirmir, düşündüyü vəziyyətdən çıxmaq üçün, mövcud problemi 
həll etmək üçün yollar  axtarır. Böyüyən nəsldə müstəqillik  tərbiyə edilməsi daha da çox  aktuallıq  tələb 
edir. Beləki  müasir elmi-texniki tərəqqi insanlardan  müstəqillik, yeniliklərin fəaliyyətlərinə tətbiqində 
sərbəstlik və yaradıjılıq tələb edir.Bu isə müasir  fasiləsiz təhsil sistemi təmin edir. Məhz təhsil vasitəsilə hər 
bir yeniyetmə və gənclər təcrubi və psixoloji cəhətdən  daima öyrənməyə, yeni  biliklərə  yiyələnmə 
meylinə,  öyrəndiklərini  fəaliyyətləri tətbiq edə  bilməyə  hazırlanırlar. Bu cəhət  həmçinin təhsilin  
həyatiliyini təmin edən əsas  şərtlərdən biridir. 
Təlimin problemləşdirilməsi də müasir dövrün aktual təlim  üsullarından biridir. Təlimin  
problemləşdirilməsi öyrətmə prosesində  problemlilik şəraiti yarammağı əhatə edir. Öyrətmənin səmərəliyi 
öyrənənlərin yüksək  fəallığı,  faktları müstəqil analiz,  ümumiləşdirmə, nətijələr  çıxarma şəraitində daha 
yüksək səviyyədə keçir. Yəni yeni material öyrədənlərin nə qədər yüksək idraki fəallığı,  tədqiqatcılığı, 
təhlil tərkib aparmaları əsasında  aparılarsa mənimsəmə bir o qədər yüksək səviyyədə keçər. Bu işə 
problemli suallar sistemi, şüurlu sual və tapşırıqların icrası şəraitinin  yaradılması vasitəsilə həyata keçirilə 
bilər. Belə yolla mənimsəmə prosesində öyrənənlərin fəallığı üstünlük təşkil edir. Bu zaman öyrədən 
problemli suallar əsasında öyrənənləri  tədqiqatçılığa, problemi müstəqil həll etməyə çəlb edir. 
Öyrədən(müəllim, təlimatçı, dərnək rəhbəri və s.) düşündürücü suallar vasitəsilə öyrənənləri  problemi 
açmağa doğru aparır, onlara “bələdçilik” edir. Belə vəziyyətdə mənimsəmə prosesində (müəllimin) 
öyrədənin  izahına  az ehtiyac qalır. Materiala aid  müstəqil məsələ və  misalların, tapşırıq və  sualların həlli 
zamanı  öyrədənin  izahına ehtiyac yaranır. Belə mənimsəmə üsulu  evristik  mənimsətmə üsulları adlanır. 
Problemli  evristik yolla mənimsəmə zamanı öyrədən öyrənənlərin fəal iştirakı ilə yenini “kəşf” etdirir. Yeni 
öyrədənin həll edilməli məsələyə aid  ümumiləşdirmələr vasitəsilə  fəallaşdırdığı məlum faktlar əsasında üzə  
çıxarılır. Öyrənənlərə məlum  faktlar məntiqi,  evristik suallar  vasitəsilə elə  məharətlə  fəallaşdırılır ki, 
öyrənənlər özləri bu məlum faktları yeni ilə, “ problemlə”  əlaqələndirərək onun  mahiyyətini aça  bilirlər. 
Bu proses həmçinin, müəyyən mənada, tədqiqatçılıq  prosesidir. Belə  mənimsəmə prosesində öyrənənlər 
hələ kiçik  yaşlarından  tədqiqatçılığa  alışırlar. 
 Öyrənənlərdə qarşıya çıxan problemləri,  tapşırıqları müstəqil həll etmə  bacarığı   formalaşdırılır. 
Deməli həm idraki fəallıq təmin edilir, həm də həyat üçün zəruri olan bacarıq və vərdişlər formalaşdırılır. 
Bu isə müasir dövrdə təlimə  verilən ən aktual  tələblərdən  biridir. 
Problemli tədqiqatcılıq təlimin son  mərhələlərində problemli proqramlaşdırma ilə paralel  aparılır. 
Daha doğrusu problemli – proqramlaşdırma da təlimin digər  problemli üsulları kimi idraki fəallığı və  
müstəqilliyi təmin edən təlim üsullarından biridir. Proqramlaşdırılmış təlimi  müasir pedaqoq, psixoloq və 
qibernetiklər təşkil  etmişlər. Təlimin bu növü  öyrənənlərin xüsusən də şagirdlərin şüurlu fəaliyyətinin 
səmərəliyini artırır. Proqramlaşdırılmış təlimin xüsusiyyəti ondan ibarətdir ki, öyrənənlər xüsusi təşkil 
edilmiş proqramlar və texniki  vasitələrdən istifadə edərək yenini  özü  tapa  bilir. Ona görə də ona yeni bilik 
və  bacarıqlara müstəqil yiyələnmə  vasitəsi kimi  baxılır. 
Proqramlaşdırılmış təlimə  özüntəhsil vasitəsi, proqramlaşdırma  vəsaitlərinə isə özü öyrədən, müstəqil 
öyrənmə  vasitəsi kimi  baxmaq olar. Təlim üsulu kimi proqramlaşdırmaya təlimin,  öyrətmənin müstəqil 
tipi kimi çıxış etmir, tapşırıqların sistemli  proqramlaşdırılması  yollarını əhatə edir.  
Problemli –proqramlaşdırma üsulu təlimdə problemliyin  hesaba alınması,  məlum biliklərə istinad  
edilməsi,  öyrənənlərin  yaradıjılığının təmin edilməsi və s. üzərində qurulur. Mədəniyyət ve qeyri  təhsil  
müəssisələrində proqramlaşdırma əsas təlim  üsulu kimi tətbiq  edilir. Çünki bu  müəssisələrdə həll ediləcək 
təlim işi, əksər hallarda, problem kimi qarşıya çıxır onun  həlli müəyyən  proqramlaşdırmalar əsasında 
aparılır. Bu üsula mənimsəmə səviyyəsi  problemin müstəqil həll etmə imkanları və situasiyasından asılı 
olur. Problemli proqramlaşdırma  metodunun tətbiqi  prosesində təlimin digər  metodlarından istifadə edilir. 
Proqramlaşdırma aşağıdakı şəkildə tətbiq edilir. Beləki,  hərbir məsələ,  tapşırıq işin müəyyən mərhələsini 
təşkil edir. Hər bir  mərhələ də sual , cavab, tapşırıq və s. şəkildə  öyrənilən materialın müəyyən hissəsini 
təşkil edir. Bu mərhələlər suallara hazır cavab şəklində və yaxud da düzgün  cavabı yoxlama şəklində tərtib  
edilir. 
Təlim üsulları bir  biri ilə  qarşılıqlı əlaqədədir. Beləki, təlimin, öyrədiləcək materialın məzmunundan 
asılı olaraq təlim üsulları  tərzi formasında çıxış edir. Yəni bir  materialın  öyrədilməsi prosesində yalnız bir 
təlim üsullarından istifadə  edilmir. Bir üsul  aparıcı, həlledici rol oynayır, digərləri isə təlim  məqsədinin  
muvəffəqiyyətlə  icrasına kömək  edən tərzlər kimi çıxış edir. 
Müstəqil iş üçün sual və tapşırıqlar: 
1.Mədəniyyət müəssisələrində tətbiq edilən təlim üsullarına aid  misallar 
   gətirin. 
2.Təlim  üsullarını hər kəs öz  ixtisası əsasında izah etsin. 
3.Təlim üsullarına verilən müasir  tələblər. 
 
 
 
 
TƏRBİYƏ İLƏ ÖZÜNTƏRBİYƏ 
 PROSESESİNİN DİALEKTİKASI 
 
Şəxsiyyətin formalaşması müxtəlif amillərin ziddiyyətli təsiri əsasında baş verir. Bura, həmçinin xarici 
və daxili təsirlər, onlar arasında olan dialektik vəhdət və ziddiyyət daxildir. İnsanların mənəviyyəti, əxlaqı 
və digər keyfiyyətləri bu təsirlər əsasında formalaşır, baş verir. Xarici ziddiyyətlər dedikdə pedaqoji təsirlər 
nəticəsində baş verən ziddiyyətlər başa düşülür. Pedaqoji təsirlər o zamansəmərəli nəticə verir ki, o tərbiyə 
olunanların daxili aləminə təsir etsin, mənəviyyətini hərəkətə gətirsin. Meyilləri gətirməsi deməkdir, 
tərbiyənin tərbiyə olunanı özünə nəzər salmaga, malik oldugu adətləri təhlil etməyə məcbur etsin deməkdir. 
Tərbiyə hər bir tərbiyə olunanı lazimi qaydada hərəkət edib etmədiyini üzərində düşünməyə məsbur 
etməlidir. Bu təhrik etmə, düşündürmə və nəzarət özüntərbiyənin əsasını təşkil edir. Özünü dərk etmə, 
özünü başa düşmə özüntərbiyənin ilk əsas pilləsidir.Özünü dərk edən insanın özünü yenidən tərbiyə etməsi 
ondan həm də iradi güc tələb edir. Yəni insan lazım olan zəruri 2 hərəkətləri icra etməyi öyrənməyə məcbur 
etməlidir.Çünki insanın malik olduğu hərəkət və davranışlar yeni qaydada hərəkət etməyə mane olur, 
fəaliyyəti məhtudlaşdırır. Bu isə insanın hərəkət və davranışlarında ziddiyyətlərin meydana gəlməsinə 
səbəbəb olur. 
Bu daxili hərəkətə gəlmə isə özüntərbiyyənin, özüntərbiyə meyillərinin əsasını yaradır. İnsan özünü, hərəkət və 
davranışlarına nəzər salır, təhlil edir. Müsbət və mənfi keyfiyyətlərini dərk edir. Mənfi keyfiyyətlərini aradan qaldırmaq 
arzusu yaranır. Özündə müsbət keyfiyyətlər olmasını istəyir. Bu isə tərbiyənin özüntərbiyə metodudur. 
Özünütərbiyə sistemli təlim müəssəsilərində düz istiqamətdə, yeni cəmiyyətin tələbləri  istiqamətində 
aparılır. Belə ki hər şagird və ya tələbə kənar tərbiyə təsirləri ilə yaranmış adət və münasibətlərin düzgün 
olmadığını, həm cəmiyyət həm də özü üçün yararsız olduğunu dərk edir və bu adətlərin dəyişdirilməsi üçün 
şüurlu səy göstərir. İstehsal prosesində isə artıq bu özüntərbiyə motivləri dəyişir. Bu dəyişmə isə həm 
neqativ həm də pozitiv istiqamətdə gedə bilər. Belə özüntərbiyə prosesində mühit əsas rol oynayır. Beləki 
fəaliyyətə başlayan şəxs malik olduğu bilikləri yeni fəaliyyət üsulları ilə tətbiq etməyə səy göstərir. Onun 
fəaliyyətinə isə müəssədə müxtəlif münasibətlər yaranır. Bura həm rəsmi iş münasibətləri həm də qeyri 
rəsmi münasibətlər aiddir. Belə münasibətlər  həm obyektiv həm də subyektiv xarakter daşıyır. Tətbiq edilən 
ideya, fəaliyyat üsulu müəssəsinin mənafeyinə uyğun olmadıqda o qəbul edilmir, ümumi işin xeyrinə 
olduqda isə qəbul edilir. Bu « qəbul edilməmə » obyektiv səbəbfərddə müxtəlif münasibət yaradır. Bu 
münasibət hər kəsə özünə və özünün malik olduqlarına yenidən nəzər salmağa məcbur edir. Fərd dərk edir 
ki, özündə yeni keyfiyyətlər formalaşdırılmalıdır. Bu tələb obyektiv olub ımüəyyən mənada onun həyatını 
müəyyən edir. Bəzən isə ona qeyri obyektiv, subyektiv səbəblər mane olur. Bu vəziyyət də şəxsiyyətdə, 
onun rəftar və davranışında yeni keyfiyyətlər yaradılmasına səbəb olur. 
Özüntərbiyə məktəb illərindən başlanır. Beləki aparılan bütün tərbiyə işi özüntərbiyə tələbləri 
yaratmalıdır. Hər şagird verilən əxlaqi tələbi özünün hərəkət və davranışlarında formalaşdırmağa 
çalışmalıdır. Bu formalaşdırma səyi, fəaliyyəti özüntərbiyədir. Özüntərbiyə, göründüyü kimi, insanların 
daxili səyləri ilə bağlıdır. Bu daxili səylər isə xariji təsirlərin məzmunu ilə şərtlənir. Daxili səy həmdə 
insanların risixi inkisi ilə vaglıdır. İnsan öz pisixi inkişafına nəzarət etdikdən sonra özüntərbiyə başlanır. 
Ona görədə insanların şüurlu surətdə özüntərbiyəsi yetkinlik, insanın özündərk etməsi dövründən başlanır. 
Özündərketmə dövründə tələbat özüntərbiyə metoduna çevrilir. Ancaq həyat, yaşamaq, yəni özüntərbiyə 
obyektiv, real həyatı təlabata sevrilir. O, yenidən tərbiyə vastələri axtarır, özündə yeni keyfiyyətlər 
formalaşdırmanın zəruriliyini dərk edir. Bunun üsün zəruri olan tələbatlar özüntərbiyə motivinə çevrilə bilər. 
Bu tələblər insanların yaşadığı və fəaliyyət göstərdiyi maddi həyyatdan doğan tələbatlardır. Məhz bu 
tələbatlar əsasında insanlar öz hərəkət və davranışlarında yeni keyfiyyətlər formalaşdırır. Artıq şəxsiyyət öz-
özündə yeni əxlaqi keyfiyyətlər formalaşdırmağa səy göstərir. Bu isə özüntərbiyəni tərbiyyədən fərqləndirən 
əsas və başlıca şərtdir. 
Özüntərbiyə formalaşdırılacaq əxlaqi keyfiyyətlərlə, cəmiyyətin tələb etdiyi yeni keyfiyyətlərlə – 
şəxsin malik olduğu adət və rəftarlara, o imkanlara uyğun gəldikdə daha asanlıqla baş verir. 
Özüntərbiyə anlayışı geniş mənada özüntəhsil anlayışını da əhatə edir. Dar mənada isə tərbiyə 
cəmiyyətin və fəaliyyətin tələbi əsasında özüntərbiyəni mənəvi keyfiyyətlərin formalaşdırılması və ya hər 
hansı əxlaqi keyfiyyətin adət, davranış, rəftarında çıxarması prosesidir. Özüntərbiyənin özündərketmə, 
özünü məcbur etmə , özünənəzarət, özünü ələalma kimi anlayışları mövjutdur. 
        Özüntərbiyə rəhbərlik. 
Özüntərbiyə rüşeyimləri tərbiyyənin ilk mərhələlərindən başlanır. Yəni verilən tərbiyə tələbləri şüurlu surətdə 
mənimsədildikjə, uşağın özü tərəfindən transformasia edildikjə özündərketmə, özünü məjbur etmə meyilləri ilə 
başlanır. Bu prosesə məhz müəllim rəhbərlik etməlidir. Müəllim tərbiyə tələbləri verdikjə uşaq şəxsiyyətinə, onun 
güjünədə mürajiət etməlidir. Yəni tərbiyəçi və müəllim tərbiyə tələbləri ilə tərbiyə olunanın fəaliyyətinə elə 
istiqamət verilməlidir ki, onlarda müstəqillik, təşəbüskarlıq, yaradıjılıq fəallıq yaransın.Bu təsirlər həmsinin tərbiyə 
olunanda öz - özündə səylə işləmə arzusu və ona daxili tələbatda yaratmalıdır. Bu isə tərbiyyəçinin tərbiyyələndirmə 
fəaliyyəin  əsasını təşkil edir. 
Mədəniyyət müəssisələrində isə bu iş daha böyük ustalıq, pedaqoci ustalıq və takt tələb edir. Beləki 
mədəniyyət müəssələrində marağa görə birləşən müxtəlif yaş qururlarında bu işin aparılma səviyyəsi də 
müxtəlif olur. Yaşlılardan ibarət bu iş daha mürəkkəb olur. Beləki dövrün aktual istimai – siyasi problemləri 
insanların əxlaqına müxtəlif şəkildə təsir göstərir. İnsanlarda düzgün münasibət formalaşdırmaq, problemli 
situatsiyaları düzgün dərk etdirmək rəhlərdən xüsusi birliklər pedaqoci ustalıq tələb edir. Beləki, tərbiyyəsi 
mövsut şəraiti obyektiv şəkildə təhlil etməli, şəxsi özünə nəzar salmağa, özü – özünü hərəkət və fəaliyyətini 
təhlil etməyə məjbur etməlidir. Şəxsiyyət özünü təhlil edərək öz nöqsanlarını dərk etməli və ya özünün 
doğru bildiyi, amma jəmiyyət və ətraf mühit tərəfindən qəbul edilməyən səhv davranış və ya hərəkətlərini 
görməli başa düşməlidir. Anjaq bundan sonra şəxs də özünütərbiyə etmə arzusu və meyli yarana bilər. 
Özüntərbiyə bütün dövrlərdə mövjudı olmuşdur. Xüsusən inqilablar və yenidənqurma dövürlərində buna 
böyük ehtiyyajlar yaranmışdır. Beləki köhnə ijtimai münasibətlər əsasında formalaşmış şəxs yəni jəmiyyətin 
tələblərinə jətin alışır, onda çaşqınlıq yaranır, yəni tələbləri qəbul edə bilmir. Mədəniyyət müəssələri, 
injəsənət müəssələrinin tərbiyyəvi fəaliyyəti belə vəziyyətdə daha çox aktuallıq kəsb edir. Mədəniyyət 
müəssələrində aparılan tədbirlər vastəsi ilə yeni əxlaqi tələblər, ijtimai münasibətlərin mahiyyəti təhlil 
edilməli, onun daxili mənzərəsi insanlara dərk etdirilməlidir. Yeni münasibətlərin qəbul edilərək insanların 
mənimsəməsinə düzgün istiqamət verilməlidir. Hər bir yeni ijtimai münasibətlər isə yeni əxlaqi keyfiyyətlər 
yaradır və jəmiyyət üzvlərindən bu keyfiyyətləri mənimsəməyi, ona uyğun hərəkət etməyi tələb edir. Odur 
ki, özüntərbiyə ijtimai xarakter daşıyır, onun məzmunu jəmiyyətin dəyişməsilə bərabər gedir. İşgüzar, kamil 
və hərtərəfli şəxs isə mühit və onun yeni tələbləri ilə ayaqlaşmağa, özündə zəruri keyfiyyətlər 
formalaşdırmağa, lazım olmayanları aradan qaldırmağa çalışır. İjtimai həyat hadisələrində fəal iştirak 
etməyə ona bu və ya digər şəkildə təsir göstərməyə çalışır. Bu isə əsasən, insanın özünün həyata olan 
münasibətini başa düşdükdən, dərk etdikdən sonra başlanır. Həyatın insana verdiyi tələbləri, şəxs özü – 
özünə verməyə başlayır. 
Özüntərbiyə təlabatının əmələ gəlməsində subyektiv səbəblər, amillərdə mühüm rol oynayır. Subyektiv 
şərtlər dedikdə formalaşmış adətlər, rəftarlar, əxlaqi anlayışlar, ümumi inkişaf səviyyəsi, iradi 
keyfiyyətlər,maraq, meyl və sairə başa düşülür. Bu keyfiyyətlər insanların fərdi keyfiyyətlərindən təzahür 
edir. Özüntərbiyə stimulları maddi və mənəvi olmaqla iki yerə bölünür. Maddi stimullu insanların əmək 
fəaliyyəti və iqtisadi tələbləri ilə bağlı olan stimullardır. Bu stimullar özüntərbiyyədə əsas rol oynayır. 
Mənəvi stimullara isə insanların mənəviyyata olan tələbatlarından doğan  stimullar daxildir. Mənəvi 
stimullar da insanların həyatdakı mövqeyindən doğur, maddi təminatla bağlı olur. 
Müstəqil iş üçün sual və tapşırıqlar. 
1.Özüntərbiyə stimulları hansılardır. 
2.Mühit özüntərbiyəyə nejə təsir edir. 
3.Mədəniyyət müəssələrində hansı özüntərbiyə imkanları vardır. 
 
 
PEDAQOJİ  PROSESDƏ  ÖZÜNTƏHSİL 
 
Biz əvvəlki  dərslərimizdə  öyrəndik ki,  təhsil dar və geniş mənada  işlənilir. Geniş mənada təhsil 
insanların həm sistemli təlim müəsisələrində müəyyən  dövr ərzində, həm də bütün ömrü boyu bilik, bajarıq 
və vərdişlərə yiyələnmə prosesini, yəni həm də özüntəhsil əhatə edir.  Özüntəhsil sistemli təlim 
müəssisələrində, müəyyən mənada, müəllimin rəhbərliyi altında təhsillə paralel aparılır. Müəllimin 
rəhbərliyi altında aparılan təhsil-bilik, bacarıq və vərdişlərə yiyələnmə  insanların həyata və vərdişlərə 
yiyələnmə həyata  hazırlanması işinə xidmət etdiyi üçün, onları mütləq müstəqilliyə, müstəqil şəkildə 
biliklərə yiyələnmə və onu tətbiq etməyə hazırlanmalıdır. Sahibkarlığa istinad edən müasir  iqtisadi-ictimai 
quruluş da  insanlarda  müstəqilliyin inkişafını, müstəqil şəkildə biliklərə yiyələnmə bacarığının  
formalaşdırılmasını aktual bir tələb kimi qarşıya  qoyur. 
Çünki istehsalın yüksək texnika, kompyuterlə idarə edilməsi, texniki  idarəetmənin sürətli inkişaf  
özüntəhsilin aktuallığını bir daha artırır.   
Sistemli təhsil müəssisələrində təlim, mənimsəmə elə  aparılmalıdır ki, bu istənilən zaman  özüntəhsil 
üçün  bazaya çevrilə bilsin. Daha doğrusu təhsil nəticə etibarilə öz yerini  özüntəhsilə versin. Deməli,  
özüntəhsil təhsil sisteminə daxildir, ümumi təhsilin  davamıdır, özüntəhsildə təhsil kimi ictimai-iqtisadi  
tələblərlə bağlıdır, məhsuldar qüvvələrin inkişafı ilə əlaqədardır.  Məhsuldar qüvvələrin inkişafı  insanlarda 
yeni bilik, bacarıq və vərdişlər  formalaşdırılması  tələbləri meydana  çıxarır ki, bu da insanları  özüntəhsilə 
məcbur edir. 
Bu həmçinin  cəmiyyətin pedaqoji proses qarşısında qoyduğu tələblərdən də irəli gəlir. Hərtərəfli  
inkişaf etmiş şəxsin keyfiyyətlərindən biri də onun öz  ixtisasını istədiyi zaman dəyişə bilməsi, ixtisasına 
şüurlu yanaşaraq  təkmilləşdirə  bilməsi, yeni zəruri bilik, bacarıq və vərdişlərə  müstəqil şəkildə bilməsidir. 
Daima öz inkişafının qayğısına qala bilməsidir.  
Özüntəhsil insanların yüksək şüurluluq və dərk etməsi, idraki fəallığı əsasında baş verir. Obyektiv aləm  
hadisə və faktlarının dərk olunması onların daxili inkişaf qanunlarının mənimsənilməsi, təhlil-tərkib 
olunması, insanın həmin hadisə və faktı tam dərk etməsi deməkdir. Bu həmçinin o deməkdir ki həmin dərk 
olunmuş elmi həqiqətdən, qanundan insan lazım olduqda istifadə edə bilər. Həmin bilikləri istehsalın, 
təsərrüfatın müxtəlif sahələrinə tətbiq edə bilər. Bu tətbiq etmə prosesi isə insandan yaradıjılıq, əməyin 
təkmilləşdirilməsi meyli isə  təşəbbüskarlığı, yeni  məlumatlar, elmi biliklərə yiyələnmə tələbatı yaradır. 
Yeni məlumatlara yiyələnmə isə özüntəhsil motividir. İnsan ona lazım olan fakt və hadisəni, elmi məlumatı 
öyrənmək üçün yenidən təhsilə qoşulur. Deməli özüntəhsil yüksək şüurluluq və idraki fəallıq, dərk etmə 
əsasında mümkün  olur. Həmçinin bu proses əvvəlki təcrübə və intelektual səviyyə əsasında baş verir.  Şəxs, 
fərd malik olduğu  imkanlara istinad edərək  özündə yeni keyfiyyətlər, bilik və bacarıqlar formalaşdırır. 
Yeni, müstəqil yiyələnilmiş biliklər, bacarıqlar  motivlərdən asılı olaraq müxtəlif şəkildə həyata  keçirilə 
bilər; tam yeni bilik bacarıq və vərdişlər və ya mövcüd bilik, bacarıq və vərdişlərin yeni formalara  
salınması, təkmilləşdirilməsi.  Bu motivlər insanların  həyati – zərurətindən və ya mağarağından  doğan  
tələblərlə bağlıdır. Özüntəhsildə həyat üçün  zəruri olan motivlər daha çox üstünlük təşkil edir. Bu motivlər 
insanların həm iqtisadi həm də ictimai mövqeyi ilə bağlı olur. İnsanların qarşılaşdığı iqtisadi ehtiyaclar, 
səmərəli iqtisadi  münasibətlərdən dağan özüntəhsil daha  şüurlu və  intensiv şəkildə aparılır. Çünki bu 
insanların daxili və maddi marağından doğan, şüurlu sürətdə dərk olunan özüntəhsil, yenidən mənimsəmə 
prosesidir.  
Özüntəhsil prosesinin müxtəlif motivləri mövcuddur. Bunlardan  bilavasitə işi ilə bağlı olan 
yeniliklərin tətbiqi, fəaliyyəti ilə –yəni işi ilə bağlı olan yeni problemin meydana çıxması; işinin uzun 
müddət  müşahidəsi və təhlili ilə bağlı olaraq yeni  təkmilləşdirmə maraqlarının meydana çıxması və s.  
göstərmək olar. 
İş sahəsi, fəaliyyətin əsası ilə  bağlı olan yeniliklərin  öyrənilərək tətbiq edilməsi, müəyyən mənada 
məcburi və zəruri özüntəhsildir. Yenilikləri öyrənərək işinə  tətbiq etmə cəmiyyətin tələbidir. Hər bir 
vətəndaş işçi işindəki yenilikləri izləməli, onu işinə tətbiq etməyi öyrənməlidir. Bu  müasir sahibkarlığa 
istinad edən cəmiyyətdə daha çox aktuallıq kəsb edir. Beləki, yenilikləri dərk edərək işinə tətbiq edə 
bilməyən şəxs  istehsala, maddi nemətlər istehsalına mənfi təsir  göstərdiyinə görə işdən azad edilir. 
Bəzən fəaliyyət prosesində müəyyən çətinliklər, problemlər meydana çıxır. Bu problemin həlli, 
çətinliyin aradan qaldırılması  işçidən həmin iş prosesinin, fəaliyyətin elmi əsaslarını öyrənməyə, təhlil-
tərkib edərək müqayisələr aparmağa məcbur edir. Bu zaman işçi müstəqil şəkildə öyrənir, elmi araşdırmalar 
aparır, yeni nəticələr çıxarmağa çalışır. Bu mənimsəmənin, özüntəhsilin müvəffəqiyyətində sistemli təhsil  
müəssisələrində yiyələnmiş bilik, bacarıq və vərdişlər böyük rol oynayır. Müstəqil işləmə bacarığı, 
mənbələrdən səmərəli istifadə, biliklərini tətbiq edə bilmək özüntəhsildə böyük əhəmiyyətə malikdir. 
Marağa görə özüntəhsildə yaradıcılıq və  təşəbbüskarlıq əsas motiv rolunu oynayır. Yaradıcılıq  
meylinə malik insanlar daim axtarır, öyrənir, işində yeniliklər etməyə  çalışırlar. Bu insanların daxili  
tələbləri əsasında baş verən özüntəhsildir, öyrənmədir. Daxili öyrənmə, araşdırma tələbi insanları narahat 
edir, uzun müddət bir yerdə oturmağa qoymur, axtarışlar aparmağa məcbur edir. Bu zaman insan  həm  
bildiklərinə, malik   olduqlarına nəzər salır,  onu artıq yeni   nöqteyi-nəzərdən təhlil edir, öyrəndikləri ilə 
bağlayır, yeni nətijələr, qənaətlər çıxarmağa çalışır.  Bu proses özü insanların öyrəndiklərinə, insanların 
idraki  fəallığına yeni məna verir. Əgər sistemli təhsil müəssisələrində hər hansı bir elmi  məlumat məcburi  
öyrədilmişsə, bu yeni şəraitdə, yəni əvvəl  öyrənilmiş məlumata yenidən təcrübi baxış şəraitinində həmin 
məlumat yeni məna kəsb edir. O, həyatiləşir, doğmalaşır,hər kəsin  doğrudan da xüsusi malına çevrilir. 
Fəaliyyətin bu cür təşkili isə əvvəl  öyrənilmişlərdən yeni şəraitdə istifadə etmə, özüntəhsil və  yeni fəaliyyət 
üsulları  müəyyən etmə üçün imkan yaradır.  
İndi  özüntəhsilə  tərif  verərək: 
Özüntəhsil  şəxsiyyətin müstəqil yolla bilik, bacarıq və vərdişlərə yiyələnməsi prosesidir. 
Əgər təlim müəllimin rəhbərliyi altında təhsil alma prosesidirsə, özüntəhsilin müəllimin rəhbərliyi 
olmadan, müstəqil şəkildə təhsil alma prosesidir. 
Özüntəhsilin aşağıdakı formaları mövcüddür: fərdi,qrup,kollektiv. 
Fərdi özüntəhsil şəxsiyyətin heç kəslə ünsiyyətdə olmadan təkbaşına bilik, bacarıq və vərdişlərə  
yiyələnməsidir. Bu  təhsil prosesində şəxsiyyət öz  əvvəlki təhsil  bazasına, yaradıcılıq və müxtəlif işləmə 
bacarığına  əsaslanır. Fərdi təhsilin əsas üstün cəhətlərindən biri ondan ibarətdir ki,  şəxsiyyət öz ideyalarını, 
fikirlərini sərbəst şəkildə heç kəsin  müdaxiləsi olmadan  təfəkkür   süzgəcindən keçirir, təhlil, tərkib edir. 
Fərdi təhsil tam və təkminləşmiş adamlar tərəfindən daha müvəffəqiyyətlə həyata keçirilir. Bu həmçinin 
fərdin  daxili tələblərindən irəli  gələn təhsil prosesidir. Hər kəs müəyyən bir sahəyə aid ciddi maraq göstərir və 
bu maraq onu yenidən öyrənməyə gətirib çıxarır. Məsələn alimin, elmi işinin müstəqil  təhsili və ya tədqiqatı, ali 
təhsili  mütəxəssislərin  ixtisaslarının tələb etdiyi şəxsi təhsil və s. buna misal ola bilər. Bundan əlavə hər bir şəxs 
öz maraq və meylinə uyğun ədəbiyyat üzərində işləyir, istədiyi şəraitdə istədiyi material üzərində  işləmək 
imkana malik olur. Digər tərəfdən müasir iqtisadi vəziyyət də insanları yenidən öyrənməyə, öz üzərində yenidən 
işləməyə məcbur  edir. Bəzən sənət  seçmə təsadüfü xarakter daşıyır. Ali  təhsili və ya orta ixtisas  təhsilini 
bitirdikdən və istehsalatda atıldıqdan sonra gənc müəyyən edir ki, düzgün sənət seçməyib, və yaxud da seçdiyi 
sənət onun intellektual, fiziki və ya maddi imkanları ilə uyğun  gəlmir. Bu vəziyyətdə özüntəhsilin tələbi yaranır. 
Mövcud  bilik, bacarıq və vərdişlərə yiyələnməyə başlanır. Belə halda seçim səmərəli və uyğun şəkildə aparılır. 
Bütün yüxarıda qeyd  edilənlərlə yanaşı fərdi təhsilin çatışmayan cəhətləri də mövcuddur. Belə ki, əgər 
fərdin müstəqil işləmək bacarığı yoxdursa, o bu işin öhdəsindən çətin gəlir və bəzən pessimizmə qapılır. 
Bəzən isə adamlar müstəqil  işləməyin priyom və metodlarını bilmirlər. Müstəqil təhsil alan fərd çox zaman 
işi müvəffəqiyyətlə icra  edib etmədiyini bilmir. 
Ona görə də fərdi təhsil hər kəsdən möhkəm iradə, işküzarlıq, əməksevərlik, tələb edir. Digər tərəfdən 
fərdi təhsilin müvəffəqiyyətlə yerinə  yetirməsi fərdi təhsillə kollektiv təhsilin əlaqələndirilməsini tələb edir. 
Belə halda fərdlər qarşılıqlı sürətdə bir-birini yoxlayır, nöqsan cəhətləri izə çıxarır, bir-birinin təcrübəsini  
öyrənirlər və s. 
Özfəaliyyət birlikləri,  təkmilləşdirmə kursları, xüsusi tip dərnəklər, nəzəri konfranslar, seminarlar və s. 
kollektiv özüntəhsil məşğələləridir. Kollektiv özüntəhsilin bu növləri qədim tarixə malikdir. 
Məsələn, XIII-XX əsrlərdə Qərbdə, Rusiyada, Şərq ölkələrində bu qəbilədən olan dərnəklər və 
məşgələlər mövcud olmuşdur. Kollektiv özüntəhsilin  məşğələləri demək olar. Çünki dərnək və seminarların 
xüsusi rəhbəri olur.  
Müəyyən məsələlərdə kollektiv üzvlərinə istiqamət və məsləhət verirlər. 
Öyrənmə, iş, fəaliyyət müstəqil, təklikdə baş  versə də, nəticələrin  müzakirəsində kollektivin bütün 
üzvləri iştirak edirlər. Təlim metodları həm də özüntəhsil metodları kimi çıxış edir.  
Kitab üzərində iş, mənbələrdən istifadə, müqayissə, problemli izah, radio və televiziya  verlişlərini 
dinləmək, xüsusi çalışmalar, əzbərləmə və s.  Metodlarından özüntəhsil metodu kimi istifadə edilir. 
Təhsil kimi  özüntəhsilin məzmunu da cəmiyyətin iqtisadi inkişafı ilə müəyyən  edilir. Müxtəlif  
ictimai-iqtisadi dövrlərdə özüntəhsilin  məzmunu, ona verilən tələblər  müxtəlif olmuşdur. Müasir dövrdə   
özünütəhsilin  məzmunu bir sıra  şərtlər əsasında müəyyən  edilməlidir.  
Məzmun müəyyən  edilərkən fərdin şəxsi marağı və meyli, şəxsiyyətin fəaliyyət göstərdiyi iş sahəsinin xüsusiyyətləri , 
gündəlik ictimai siyasi hadisələr və s. nəzərə alınmalıdır.  
Bəzən özüntəhsili müstəqil işlərlə qarışdırırlar. Müstəqil iş müəllimin rəhbərliyi ilə, təhsil alanın yaradıcılıq və 
müstəqillik qabiliyyətlərini yoxlamaq və inkişaf etdirmək məqsədilə tətbiq edilir. Məsələn orta məktəblərdə 
şagirdlərin  çıxışlar və referatlar hazırlanmaları, xüsusi  məqsədli çalışmalar üzərində işləmələri öz arzu və  meylinə 
uyğun olan elm sahəsində müstəqil öyrənmələri və s. ali məktəblərdə yoxlama və kurs işləri, labarator məşğələlər,  
çertyoj işləri və s. Bu işlərin hamısına məhz müəllim rəhbərlik edir. Amma özünün yaradıcılıq və müstəqillik eyni 
məsələ üzərində  lazım gəldikdə uzun müddət işləmə müəssisələrinə görə müstəqil işlər özüntəhsilin maddi  
bazasını təşkil edir. Şəxsiyyətin özüntəhsilin müvəffəqiyyəti ilk növbədə onun məcburi təhsil  prosesində  qazanmış 
olduqları  iradi keyfiyyətlər dözümlülük, yaradıcılıq, müxtəlif mənbələrdə müstəqil işləmə qabiliyyətlərinə 
yiyələnmə  səviyyəsindən asılıdır.  
Şəxsiyyətin özüntəhsilində kitabxanalar da əhəmiyyətli rol oynayır. Elmi-kütləvi və digər  kitabxanalar 
şəxsiyyətin müstəqil təhsili üçün hər cür şərait yaradır. Müstəqil çalışan şəxs  kitabxana vasitəsilə özünə 
lazım olan bütün ədəbiyyatları əldə edir. Bu isə onlara  müstəqil işləmək üçün imkan yaradır. Digər tərəfdən 
kitabxana işçiləri müstəqil  təhsillə məşqul olan,  amma kitabdan istifadə də çətinlik çəkənlərə kömək edir, 
onlara kitabdan  istifadə, təhsil aldığı sahə üzrə ədəbiyyat seçə bilmək işlərində kömək edir, istiqamət 
verirlər.  
Deməli, kütlələrin müstəqil təhsili üçün şərait yaratmaq, kitabxana və onun  işçilərinin bir nömrəli 
vəzifəsidir.  
Mərkəzi kitabxanalarda müstəqil təhsil alanlara kitab seçmə, kitablardan istifadə, kitabların alma, 
istifadə etmə,  kataloqlardan istifadə, kitabları  qaytarma, qaydaları da  öyrədilir ki, bu da heç bir (təhsil 
müəssisələrindən başqa) təhsil müəssisələrində əvvəlcədən fərdlərə  öyrədilməyib. 
Kitabxanalar orta və digər təhsil  müəssisələrinin, şagird və tələblərinə, müstəqil öyrənmək işində 
yardım edən əsas müəssisədir. Kitabxanaların  müxtəlif istiqamətlərdə, mövzularda, apardığı işlərdə iştirak 
etmək üçün şagirdi və tələbələr axtarışlar aparır, müəyyən məsələləri öyrənməyə  çalışırlar ki, bu da öz 
növbəsində özünütəhsildir. 
Özüntəhsilin həyata keçirilməsində mədəniyyət müəssisələri əhəmiyyətli yer tutur. Belə ki, mədəniyyət 
müəssisələri şəxsiyyətin hərtərəfli fəaliyyəti və o cümlədən  özüntəhsil üçün  geniş imkan və şəraitə  
malikdir. Bu isə mədəniyyət müəssisələrinin funksiyaları, onların qarşısında duran vəzifələrlə bağlıdır. 
Mədəniyyət  müəssisələrinin vəzifəsi bilavasitə insanların asudə vaxtlarını səmərəli təşkil etmək və bununla 
da onlarda cəmiyyətin  keyfiyyətləri  formalaşdırmaq, onların yaradıcı qabiliyyətlərini daha da inkişaf 
etdirməkdən ibarətdir.    
Mədəniyyət müəssisələrində təşkil edilmiş dərnəklər, texniki yaradıcılıq birlikləri, müxtəlif klublar, 
özfəaliyyət kollektivləri insanların müstəqil  təhsilinə, onların yaradıcılıq imkanlarının inkişaf və tətbiqinə 
xidmət edir. Məsələn: Texniki yaradıcılıq dərnəkləri (gənc  radistlər, gənc texniklər və s.) texnikanın 
müxtəlif sahəsinə maraq göstərən adamları birləşdirir. Belə dərnəklərdə hər kəs  marağlandığı sahə üzrə 
müstəqil  fəaliyyət göstərir, əldə etdiyi nəticəni və ya onda yaranmış ideyanı həmin  dərnəkdə tətbiq edir.  
Mədəniyyət müəssisələrində hər kəs onu maraqlandıran sahə üzrə – elmi texniki  ictimai- siyasi, bədii 
yaradıcılıq təsərrüfat – idarə və s. – yaradılmış qruplarda birləşir, öz  yaradıcılıq qabiliyyətlərini, təhsilini 
inkişaf etdirirlər. 
Yaradılmış özfəaliyyət kollektivləri şəxsiyyətin özünütətbiqinin ən yüksək faktorudur.  
Belə ki, özfəaliyyət kollektivləri hər kəsə öz bacarıq və qabiliyyətlərini nümayiş etdirməyə geniş imkan 
və şərait yaradır. 
Belə kollektivdə şəxsiyyətin həmçinin qabiliyyət və bacarıqları, nəzəri səviyyələri daha da  təkminləşir 
və inkişaf etdirilir. 
Müstəqil təhsil prosesində  təkmilləşdirmə kursları da əhəmiyyətli yer tutur.  Təkminləşdirmə kursları 
bir tərəfdən şəxsiyyətin ixtisas üzrə müstəqil hazırlığını yüksəldir  və  təkmilləşdirir, digər tərəfdən isə 
ixtisasa  verilən yeni tələbləri, yeni kəşfləri bilavasitə işə tətbiq etmə yollarını başa salır. Ona görə də 
istehsalın, kənd təsərrüfatını, qeyri-istehsal sahələrinin bütün işçiləri vaxtaşırı olaraq  təkmilləşdirmə 
kurslarından keçirlər. 
Müxtəlif tip teatırlarda da özüntəhsil imkanları genişdir. Məsələn:Tələbənin öyrəndiyi  hərifi və təcrübi  
məsələlər yeni formada tələb edilir. Rejissorun tələblərini aktyor dərk etmək üçün düşünür, onu bildikləri ilə 
müqayisə edir, əlaqələndirir, yenisini öyrənməyə cəhd edir, və yaxud hər bir yeni rolu aktyor yaşından və iş 
stajından asılı olmayaraq, öyrənmək, yəni personajın sözlərini əzbərləyir, onun psixoloji xüsusiyətlərini  
dərk etməyə çalışır, əxlaqi və ictimai görüşlərini, mövqeyini dərk etməyə çalışır.  Bu aktyor fəaliyyətinin 
əsasını təşkil edir, onun inkişafını təmin edir. Bu həmçinin teatrşünasa da aiddir. Hər bir rol haqqında söz 
demək, onu təhlil edərək  münasibət bildirmək hər bir teatşünasdan həm tamaşaya qoyulan  əsəri dərindən 
dərkı etməyi, həm də aktyoru öyrənməy tələb edir. Bu isə müəyyən mənada özüntəhsildir. 
Müstəqil iş üçün sual və tapşırıqlar: 
1. Özüntəhsilə verilən müasir tələblər. 
2. Özüntəhsilə aid fikirlər. 
3. Mədəniyyət müəssisələrində özüntəhsil işləri. 
4. Özüntəhsil üsulları. 
 
ƏDƏBİYYAT 
 
1. Azərbayjan Respublikasının konstitusiyası. Bakı,1998 
2. Azərbayjan Respublikasının Təhsil Qanunu. Bakı,1992. 
3. N.M.Kazımov, Ə.Ş.Həşimov. Pedaqoqika. Bakı «Maarif»,1996. 
4. N.M.Kazımov Məktəb pedaqoqikası, Bakı «Çaşıoğlu»,2002. 
5. Z.Qaralov Azərbayjanda təhsil iş planının əsasları. «Azərbayjan müəllimi», 21-31 fevral,2001. 
6. Pedaqoqika, M.1968. 
7. Pedaqoqika, Bakı «Azərnəşr» 1966. 
8. Pedaqoqika. M.1972. 
9. Vvedenie v pedaqoqiku M.»Prosveşenie» 1975. 
10. Pedaqoqika şkolı. M.»Prosveşenie»1977. 
11. Pedaqoqika, Bakı, «Renesans»,2000. 
12. C.Y.Lerner Proses obuçeniə i yeqo zakonomernosti.M,»Prosveşenie»1980. 
13. Didaktika sredney şkolı M, «Prosveşenie»,1983. 
14. Pedaqoqika,M., «Prosveşenie»,1983. 
15. Ə.Y.Seyidov Pedaqoqika tarixi,B. «Maarif»1968. 
16. Ə.Y.Seyidov, Azərbayjanda pedaqoci fikrin  inkişaf tarixindən. B., «Maarif»1982. 
17. Məktəb Pedaqoqikası (rusçadan tərjümə) B. «Maarif»1982. 
18. A.Rzayev, B.Əhmədov, Pedaqoqikadan mühazirə konspektləri,B., «Maarif» 1983. 
19. Ə.S,Bayramov,Ə.Ə.Əlizadə,Psixoloqiya»B., «Maarif» 1989. 
20. V.V.Krayevskiy Problemı nauçnoqo obosnovaniə obuçeniə, M.1977. 
21. V.Okon, Osnovı problemnoqo obuçeniə. M. «Prosveşenie»,1968. 
22. Q.A.Clina Pedaqoqika.M., «Prosveşenie»1984. 
23. Y.R.Arazov İskusstvo vospitıvat.M. «Prosveşenie»1985. 
24. N.Kazımov Ali məktəb pedaqoqikası.,B., «Nijat»1999. 
25. A.Aslanov İnjəsənət və tərbiyə, B. «Gənjlik»,1967. 
26. A.Şükürov, Kulturologiya. B., «Elm»1998. 
27. Ə.Tağıyev, Q.Əliyev, Kulturologiya. B., «Təbib»1997. 
28. N.M.Kazımov, Tərbiyənin elmi pedaqoci əsasları, B. «Maarif», 1983. 
29. Əhmədov N. XIX əsr Azərbayjan məktəbi,B., «Maarif»,1985. 
30. Y.Talıbov, F.Sadıxov, S.Quliyev, Azərbayjanda məktəb və pedaqoci fikir tarixi, B. 
31. «Ünsiyyət»,2000. 
32. N.Tusi, Əxlaqi-Naziri, B., «Elm»1989. 
33. M.Maxmudov, Problemnoe obuçenie»,M., «Prosveşenie»,1979. 
34. Pedaqoqika, M. «Prosveşenie» 1981. 
35. Pedaqoqika, B., «Maarif» 1993. 
36. Xrestomatiya po pedaqoqike. M., «Prosveşenie»1976. 
37. Ə.Həşimov, Azərbayjan xalq pedaqoqikası, B.,1993. 
38. Ə.Ağayev, Pedaqoci fikrimiz: dünənimiz, bu günümüz, B.,2000. 
39. Avestva. Azərbayjan klassik ədəbiyyatı kitabxanası. 
40. Y.V.Zankov, Didaktika i jizn, M.1968. 
41. S.Q.Şapovalenko «Metodika  prepodovaniya ximii v sredney şkole», M.,1963. 
42. Kulturologiya, (Pod. red. Draça Q.V.) R-D,1997. 
43. M.S.Kaqan, Kultura i  deyatelnost»M.1976. 
44. L.Stoloviç, «Cizn, tvorçestvo i iskusstvo»,M.1978. 
45. K.D. Uşinski, Seçilmiş əsərləri, (rusça) M.,1952. 
 
 
 
 
 
 
 
 
 
 
 
 
 
 
 
 
 
 
