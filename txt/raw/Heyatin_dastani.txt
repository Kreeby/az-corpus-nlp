 
Əli Rza XƏLƏFLİ 
 
 
 
 
 
 
 
 
 
 
 
Həyatın Dastanı  
ədəbi-fəlsəfi düşüncələr 
 
Hamlet İsaxanlının 
"Ziyarət" poemasının motivləri əsasında 
 
 
 
 
 
 
 
 
 
 
Xəzər Universitəsi Nəşriyyatı 
 
2012 
 
 
2 
 
© Xəzər Universitəsi Nəşriyyatı, 2012 
Bütün hüquqlar qorunur 
 
 
 
Redaktor və ön sözün müəllifi: Hafiz RÜSTƏM, şair-tərcüməçi 
 
 
 
 
 
 
Əli Rza XƏLƏFLİ (Əzizli Əli Rza Zal oğlu) 
Həyatın Dastanı   
ədəbi-fəlsəfi düşüncələr  
(Hamlet İsaxanlının "Ziyarət" poemasının motivləri əsasında).  
– Bakı: Xəzər Universitəsi Nəşriyyatı, 2012. 239 səh. 
 
 
ISBN 978-9952-20-071-3 
 
1. Ədəbi-fəlsəfi əsər. 2. Poeziya. 3. Azərbaycan Poeziyası.  
4. Ədəbiyyat tarixi. 5. Ədəbiyyatşünaslıq 
 
894.361/3-dc-22 
 
 
 
 
 
 
 
 
 
 
 
3 
 
İÇİNDƏKİLƏR 
 
"Həyatın Dastanı"nda "Ziyarət"in fəlsəfi mahiyyəti                   
(Redaktordan) ................................................................................................. 5 
 
Kövrək sözün işığında .................................................................................. 14 
"Bitik"lər nəsillərə ünvandır ......................................................................... 17 
Hamlet İsaxanlı və onun "ziyarət"i .............................................................. 28 
Atadan gələn yol .......................................................................................... 38 
Göynəyin köynəyində .................................................................................. 51 
Yurda könül ziyarəti ..................................................................................... 60 
Obrazın məntiqi - həyatın mənası ................................................................ 69 
Söz var, kimsəyə deyilməz... ........................................................................ 75 
Yaşamağın vətəndaşlıq mahiyyəti ................................................................ 78 
Səsin işığı ..................................................................................................... 90 
Poeziya - ruhun zərrələri ............................................................................ 102 
Çiçəklər önündə təzim ................................................................................ 112 
Aristarxlara cavab ...................................................................................... 120 
Zaman körpüsü ........................................................................................... 130 
Bir uşağın dünyası ...................................................................................... 137 
Bənzərsiz anların poeziyası, ....................................................................... 141 
Həyatdakı həqiqət - yuxudakı səadət ......................................................... 149 
Dedal və ikar əfsanəsi ................................................................................ 158 
Sevdaların ən gözəli ................................................................................... 167 
Hamlet - olum-ölüm arasında ..................................................................... 179 
Vətən nədi, qoy desin ................................................................................. 192 
Soruşun vətənsizdən ................................................................................... 198 
Əxlaqın meyarı ........................................................................................... 201 
Dərdini göyə açanda ................................................................................... 208 
Zirvədən görünən dünya ............................................................................ 215 
Xəyalın qanadlarında ................................................................................. 219 
Həyat enerjisi - eşqin görünməz gücü ........................................................ 227 
Yaddaş simfoniyası - son akkordlar ........................................................... 232 
 
4 
 
Əli Rza XƏLƏFLİ (Əzizli Əlirza Zal oğlu) 
 
Azərbaycan Dövlət Pedaqoji Universitetinin filologiya fakültəsini fərq-
lənmə diplomu ilə bitirmiş, Cəbrayılın Şahvəlli, Tatar və Aşağı Xələfli 
kəndlərində müəllim işləmişdir. Həmin illərdəki pedaqoji fəaliyyətinə görə 
"Qabaqcıl maarif xadimi" fəxri adına layiq görülmüşdür. 
80-ci illərin əvvəllərindən mətbuatda çalışır. Əli Rza Xələfli zəngin ya-
radıcılıq yolu keçmişdir. "Karvan körpüdən keçir" (1997), "Baş daşımın ya-
zıları" (1998), "Yurdun övladları" (E.Kamalla birlikdə, 2000) ədəbi-bədii 
publisistik, "Sözə doğru" (2003), "Dünyanın söz üzü" (2007) ədəbi-tənqidi, 
"Ocağımın işığı" (2001), "Həsrət körpüsü" (2003) şeirlər və poemalar kitab-
larının müəllifidir. O, "Mənəviyyatın ekologiyası" (2005), "Fənayənin sual-
ları" (2006), "Yana-yana yaşadım" (2006), "Koroğlu - Hoydu dəlilərim, 
hoydu" (şair İslam Sadıqla birlikdə, 2006) kitablarının tərtibçi müəllifidir. 
Ə.Xələfli "Meyar", "Dünya yazana qaldı" ədəbi publisistik və "Daş yazısı" 
şeirlər və poemalar (2008), "Dilimiz-Varlığımız" (2009), "Axtala əfsanəsi" 
(2010) ədəbi-tənqidi, "Damcılı" poema (2011), "Üçüncü dünyanın qorxusu" 
(2011) povest kitablarının da müəllifidir. "Yaddaşa aparan yollar" kitabı isə 
"Kövsər" nəşriyyatında çapa hazırlanır. 
Ə.Xələfli "Qızıl qələm" və "Araz" ali ədəbi təltiflərinə və Yazıçılar Bir-
liyi Bədii Ədəbiyyatı Təbliğ Bürosunun "Qılınc və qələm" yaddaş mükafa-
tına (2004) layiq görülmüşdür. Ə.Xələfli Rəsul Rza mükafatı (2008) və 
Şahmar Əkbərzadə adına Ədəbiyyat mükafatına da (2010) layiq görülüb. 
Prezident təqaüdçüsüdür (2010). Professor Abbas Hacıyevin "Sənətin 
işığında" (2010) monoqrafiyası Ə.R.Xələflinin yaradıcılığına həsr edilib. 
Azərbaycan Yazıçılar Birliyinin və Azərbaycan Jurnalistlər Birliyinin 
üzvü, "Kredo" (1999) qəzetinin baş redaktorudur. 
 
5 
 
 
Redaktordan 
 
 
"Həyatın Dastanı"nda "Ziyarət"in fəlsəfi mahiyyəti 
 
Yaxşı tanıdığım, ruhu etibarilə, mənəvi mühitilə mənə doğma olan 
dostum Əli Rza Xələflinin bu il yazıb başa çatdırdığı həyatın romanı əsərini 
ardıcıl izləmişəm, oxumuşam və redaktə etmişəm. Sözün həqiqi mənasında 
məmnuniyyətlə, böyük zövqlə. Adından da göründüyü kimi, həyatın ən 
müxtəlif tərəflərinə işıq salan bir əsər kimi "Həyatın Dastanı" poetik bir 
əhvalla əzəlindən sonunadək müşayiət olunur. Əsər şair Hamlet İsaxanlının 
"Ziyarət" poemasının motivləri əsasında yazılmış ədəbi-fəlsəfi düşüncələr-
dən ibarətdir. Bu müəllif qənaəti olsa da, mən "Həyatın Dastanı"nı monoq-
rafiya kimi görürəm. Çünki bu əsərin həm də dərin elmi siqləti var. Əsərin 
kütləvi dildə, emosional bir ruhda yazılması geniş oxucu kütləsinin mara-
ğına səbəb olacaq. Mən buna şübhə etmirəm. 
* * * 
Əmir Ünsürül-məali Keykavus ibn İsgəndər ibn Qabus ibn Vəşmgir ibn 
Ziyar (1021 - 1082) şairlik qaydaları haqqında oğluna nəsihətində buyurur:  
"Şeir (qəzəl, qəsidə, mərsiyə və s.) yazdıqda o barədə nə mümkünsə, 
hamısını de, bitkin bir əsər yarat, heç vaxt yarımçıq yazma. Bir də ki, 
nəsrdə işlənən sözləri şeirdə işlətmə, nəsr - rəiyyətdir, şeir - şah. Rəiy-
yətə yaraşmayan şey şaha heç yaraşmaz"1.  
                                                 
1 “Qabusnamə”.”Şərq-Qərb” nəşriyyatı. Bakı , 2006, s.147. 
6 
 
Deməli, şeir sənətin gözü, bütün yaradıcılıq növlərinin başçısıdır, şahıdır. 
Elə buna görə də poeziyaya bu qədər boz-bulanıq axın var. Elə buna görə də 
hər şairəm deyən gücü çatdı-çatmadı, "poetik şedevr" yaratmağa, "şahbeyt-
lər" icad etməyə can atır. Elə buna görə də hər ürəyindən şahlıq keçən şah 
ola bilmir. Çünki ən azı iddiayla tələb, imkanla gerçəklik, formayla məz-
mun, təsadüflə zərurət bir-birini tamamlamayanda, başqa sözlə, real həyatla 
tale yazısı üst-üstə düşməyəndə heç nə alınmır. Əksinə, bütün bunlar düz 
mütənasib olanda, ədəbi şəxsiyyətin missiyası qismən müəyyənləşir. 
Hamlet İsaxanlının da şairlik missiyası yuxarıdakı qanunauyğunluqlar-
sız İlahi töhfə sayıla bilməz. Hərçənd o, "A millət" adlı şerində yüngül qa-
zanc dalınca qaçmaq, rüşvətlə təhsil almaq, qeyri-qanuni yolla vəzifələrə 
yiyələnmək və s. kimi neqativ halların, mənfi milli xüsusiyyətlərin elm və 
sənət sahələrinə də sirayət etdiyini sarkazmla bildirir: 
 
- Elmdə sıramız? - Bəli, seyrəkdir, 
Bizimki o deyil, sevən ürəkdir. 
On səkkiz min şair nəyə gərəkdir? 
Sən məni də şair etdin, a millət?! 
 
Məncə, bu prizmadan yanaşsaq, qətiyyən elmə dəxli olmayan, ancaq 
elmi dərəcə almaq uğrunda dəridən-qabıqdan çıxan "alimlərin" sayı heç də 
yuxarıdakı "şairlərin" sayından geri qalmaz. 
H.İsaxanlı süjetli "Ziyarət" poemasınadək kiçikhəcmli, ancaq yüksək 
mündəricəli lirik- poetik təcrübələrini doğruldanadək, heç şübhəsiz, uzun və 
məşəqqətli yaradıcılıq axtarışları aparıb. Hansı böyük şairəsə bənzəməyə, 
hansı klassikisə təqlid etməyə, yamsılamağa, milli və qeyri-milli məşhurla-
rın həyat və ədəbi fəaliyyətlərini öyrənməyə cəhd edib. Bu yolda dəfələrlə 
daxili-mənəvi böhranlarla, ruhi-psixoloji sarsıntılarla qarşılaşıb. Bəzən zahi-
rən uğurlu, özünəməxsus görünən poetik işartıların ilğımlarında azıb, sonra-
dan aldandığının dərin məyusluq və peşmançılıqlarını yaşayıb. Yalnız təbii 
istedad, ağır zəhmət, özünəinam və əzmkarlıq sayəsində bədii üslubun ha-
mıya məlum tərəflərindən və nəzəri postulatlarından əldə edilməsi mümkün 
olmayan, ancaq zatən həqiqi sənətkara sirr kimi, sehr və möcüzə kimi əta 
edilən fərdi üslubun açarını tapandan sonra yeni, işlənməmiş poetik möv-
zuların qapıları onun üzünə taybatay açılmağa başlayıb. 
7 
 
* * * 
Oxucular üçün maraqlı olacağını nəzərə alıb əvvəlcə, Aristotelin "Poeti-
ka"sı və ona sanballı şərh yazan A.Aslanovun Ön sözü əsasında "Ziyarət"in 
yaranma səbəblərini, yüksək zövq məhsulu kimi onu şərtləndirən amilləri, 
janr xüsusiyyətlərini müəyyənləşdirməyə çalışaq. Məlum olduğu kimi 
H.İsaxanlı bu əsərində doğulduğu kəndə qonaq gəlməsinin, kənd obrazları-
nın, kəndlə bağlı əziz, müqəddəs uşaqlıq xatirələrinin poetik təqlidini verib:  
"Zənn etmək olar ki, poeziya sənətini, ümumiyyətlə, iki, həm də təbii 
səbəb doğurmuşdur. Əvvələn, təqlid uşaqlıqdan bütün insanlara 
xoşdur və onlar digər canlılardan bununla fərqlənirlər ki, təqlidə daha 
çox maildirlər və ilk bilikləri də onun sayəsində əldə edirlər; ikinci, 
təqlid və onun nəticəsi hamıya zövq verir. Həyatda baş verən hadisələr 
də bunu sübut edir: həyatda bizə iyrənc görünən (yaxud gözəl görünən 
- H.R) şeylərin təsvirinə baxarkən xoşumuz gəlir. Bunun səbəbi isə 
ondadır ki, bilik qazanmaq nəinki filosoflar, eyni zamanda başqa 
adamlar üçün də son dərəcə xoşdur, yalnız bir fərqlə ki, bu sonuncular 
bilikləri uzun zaman üçün əldə etmirlər"1. 
H.İsaxanlı ziyarət etdiyi kənd təbiətinin, o təbiəti təşkil edən canlı və 
cansız predmetlərin fiziki, bioloji keyfiyyətlərini deyil, estetik-fəlsəfi qavra-
yışını əsas götürür. O, təkcə ata ocağı ilə, doğma, tanış şəxslərlə, həmkəndli-
ləri ilə görüşmür, o, həm də ana yurdun, yurddaşların tipik obrazlarını can-
landırır. İndi onun ziyarət etdiyi, haqqında bəhs açdığı yer-yerlərdir, adam-
adamlardır . 
H.İsaxanlı artıq tamamilə yeni dövrün - sovet dövrünü tarixə tapşırmış, 
bütün ideoloji yasaqlara son qoymuş müstəqil, milli bir respublikanın qələm 
əhli kimi partiyalı, formaca milli, məzmunca sosialist buxovlardan azad 
dünyagörüşün yaradıcı təmsilçisidir.Elə buna görə də onun "Ziyarət"i təbii 
və orijinaldır. 
Bu mənada H.İsaxanlının "Ziyarət"ində ədəbi qəhrəmanın hiss və həyə-
canları, dövrün dramatik hadisə və əhvalatları müvafiq söz, ritm və ahəng 
daxilində oxuculara çatdırılır. Bu üç haldan ikisi daha fəal və xarakterik 
olduğuna görə, yəni H.İsaxanlının "Ziyarət"i bədii təhkiyənin vasitəsinə və 
predmetinə görə janr etibarilə epik-lirik poemadır. 
                                                 
1 Aristotel. “Poetika”. ”Şərq - Qərb” nəşriyyatı. Bakı , 2006, s. 27. 
8 
 
* * * 
Yuxarıda xatırlatmışdım ki, H.İsaxanlı məhz sirli, sehrli, özünəməxsus 
fərdi üsluba yiyələndikdən sonra poetik mövzuların qapıları onun üzünə 
açılmağa başladı. Əslində bu spesifik yaradıcılıq qüvvəsini özündə hiss et-
məyən, bu qüvvəyə sahib olmayan şəxslər istəsələr də heç bir sənət əsəri ya-
rada bilməzlər. Məhz bu “fərdi üslubu olmayanlar, həyatı obrazlarla düşün-
məyi bacarmayanlar” elmi də, sənəti də özlərinin ruhsuz, cansız, məzmun-
suz, ehtirassız söz yığınları ilə ancaq gözdən salırlar. 
Məlum olduğu kimi fərdi üslub birbaşa fəlsəfi-əxlaqi, intellektual dün-
yagörüşlə, vacib estetik kateqoriya olan tipiklik məsələsilə, yüksək dərəcədə 
özünəməxsusluqla, nəhayət fərdi üslubu reallaşdıran, maddiləşdirən fərdi 
dil, bədii təsvir və ifadə vasitələrilə sıx surətdə bağlıdır. 
Əli Rza Xələfli "Həyatın Dastanı" adlı bu monoqrafiyasını H.İsaxanlı-
nın məhz fərdi üslubunu qabarıq nümayiş etdirən "Ziyarət" poemasının ədə-
bi təhlilinə, şərhinə həsr etmişdir. Yaxşı yadımdadır ki, bu əsəri təşkil edən 
məqalələr ilin əvvəlindən "Kredo"1 qəzetində ardıcıl olaraq dərc olunmağa 
başladı və geniş ədəbi ictimaiyyətin mühakiməsinə verildi. Qabaqcadan 
deyim ki, əsər məhz Əli Rzaya məxsus elmi-publisistik üslubda yazılıb, 
olduqca maraqlı və oxunaqlıdır. O, təhlilə cəlb etdiyi ədəbi obrazları, tipləri 
və hadisələri oxucu yaddaşına həkk etmək, sözə qüvvət vermək üçün onlarla 
mötəbər ədəbi-elmi mənbələrə uğurla müraciət edib və tam əminliklə deyə 
bilərəm ki, o, bu istəyinə çox qısa bir müddətdə nail olub. Həm də nəzərə 
almaq lazımdır ki, qələmdən istifadə etməyən Əli Rzanın bu diktələri, şifahi 
nitqlər toplusu yeni bir yaradıcılıq nümunəsi kimi ağır və şərəfli əqli mül-
kiyyətin məhsulu olaraq çox qiymətli və dəyərlidir. Qeyd etmək yerinə dü-
şərdi ki, o, hələlik bu son əsərinədək qısa müddət ərzində, yorulmaq bilmə-
dən araya-ərsəyə gətirdiyi "Dilimiz – varlığımız" (2009), "Axtala əfsanəsi" 
(2010), "Sözün çağlar şəlaləsi" (2010), "Yaddaşa aparan yollar" (2011) adlı 
ideya və məzmunlarına görə bir-birindən fərqlənən, yüksək elmi-ədəbi 
məziyyətlərə malik olan, son dərəcə mükəmməl, sanballı, irihəcmli ədəbi-
tənqidi əsərlərin müəllifi kimi də tanınır. 
H.İsaxanlının "Ziyarət"i bir növ ziyarətnamə, daha doğrusu onun ərəbcə 
sinonimi olan səyahətnamədir. Dünya ədəbiyyatında irili-xırdalı, məşhur-
                                                 
1 ” Kredo”qəzeti, 2011, 15 yanvar. 
9 
 
qeyri-məşhur səyahətnamələrdən fərqli olaraq H.İsaxanlı məhz özünəməx-
sus, çox da irihəcmli olmayan, ancaq dərin məzmunlu bir səyahətnamə ya-
radıb. Bu səyahətnamə naməlum, xarici ölkələri səyahətdən deyil, bir ölkə 
daxilində artıq məşhurlaşmış bir şəxsiyyətin öz doğma yurdunu səyahətin-
dən, öz ata ocağını ziyarətindən və bu səfərin yaratdığı poetik təəssüratdan 
bəhs edir:  
"H.İsaxanlı kəndimizə (Borçalının Qarayazı bölgəsinin Kosalı kən-
dinə) yalnız hərdən imkan olanda gedə bilir. Doğma kəndinə gələndə 
sanki arzuladığı bir ziyarətgaha qovuşur. Bu ziyarətgahla bağlı 
yaddaşı yenə oyanır, xəyal dünyasında əziz xatirələri yenidən canlanır. 
Oxucu poemanın əzəlindən başlamış bütün bunları diqqətlə izləyir: 
 
...Duyğu hakım oldu bizə 
Sevgi özü ibadətdir 
Şükür, gəldik kəndimizə, 
Bu nə gözəl ziyarətdir! 
Güllər tanış, qoxu tanış, 
Göy otların çoxu tanış, 
Ocaq tanış, tüstü tanış, 
Kəndin altı, üstü tanış... 
 
Bu sadə müşahidədə kəndin zahiri təbiətinin bir vaxtlar oyatdığı hissi 
təəssürat təzələnir"1.  
H.İsaxanlı təkcə doğulduğu çağdaş kəndlə, kənd adamları ilə, həm də 
ucqar kənd təbiətilə zahirən görüşmür, o, eyni zamanda həmin kəndin artıq 
xatirəyə çevrilmiş sərt həyat tərzilə, məhrumiyyət dolu tarixi keçmişilə bizi 
görüşdürür. Ə.R.Xələfli H.İsaxanlının fərdi üslubunu şərtləndirən özü ilə, 
onun dünyagörüşü ilə elə ilk səhifədən bizi tanış edir: "H.İsaxanlının "Ziya-
rət"i yaddaşın ziyarəti mahiyyəti daşıyır. O, indiyədək nəşr olunmuş kitabla-
rında "lirik mən" kimi görünürdü. Amma bu əsərdə həm də avtobioqrafik x-
arakter hiss olunur". Ə.R.Xələfli H.İsaxanlının dünyagörüşü haqqında kifa-
yət qədər geniş təsəvvür yaradan portret cizgilərinə, onun tərcümeyi-halına, 
cəmiyyətdə tutduğu şərəfli mövqeyinə də aydınlıq gətirir: "H.İsaxanlı Azər-
baycanın görkəmli riyaziyyatçı alimidir, sözün həqiqi mənasında, böyük təh-
sil təşkilatçısıdır". 
                                                 
1 C.Mustafayev.“Ata ocağı”. “Kredo” qəzeti, 2011, 15 iyun. 
10 
 
Ə.R.Xələfli əsərin əvvəlindən diqqəti cəlb edən, "Ziyarət"in əsas güc 
mərkəzi olan çox maraqlı bir Yaddaş Sahibi obrazı yaradıb. Bu obraz, ümu-
miyyətlə, ədəbiyyatda bir ədəbi vasitə kimi, xitab obyekti kimi son dərəcə 
yeni bir obrazdır: "Bu obraz bütün əsər boyu xüsusi hərəkətverici gücə ma-
likdir. Biz onun ətrafında, onun haləsində baş verən hadisələri məxsusi ola-
raq onun özünün münasibətilə qavrayır, başa düşürük. Ancaq demək lazım-
dır ki, "Ziyarət" əsərindəki Yaddaş Sahibi obrazı Azərbaycan ədəbiyyatında-
kı tarixi yaddaşı canlandıran obrazlardan fərqlənən, bir növ qeyri-ənənəvi 
obrazdır", - deyir Ə.Xələfli. Bu obraz daha yığcam ifadə etsək, təkcə müəl-
lifin özünü deyil, ümumiyyətlə müəllifin simasında bütün tarixi-milli dün-
yagörüşü təmsil edir. 
Ə.R.Xələfli bu Yaddaş Sahibi obrazı vasitəsilə H.İsaxanlının "Ziyarət"-
ini təşkil edən, həqiqi könül nəğmələrindən ibarət olan "Şükür gəldik kən-
dimizə", "Böyüklərim yada düşdü", "Qismətdənmiş bu görüşmək", "Dilimiz 
gödək olmasın" və s. başlıqlar altında onun bədii təxəyyüldən keçirdiyi, ti-
pikləşdirdiyi obrazları, əhvalatları, demək olar ki, eyni poetik səviyyədə du-
ran ədəbi-tənqidi qeydlərilə, professional ədəbiyyatşünas mülahizələri ilə 
ehtiva edir. 
H.İsaxanlının nəsil şəcərəsinə daxil olan, hər bir azərbaycanlıya ancaq 
başucalığı gətirən, adı milli müqavimət hərəkatının liderlərindən biri kimi 
tarixə düşmüş babası Qaçaq İsaxandan, himayəsində min bir əziyyətlə böyü-
düyü nənəsi Zeynəbdən tutmuş, sevimli ata-anası, əmisi, həmkəndliləri - 
şərti olaraq adlandırdığımız Ağsaqqal və Ağbirçəyəcən, eyni zamanda heç 
vaxt yaddan çıxmayan, unudulmayan, məşəqqətli olduğu qədər, həm də hər-
dən lirik-romantik görünən qələmə aldığı adi həyat lövhələrinə qədər hər şe-
yi nə qədər canlı və real əks etdirmişsə, Ə.Xələfli də bir o qədər həmin ob-
raz və əhvalatlara böyük qayğı və diqqətlə yanaşmış, bütün bunların hamısı-
nı ən xırda detal və təfərrüatlarınacan təhlil müstəvisinə gətirmiş, hətta indi 
yurdun qıraqda qalan yerlərinə çevrilmiş Borçalı və borçalıları həm də 
ədəbi-geosiyasi baxımdan nəzərdən keçirməyi də yaddan çıxarmamışdır. 
Ə.R.Xələfli H.İsaxanlının özünəməxsusluğuna dəlalət edən, onun ya-
radıcı təbiətini, poetik gücünü şərtləndirən ştrixləri, incə nüansları açıqlayır: 
"Onsuz da H.İsaxanlı istər şeirlərində, istərsə də "Ziyarət" poemasında sö-
zü, fikri qafiyə xatirinə divana çəkmir. Elə təbii axarla öz ritmində ifadə 
edir. Bu ritm, bu ahəng onun mənəvi aləmindədir. Müəllifin üstünlüyü kimi 
11 
 
bunu mütləq qeyd etməliyik ki, o, daxilində olan ritmi formaya tabe etməyə 
cəhd göstərmir". 
Ə.R.Xələfli poemanın məziyyətlərini qeyd etməklə yanaşı yeri gəldikcə 
müəllifə kömək məqsədilə haqlı iradlarını da bildirir: "Yaylaq yerinin, xüsu-
silə buz kimi suların çağladığı bulağın, yarpızlığın, əvəlikliyin ətri, bihuşda-
rı kimi insanı məst edən kəklikotu çiçəklərinin, çayçiçəyinin, qantəpərin, lil-
parın, qazayağının, quzuqulağın... olduğu yerlərdə "yarpız, yasəmənin qo-
xusu" yox, "çiyələyin qoxusu" məntiqi, mənzərəni daha yaxşı tamamlayır". 
Ə.R.Xələflinin izahlarında həm də bədii üslubun təzahürləri valehedici-
dir. Bir də görürsən ki, nəqli cümlə çox şairanə bir təşbehlə ifadə olunur: 
"Bir vaxt gəlir ki, o pıçıltılar onun xəyalındakı səliqəli ata, ana zəhmətilə 
düzəldilmiş ləklər kimi misralara çevrilir". 
Ə.R.Xələfli öz şərhlərində yaxın dövrün Qərb və Şərq mütəfəkkirləri ilə 
yanaşı yunan mifologiyasına (İkar və Dedal haqqında əfsanə), böyük tənqid-
çi Belinskinin üz tutduğu, e.ə. ikinci əsrdə yaşamış qədim yunan alimi və 
tənqidçisi Aristarxa və digər məşhur söz adamlarına müraciət etməklə öz 
fikir və arqumentlərini daha da qloballaşdırır. 
Ə.R.Xələfli poema haqqında yazarkən o, poemanın da daxil olduğu 
kitabda gedən bəzi lirik şeirlərə də münasibətini bildirir. "Gələcəkdə" adı ilə 
təqdim olunan şeirdə H.İsaxanlının təbirincə desək, "gələcəyin qələmçalanı" 
indinin qələmçalanı ilə müqaisə edilir. Gələcəyə ünvanlanan bu şeir həqiqə-
tən də çox obrazlı və düşündürücüdür: 
 
Sən ey bizi bizdən sonra yada salan, 
Haqqımızda fikrə dalan, 
Və bu yolda qələm çalan 
Qız, ya oğlan! 
Keçmişinə baxanda sən, 
Biz nələri qurub-çatdıq? 
Nə dağıtdıq, nə yaratdıq? 
Onu bizdən daha yaxşı biləcəksən. 
Dayaz, səthi, ibtidai fikirlərə 
Baş bulayıb güləcəksən. 
 
12 
 
Bu, H.İsaxanlının təmsil etdiyi ədəbi nəsillərin sualları kimi heç də də-
yərsiz deyil, əksinə təəssüfqarışıq məzmunludur. 
Ə.R.Xələfli obrazları tipikləşdirmədə, ədəbi qəhrəmanı ümumiləşdirmə-
də fövqəladə və xariqüladə hünər və istedada malikdir ki, bunu aşağıdakı 
nümunədə bütün gücü və parlaqlığı ilə nümayiş etdirir. Bu, həm də cüzi, cı-
lız ədəbi uğurlarını və əllaməçiliklərini hər cür vasitələrlə gözə soxmaqdan 
çəkinməyən, ancaq Əli Rzanın məhsuldar və zəngin yaradıcılığını bəyənmə-
yib ona həsəd aparanlara kiçik bir mesajdır: "Ziyarət" poeması xarakter eti-
barilə bizim müasirimiz olan bir insanın taleyindən danışır. Yəni biz əsər 
boyu Yaddaş Sahibini görürük, onun düşüncələrini dinləyir, həyatının ayrı-
ayrı məqamlarını gözlərimizin önündən keçiririk. Onun uşaqlığı da, körpə-
lik, fidanlıq çağları da, əlləri əsə-əsə, soyuqdan iliyi dona-dona bağda-ba-
ğatda işlədiyi günləri də, barmağını oxuduğu kitabın dayandığı səhifəsinin 
üstündə saxlayıb bir arx kənarında axıb gedən sulara atdığı balaca daşlara 
qoşulan, o suların harayacan axması haqqında düşünən anlarını da görü-
rük. Özünün körpə uşaq qəlbilə sevgisini götürüb dünyanın hansısa yaşıl bir 
adasına uçmaq xəyalları da bizi təsirləndirən, özümüzün uşaqlıq dünyamızı 
təzədən yaddaşımıza gətirən məqamlardır. Bunlar əsərin ən parlaq, ən işıqlı 
görünən tərəfləridir. Dünyanın elm mərkəzlərində yeni tədqiqatları ilə, elmi 
nəticələri ilə, məntiqi hökmləri ilə həmkarlarını bəzən təəccübləndirən, dün-
yaya meydan oxuyan ölkələrin fikir, düşüncə sahiblərilə mübahisələrə giri-
şən, inandığı məntiqindən bir addım da geri çəkilməyən Yaddaş Sahibi tari-
xi yurd yerlərinə qayıdanda yenidən həmin o arx kənarındakı uşağa çev-
rilir". 
Burada Yaddaş Sahibinin təqdimatında həm də Əli Rzaya məxsus 
təfəkkür dərinliyi, təxəyyül zənginliyi parlaq şəkildə üzə çıxır. 
O, H.İsaxanlının xalq təfəkküründən qaynaqlanan, ən passiv beyinləri 
də silkələyən, əxlaqi-didaktik misralardan ibarət bayatısını təhlil obyektivin-
də iri planda göstərir: 
 
Müdriklər tez od almaz, 
Boş sözü saya salmaz. 
Hər hürənə daş atsaq, 
Yurdumuzda daş qalmaz. 
 
13 
 
Zənnimcə, Ə.R.Xələfli bu kitabında heç də subyektivliyə yol verməmiş, 
"Ziyarət"in ideyasını, onun ədəbi-bədii xüsusiyyətlərini obyektiv, canlı və 
dolğun şəkildə açıb göstərmiş, yüksək zövqlü oxucuların tələbatını ödəyə-
cək orijinal, oxunaqlı bir əsər yaratmağa müvəffəq olmuşdur. Bu "Ziyarət", 
yaxud ziyarətnamə Kəbə evini ziyarət etməyə bərabər ziyarətdir. 
 
P.S. Yeri gəlmişkən bu poema - hərçənd yüksək sənətkarlıqla yazılmış par-
çalarının olduğunu, ideya-bədii xüsusiyyətlərinin orijinallığını və təbiiliyini nəzərə 
almaqla bir dünyagörmüş müdrik insanın, hikmət sahibinin aforistik, fəlsəfi 
misralarıyla yekunlaşır. Bu misraların mahiyyətini nə qədər açmağa çalışsaq da, 
yenə də o misralardakı ilahi gözəllik və hikmətin sehrləri və sirləri müəmmalı 
qalacaq. Biz burada keçmişini unutmayan, gələcəyinə biganə olmayan, Şərq ürəkli, 
Qərb təfəkkürlü, müasir, milli bir ziyalının ölməz obrazını görürük. Böyük həyat 
eşqinə malik bu obrazın poetik Bisütunun hündür və əlçatmaz qayasına həkk etdiyi 
köhnəlmək bilməyəcək misraları ən azından Milli Yaddaş Sahibinin hafizəsindən 
heç vaxt silinməyəcək, əbədi yaşayacaqdır: 
 
Bu yerlərə çox gəlmişəm, 
Gəldikcə də kövrəlmişəm. 
Nəşəm qəmlə görüşübdür, 
Sevincimə xal düşübdür. 
Ey Tanrıdan aldığım nur, 
Sən göstərən yol doğrudur. 
De, keçmişdənmi gəlmişəm? 
Ya mən özüm köhnəlmişəm? 
 
Hafiz RÜSTƏM 
11 - 15 iyul 2011 
 
 
 
14 
 
 
Kövrək sözün işığında 
 
 
 
 
 
 
 
 
 
İnana bilmirəm, şair təbiətən sərt ola, bir insan kimi qəddar ola, amma 
insanlığın son həddinəcən hissiyyatında, poetik duyğularında kövrəkliyini 
qoruyub saxlaya bilər. Hətta bəzən biz insanları tanıya bilmirik. Amma zən-
nimcə, insanın mənəvi pasportu onun mənəvi dünyasını təsdiq edən ən də-
yərli sənəd, ən tutarlı şəxsiyyət vəsiqəsi onun kövrək duyğularını ifadə elə-
diyi misralarda öz əksini tapır. Söz insanın rişəsidir. İnsan danışanda onun 
kökünü hansı torpaqda bitdiyini, hansı mənəvi münbitlik üstündə boy gös-
tərdiyini təsəvvür etmək olur. Təsadüfi demirlər ki, insan doğulduğu yerə, 
yurda, torpağa, təbiətə daha çox oxşayır. Ümumiyyətlə, bu, o demək deyil 
ki, insan düzəndə "bitəndə", yaxud dağda "göyərəndə" yaxşıdır, ya pisdir. 
Biz insanın təbiətindəki nadir cizgiləri mənsub olduğu yerin, geniş mənada, 
nəslin, kökün, soyun təbiətinə uyğun görmək üçün onun mühitindəki - 
əlbəttə, mənəvi mühitindəki "dağlığın" və "düzənliyin" mahiyyətinə varma-
ğı bacarmalıyıq. Əgər insan bütün duyğuları ilə sözündə, nəslin, soyun səsi-
ni eşidə bilirsə və bu səsi öz sözü ilə qaytarıb cəmiyyətə verə bilirsə, demək, 
o, öz kökü üstündə göyərib. Bu mənada, Hamletin, əlbəttə, bəşərin mənəvi 
tarixindəki Hamletin olum və ölüm klassik sualının XXI əsrdə təzahürünü 
bizim Hamletin səsində ancaq bu cür dinləmək olar: 
 
Son günü məni istəmiş - 
Eşidəndə içim yandı. 
Nənə-nəvə görüşmədi 
Bir daha fürsət düşmədi 
Arada divar dayandı. 
15 
 
Əlbəttə, söhbət şairdən gedir. H.İsaxanlı imkanına güvənib dəbin qur-
banı olan şair deyil. Bütün varlığı ilə yaşadığı ağrıları az-az, yəqin ki, qarşı-
sında dayana bilmədiyi məqamlarda dilinə gətirə bilmədiyi şairdir. O, sözün 
övladıdır, elmin övladı olmaqdan əvvəl. Bu dünyanın maddi təminatlarının 
övladı olmaqdan əvvəl yazısının, kövrək duyğularının tarixi nə zamandan 
başlamasından asılı olmayaraq, şeirin, poeziyanın övladıdır. Elə bilirəm ki, 
nənə son anında nəvəni - Hamleti görməyi elə buna görə istəmişdi. Sözdən 
üstün insanın başqa hansı ünvanı var? 
Bu dünyanın bizdən əvvəl hörülməkdə olan, qurulmaqda olan mənəviy-
yat sarayına biz ancaq səmimiyyət kərpicləri gətirə bilərik. 
...Hamlet İsaxanlı hər sözü ilə, hər misrası ilə, auditoriya qarşısındakı 
çıxışları ilə, cəmiyyət içərisindəki görüşləri ilə bu dünyaya ancaq səmimiy-
yət gətirdiyini təsdiq edən ziyalıdır. 
...Görəsən, səmimiyyətdən üstün daha bu dünyaya nə gətirmək olardı? 
* * * 
Əgər şair ömrü boyu - bəlkə də, yaradıcılığı boyu desəydik daha düzgün 
olardı - bircə obraz yaradıb və həmin obrazın mənəvi təlatümlərinin qaba-
ğında dayana bilirsə, o təlatümlərin arzuladığı, istədiyi duyğuları ömrü ilə, 
həyatı ilə əvəzləyə bilirsə, yəni həmin hissləri və duyğuları ona doğru istək 
açan bütün canlı aləmə və insanlara xüsusi bir istəklə verə bilirsə, əsirgəmir-
sə, bu yöndə ruhunun, mənəvi dünyasının qapısını səxavətlə aça bilirsə, de-
mək, o, şair ömrü yaşayıb. Və yalnız bundan sonra demək olar; o, insan öm-
rü yaşayıb. İstər təbiətlə qarşılaşmada, istərsə də insanlarla üzləşmədə onun 
alnı açıq olacaq. Nə qədər təsirlidir "Dənizdə bir quş" şeiri: 
 
İstanbul boğaz içi 
Tüğyan edir dalğalar. 
Dayan, bir an, gəmiçi 
Dənizdə bir quş ağlar. 
 
Burada şairin, daha dəqiq desək, müəllifin mənəvi dünyasındakı təla-
tümlərin mahiyyətini axıracan dərk etmək, duymaq üçün yalnız misraların 
arasında bir-iki sözün yerini dəyişmək lazımdır. Yerini dəyişmək yox, daha 
dəqiqi, dənizdə ağlayan quşun əvəzinə, cəmiyyətin içində arzularını göyərdə 
16 
 
bilməyən bütün mənəvi dünyasında yaşayan enerjisini, gücünü insanlara 
sərf edə bilməyən, bir sözlə, gəldiyi həyatın mahiyyətinə uyğun bütün gücü 
ilə görünə bilməyən insanın daxili-mənəvi təlatümlərinin qarşısında dayanı-
rıq. Bəli, həmin ağlayan quşu Vətəndə, ya qürbətdə, uzaqda, ya yaxında ol-
mağından asılı olmayaraq, arzularını göyərdə bilməyən insan kimi təsəvvür 
etmək bəs edərdi müəllifi başa düşmək üçün....Bəlkə, elə bu cür düşüncələri 
axıracan aparaq və o müəllifin adını çəkməyək. Hətta, belə bir ədalətsizlik 
eləsəydik də kimlərsə, həmin misraları oxuyan kimi deyəcəkdi ki, o, Hamlet 
İsaxanlıdır. 
Biz hamımız bir gəminin sərnişinləriyik. Vaxtilə böyük sənətkarımız 
Bəxtiyar Vahabzadə də belə deyirdi. Bizim mahnılarımızın birində də "Gə-
mini sür gəmiçi qardaş, Gün oldu yarı" deyilir. Amma H.İsaxanlı "Dayan, 
bir an, gəmiçi" - deyə müraciət edir. Bəlkə, bu gəmidən bir qalan var, bəlkə, 
elə o gəmidən qalan quşun ağlamağında bir məqsəd var. Bəlkə, elə onun bir-
cə arzusu bəs eləyəcək bu dünyanın üzündən müharibələrin, qanların, qada-
ların kökü kəsilsin. Hamlet İsaxanlı bütövlük kompleksi olan ziyalıdır. Ki-
fayət qədər tanınmış riyaziyyatçı alim, tələbələri tərəfindən sevilən pedaqoq, 
auditoriyada dinləyicilərinin maraqla qulaq asdığı natiq, ədəbiyyat aləminin 
kövrək duyğulu bir şairi kimi tanınır. Onun həyatının mənası dünyaya gö-
zəllik gətirmək istəyinə bağlıdır. Özünün özünə verdiyi "Bu dünyaya nə gə-
tirdim?" sualının cavabı da elə bu istəklə üst-üstə düşür. 
Biz fenomenləri bir çox hallarda qeyri-insani formada təsəvvür edirik. 
Amma unuduruq. Fenomenlər çox vaxt elə bizim əhatəmizdə olur. Son nə-
fəsdə nənənin arzuladığı nəvə dünyanın sinəsində əbədiyaşarılıq gücündə 
olan həyat ağacını bitirəndir. 
...Həyat ağacı. Öncə insanların ruhi-mənəvi aləmində göyərməlidir. 
Söhbət Xəzər Universitetinin rektoru, dünyaşöhrətli riyaziyyatçı alim və 
kövrək duyğular şairi Hamlet İsaxanlıdan gedir. 
...O, dünyanı sevir və bu dünyanın içərisində Vətənini sevir, dilini sevir, 
doğmalarını sevir, tələbələrini sevir... 
 
17 
 
 
"Bitik"lər nəsillərə ünvandır 
 
 
 
 
 
 
 
 
 
Çox hörmətli Hamlet müəllim, əvvəlcə dostum, əzizim, şair-tərcüməçi, 
görkəmli alim, Azərbaycan xalqının milli-mənəvi dəyərlərinin daşıyıcısı 
olan soydaşım... demək istədim. Ancaq bunların heç birisini demədim. Çün-
ki mənim zənnimə görə, indiki zəmanədə dəyərlərin çox ucuzlaşdığı, ümu-
miyyətlə, bir çox nəsnələrin təmənnalara qurban verildiyi bir dövrdə müəl-
lim adını kim qoruya bilirsə, elə onun özü daxili-mənəvi dünyasında ehtiva 
olunan mənəviyyat mərtəbələrinin hamısını özündə birləşdirmiş olur. 
Hamlet müəllim, ümumiyyətlə, məktub yazmaq özü bir səlahiyyətdir. 
Doğrusu, mən o fikirdə deyiləm ki, sizə məktub yazmaq səlahiyyətində 
olum. Ən azı ona görə ki, sizin pedaqoji, elmi, ədəbi fəaliyyətinizin sferası, 
əhatə dairəsi o qədər genişdir ki, bu kosmik ərazidə Nəriman Nərimanovun 
təbirincə desəm, sıravi bir publisistin məktubunu oxumaq əlbəttə, sizin vax-
tınızı oğurlamaq deməkdir. N.Nərimanovun adını təsadüfi xatırlamadım. 
Xronikalardan məlum olduğuna görə, onun MK-ya sonuncu məktublarının 
məzmununda belə cümlələr varmış. "Mənim Bakıya qayıdıb publisistik fəa-
liyyətlə məşğul olmağıma icazə verməyinizi xahiş edirəm". Əlbəttə, bu cüm-
lənin arxasında N.Nərimanovun nə mənəvi gücü, o cümlədən, nə də böyük 
yazıçılığı, dramaturqluğu inkar olunmurdu. Amma məsələ burasındadır ki, 
N.Nərimanov onu oxuyan, başa düşən, duyan insanların arasına can atırdı. 
Bax bu mənada mən də Azərbaycanın mənəvi dəyərlərini özündə ehtiva elə-
miş olan beş-üç ziyalısından birinə məktub yazmağı qərarlaşdıra bildim. Ən 
azı ona görə ki, onun ziyalılığına inanıram. İnanıram ki, o, aldığı məktubu 
axıracan oxuya bilmək əzmindədir. Sovet dövründə SSRİ kinematoqrafının 
yaratdığı "Azadlıq" filmindən bir epizodu xatırlatmaq istəyərdim. Çörçill 
18 
 
Stalinə məktub göndərir. Məktub sovet dövlətinin başçısına təqdim olunur. 
Əlbəttə, rəsmi şəkildə Stalin məktubu açır, məktubun içərisindən iri bir port-
ret - Çörçilin şəkli çıxır. Qərbin böyük siyasət adamının imzaladığı portreti 
Stalin - SSRİ xalqlarının tiranı laqeydliklə süzüb, kənara atır. Zənnimcə, bu 
sadəcə bir tiranın digər bir ölkənin analoq olaraq başçısına münasibət deyil. 
Bu, sadəcə insani dəyərlərə, münasibətə, ülvi duyğulara laqeyd münasibət-
dir. Bəlkə də, həmin məktubla - həmin portretlə bir siyasi lider ikincisinə 
daha sıx dostluq münasibəti təklif edirdi. Söz yox, siyasətdə dostluğun ma-
hiyyəti həyatda ən yaxın, ülvi, təmiz mənəvi əlaqələrdə olan insaneların 
dostluğundan çox fərqli olar. 
Hörmətli Hamlet müəllim, bu mənada hesab edirəm ki, siz də N.Nəri-
manovun təbirincə desək, şairliyinə, naşirliyinə, yazıçılığına güvənməyən 
bir publisistin sizə ünvanlanmış olan məktubunu axıradək oxumaq imkanı-
nız olacaq. Mənim, konkret olaraq bu məktubu imzalayan şəxsin yəni Əli 
Rza Xələflinin "Həsrət körpüsü" şeirlər və poemalar kitabını Azərbaycan 
ədəbiyyatının ən görkəmli, ən müxtəlif söz sahibi olan tənqidçi və ədəbiy-
yatşünasları - akademik Bəkir Nəbiyev, professor Abbas Hacıyev, professor 
Nizaməddin Şəmsizadə, professor Əzizxan Tanrıverdiyev, professor Təyyar 
Salamoğlu, Azərbaycanın digər görkəmli alimləri - Qurban Bayramov, 
Mahmud Allahmanlı... və başqaları ədəbiyyatımızın tarixində yüz illər boyu 
yaşayacaq ədəbi nümunələr sırasında olacağını qeyd ediblər. Əzizim, qətiy-
yən elə düşünmə ki, məqsədim özümü təqdim etməkdir. Yalnız məqsədim 
ondan ibarətdir ki, Sizin telefon açmanızda bircə cümlə bəs elədi ki, mənim 
şair Hamlet İsaxanlının ədəbi yaradıcılığı ilə bağlı düşüncələrimi qələmə 
almaqda yönümü ədəbi janr baxımından istiqamətimi dəyişim. Əgər yadı-
nızdadırsa, həmin telefon zəngində belə bir cümlə işlətdiniz - "Şair şairin 
dilini daşa yaxşı bilir". Sözün həqiqi mənasında əgər desəm ki, mən bu dün-
yada yalnız bircə dil bilirəm, o da poeziya dilidir, onda yalnız bircə adam 
məndən inciyə bilər. O da mənim anamdır. Axı poeziyanın dilindən əvvəl 
mən anamın dilini daha yaxşı bilirəm. Və düşünürəm ki, siz səhv etməmisi-
niz. Mənim kimi dünya dillərindən kasad olan sıravi bir publisist əgər şairin 
dilini bilirəmsə, demək, ondan əvvəl anamın dilini daha yaxşı bilirəm. 
Əzizim Hamlet müəllim, sizin zəngin yaradıcılığınız, hətta "Təzadlar" 
(2001), "Bu da bir həyatdı" (2004), "Dördlüklər" (2007), "Ziyarət" (2009) 
adı altında çap olunan kitablarınız bəs eləyir ki, biz Azərbaycanın ədəbi-mə-
19 
 
nəvi tarixində yeri olan, yeri görünən poetik sözü ilə özünü diktə edən bir 
sənətkar haqqında danışa bilək. Bax söhbət məhz bu yöndə anlaşmadan 
gedir. Yəni mən ayrı-ayrı misraları oxuduqca sizin insan hisslərinin rənga-
rəng xəritəsində ən ecazkar, bəlkə də, ekzotik ərazilər zonası olaraq təsvir 
elədiyiniz məqamları gözümün önünə gətirirəm və həmin anlarda düşünü-
rəm ki, insan hisslərinin bu qeyri-adiliklərini ancaq şair görə bilər. 
Söz qardaşım, doğrusu, Hamlet müəllim, bu ifadə də mənə əzizim, Nə-
riman Həsənzadədən yadigar qalıb. Artıq basmaqəlib təbiətdə görünən "qə-
ləm dostum" ifadəsini N.Həsənzadə "söz qardaşım" şəklində ifadə etmişdir. 
O, bizim evimizin, ailəmizin dostudur. Atamın da qonağı olub. Ruhi eti-
barilə atalıq mahiyyəti kəsb eləyən bir insandır. Əlbəttə, onun özünün atalıq 
mərtəbəsi elə şairliyi və sənəti ilə bir sözlə, poeziyası ilə daha böyük əlçat-
mazlıq mərtəbəsi kəsb edir. O, mənim atama deyəndə ki, "Əli Rza mənim 
söz qardaşımdır", mən bundan fəxarət duymuşdum. Yəni bu mənada mən 
hiss edirəm ki, Hamlet İsaxanlı həm də mənim söz qardaşımdır. Axı Azər-
baycan mənəvi mühitində qan qardaşı, süd qardaşı, siğə qardaşı... kimi ifa-
dələr var. Zənnimcə, yazılarımda əvvəllər də qeyd etdiyim Əli ibn Əbu Tali-
bin "ruhu mənə doğma olan babamdan daha yaxın qohumdur" ifadəsi söz 
qardaşım mahiyyətinə daha çox uyğun gəlir. Əgər biz söz qardaşıyıqsa, on-
da gərək bizim aramızda kifayət qədər ərkyana, açıq-aşkar münasibət olsun. 
Uşaqlıq yaddaşımdan, orta məktəb illərindən çox qəribə bir görüntü elə indi-
cə, bu məqamda başını qaldırdı. Və özünü göstərib yada salmağı özünün 
məhzun, uşaqlıq duyğuları ilə məndən istədi. Sinfimizdə çoxlu şüarlar var 
idi. Və qara rəngli hərflərlə yazılmış belə bir cümlə də sinif otağının gör-
kəmli yerindən asılmışdı: "Müəyyən dərəcədə şair olmayan riyaziyyatçı, əsl 
riyaziyyatçı ola bilməz" imza da göstərilmişdi: "Veyerştrass". İndiyədək hər 
dəfə yadıma düşəndə, bəlkə də poetik təfəkkürü olan hər hansı riyaziyyatçı 
ilə qarşılaşanda həmin müdrik kəlamın mahiyyətinə təkrar-təkrar varmağa 
çalışıram. Nəyə görə Veyerştrass müəyyən dərəcədə şair olmayan şəxsi riya-
ziyyatçı hesab etmir? Və üstəlik hələ bir daha təkrar edir ki, "əsl riyaziyyatçı 
ola bilməz". Yalnız Hamlet İsaxanlı dünyası ilə tanış olandan sonra bilirəm 
ki, bu, nə deməkdir? Hətta Hamlet İsaxanlı bütün yaradıcılığı boyu bircə 
misra da olsun şeir yazmasaydı belə, onu yenə də müasirləri elə şair hesab 
edəcəkdilər. Ona görə ki, Hamlet İsaxanlı riyaziyyata gətirdiyi bütün yeni-
likləri ilə dünyanın elmi mərkəzlərində qəbul olunan riyazi mühakimələri ilə 
20 
 
özünün ilhamına söykənir. İlham isə yalnız və yalnız şairlik təbiətinə mən-
subdur. Mənim zənnimcə, şairliyin, ruhi-mənəvi qida mənbəyi olaraq poetik 
aləmin bircə düsturu var. O düstur insanı bütövlik kompleksində görməkdir, 
daha doğrusu, görmək istəyidir. Şairlik əslində, bəxtəvərlik deyil, şairlik fa-
ciədir. Cəmiyyətdən gələn zərbələri özünün ruhuna, mənəvi aləminə qəbul 
etməkdir. Yalnız mənəvi dünyasından başqaları tərəfindən görünməyən qan-
ların axmağını görə bilən bu qanların - o qanların axdığı yaraların açdığı şı-
rımlardan gələn sızıltıların səsini dinləyə bilən adam şairdir və yalnız o, özü-
nün aləmində ola bilər. Yalnız o kəs özünə sual vermək gücündədir, özünü 
ittiham etmək gücündədir. O, tək olmaq istəyəndə də, təzadlar arasında qa-
landa da, insan duyğularının mənəvi mehrabını ziyarət edəndə də nə qədər 
düsturlarla, nə qədər qanunauyğunluqlarla düşünürsə, bir o qədər də ruhlarla 
sirdaş ola bilir, bir o qədər də ilhamın qanadlarında uça bilir, bir o qədər də 
sözü, fikirləri ilə qanadlana bilir. Azərbaycanın fəlsəfi fikrində XX əsrin 
ikinci yarısına mənəvi gəncliyin mənəvi dünyası üçün ruhi-mənəvi qida 
mənbəyi olan yaradıcılığı ilə sevilən bir filosofumuz var. O, sovet ideologi-
yasından fərqli olaraq ruhu bizə qaytaran filosofdur. Yalnız onun təbirindən 
sonra biz dərk elədik ki, ruh heç də bizdən kənarda deyil. Bu, fəlsəfə elmləri 
doktoru, professor Camal Mustafayevdir. O, Hamleti də yaxşı tanıyır, onun 
yaradıcılığına da yaxşı bələddir. Əzizim, burada birinci şəxs müraciətindən 
çıxıb üçüncü şəxs ünvanı ilə danışmağım sənə qəribə gəlməsin. Axı biz üz-
bəüz sözümüzü deyə bilməyəndə üçüncü şəxsə müraciət edirik. Qoy Hamlet 
İsaxanlı da üzbəüz mənim sözümü yox, mənəvi fikrimizin atası olan müdrik 
bir kişinin, Azərbaycan mənəviyyatının atası olan bir varlığın fikrini, hökm-
lərini dinləsin:  
"Ancaq poeziyanın tapındığı məhəbbət geniş növlü bir anlamdır. 
Gəncliyin eşq aləminin hüdudlarına adlayan sonsuz çeşidli dünyadır. 
Təbiətə heyranlıqdan başlamış İlahi eşqə qədər tutumu var. Onun mə-
nası əzəldən mövcudluğu vəhdətini yaşatmaqla bağlı olub. Valideyn - 
övlad, xüsusən ana - övlad, məhəbbəti bu anlamı şərtləndirən əsas baş-
lanğıclar sırasındadır. Ana mövzusu, təbii olaraq, bədii sənətdə yük-
səkdə durur. Həyat axarının qaynağı olan, müqəddəs qayəli ana var-
lığı! Hər ananın öz taleyi, ömrünün öz dünyası var"1.  
                                                 
1 Hamlet İsaxanlı. "Təzadlar". Xəzər Universitəsi nəşriyyatı. Bakı , 2001,  s.14. 
21 
 
Professor sənin yaradıcılığını kifayət ədər dərk edən, duyan, ardıcıl iz-
ləyən oxuculardandır. Əslinə qalsa, sənin yaradıcılığında, daha dəqiq desək, 
Hamlet İsaxanlı poeziyasında ən qabarıq obrazları görən, duyan və onu özü-
nün xarakterik cizgiləri ilə fəlsəfi ümumiləşdirmə süzgəcindən keçirərək da-
ha geniş oxucu aləminə təqdim edən də elə odur:  
"Bu nəcib mövzunun Hamlet İsaxanlı "Susma, danış, ay ana!" şeirində 
həssalıqla canlandırıb. Burda yaradılan ana surəti dərin kövrək duyğu-
lardan yoğrulub. Ömrün ixtiyarlığını yaşayan, zaman yorğunluğundan 
acizləşən, mərhəmət dolu ehtiram oyadan ana surəti! Nədən daim bu 
ağbirçək dərin fikirlərə dalan görünür? Nədən sükuta qərq olmaq 
deyib – danışmaqdan ona üstündür? Bəlkə, xəyal dünyasında ipə-sapa 
düzür ömür yükünü? 
 
Baxışların nə məhzun... 
Keçmişəmi baxırsan, 
Sabahımı görürsən ay ana, 
Cansız barmaqlarınla 
Fikir - zikir tellərindən 
Nə hörürsən, ay ana? 
De, baxırsan hayana? 
De, gözlərin yol çəkir 
Nə uzun? 
Baxışların nə məhzun? 
 
Belə qayğılı suallar, həzin hisslər "Susma, danış, ay ana!" şeirində ha-
kim motivdir. İxtiyar ana ruhunu oxşamaq, səsini, təbəssümünü duy-
maq mənəvi ehtiyac kimi təcəssüm edilib. Ana taleyi, müqəddəs övlad 
borcu xüsusunda düşündürür oxucunu. 
Hamlet İsaxanlı poeziyası, sadəcə, bədii zövqü oxşamaqla məhdudlaş-
mır"1.  
Professor təsadüfi olaraq "Susma, danış, ay ana" şeirini tədqiqat obyek-
ti seçmir. O, bu şeirlə demək istəyir ki, H.İsaxanlı ruhların dili ilə danışa bi-
lir. Axı insanın müəyyən yaşından sonra onun anası istər əbədiyyətə qovuş-
muş olsun, istərsə də, həyatının ixtiyar çağında olsun, fərqi yoxdur - ruhun 
təmsilçisidir. Ona görə də professor Caval Mustafayev H.İsaxanlının poe-
                                                 
1 Hamlet İsaxanlı."Təzadlar". Xəzər Universitəsi nəşriyyatı. Bakı , 2001,  s.15. 
22 
 
ziyasında anna obrazına münasibəti ruha münasibət kimi və bu yöndə onun 
estetik baxışları kimi şərh edir:  
"Onda estetiklik canlı fikirlə vəhdətdə poetik əksini tapır. "Söz fikirlə 
canlananda mövcud varlığa çevrilir", - Hegelin bu kəlamını burda 
demək münasibdir. Bu, təzadlı gerçəkliyin batini mahiyyətinə varmaq 
niyyətindən doğur. Düşünən "Mən" dünya gedişatından məna çıxar-
mağa ehtiyac duyur. İnsan-dünya nisbətini düşünmək şeirdə, sənətə 
daimi mövzudur. Hamlet İsaxanlı eyni mövzunu müxtəlif əhval - ruhla 
canlandırıb. Bəzi şeirlərində mənəvi "Məni" zahiri təzadlara qarşı qo-
yur. 
Özü üçün sağlam istinadgahı öz ruhuna mərkəzləşməkdə görür. Yara-
dıcı yalnızlıqda aradığı gerçəkliyə məhrəm arzu kimi baxır. "Tək 
qalmaq istəyirəm" şeiri bizi düşündürməyə bilməz: 
 
...Təklik - 
Fikrimin süsləndiyi 
Ən uca yüksəklik. 
Təklik - 
Xəyalımın bəsləndiyi 
Ən xoş gerçəklik. 
 
Təklik, sakitlik istəyi zahiri mövcudluğun aldadıcı görüntülərindən 
təcrid olub yaradan ruha sığınmaqdır. Yaradıcı öz "Məni"nə dönəndə 
ilhamı uçmağa ənginlik tapır. Gerçəkliyin səthində - təsadüflər qarı-
şıqlığında ilham, xəyal qanadlana bilməz. Ruhun həyatına dönmək 
dünya müəmmalarını içəridən dərk etməkdir. İdealla gerçəklik ara-
sında ziddiyyət kəskin hiss edilir. Poeziya bu ziddiyyəti daha bariz şə-
kildə əks edir. O cümlədən, poetik fikrimizdə ənənəvi olan "Dünya" 
şeirləri. Hamlet İsaxanlı bu ənənəni öz fərdiliyinə uyğun yaşayıb. 
"Dünya", "Dumanlı dünya", "Baş açmadım bu dünyadan" şeirlərindən 
bunu aydın görmək olar. Birincidə romantik bir əhval – ruhla dün-
yadan söhbət açır. Onun düşüncələrində həyatın gözəlliyinə heyranlıq 
ahəngi açıq duyulur"1.  
Ümumiyyətlə, insanın yerlə, göylə əlləşməsi insanın daxili-mənəvi alə-
minin təlatümləri içərisində olması başqa nə cür görünə bilər? Zahirən sakit, 
                                                 
1 Hamlet İsaxanlı. "Təzadlar". Xəzər Universitəsi nəşriyyatı. Bakı , 2001,  s.16. 
23 
 
hüznlü, bir qədər də məhzun, kədəri daha çox hiss olunan insan o deməkdi-
rmi ki, o gücsüzdür. Onun mənəvi sərhədləri çox məhduddur. Xeyr, ən azı 
Hamletin poeziyasında professorun qeyd elədiyi kimi, dünya ilə üzbəüz 
danışmağa cəsarət edən bir şair obrazı, bir şair mənliyi var. Lap elə yeri 
gələndə o, qeyri-adi bir varlıq olaraq, bəlkə də, ruh olaraq insandan kənar 
fövqəl qüvvələrlə danışa bilir. Lap elə bu dünya adlanan cəng meydanında 
insanın hisslərinə, arzularına, duyğularına qarşı durmuş olan dünyanın özü 
ilə üzbəüz danışmaq gücü və qüdrəti var Hamletin şeirlərində. Onun cəsarəti 
dəlibaşlıq cəsarəti deyil. Sıravi bir insanın özünə, daxili-mənəvi dünyasına 
inanan insanın cəsarətidir. Əslində, professor Camal Mustafayevin, bizim 
gəncliyimizin mənəvi memarı olan Camal Mustafayevin ruhunu dilləndirən 
də Hamlet İsaxanlının şeirlərindən gələn həzin musiqi səslərinin, ruh lad-
larının əks-sədasıdır:  
"Həyata inam, sevgi, ümid dolu nəşəli hisslər yaşanır: 
 
Ümid xəfif olsa belə könüllərə şəfəq saçar, 
Xoş əməllər bar gətirər, xoş niyyətlər çiçək açar. 
İnsanları qanad verən sevgi adlı möcüzə var, 
Nəhayətsiz eşq, ehtiras, duyğu çələngidi dünya. 
 
Həyati başlanğıcları belə romantikləşdirmək ideal baxımdan irəli gəlir. 
Yaşamaq, mənalı ömür, əlbəttə, özü ən ali nemətdir. Ancaq bu qoca 
dünyada həyat zərurətdir, ölüm-qaçılmaz. Üstəlik, bütün varlığı sarsı-
dan qanlı savaşlar, dürlü faciələr: 
 
...Sükunətin sinəsində rəqs eləyir vəlvələlər, 
Ölüm-dirim davasıdı, aramsız cəngidi dünya. 
 
Yaradılışın əksliyi - ölüm sonluğu, qırğınlar - kədər, əndişə doğurur: 
 
...Qəlbimdəki təlatümlər müthiş həyəcan zəngidi, 
Duysan lərzəyə düşərsən, gidi dünya, gidi dünya... 
 
Ziddiyyətli gerçəkliyə münasibət özlüyündə mühəqqəq tənqidi fikrə 
gətirir. Bu tənqidin biçimləri, şübhəsiz, çeşidli olur, xüsusilə şeirdə. 
24 
 
Bunu Hamlet İsaxanlı poeziyasında maraqla müşahidə etmək olur. 
Ictimai mövcudluqda müxtəlif fənalıqların fəallığı onu narahat edir. 
Həyata inamla birgə şübhəçilik çalarları daşıyan düşüncələrə qapılır: 
 
...Haqqa sığınan döyülür, 
Haqqı tapdayan öyülür, 
Düz söz söyləyən söyülür, 
Başa keçir yalan, nadan, 
Baş açmadım bu dünyadan. 
 
Gəl, ey həyat, həmdəmimsən, 
Həm qəmimsən, həm dəmimsən, 
Çox düşündüm, nəsən, kimsən? 
Əl çəkmədim bu xülyadan, 
Baş açmadım bu dünyadan 
 
Hüseyn Cavidin söylədiyi kimi: "Şübhədir hər həqiqətin anası, Şüb-
hədir əhli - hikmətin babası... " Gətirilən çətirlərdə şübhəçilik çalarları 
idrakdan əl çəkmək deyil, həqiqət anlamı sövq edir"1.  
Sən niyə tək qalmaq istəyirsən? Nəyə görə sən "Təzadlar" arasındasan? 
Sən həqiqətən "Ziyarət"dən sonra özünü belə rahat, təmin olunmuş hesab 
edə bilirsənmi? İndi özün de, "Bu da bir həyatdı" demək, nə dərəcədə caiz-
dir? Özü də söhbət rəhmətlik N.Nərimanovun dediyi kimi, - indi açıq danış-
mağın vaxtıdır - Azərbaycanın görkəmli alimindən, Azərbaycanın təhsil 
sistemində kifayət qədər nüfuzu və yeri olan təhsil təşkilatçısından, böyük 
riyaziyyatçı alimdən gedir. İndi o, necə bilir, bütün bunlar mənəvi sıxıntıdan 
çıxmaq üçün, ümumiyyətlə, insanın mənəvi havası üçün rütbələrin, maddi 
təminatların, adların, sanların köməyi varmı? Əzizim, Hamlet müəllim, əgər 
belə olsaydı, siz bircə misra da olsun şeir yaza bilməzdiniz. Özü də insan 
hisslərinin, insan duyğularının tərcümanı olan, orijinal, təkrarolunmaz mü-
nasibət çalarlarının rənglərini özündə daşıyan şeirləri başqa cür necə yaz-
maq olardı. Bütün bunların hamısı onu göstərir ki, birinci növbədə, insan 
daxili aləmində qurulmuş olan mənəvi mühakimənin qabağındadır və ona ca-
vab verməlidir. Bax o lirik şeirləri, o bənzərsiz duyğuları qələmə almağın sə-
bəbi budur. O mühakimənin qabağında dayana bilmək, o suallara cavab verə 
                                                 
1 Hamlet İsaxanlı."Təzadlar". Xəzər Universitəsi nəşriyyatı. Bakı , 2001, s.17. 
25 
 
bilmək ali insanlıq məqamıdır. Ümumiyyətlə, insan olmadan insana aid olan 
suala cavab vermək, ali insan olmadan ali duyğuların gətirdiyi suala cavab 
vermək mümkün olan şey deyil. 
İnciməsən bir-iki kəlmə də sənin lirik duyğularına ünvan tutardım. Söz 
qardaşım, inan ki, hələ də elə bilirəm sənin o səmimiyyətlə, o təbiiliklə qələ-
mə aldığın duyğuları poetik yaddaşa çevirməyin bir çoxlarının diqqətini cəlb 
etməyib. Yoxsa, min illərdən bəri hələ də sirli-sehirli qalan sevginin, mə-
həbbətin elə görünməyən tərəfləri açıqlana bilərdi ki, insanlar əzablardan, 
mənəvi iztirablardan bir qədər yüngülləşmiş olardılar. Axı mən keçən dəfə 
də demişdim. Demişdim ki, sənin bütün yaradıcılığın, bütün mənəvi dünyan 
bircə amala xidmət edir. Bu dünyaya bircə çimdik, bircə misqal, bircə ovuc 
gözəllik gətirməyə, bir "bukvoyet" birdən irad tuta bilər gözəlliyin ovucla 
ifadəsinə. Qoy nə istəyir desin. Mən Azərbaycan ədəbiyyatının o şairləri ilə 
fəxr edirəm ki, onlar özləri də bilmədən mənəvi dünyamıza bircə çimdik duz 
qədərində olan mənəvi saflıq gətirir və bu azlıqda olan saflığı gətirməklərilə 
heç qürurlanmırlar. Halbuki onların qürurlanmağa haqqı var. Elə biri də sə-
nin özün. Əsərləri Rusiyada, Çində, Yaponiyada, İranda, Gürcüstanda... tər-
cümə olunub yayılan bir sənətkarın ədəbi iddiasının qabağına kimin nə sözü 
ola bilər? Bir sözlə, biz müasirlərimizi görsək də, görməsək də, tanısaq da, 
tanımasaq da onların gücü yeni yaranan nəslin simasında daha çox görünür. 
Və bu yöndə tale sənə daha böyük imkan bəxş edib. Təsis elədiyin dünya 
məktəbində - qeyd etmək yerinə düşər, bu məktəbdə Azərbaycan gəncliyinin 
mənən zəngin olan bazası formalaşır - o məktəbdə ki, orada gəncliyin daha 
ali və saf duyğularla formalaşması üçün sənin ideyaların qaynaqdır, ən baş-
lıcası, rektor olduğun Xəzər Universitetində dünya səviyyəsində dura bilə-
cək gənclik və üstəlik milli-mənəvi köklər üstə göyərə bilən bir gənclik, bitə 
bilən bir gənclik formalaşır. Bütün bu yeni nəslin böyük bir stixiyası özünün 
mənəvi dünyasında Hamlet İsaxanlı adında poetik bir obraz formalaşdırır. 
Zənnimcə, bu, bir çox dərsliklərdən basmaqəlib stereotip - şablon öyrətmən-
lərindən daha kəsərlidir. İndi necə bilirsən, kitab-dəftərini qoltuğuna vurub 
çayxanalarda özünü "ədəbi mühit" hesab edən dəllallara şeir oxumaq yaxşı-
dır, yoxsa, başını aşağı salıb ali məqsədlər uğrunda mübarizəni aparmaq və 
yeri gəldikcə ruhi-mənəvi aləmin diktəsi ilə aliməqam vəhyləri qələmə al-
maq yaxşıdır? Elə bilirəm, bu barədə dünya elminin tanınmış nümayəndələ-
rindən birinə - Hamlet İsaxanlıya məsləhət vermək yersiz olardı. 
26 
 
Mən özümü az məlumatsız oxucu hesab etmirəm. Ən azı ona görə ki, 
özümü ən çətin oxunan materialı da diqqətlə nəzərdən keçirməyə vadar edə 
bilirəm. İndi sənin yox, Hamletin şeirləri haqqında danışmalı olsam, onu 
deməliyəm ki, bu şeirlərdə insan hisslərinin "bit-bit" ifadəsini görürəm. Əzi-
zim Hamlet müəllim, bizim tərəflərdə - mən qarabağlıyam. Cəbrayıl rayonu-
nun Xələfli kəndində doğulmuşam, Xudafərin üstə böyümüşəm. Mənim mə-
nəvi dünyamdakı harmoniyanın mahiyyəti, zənnimcə, sizə aydın olar. Əgər 
az-çox mətbuatda dərc olunan, radio-televiziya verilişlərində səslənən şeirlə-
rimdəki Vətən yanğısının haradan qaynaqlandığını kifayət qədər təsəvvür 
etmək olar - hər hansı bir əhvalatı olduğu kimi yadında saxlayıb təkrar elə-
yən adama "o, heç nəyi yaddan çıxatmayıb, bit-bit təkrar eləyə bilir", - de-
yirlər. Qədim türklər hərfə "bit" deyirdilər: "Heroqliflərdən sonra türklər 
samit və saitdən ibarət yeni yazılar yaratdılar. Onlar hərfə "bit" deyərdilər. 
Bunların ən möhtəşəm nümunəsi Orxon-Yenisey yazılarıdır"1. Olub-keçən-
ləri "bitcə-bitcə" təkrar eləmək əslində, yaddaşı qorumaq mahiyyəti daşıyır. 
Qədim türk qranit daşların üstünə "bitik"ləri yazanda sövq-təbii ilə bu hissə 
xidmət etmişdi. İndi düşünürəm ki, söz adamları hissləri, duyğuları "bit-bit" 
yazmaq missiyasını unudub. Öz hisslərinin ambisiyalarına qapanırlar. Am-
ma Hamlet İsaxanlının şeirlərində nadir insan hisslərini və duyğularını ifadə 
edən poetik deyimlərdə "bit-bit" gəzişmə imkanı görünür. Bu, nadir insan 
hisslərinin qorunma instinktidir. Bəlkə də, nadir insan hisslərinin ayrı-ayrı 
sənətkarların qələmində təzahür edən həyat uğrunda mübarizə gücüdür. 
Zənnimcə, Hamlet İsaxanlı poeziya tarixində nadir hisslərin ifadəsinə görə, 
yaşamaq haqqını qoruyub saxlaya biləcək. Böyük riyaziyyatçı olmaqdan, 
böyük pedaqoq olmaqdan tərcüməçi olmaqdan, dost olmaqdan əvvəl o, həm 
də gözəl şairdir. Yəqin ki, şair olmadan, əsl şair olmadan bütün bunların heç 
birisi, əslində, mümkün ola bilməzdi. Və yalnız bu zaman inandım ki, Ham-
let İsaxanlı Veyerştrassın dediyi həmin ikinci dəfə təkrar elədiyi birinci riya-
ziyyatçıdan yox, ikinci riyaziyyatçıdandır, yəni əsl riyaziyyatçıdandır. 
...Yalnız indi özümdə güc tapdım. İnandım ki, sənin adına - sizin yox! - 
məktub yazmaq səlahiyyəti mənə də qismət ola bilər. 
...İnsanlar da planetlər kimi bir-birinin haləsindədir. Mən də özümü bu 
cazibə məkanında görürəm. 
                                                 
1 Həsən Əzizoğlu."Türklüyümüz". AzAtaM  nəşriyyatı. Bakı, 2007, s.89. 
27 
 
Ola bilsin ki, əziz dostum, səni məndən də daha yaxın tanıyanlar ola 
bilər. Mən belələrini sənin indiki həyatının bölümünü əhatə edən kübar 
aləmlə bağlaya bilmərəm. Və bir daha inanıram, əlbəttə, səni məndən yaxşı 
tanıyanlar ola bilər. Amma şeirlərində, yaradıcılığında həsrətlə xatırladığın, 
gəncliyini qoyub gəldiyin, uşaqlığını qoyub gəldiyin o uzaq kənddə, bir arx 
kənarında, bir çay qırağında, bir cığır üstündə ayaqyalın gəzib-dolaşan bir 
uşaq var. Bəli, o uşaq səni məndən daha yaxşı tanıya bilər. 
...Və bir daha inandım, sənin bu dünyaya sözün qədər gözəllik gətirmə-
yinə. 
Əli Rza XƏLƏFLİ 
20.05.2010 
28 
 
 
Hamlet İsaxanlı və onun "ziyarət"i 
 
 
 
 
 
 
 
 
 
"Xəzər Xəbər" jurnalında (2010) Dədə Camalın - fəlsəfə elmləri dok-
toru, professor Camal Mustafayevin Hamlet İsaxanlının "Ziyarət" poeması 
haqqında "Ata ocağı" sərlövhəli essesi xüsusi maraq doğurur. Əgər maraq 
doğurursa, biz öz sözümüzü də deməyə özümüzdə güc tapmalıyıq. Əlbəttə, 
həm "Ziyarət" əsərinin müəllifinə hörmət, həm də "Ata ocağı" adı ilə bu 
əsər haqqında fikir deyən görkəmli filosof Dədə Camala ehtiramla. 
Hamlet İsaxanlının "Ziyarət" əsəri (2009) nəşr olunub. Bu əsərin - əs-
lində, əsərin yox, bu kitabın mahiyyəti tarixi yaddaşın ziyarəti mahiyyətini 
daşıyır. H.İsaxanlının indiyə qədər nəşr olunmuş kitablarından fərqli olaraq 
"Ziyarət"də biz həm də müəllifin çox dəqiq, aydın cizgilərlə obrazını görə 
bilirik. Çünki "Təzadlar"da və digər kitablarında H.İsaxanlı "lirik mən" kimi 
görünürdü. Amma "Ziyarət"də, həm də avtobioqrafik xarakter hiss olunur. 
Biz onun real şəxsiyyətini, mənəvi simasını tam müşahidə edirik. Və ən baş-
lıcası, müqayisə aparmaq imkanımız da olur. Biz onun mənəvi potensialı-
nın, ruhunun fonunda həyat gerçəkliklərini və bu gerçəkliklərin ziddiyyətlə-
rini də görürük. Ümumiyyətlə, "Ziyarət" özünü dərketmə kitabıdır. "Ziya-
rət"in timsalında mənəvi ziyarətlə yanaşı, həm də bu ziyarətin doğma yurdla 
bağlı müqəddəsliyini, dini-mənəvi-ideoloji aspektlərini də dərk etmək müm-
kün olur. 
Ümumiyyətlə, "Ziyarət" kitabının məziyyətləri haqqında çox geniş da-
nışmaq olar. Və elə bu qeydləri də geniş danışmağın girişi hesab etmək olar. 
Ən başlıcası, şair-publisist və Azərbaycanın görkəmli elm xadimi Hamlet 
İsaxanlının manifest olaraq "Ziyarət" kitabının əvvəlində, öz şəklinin altında 
verdiyi bu sözləri unutmamaq şərti ilə:  
29 
 
"Kitaba heca, hecalı sərbəst və ya ritmik sərbəst, həmçinin digər vəzn-
lərdə yazılmış, qəmli və sevinc dolu, fəlsəfi və sadəcə xoş əhval yara-
dan müxtəlif şeirlər daxildir. Epik-lirik "Ziyarət" poeması şairin öz 
uşaqlığına, doğulduğu kəndə səyahəti ilə, yaxın və uzaq keçmiş haq-
qında mülahizələri ilə bağlıdır".1 
Bütün insani mahiyyətə uyğun olaraq ziyarət hər birimizin ruhunda, 
mənəvi dünyasında vaxtilə gördüklərimizə, yaşadıqlarımıza yenidən qovuş-
maq cəhdi, ovqatıdır. Bizim hər birimiz arzulayırıq ki, son məqamda olsa 
belə, bir ziyarət ocağı olaraq qəlbimizdə tutduğumuz məkanı sonuncu dəfə 
olsa belə, ziyarət edək, onun ətrafını axırıncı dəfə olsa belə görək, həmin 
məkanın bizim ruhi-mənəvi dünyamızdakı əks-sədasını yalnız səs və səda 
kimi yox, həm də həyatımızın mənası kimi dərk edək. 
Ümumiyyətlə, ziyarət nədir? Ziyarətin doğurduğu mənəvi-estetik ma-
hiyyət nədən ibarətdir? Biz bu yöndə indiyə qədər düşünmüşükmü? Ziyarət 
elə bir mənəvi anlamdır ki, burda şəxsin daxili-mənəvi mühitində müqəddəs 
hesab elədiyi ən böyük kriteriyalar, ölçülər əsas götürülür. Bu baxımdan 
yanaşdıqda hər şeydən əvvəl hər bir adamın ürəyində daşıdığı, öz gizlinində 
saxladığı bir ziyarət yeri var. Bu ziyarət yeri bizim hər birimizin yox, yalnız 
o ziyarət yerinin gücünü bilən adamların düşüncələrinə uyğun olaraq, onla-
rın fikir və mülahizələrinə uyğun olaraq qiymətlidir. 
H.İsaxanlı kimdir? Bu suala axıradək cavab vermək yəqin ki, müasir-
lərimiz üçün olduqca çətin olacaq. Buna görə də onun şəxsiyyətindən, bir 
müəllif olaraq yaradıcılıq dünyasından, ən başlıcası, onun elmi-bədii yaradı-
cılığından danışmaq məsuliyyət ədəbi-elmi cəsarət tələb edir. 
Ümumiyyətlə, H.İsaxanlının ictimai-fəlsəfi görüşlərini, insani məhəbbət 
duyğularını əks etdirən poetik örnəklərində biz onun həm fiziki, həm də 
mənəvi gücü ilə qarşılaşırıq. 
Poeziya nədir? Ümumiyyətlə, bu suala konkret cavab vermək üçün dün-
yanın nəinki klassikləri, lap elə, burnumuzun ucunda olan müasirlərimiz be-
lə fikir döyüşlərinə çıxıblar. Doğrudan da, poeziyanı yalnız peşəkarlıqla ya-
ratmaq olar, yoxsa, ilhamın və təbin, səmimiyyətin və romantik duyğuların 
təhrikiylə? 
H.İsaxanlının "Ziyarət" kitabında dərc olunmuş "qaramtil işiq" sər-
lövhəli bir şeiri var. İlk baxışdan işıqla qaramtıllıq ziddiyyət təşkil edir. Bu 
                                                 
1 Hamlet İsaxanlı. " Ziyarət". Xəzər Universitəsi nəşriyyatı. Bakı , 2009. 
30 
 
tərəflərin bir-birilə yoldaşlıq etməsi qeyri-mümkün hesab olunur. Ancaq 
həm insanın düşüncəsində, mənəvi aləmində, həm də zahiri görkəmində 
işıqla qaranlığın döyüşdüyü məqamlar olur. Məsələn, olur ki, biz kimisə qa-
rasaç hesab edirik. Ancaq başqaları onun saçlarına baxıb: "Çoxdan çallaşıb, 
saçı ağarıb", - deyir. Bu düşüncə, bu anlam insanın mənəvi aləminə də şa-
mil oluna bilər. Şair də insandır və onun daxili-mənəvi dünyasında belə zid-
diyyətlər, belə qaramtıllıq - işıq kimi, belə işıq - qaramtıllıq kimi təzahür 
edə bilər. Ümumiyyətlə, sənət ziddiyyətin, təzadın övladıdır desək, səhv et-
mərik. Bəlkə, qaramtıl işığın sayrışan kölgələrində, buludlu axşamlarında 
başını bulayan qəmli qərənfilin özünəməxsus dildə pıçıltılarını dinləyək: 
 
Saçımda meh gəzir, ayağımda şeh 
Xəyalım sevdalı, əməlim saleh 
İçdiyim su Zəm-zəm, 
Şair ruhum dəm... 
Duyan varmı görən? 
Varsa - xeyli kəm... 
Düşünürəm hərdən: meydanda təkəm 
Mənə soyuqdur 
Ölmüşəm, ortadan götürən yoxdur. 
Gül təzə açmışdı, tezcə də soldu, 
Sərin meh, büllur şeh sanki yox oldu... 
Göy çəmənə xəstə bir kölgə qondu, 
Soyuq yellər əsdi can otağımda. 
Meh saçımda dondu, 
Şeh ayağımda. 
 
Səma buludludur, 
İşıq qaramtıl. 
Sürünə-sürünə əriyir kölgəm, 
Başını bulayır qəmli qərənfil... 
 
Təsadüfi deyil ki, biz burada şairlə, daha doğrusu, lirik mənlə başını bu-
layan qəmli qərənfilin obrazını bir-birinə qovuşmuş halda, onları bir ruhda, 
bir canda gördük. Biz bəzən şairin uğurunu tamam başqa-başqa məqamlarda 
axtarırıq. Bu qovuşmanın özü şairin tapıntısı və uğuru deyilmi? 
31 
 
* * * 
Bizim ədəbi qəhrəmanımız və elə bugünkü mənəvi ədəbi mühitimizdə 
kifayət qədər yeri olan H.İsaxanlı etiraf edək ki, bir gözəl şair kimi artıq 
özünütəsdiqə nail olmuşdur. 
Ümumiyyətlə, tarixən görmüşük, inanmışıq ki, şair stereotip - şablon 
adamı deyil. Şairin sözün həqiqi mənasında, ona güc bəxş edən ilahi bir şəh-
pəri var. Və H.İsaxanlının da istər "Təzadlar", istərsə də "Ziyarət" kitabla-
rında bu ilahi şəhpərin gücünü hiss etməmək mümkün deyil. Ən başlıcası, 
ona görə ki, müəllif yaratdığı söz-sənət arenasında yaddaş mexanizminin 
gücünü qaytarmaq istəyir. Bu yaddaş mexanizmi nəyi qaytarmalıdır? Kənd 
idilliyası - əlbəttə, kəndi idealizə etmədən kəndin kənarındakı bulağın başına 
yığılan qızların şaqraq gülüşləri ilə müşayiət olunan axşam görüşləri, sə-
həngləri doldurub çiyinlərinə aşıran qızların təkəbbürlü, iddialı yerişləri... 
kənd, doğmalar, evlər, bulaqlar, cığırlar, ətrafı meşələrlə əhatə olunan xatirə 
yerləri - bütün bunların hamısı bizim bugünkü mənəvi dünyamızda axtardı-
ğımız həsrətlərin son ucları deyilmi? Gəlin, həqiqətə tapınaq, H.İsaxanlı 
"Ziyarət" kitabı ilə bizi hara çağırır? Doğrudanmı Məkkəyə, Mədinəyə, Kər-
bəlaya çağırır? Mən qətiyyən mənəvi-dini, psixoloji durumda bu yolun ək-
sinə deyiləm. 
Amma sənətkar üçün, poetik ruhun hakimliyini duyan adam üçün ən 
böyük ziyarət yeri özünün dədə-baba yurdudur, xatirəsində canlanan bulaq-
dır. O yerə qayıtmaq, o yerin hiss və həyəcanlarını yaşamaq, əslində, ən bö-
yük ziyarətdir. Bu gün Azərbaycan ədəbi-mənəvi mühitində fikir döyüşlə-
rinə şərait yaratmaq üçün, yaxşı mənada fikir və düşüncələri çulğaşdırmaq 
üçün, qarşılaşdırmaq üçün ziyarət adı ən gözəl "bəhanədir". 
Həqiqətən də dünya, cəmiyyət, sənə həyatı bəxş edən ilkinlik, doğmalıq 
haqqında ən səmimi duyğularla necə danışmaq mümkün ola bilər? Yalnız o 
zaman mümkün ola bilər ki, sən bütün çətinlikləri, bütün mənəvi ziddiyyət-
ləri özünün daxili dünyanda həzm edə biləsən. Ümumiyyətlə, ziyarətin ma-
hiyyəti fikirdə və düşüncədə doğulduğun yerin, yurdun mənəvi dünyasını 
axıracan yaşamaq gücündədir. Budur dünyanın, budur ədəbi sözün mənəvi 
sərhədləri! Ümumiyyətlə, ziyarətin mənəvi mahiyyəti çox vaxt qədərincə 
anlaşılmır. Amma ən müqəddəs ziyarətlər çox vaxt özünün istək və arzulara 
uyğun olaraq missiyasını yerinə yetirib. Ən başlıcası, istər məkan baxımın-
dan, istər də mənəvi-psixoloji baxımdan ziyarət o vaxt kamil hesab olunur 
32 
 
ki, ziyarət edənin məmnunluğu duyulur. H.İsaxanlının "Ziyarət" poeması 
özünün siqlətinə görə, mənəvi əhatə dairəsinə görə tam əsas verir ki, bu əsər 
elə "Ziyarət" adlansın. Bizim mənəvi mühitimizdə mübahisələr, tərəddüdlü, 
ziddiyyətli görüşləri ilə toqquşan adamlar az deyil. Ancaq H.İsaxanlı Azər-
baycanın görkəmli riyaziyyatçı alimidir, sözün həqiqi mənasında, böyük 
təhsil təşkilatçısıdır. Ümumiyyətlə, qabaqcıl pedaqoji fikir tarixi ilə kifayət 
qədər tanış olmayan adam belə bir universiteti yarada bilməzdi. Ona görə ki, 
universiteti yaratmaq, ona rəhbərlik etmək çox böyük risk və yüksək mənəvi 
potensial tələb edir. H.İsaxanlı isə təkcə şair olmaqdan başqa, XIX əsrin rus 
mənəvi mühitinin fəlsəfi mahiyyətini axıracan dərk etmiş, XIX-XX əsr 
Avropa və dünya ədəbi-mənəvi mühitinin təlqin elədiyi əsas ideyanı özünün 
yaradıcılığında, xüsusilə, poetik yaradıcılığında göstərən və təsdiq edən bir 
tədqiqatçıdır. 
H.İsaxanlı istər tədqiqatlarında, istərsə də publisist düşüncələrində şair-
dir. Çünki o, hissləri ilə danışan müəllifdir. İstər "Təzadlar", istərsə də "Zi-
yarət" kitablarında biz H.İsaxanlını özünün fərdi düşüncələri ilə cəmiyyətin 
mənəvi arenasını uyğunlaşdırmaq istəyən bir müəllif kimi görürük. H.İsa-
xanlının ən böyük uğuru və estetik tələbi bundan ibarətdir ki, o, cəmiyyəti 
özünün arzuladığı kimi görmək istəyir. Bu məsələdə onun bir sənətkar kimi, 
bədii cəhətdən ədəbi uğuru kimi, qiymətləndirə biləcəyimiz misraları ədə-
biyyatın öhdəsinə düşür. Hər halda, H.İsaxanlı sağlam, estetik qayəsinə görə 
(Dədə Camal), sözün həqiqi mənasında fərqlənən və təqdiredici qiymətini 
almağa layiq olan bir sənətkardır. Ona görə ki, o, ürəyi ilə, qəlbi ilə tənha 
qalmağı bacarır. Dünyanın, həyatın şəxsin mənəvi aləminə təsir gücünü görə 
bilir. "Bu nə sevgi, nə fəlsəfə?" şeirinə diqqət edək: 
 
Məğrur idim, 
Əyilmirdim. 
birdən-birə dizə gəldim. 
Səni görmək istəmirdim, 
Dözəmmədim, 
Xəyalımda sizə gəldim. 
Bu nə sevgi, nə fəlsəfə? 
Sevməyənlər kef-damaqda. 
Mənsə səni sevə-sevə 
Gözə gəldim?! 
33 
 
O zaman ki 
Düşdüm məhəbbət toruna - 
Yadındamı hüzuruna 
Bir qara saç təqdim etdim?! 
Əvəzində sən nə etdin? 
Saçlarıma dən gətirdin. 
 
Vüqardan əyilməz idim, 
İçimdəydi bütün dərdim. 
Birdən-birə 
Taqətdən düşdüm, əyildim, 
Başıma duman gətirdin, çən gətirdin. 
Vallah, billah, 
Başqa səbəb görəmmirəm, 
Məni dizə sən gətirdin. 
 
Bu güc isə o qədər həssas, o qədər vüsətlidir ki, orada biz nəinki bir şai-
rin dünyasını görə bilirik, eləcə də, ümumiyyətlə, şairlə həyatın, şairlə dün-
yanın arasındakı təzadı görə bilirik. 
Dədə Camal - fəlsəfə elmləri doktoru, professor Camal Mustafayev 
H.İsaxanlının poetik örnəkləri ilə bahəm, "Ziyarət" poeması haqqında təsa-
düfi söz açmır. Onun danışmaq istədiyi, aşkarlamaq istədiyi mətləblər əslin-
də, əsərin özündə bütövlüyü ilə görünür. Biz də bu yöndən Dədə Camalın 
mənəvi dünyasına hörmət əlaməti olaraq H.İsaxanlının poetik örnəklərini 
kifayət qədər qədərincə anlamağa çalışırıq. Və bu örnəklərdə səmimiyyəti 
duyuruq. 
H.İsaxanlı, siz kimsiniz? İndi bu suala özünüz cavab verin. Elmlər dok-
toru, professor kimi, riyaziyyat elmləri üzrə görkəmli mütəxəssis kimi, şair 
kimi, təhsil təşkilatçısı kimi Siz Azərbaycanda məşhursunuz. Bizim 
qiymətləndirdiyimiz Sizin çox böyük mənəvi aləminiz, şairlik dünyanızdır. 
Əgər rəva bilsəniz, dünyanın bütün riyaziyyatçılarından və Azərbaycanın ən 
görkəmli pedaqoq alimlərindən təmənna edərdik ki, sizi bizdən almasınlar. 
Sadəcə, tərifsiz, titulsuz, sıravi bir qələm adamı olaraq Azərbaycanın 
iddiasız bir şairi olaraq sizi görək. Budur bizim istəyimiz. 
34 
 
Ancaq daha geniş planda cavab veriləsi suallar var: Dədə Camalı "Ziya-
rət"də müşayiət edən hansı duyğulardır? O, hansı hisslərin təsiri altında "Ata 
ocağı"na gəlib çıxır?.. Bu ziyarətin ata ocağında görünən və görünməyən 
hansı tərəfləri var? 
H.İsaxanlının "Ziyarət" poeması bir çox ədəbi-bədii məziyyətləri ilə 
diqqəti cəlb edir. Ümumiyyətlə, yaddaşa qayıtmaq, yaddaş fenomeninin əsa-
sında müəllifin tarixi-mənəvi gerçəkliyi sözə gətirmək, obrazlar yaratmaq 
ənənəsi tarixən mövcud olub. Biz bu ənənənin köklərini, izlərini qədim türk 
mənbələrində, "Şu" dastanında, "Dədə Qorqud kitabı"nda, Nizamidə, klas-
sik ədəbiyyatın çox dəyərli digər örnəklərində də görürük. Nizami öz qəhrə-
manlarının taleyini həll edəndə özbaşına qərar çıxarmır. Mütləq daha əv-
vəlki keçmişlərə müraciət edir. Gəncliyində müşahidə etdiyi hadisələri yada 
salır, doğma yurdunu, Gəncə zəlzələsini, Bərdənin vəsfini - bütün bunları 
yaddaş fenomeninin təsiri altında qələmə alır. Mübahisəyə ehtiyac yoxdur 
ki, yaddaş fenomeninin ali obrazını məktəb səviyyəsinə qaldıran, altmış ilə 
yaxındır ki, Azərbaycan, İran, İraq, Anadolu, Dərbənd, Borçalı, Göyçə əra-
zilərində yaşayıb, qələm sahibi olan şairlərin (müəyyən mənada, həm də na-
sirlərin) yaddaş fenomeninə müraciət edən çox böyük nəsillərini bu məktə-
bin təsiri altına almışdır. Şəhriyar düsturu ilə, Heydərbaba ruhu ilə yazılmış 
əsərlərin dəqiq sayını bu gün bilən yoxdur. İraqdan Əlbüllətif Bəndəroğlu və 
onun "Yurt" dərgisi ətrafında birləşən çoxlu sənətkarlar "Heydərbabaya sa-
lam" poemasına nəzirələr yazmışlar. Cənubi Azərbaycanda da şairlər onun 
səsinə çox böyük hiss və duyğu ilə cavab vermişlər. 
Bu günə qədər Cənubi Qafqaz əhatəsində olan azərbaycanlı şairlər də 
"Heydərbabaya salam" kitabxanasına özlərinin zəngin töhfələrini vermişlər. 
Çox böyük məmnunluq hissi ilə qeyd edərdim ki, bu sətirlərin müəllifi 
olaraq mən də "Bir Xələfli var imiş" adlı əsərimlə o möhtəşəm "salam" 
qarşısında mənəvi borcumu verməyə çalışmışam. Təəssüflə bunu da 
deməliyəm; Şəhriyar düsturundan istifadə ilə yazılmış "qrafoman" əsərlər 
də az deyil. Bunu da təbii qəbul etmək lazımdır. Hər kəs yaddaş feno-
meninin ecazkar sarayına özünün istedadı, düşüncəsi və təxəyyülünün 
imkan verdiyi güclə daxil olur. Son vaxtlar yaddaş fenomeninin təsiri altın-
da yazılmış Şəhriyar ənənəsini yalnız mənəvi olaraq qəbul edib özünün ori-
jinal forması ilə diqqəti çəkən çox maraqlı əsərlər yaranmaqdadır. Xalq şairi 
Nəriman Həsənzadənin "Poylu beşiyim mənim" eposu, Hafiz Rüstəmin "Ba-
35 
 
kıdan Yardımlıya səyahət" yaddaş poeması, bu sıradan heç şübhəsiz, çox də-
yərli yerlərdən birini tutan H.İsaxanlının "Ziyarət" poeması ədəbi-bədii də-
yərinə, "sağlam-estetik əsaslarına" görə yaşarılıq haqqı qazanacaq, zaman-
zaman müəllifinə şöhrət qazandıracaq əsərlərdəndir. "Ziyarət" yolunda kimi 
görürük? Ömrün ekvator xəttinə çatmış, alim kimi şöhrətlənmiş, müasirləri 
arasında sağlam, mənəvi ölçüləri ilə tanınan bir ziyalı, incə, kövrək qəlbli 
bir şair yaşına görə çox erkən eynək taxmış, yurd həsrətlisi uşaqlığında və 
yeniyetməliyində, uzaqda - Vətənin qıraqda qalan yerlərində onu çağıran 
xatirələrin arxasınca ata ocağına dönür. Bütün hadisələrin mahiyyəti də elə 
bu dönüşlə bağlıdır. O, kimi görür, kimləri yada salır, həmin uşaqlıqda və 
yeniyetməlikdə qalmış cığırları axtarmaq istəyir. Onun yaddaşını hansı "ti-
kanlar qanadır", o, hansı hisslərin təsiri ilə könül dünyasındakı kövrək 
hisslərin əsirinə çevrilir? 
Məlumdur ki, "Ziyarət"də insan özünü ruhi-mənəvi aləmdə hiss edir. 
Demək olar ki, müəyyən mənada, gerçəklikdən təcrid olunur. Özünə qapan-
ma, hətta yaşını unutma, həmin yerlərdəki yaşın çağlarına qayıtma burada 
əsas şərtdir. Həmin o erkən yaşlarından dünya işığını ona qaytaran şəffaf ey-
nəyinin arxasından boylanan gənc - əslində, eynəkli adam - o adam ki, indi ki-
fayət qədər ömür yolu keçmiş, həyatın ağırlıqlarını çiyinlərində duyan bir zi-
yalı özü yurd atasına çevrilib. Amma bu yerə, bir yurda bir uşaq kimi qayıdır. 
Elə öz-özünə pıçıltılarla danışır. Və danışa-danışa özünün ata ocağına 
qayıtma hissinə görə məmnunluğunu da bildirir. Bəli, o, şükranlıq içindədir. 
Çünki "doğulduğu, boy atdığı /gecələrlə sevdalaşıb/, səhərləri oyatdığı" ye-
rə qayıdıb. "Şükür, gəldik kəndimizə" lirik lövhə həmin qayıdışın ilk ad-
dım səslərini kövrək misralarla çatdırır: 
 
Doğulduğum, boy atdığım, 
Gecələrlə sevdalaşıb 
Səhərləri oyatdığım, 
Doğma eldə, obadayam. 
Qəribədir, köhnə adam... 
Sanki əski zamanları, 
Açılmayan dumanları 
Yarıb gəlmiş səs-sədayam, 
Gəzəyən ruhlara tayam. 
36 
 
Doğrudur, xatirələrlə Yaddaş Sahibinin arxasında az qala qırx illik bir 
məsafə var. Elə ona görə də özünü "köhnə adam" adlandırır Yaddaş Sahibi. 
Və sanki ən qədim zamanları, sıx-sıx dumanlıqları yarıb gəlib - təsəvvürün-
dədir. Və o, həmin anlarda özünü sanki cismən hiss eləmir. Xəyal quşu ki-
mi, can quşu kimi, başqa sözlə, ruh kimi səsə, sədaya çevrilib özünün azad-
lıq qanadları ilə yaddaşın göstərdiyi hər yerdə və hər zaman olmaq qüdrətin-
dədir. Hər yerdə və hər zaman mövcud olmaq gücü mifoloji, mənəvi düşün-
cədə tanrılara xas keyfiyyətdir. Amma ruhların da belə bir haqqı var. Və bu 
mənada, həmin köhnə adamın özünü gəzəyən ruhların biri kimi duyması 
bizə qəribə gəlməməlidir. 
"Ziyarət"in başlanğıcında bir ozanlıq mahiyyəti də duyulur. Uşaqlığını, 
gəncliyini bir yuxu kimi xatırlayan Yaddaş Sahibi asta-asta könül sazını çal-
maqdadır. Yaddaşın titrək barmaqları mizrabı simlər üstündə gəzdirir. Ta-
zanə simlərə dəydikcə həzin səslər eşidilir. Bu, köhnə havadır, bəlkə də, 
çoxları unudub, bəlkə də, onun tay-tuşları bu geniş dünyanın müxtəlif tərəf-
lərinə səpələnib. Bu havanı unutmasalar da bəlkə, heç ziyarətə gəlmək im-
kanları yoxdur. Onsuz da ziyarət arzulayanların hamısı öz ziyarətlərini ger-
çəkləşdirə bilmir ki: 
Dindirərəm pərdə-pərdə, 
Ötən günün havasını. 
Həzin-həzin nəğmələrdə 
Tapdım ruhun sevdasını. 
 
Və bu həzin sədalar altında Yaddaş Sahibi axtardığı ruhun sevdasına 
qovuşur. Amma asanlıqla yox, həzin-həzin nəğmələri oxumaqla, özünün 
ecazkar, qeyri-adi sədaqətini təsdiq etməklə və bu sədaqətin təsiri altında 
həmin sevdanın vüsalına çata bilir. İndi onun hakimi mənəvi aləminə hökm 
edən duyğularıdır. Bu hakimin sualına cavabında isə onun bircə sözü var: 
axı sevgi özü də bir ibadətdir: 
 
Duyğu hakim oldu bizə, 
Sevgi özü ibadətdir. 
Şükür, gəldik kəndimizə, 
Bu, nə gözəl ziyarətdir! 
 
37 
 
İndi o, fəxr edə bilər. Çünki bu müqəddəs ziyarətin müsafiri, bu gözəl 
ziyarətin ibadətçisi gəlib ziyarət yerinə çatıb. Bu ziyarət yeri onun doğul-
duğu kənddir. Nə qədər əziz, nə qədər doğma, nə qədər kövrək bir aləmdir. 
Sanki özünü ərşi-əlada hiss edir, ayaqları yerə dəymir. Axı bayaq demişdik, 
o, özü elə bir ruhdur. Və artıq çoxdan bu gerçək dünyadan qopmuş və daha 
gerçək dünyanın və daha əbədi dünyanın sakini olan ruhların arasındadır. 
Amma hər şey ona tanış gəlir. Elə bil ki, elə dünən çöldə, çəməndə qo-
yub getdiyi gülləri görür. Göy otların arasında ona tanış gələn, yadından heç 
vaxt çıxmayan, ilk dəfə adını böyüklərin dilindən eşitdiyi cincilimin, əmə-
köməcinin, quşəppəyinin, gülxətminin, çobanyastığının, yarpızın, dağnanə-
sinin, sularda bitən acı qıcının... səhər mehi altında titrək çöhrələrinə baxır. 
Elə qoyub gəldiyi evlərin də damı-divarı ona yad deyil. Bir sözlə, burada hər 
nə varsa, oddan tüstüyəcən ona doğmadır: 
 
Güllər tanış, qoxu tanış, 
Göy otların çoxu tanış. 
Ocaq tanış, tüstü tanış 
Kəndin altı, üstü tanış... 
 
Bu altı-üstü tanış olan, onu doğmalıqla qucağına çəkib saçlarına əl çə-
kən, qabarıq eynəyinə ehtiyatla əlini toxunduran duyğular Yaddaş Sahibini 
əzizləyir. Amma yenə onu fikirli görür, amma yenə onu qayğılı görür. Və 
elə Yaddaş Sahibi yəqin ki, bu duyğuların təsiri altında özünə suallar verir: 
 
Bəs nədən qərib kimiyəm, 
Yenə yol çəkir gözlərim? 
Niyə belə kədərliyəm, 
Pərişandır nəğmələrim? 
 
Həzin nəğmələr isə ozanın - Yaddaş Sahibinin dilindən çağlamaqdadır. 
Onun yaddaşı düşüncələrini bir axara yığa bilmir, çox dağınıqdır. Axı bir-
dən-birə o, sel kimi axıb gələn xatirələrin arasına düşür. İndi onları bir-bir 
sapa düzməlidir. Ümumiyyətlə, epos xalqın yaddaşında minillərlə yaşayan 
tarixi-mənəvi sərvətin müəyyən ahəngə, məntiqi ardıcıllıqla düzülüşüdür. 
Və ozan da əslində, xalqın əvəzindən o nəğmələri oxuyur. Sanki xalq öz 
yaddaşının ahəngini ozana vermiş olur. 
38 
 
 
 
Atadan gələn yol 
 
 
 
 
 
 
 
 
Beləliklə, qayım-qədim ozanın - Yaddaş Sahibinin duyğular aləmində 
birinci onun böyükləri yada düşür. Və elə beləcə də göstərir: "böyüklərim 
yada düşdü". Böyüklük anlamı burda qoşa çalar mahiyyəti daşıyır. Bi-
rincisi, əlbəttə ki, mənəvi böyüklükdür. Bu birinci anlam düzgün yol gös-
tərən, özü haqqın, həqiqətin yolunda olan böyükdür. İkinci anlam isə o bö-
yüklüyün mahiyyətini kəsb edir ki, bunun arxasında baba-nənə, ata-ana, 
kənd müdrikləri, aqillər dayanır. Və həm də o adamlar dayanır ki, onlar artıq 
tarixin bir parçasıdır, hansı əməlləri isə yadda qalandır, yaddaşda yaşayan-
dır. Kimdir onlar? 
Ömrümüzdən keçən illər, 
Bəhsə girdi xeyirlə şər. 
Əyrilərə baş əyməyən 
Doğru yolda oda düşdü. 
"Oğul, haqqa sığın" deyən 
Böyüklərim yada düşdü, 
Canım yenə oda düşdü. 
 
Böyüklüyün birinci anlamdakı mahiyyəti elə ilk misralardaca özünü 
göstərir: "Oğul, haqqa sığın" nəsihəti oğulun - Yaddaş Sahibinin əslində, 
ömür kitabı olub. Bütün ömrü boyu bu nəsihətin və vəsiyyətin düsturu ilə 
yaşadığı üçün qazandığı bütün uğurların əsas güc mənbəyini də elə bu sağ-
lam düsturda görər. Yada düşən həmin böyüklərdir. O böyüklər ki, cəmiyyət 
uzun illər repressiya tufanlarından üzü bəri onların ağrısını yaşayıb. Cəmiy-
yətin rəngi, daxili-mənəvi siması bu böyüklərin xarakteri, təbiəti ilə forma-
laşırdı. Bütün varislik ənənələri, əlaqələr, qırılmaz bağlar, ən yaxşı mənəvi 
39 
 
genlərin nəsillərdən-nəsillərə ötürülməsi bu böyüklərin cəmiyyətdə mövcud-
luğu ilə mümkün ola bilərdi. Yaddaş Sahibinin canını yenə oda salan elə bu 
dərdlərdir. Mahiyyətcə, repressiya tufanlarının kökündən qoparıb aparmağa 
çalışdığı və bir çox hallarda nail olduğu (N.Nərimanov, H.Cavid, M.Müşfiq 
və başqalarının nəsillərindən bir kimsə qalmayıb) həmin mənəvi gen sahib-
ləri yaşasaydılar bu gün Azərbaycanın mənəvi siması daha zəngin olardı. 
Söhbət kimdən gedir? Yaddaş Sahibi elə buradaca atasının ən xarakte-
rik cizgilərini xatırlayır: 
 
Atam comərd bir insandı, 
El-obaya yaraşandı- 
Ağlı iti, qəlbi yumşaq, 
Tez yetişdi, tez də yandı. 
Bəzən tale haqqı dandı- 
Ağrı çəkdi neçə uşaq 
Ruzgarı sərt, qəlbi yumşaq. 
 
Mən ən kəskin, sərt mövqeli müsahiblərimlə razılaşa bilmərəm, əgər 
desələr ki, burada Şəhriyarın təsiri yoxdur: 
 
Mənim atam süfrəli bir kişiydi, 
El əlindən tutmaq onun işiydi. 
Gözəllərin axıra qalmışıydı, 
Ondan sonra dönərgələr döndülər, 
Məhəbbətin çıraqları söndülər 
 
Yaddaş Sahibi də atasının comərdliyini, elə-obaya yaraşan olduğunu, iti 
ağıl sahibi olmaqla bərabər, həm də onun çox qəlbi yumşaq bir insan oldu-
ğunu xatırlayır. Təəssüf ki, o, tez yetişib, tez də yanıb. Təəssüf doğuran, acı 
kədərlə xatırlanan doğruların yanmağını elə belə xatırlamaq olar və özü də 
yana-yana. 
Zaman, siyasi rejimlər burada tale obrazı ilə görünür. Bu qəddar hakim 
haqqı danır və bu haqqı danmaqla bərabər neçə uşağa ağrı bəxş edir. Bəli, 
onların kövrək aləmləri sərt rüzgarın məngənəsi arasında öz əzablarını ya-
şamaqda olurlar. 
40 
 
Burada bütün aydınlığı ilə görünən ən dəqiq cizgilərlə verilmiş atanı biz 
yalnız Yaddaş Sahibinin cismani atası kimi qavramırıq, onu həm də tarixdən 
gələn bir ata kimi görürük. Tarixdən gələn atanın obrazı bu gün necə qavra-
nılır?.. 
Fəlsəfə elmləri doktoru Camal Mustafayevin təbirincə desək, ən mü-
qəddəs ziyarət yeri ata ocağıdır. Niyə məhz ata ocağı? Professor  
"Bir zamanlar milli düşüncəmizdə müqəddəs sayılan ata ocağı anlamı 
indi yaddaşdan sıxışdırılıb. Yeni nəsil, əslində, bu xüsusda təsəvvürə 
malik deyil, ancaq sınanmış gerçəkdir - yurd yaddaşı, Vətən hissi 
həmin ilk başlanğıcdan nəşət edir"1  
qənaətindədir. Göründüyü kimi, müdrik alim əslində, Vətən hissinin, yurd 
yaddaşının bir-birinə qovuşmuş və bir-birilə sıx əlaqədə olan iki anlamın - 
ata və ocaq obrazlarının vəhdətində təzahür etdiyini təsdiqləyir. Bəli, ata və 
ocaq obrazları birləşəndə daha möhtəşəm, daha zəngin yaddaş obrazını 
yaradır. Əvvəlcə ata mahiyyətinə diqqət edək. Əvvəla, onu qeyd edim ki, ata 
adı ilə bağlı çoxlu onomastik adlar "Ata"nın zəngin tarixi-mənəvi keç-
mişindən xəbər verir. Belə adlar Qarabağ ərazisində də tarixi abidələrin ün-
vanı olaraq bu gün də mövcuddur. Bir daha suallara qayıdaq: Qədim türk 
mənbələrində və bu mənbələr əsasında təsdiqlənən qədim türk düşüncəsində 
ata kimdir? Onun hansı tərəfləri var? Ən diqqətçəkən mənbələr atanı necə 
xarakterizə edir? Mən bu barədə fikrimi artıq bir dəfə - "Yaddaşa aparan 
yollar" (məktub-roman) adlı ədəbi düşüncələrimdə yazmışam:  
"Birinci münasibət bildirdiyimiz atanın kimliyi, təbiəti şamanlıq ruhu 
ilə bağlıdır. O, ata bizi əcdadlarımıza nə qədər bağlayırsa, gələcəyimi-
zə də o qədər bağlayır. Sanki əzəlimiz və axirətimiz bu ata mahiyyə-
tindən keçir. Ata keçmişlə gələcəyi bir-birinə bağlayan düşüncə kör-
püsü yaradır. Bu obrazın əzəməti, ruhu məhz bu cür yanaşma ilə daha 
yaxşı qavranıla bilir, daha asan dərk olunur. 
Qədim türk düşüncəsində ata kimdir? Bu suala cavab vermək üçün 
yenə mifik anlama qayıdaq:  
"ATA - Mifoloji düşüncədə axirət dünyası, yer stixiyası və bu mənada 
da əcdadlar dünyası ilə bağlanır. Çünki mənəvi-ruhani yaradıcı olan 
"Ata"nın başlanğıcındakı bir funksiyası da əcdadlar dünyasına qırıl-
                                                 
1 C.Mustafayev. "Ata ocağı".  "Xəzər Xəbər" jurnalı,  2010 Noyabr ,  № 290, s.26. 
41 
 
maz tellərlə bağlı mərasim hamısı obrazına aid olmağı idi. Yəni "Ata" 
axirət dünyası ilə, axirət dünyasının sakinləri olan varlıqlarla bağlılıq-
daydı. "Ata" adı özlüyündə əcdad haqda təsəvvürlərə açıq-aydın işarə 
edir. "Ata" obrazında mədəni qəhrəman, bəlli bir ölçüdə də demiurq 
cizgiləri aydın sezilir. Axirətlə bağlandığından "əcdad" inisiasiya ak-
tındakı hami (əcdad şaman) ruhunun eynidir. Təsadüfi deyil ki, sonra-
lar xalq inanclarındakı ilk türk övliyaları da çox zaman elə bu adla 
adlandırılmışdır. Xızır peyğəmbərin müqəddəslik bəxş etdiyi "Həkim" 
adlanan Süleyman Bakirqanı isə öz əsərini məhz onun haqqında 
dediyi: "Xızır İlyas atam var" - sözləri ilə başlayır. 
Ata bəlalardan qoruyan, hifz eləyən ruhdur. Qırğız Ata qırğız elini və 
b. qoruyan ruh olduğu kimi. Türk etnik-mədəni ənənəsində mifoloji 
zəmində təşəkkül tapan və mədəni qəhrəman, ilkin əcdad, eləcə də 
mərasim hamisi olaraq səciyyələndirilə bilən Qorqut Ata, İrkıl Ata və 
daha neçə obraz var ki, bu adla birgə anılır. Qaraimlərin dini-mifoloji 
görüşlərindəki qoruyucu ruhlardan biri də Karqıl Ata adında mifoloji 
varlıqdır. Xarəzmdə şiələr axırıncı imamına həsr olunan ibadətgah 
Qaib Ata adını daşıyırdı. Teleutlarda isə yeraltı dünya ruhlarından 
olan Erlikə böyük sayğı əlaməti olaraq "Atam" (adam) deyərdilər. Sa-
yaq miflərinə görə də Erlik xanın bir adı "Ada" (ata)dır. 
Müqəddəslik haləsinə bürünüb xalq arasında böyük ehtiram qazanan 
ulu ozanlar, qamlar da bu "ata" adını daşıyırdılar. Sonralar xalq su-
filiyi ruhunda şeirlər yazan Ata ünvanlı sufiləri isə əski baxışların 
davamçıları saymağın mümkünlüyü haqda fikir bu mənada özlüyündə 
elmi əsasdan məhrum deyil. Yəni türklər içərisində sufilik bir axın ki-
mi gücləndikcə şeyxlərə (şıxlara), hikmət sahibi olan şəxslərə, kəra-
mət sahibi övliya dərvişlərə də "Ata" adı verilməyə, məs., Çoban ata, 
Mənsur Ata, Hakim Süleyman Ata, Zəngi Ata, Dəmirçi Ata... deyil-
məyə başlanmışdı. 
Türk "ata" anlayışının onun müqəddəsliyindən gələn "əcdad ruhu", 
"övliya" məzmunu vardı. Türküstanın müxtəlif bölgələrində, qırğız 
çöllərində Övliya Ata kimi coğrafi adlar oralarda qəbirləri olan türk 
övliyalarının adları ilə bağlıdır. Yer adlarında isə həmçinin "pir, 
ocaq", anlamı daşıyır. "Baba" kimi "Ata" ünvanı bəzən ulu dağların 
adlarında da işlənə bilmişdir. Əbülqazi Bahadır xan (XVII əsr) "Türk 
şəcərəsi" əsərində yazır: "Türk xalqı əziz adamlarına "ata" deyir; mə-
sələn, Həkim Ata, Seyyid Ata". 
42 
 
"Ata" adını daşıyan varlıqların bilici olmaları onların qeyb aləmi – gö-
rünməzlər dünyası ilə bağlılıqlarından gəlir. Kökündə "ata" məfhumu 
dayanan "ata-saqun", M.Kaşqari "Divan..."ında "həkim, hikmət sahibi, 
müdrik, bilici" kimi mənalandırılır. 
"Saqun" isə karluqlarda "qam" demək idi. Maraqlıdır ki, Atillanın qur-
duğu Hun dövlətində də "Ata-kam" bir bilgə - müdrikin adıdır"1. Yeri 
gəlmişkən, ata obrazının müqəddəsliyini tarixi abidələrdə, qədim türk-
alban məbədlərində qoruyub saxlayan toponimik adlara bizim 
Cəbrayıl rayonunda da rast gəlinirdi. Cəbrayıl ata, Çomaq ata, Tumas 
ata, bəlkə də, hansısa bir mahiyyəti ilə elə bu adlarla səsləşən Gordu 
baba... ata adı ilə bağlı belə müqəddəslik məkanları Orta Asiyada, Ön 
Asiyada və Kiçik Asiyada da çox yayılmışdır. Bir sözlə, qədim türkün 
tarixini yaşadan möhürlər kimi zamanlar keçərək, qəddarlıq mühari-
bələrinə qarşı döyüşərək tarix yolunda qalib çıxmış adlar kimi etnosun 
ruhunu özündə yaşadır"2.  
"Ziyarət" isə davam edir. Daha doğrusu, bu ziyarət elə atanın adından, 
onun yaddaşdakı obrazından, mənəvi dünyasından başlanır. Sanki ata illər 
boyu gözlədiyi günə - işıqlığa indi çıxıb. Həsrət çəkən Yaddaş Sahibi də 
tarixin çox böyük, yarım əsrlik bir mərhələsini zirvədən-zirvəyə çatan ayaq-
ları ilə keçə bilib. Fikrimizin təsdiqi olaraq professor C.Mustafayev sözünə 
davam edir:  
"H.İsaxanlının yaxınlarda nəşr etdirdiyi "Ziyarət" poemasını oxuyan 
hər kəs buna bir daha inanır. Bu poemanı ata ocağı haqqında kədərlə 
sevincqarışıq xatirələri əsasında yazıb. Burda əks edilən əsas əhvalat-
ları yaxından izləmək, bunların mənasına varmaq oxucunu düşündü-
rür".3  
Yaddaş Sahibi böyük dərgahın qapısı ağzındadır. Bu qapıdan keçməklə 
o, bütün ağrı-acılarıyla bərabər, həm də ruhunu səfərbər edən, düşüncələrini 
müəyyən ahəngə, nizama tabe edən bir aləmə düşür. 
H.İsaxanlı "Ziyarət" poemasında artıq keçmişdə qalmış olan obrazlara 
daha hissiyyatla, daha emosional duyğularla müraciət edir. Şübhəsiz, onun 
artıq tarixə çevrilmiş olan obrazlara müraciətinin mahiyyətində bugünkü zi-
yalının, geniş mənada, bəşər nəsli qarşısında və əlbəttə, həm də mənsub ol-
                                                 
1 Cəlal Bəydili. "Türk mifoloji sözlüyü". Elm, Bakı, 2003, s. 46. 
2 Ə.Xələfli. "Yaddaşa aparan yollar"."Kövsər" nəşriyyatı . Bakı,  2011. 
3 C.Mustafayev."Ata ocağı". "Xəzər Xəbər" jurnalı, 2010 Noyabr , № 290, s.26. 
43 
 
duğu xalq qarşısında məsuliyyəti ilə bağlıdır. Borçalı son üç yüz ilə yaxın 
dövr ərzində bir çox tarixi təcavüzlərə məruz qalıb. Demək olar ki, Borçalı-
nın tarixi taleyi ilə hərbi güc sahibləri kefləri istədikləri kimi davranıblar. 
Qüdrətli Səfəvilər dövləti, orta əsr feodal çəkişmələrin qurbanı olduqdan 
sonra, böyük Osmanlı imperiyası Avropa müstəmləkəçilərinin təzyiqi altın-
da sarsıldıqdan sonra demək olar ki, Borçalının taleyi başlı-başına buraxıldı. 
Və təkcə Borçalının yox, Azərbaycanın bir çox ərazilərinin də. 
Rusiya imperiyası caynağını Şərqə doğru uzadırdı. Və artıq Qafqaz və 
bütün Azərbaycan onun pəncələri altında idi. Beləcə, Azərbaycan ərazilərin-
də yaradılan qonşu dövlətlər nəinki əraziyə yiyələndi, hətta onun tarixi, mə-
nəvi mədəniyyətinə sahib çıxmağa çalışdı. Qərbi Azərbaycan bütövlükdə 
daha uzaq gələcək üçün Qafqazda və Şərqdə jandarm olacaq riyakar erməni 
siyasətçilərinin ixtiyarına verildi. Dərbənd Azərbaycandan qoparıldı. Və bu 
sırada Borçalı da Vətənin qıraqda qalan yerinə çevrildi. Heç kimə sirr deyil 
ki, bu gün ən müxtəlif yollarla borçalıların torpaqları əllərindən alınır, Qara-
papaqlar dədə-baba torpaqlarında sıxışdırılırlar. Və demək, H.İsaxanlını yal-
nız nostalji duyğular deyil Borçalıya çəkən. Atasının, babasının, nənəsinin, 
ulu keçmişinin tarixini canlandırmaq istəyi ötəri bir həvəs deyil və yalnız 
poetik duyğularla bu hissi bağlamaq olmaz. Bu gün Borçalıda doğulub bö-
yümüş sənətkarların, ziyalıların - Xalq şairi Zəlimxan Yaqubun saza üz tut-
ması, Borçalının mənəvi simasını özündə əks etdirən poetik örnəkləri dilə-
ağıza çəkməsi Əməkdar memar, yazıçı-publisist, rəssam Ömər Qoçulunun 
"Nənəmin nağılı"nı yazması və təbii ki, bu yöndə H.İsaxanlının "Ziyarət"ə 
önəm verməsi yalnız ədəbiyyatla bağlı məsələ deyil. Bu, həm də xalqın real-
siyasi taleyi ilə bağlı məsələdir. Əslində, bu məsələdə insanın özünün şəxsi 
həyatını necə yaşaması, bu şəxsi həyatın özündə ictimai həyatı necə qavra-
ması, bir sözlə, insanın mübarizələrinin mahiyyəti cəmlənir. Bəli, insan hə-
yatının mənasını nədə görür? - sualına cavab vermək istəyən müəllif hələ 
"Ziyarət" poemasından çox-çox əvvəl yazdığı, yaratdığı şeirlərdə də bu sua-
la cavab verməyə çalışmışdır. Onun "Əl-ələ" adlı bir şeiri "Ziyarət" kitabı-
nın lap əvvəlində özünə yer alıb: 
 
Ömür var mənası - ye, iç, yat, 
Nə dərin həyəcan, nə fəryad. 
Sevdasız bir həyat - nə həyat?! 
44 
 
Bu şeir insan həyatının mənasını ehtiva edən, bəsirət gözü açıq olma-
yanların görə bilmədiyi tərəflərə işıq salır. Şeirin özündən də göründüyü ki-
mi, müəllif üçün həyatın mənası sevdalı yaşamaqla daha zəngin olur. Onun 
üçün nə dərin həyəcanların, nə də fəryadların olmadığı yerdə yaşanan həyat 
və yaxud, könül dünyası zəmanənin tufanları ilə üz-üzə gəlməyən insan üçün 
ömür yeməkdən, içməkdən və yatmaqdan başqa bir şey deyildir. Bəs bunun 
üçün nə etmək lazımdır? Bu suala da müəllif dəqiq və aydın cavab verir: 
 
Sizə bir söz deyim, nəhayət, 
Tutuşaq, a dostlar, əl-ələ. 
Keçməsək arzudan əmələ, 
Böyük bir təhlükə, qorxu var - 
Məhv olar, puç olar arzular. 
Könüllər coşub nəğmə deməz, 
Dünya biz deyənə bənzəməz. 
 
Təəssüf ki, müəllif "Ziyarət" kitabında toplanmış bir çox şeirlərinə tarix 
qoymayıb. Zənnimcə, şairin ən dəqiq özkeçmişi (həyat yolu, ömürlüyü, tər-
cümeyi-halı, avtobioqrafiyası) onun şeirləridir. Çünki şeirlər sanki insanın 
mənəvi aləminin ən dərin gizlinlərində qalmış sirlərini açır. Bu şeirin özü də 
göründüyü kimi, müəllifin "Əl-ələ" adlandırması təsadüfi deyil. Müəllif in-
san həyatının zənginliyini insanların bir-birində doğmalığında görür, bir-bi-
rini daha dəqiq, daha aydın başa düşməsində görür. Hiss olunduğu kimi, bu 
kiçik, poetik parçada müəllif hələ gələcəkdə tufan kimi üzə çıxacaq "Ziya-
rət"in həyəcanlarının ilk mərhələsini yaşayır. Başqa sözlə, "Ziyarət" kitabın-
da toplanmış şeirlər "Ziyarət"in yazılması üçün psixoloji hazırlıq mərhələsi-
ni öz üzərinə götürmüşdür. Elə ona görə də "Ziyarət"in ayrı-ayrı məqamları-
na aşkarlıq gətirdikcə, sanki ilk baxışdan "Ziyarət"ə dəxli olmayan, amma 
daha dərindən yanaşdıqda "Ziyarət"in əzəmətli ruhunu tamamlayan, onun 
mənəvi zənginliyini açmağa kömək edən belə şeirlərə də müraciət edəcəyik. 
Biz dünyanı necə görmək istəyirik və görmək istədiyimiz dünyanın mövcud 
durumunu necə görürük? Əslində, H.İsaxanlını dərindən düşündürən, onu 
həyəcanlandıran, onu insanlara üz tutmağa vadar edən bu sualların cavabın-
da gizlənən həqiqətdir. 
Şübhəsiz, müəllif öz məqsədini daha yaxşı çatdırmaq, ideyasını qabart-
maq üçün tarixi yaddaşdan qidalanan emosiyalarına da rəvac verir. Hisslə-
45 
 
rin, emosiyaların ideya ilə bağlı tərəflərini V.Q.Belinski çox böyük məharət-
lə göstərir. Şairin mənəvi aləmində bu əsas tərəflərin bir-birilə qarşılıqlı mü-
nasibətlərini açmaqla, müəllifin əsas məqsədə doğru hərəkətini aydınlaşdı-
rır. V.Q.Belinskinin fikrinə istinad edək:  
"Beləliklə, hər bir poetik əsər pafosun məhsulu olmalıdır, pafosla dolu 
olmalıdır. Pafos nəzərə alınmazsa, şairi əlinə qələm almağa nə vadar 
etdiyinin və ona bəzən çox böyük əsər başlamağa, bu əsəri qurtarmağa 
nəyin qüvvə və imkan verdiyini anlamaq olmaz. Buna görə də "bu 
əsərdə ideya vardır, bunda isə ideya yoxdur" təbiri o qədər də düz və 
müəyyən deyidir. Bunun əvəzinə "bu əsərin pafosu nədən ibarətdir?" 
yaxud, "bu əsərdə pafos var, onda isə yoxdur" təbiri daha müəyyən və 
dürüst olar. Çünki bir çoxları ideyanı bədii əsərdən başqa hər yerdə 
ideya ola bilən və bu əsərdə görmək istədikləri, lakin əslində, sadəcə 
olaraq, nəsihətçilikdən ibarət olan bir şeyi ideya kimi qəbul edirlər ki, 
bu şey də yoxsul formanın baxyalanması, şəlpə-şültəsi ilə birtəhər 
örtüldüyünə baxmayaraq, yenə də bütün çılpaqlığı ilə meydana çıxır. 
Pafos tamamilə başqa bir şeydir. Hər cür estetik duyğudan tamamilə 
məhrum olmaq lazımdır ki, soyuq, cansız bir əsərdə pafos artırasan, 
çünki belə əsərdə yağ suya necə qarışırsa, ideya ilə forma da eləcə bir-
ləşmiş olur və ya qara parça üzərində ağ sapla köklənmiş tikişə 
bənzəyir".1 
Göründüyü kimi, Belinski pafosu əsəri canlandıran, əsərə ruh verən, 
onu daha oxunaqlı edən bir əlamət kimi qavrayır. H.İsaxanlının "Ziyarət" 
poemasında həsrət motivlərinin yandırıcı cizgiləri keçmişin xatırlandığı an-
larda Yaddaş Sahibinin yaşadığı hisslər sözə çevrildikcə emosiyaları artırır, 
hisslərə, həyəcanlara çevrilir, oxucunu səfərbər edir. Onun köksünü qabar-
dır. Başqa sözlə, oxucunun yaddaşını təzələyir, oxucunun özünün oxşar 
duyğularını tərpədib oyadır, silkələyir, ona indiyə qədər yadına salmadığı, 
düşüncələrində təzələmədiyi duyğuları xatırladır. Təbii ki, bu əsər, bu hiss-
lər, duyğular, bu əlamətlər yoxdursa, onda əsər də cansız və soyuq olacaq-
dır. Belə məqamlarda Belinskinin qeyd etdiyi kimi, əsərin mahiyyəti ilə uy-
ğun gəlməyən, mənanı tamamlamayan, mənanı qabartmayan emosiyalar 
(tənqidçinin anlamında pafos) əsərdən kənar bir hiss olaraq qalacaqdır. Və 
onun heç bir təsiri də müşahidə edilməyəcək. Emosiyaların təsir gücünü 
                                                 
1 V.Q.Belinski."Rus ədəbiyyatı klassikləri haqqında". Bakı, 1954. s.96 
46 
 
yaxşı anlamaq və onun mənanı tamamladığını daha yaxşı başa düşmək üçün 
Yaddaş Sahibini "Ziyarət"ə aparan yolları dəqiq və düzgün müşahidə etmək 
lazımdır. Dədə Camal "Ziyarət"ə aparan yolları daha çox reallıqda görür. 
Onun nəzərinə görə və həm də çox doğru müşahidəsinə görə, əsəri yaradan 
əsas səbəb həyatla bağlıdır. Kökü həyatla bağlı olmayan əsər öz oxucusuna 
da təsir edə bilməz. Və yəqin ki, Dədə Camalın qeyd etdiyi kimi, həyatdan 
gələn təsir olmasaydı, heç "Ziyarət" də baş tutmazdı.  
"H.İsaxanlının "Ziyarət"i yazmasını şərtləndirən əsas səbəbdən başla-
yaq. Onun Xəzər Universitetinin rektoru vəzifəsində, ictimai fəaliy-
yətdə gərgin çalışdığını hamı yaxşı bilir. Bununla birlikdə tez-tez xa-
rici ölkələrdə ezamiyyətdə olur. Kəndimizə (Borçalının Qarayazı böl-
gəsinin Kosalı kəndinə) yalnız hərdən, imkan olanda gedə bilir. Doğ-
ma kəndinə gələndə sanki arzuladığı bir ziyarətgaha qovuşur. Bu ziya-
rətgahla bağlı yaddaşı yenə oyanır, xəyal dünyasında əziz xatirəsi ye-
nidən canlanır"1.  
Beləliklə, "Ziyarət"i yaradan səbəblər nə qədər tarixlə, keçmişlə bağlı-
dırsa, bir o qədər də Yaddaş Sahibinin bugünkü həyatı ilə bağlıdır. Keçmiş 
nə qədər mənaya və məqsədə xidmət edirsə, bugünkü həyat bir o qədər emo-
siyalara (tənqidçinin anlamında pafosa) qol-qanad verir. Hər bir müəllifin 
emosiyaları, duyğuları fərdi olduğu kimi, hər bir müəllifin yaratdığı əsərin 
də özünəxas, fərdi cəhətləri var. Bu, Yaddaş Sahibinin portretində daha ay-
dın, qabarıq duyulur. Biz burada H.İsaxanlının bir müəllif olaraq yaradıcılıq 
aləminin emosional çalarlarını nə qədər müşahidə ediriksə, elə bir o qədər 
də əsərin əsas qəhrəmanının daxili aləmini görə bilirik. 
Belinski fikrinə davam edir:  
"Böyük şairin yaratdığı əsərlər nə qədər çox və nə qədər müxtəlif olsa 
da, onların hər birinin həyatı, buna görə də öz pafosu vardır. Bununla 
bərabər, şairin bütün yaradıcılıq aləmi, onun bütün poetik fəaliyyəti də 
vahid bir pafosa malikdir ki, ayrı-ayrı əsərlərdəki pafosun bu vahid 
pafosa münasibəti hissənin tama olan münasibətidir, əsas ideyanın bir 
rəngi, onun başqa bir şəklidir, onun saysız-hesabsız cəhətlərindən bi-
ridir"2.  
                                                 
1 C.Mustafayev."Ata ocağı". "Xəzər Xəbər" jurnalı, 2010 Noyabr , № 290, s.26. 
2 V.Q.Belinski."Rus ədəbiyyatı klassikləri haqqında". Bakı, 1954, s. 97. 
47 
 
Zənnimizcə, burada bir şərtiliyi nəzərə almaq lazımdır. Belinskinin ya-
radıcılığında pafos anlayışı şairin hisslərini, duyğularını, başqa sözlə, emo-
siyalarını ifadə etdiyini... Görünür, Belinskinin vaxtında emosiya anlayışı 
daha çox pafos mahiyyəti ilə ifadə olunub. Yaxud bu ifadələrin mənaları o 
qədər yaxın olub ki, biri digərini asanlıqla əvəzləyib. H.İsaxanlının "Ziya-
rət"ində də əslində, şairin duyğulanmaları, Yaddaş Sahibinin keçmişə qayıt-
maq ağrıları elə onun emosiyaları ilə, hisslərilə görünür. Və bunun özü də 
"Ziyarət"in mahiyyətini daha qabarıq verməyə xidmət edir. Artıq dünyada 
tanınan bir alim kimi, sözü sevilən bir şair kimi, gur işığı ilə ətrafa nikbinlik, 
xoş əhval gətirən bir ziyalı kimi Yaddaş Sahibi yurda qayıtmaqla sanki keç-
mişə gəlir və o keçmişin özünü oyatmaq, o keçmişi yaddaşlarda bərpa etmək 
məqsədi daşıyır. Onun kövrək aləmi özünün uşaqlığına qayıtmaqla bahəm, 
həmin uşaqlıqda qoyub gəldiyi zamanın özünü bütün əlvan çalarları ilə göz-
lərimizin önündə canlandırır: 
 
Mən qapıya yetişəndə 
Qarşılardı nənəm özü. 
Qucaqlayıb öpüşəndə 
Nur saçardı qəmər üzü. 
Sinəsinə döyə-döyə, 
"Atam-anam sənsən" deyə, 
Dönə-dönə yalvarardı, 
Mələkmisal lütfü vardı. 
 
Burada biz kədərli bir hekayətin başlandığını hiss edirik. Ancaq məqsəd 
yalnız kədərli hekayəti yazmaq deyil, müəllifin məqsədi ötüb-keçmiş, az qa-
la yaddaşdan itməkdə olan mənəvi gücü qaytarmaq, bərpa etməkdir. Tarixi-
siyasi kataklizmlərlə dağılmış enerjini bir yerə toplamaq, insana güc verən 
əsas mənbələri aşkarlamaqdır. Hələ vaxtilə F.Köçərli də şairin əsas missiya-
sından danışanda bu məsələyə xüsusi diqqət verirdi. Akademik Bəkir Nəbi-
yev qeyd edir ki, F.Köçərli elə bir meyara əsaslanır ki, bu meyar yalnız bir 
müəllifə aid deyil. Bütün digər müəlliflərin də yaradıcılığına münasibəti əks 
etdirməkdədir. Beləliklə, F.Köçərlinin fikirləri indiki məqamda bizim də qə-
naətlərimizin tam doğru olduğunu təsdiq edir:  
"Həqiqi şairin bir vəzifəsi mənanı yetirməkdədir. Çünki hər bir qis-
səvü hekayətin ruhu onun içində olan məna və məzmundur. Nə qədər 
48 
 
ki, şairin başında doğan təzə fikirlər aydın, açıq və salamat ola, bir o 
qədər də onları bəyan etmək asan olur. Çətin, ancaq fikrin başda do-
ğub pərvəriş tapmağıdır. Dolaşıq və qarışıq fikirlərin zühura gəlməsi 
də dolaşıq olur və bəzi şairin yazılarının kəlamı o qədər qarışıq və bu-
laşıq olur ki, o qədər ağır və qəliz ibarələrlə malamal olur ki, elə ölçü-
süz və biçisiz yaraşılmayan dona geyinilir ki, onları oxuyanlar bir şey 
fəhm edə bilmir və bu kəlamı yazmaqdan şairin ümdə məramının nə 
olduğunu anlayıb başa düşmürlər"1.  
Beləliklə, şair mənanı əslində, emosiyalarının gücü ilə, Belinskinin təbi-
rincə desək, pafosun təsiri ilə daha qabarıq verir. Yoxsa, artıq çoxdan sınmış 
olan qədd-qamətləri necə düzəltmək olardı? Başqa cür dağılmış enerjinin az 
qala yaddan çıxmaqda olan tarixi-mənəvi gücünün yanğısı elə bizi də külə 
döndərərdi. Əgər razılaşsaydıq ki, gedən geri dönən deyil, şair də elə beləcə 
deyir. Amma bu geridönməzliyin özünü lirik duyğuların gücünə sözün ov-
sunu ilə qaytarmağa çalışır. Və demək olar ki, buna nail ola bilir: 
 
Keçənlərə min-min rəhmət, 
Sındı neçə qəddi-qamət, 
Onlar geri dönən deyil. 
Külli-bəşər etsə minnət, 
Başımıza yağsa nemət. 
Can yanğısı sönən deyil, 
Gedən geri dönən deyil. 
 
Məlum məsələdir ki, dünya yalnız təbiət fırtınalarının cəngində çapala-
mır, həm də siyasi mənəm-mənəmliyin, hərbi güc mərkəzlərinin maraqları-
nın toqquşduğu, qarşılaşdığı ziddiyyətlər arasında inləyir. Yəqin ki, elə "Zi-
yarət"dəki əsas ağrı-acıların kökü elə bununla bağlıdır: 
 
Günəşin saçını hörə bilmirik, 
Zalımın dərsini verə bilmirik. 
Həyatın üzü çox tanış olsa da, 
İçini dərindən görə bilmirik. 
 
                                                 
1  F.B.Köçərli. "Azərbaycan ədəbiyyatı". Avrasiya press. Bakı, 2005, cild 2,  s. 364. 
49 
 
Müəllif sanki çıxılmazlıq içərisindədir. O, çox aydın görür ki, bu dünya 
ona tanışdır. Sanki bu dünyada o, əvvəllərdə də yaşayıb. Hansı zamanlarda 
isə ruhunun göylərdən müşahidə etdiyi nəzərlərilə bu dünyanı yaxşı tanıya-
tanıya min illik bir yolu keçib gəlib. Onun keçdiyi yolun, onun tanıdığı hə-
yatın üzü-astarı bəllidir. Elə sonuncu yüz ilin güzgüsündə göründüyü kimi. 
XX əsr nə qədər göyləri öyrənməyə can atdısa, bir o qədər də yerləri 
öyrənməyə çalışdı. "Yerləri öyrənmək" anlamını ilkin mənasında qəbul et-
məkdən çox, onun mənəvi mənasına varmaq vacibdir. Burada "yerlər" anla-
yışı həm də keçmişi, tarixi öyrənmək mənasında başa düşülməlidir. Bu mə-
nada insan özünü dərk etmək üçün göylərə, yəni gələcəyə yol açmazdan qa-
baq, həm də keçmişə yol açmağa çalışmalıdır. Keçmişin dərinliklərində, qa-
ranlıqlarında qalmış tarixi mədəniyyəti öyrənmək, onun bu günə uzanan 
bağlarını tapmaq və bununla da yeni həyatın mənəvi kodlarını açmağı özü-
nün əsas ümdə işi bilməlidir. 
H.İsaxanlı mənəvi kodların əsas açarı kimi həyat eşqini görür. Yaşamaq 
həvəsinin, həyata sevginin olmadığı şəraitdə insan ruhdan, hissdən, emosi-
yadan məhrum olan duyğusuz bir varlıqdır. Yalnız ömrün qısalığı və həyatın 
şirinliyi təzadında insan yaşarılığın mahiyyətini daha aydın qavraya bilər: 
 
Uzaq ulduzları saya bilmirik, 
Yaxın sevgiləri duya bilmirik. 
Ömür çox qısadır, həyat çox şirin, 
Nə qədər yaşasaq, doya bilmirik. 
 
Həyatın mənasını yaşamaqda və yaşamağın mənasını yaratmaqda görən 
müəllif - Yaddaş Sahibi çox yaxşı bilir ki, əzəmətli bir keçmişin, tarixin qa-
ranlıqları altında qalsa da, çox zəngin bir mənəvi sarayın özülləri üstündə 
dayanıb. Elə buna görə də həyatın axarı Yaddaş Sahibinin və əlbəttə ki, həm 
də onun mənsub olduğu etnosun tale, bəxt formulu ilə üzünə gülməsə də, 
onun iradəsi və inamı var. Yalnız bu inamın, bu iradənin gücünə onun daxi-
lindəki enerji mənbəyi yeni partlayışlarla üzə çıxır. Və bu işığı onun gözlə-
rində də görürük - sözlərində gördüyümüz gözlərində: 
 
Tale üstümüzə kölgə salsa da, 
Ürəklə dil tapmaq çətin olsa da. 
50 
 
Yaşayaq, yaradaq, könül xoş olsun, 
Sevinc halal olsun, gülüş nuş olsun. 
 
Bəzən şairin yaradıcılığında sanki epizodik xarakter daşıyan və bəlkə 
də, ilkin müşahidədə əsərin əsas xəttindən kənara çıxan hissələr, parçalar 
olur. Və çox vaxt bunları dəqiq müşahidə edə bilməmək əsərin daşıdığı əsas 
yükü qavramamağa gətirib çıxarır. Bu məqamı böyüklərin yada düşdüyü za-
man çox səmimi, doğma, insanın özünün ruhundan gələn hisslərlə müşayiət 
olunan parçanın sonundakı bəndlərdə də duymaq olar. Elə bil ki, müəllif 
düşdüyü o sehirli aləmdən qopur, o kənd də, xatirələrin oyandığı yerlər də 
yaddan çıxır. O dünyanın övladına çevrilir. Elə o xatirə yerlərini yaşadan, 
kəndi unudan dünyanın haqqında danışır. Amma buradakı əsas bağlılıq unu-
dulmur, Yaddaş Sahibinin qənaətinə görə, elə o bir yetim uşaq kimi boynu-
nu bükən kənd o vaxt yaşarı ola bilər ki, dünyanın özü yaşarı olsun, dünya 
məhvərindən qopmasın, insanlar dünyaya öz evləri kimi baxsın. Və bu mə-
nada, dünya insan evidir, desək, səhv etmərik. Yaddaş Sahibi nə qədər xatirə 
yerlərini yaşadan kəndin təəssübünü çəkirsə, bir o qədər də o kəndi öz sinə-
sində saxlayan dünyanın təəssübünü çəkir. 
Burada mənəvi xəritənin paralelləri, kəsişən meridianları həmin kənd-
dən keçməklə dünyanın belinə dolanır. Müəllifin də istədiyi budur. O, dünya 
ilə gözdən-nəzərdən kənarda qalmış o kəndin daxili-mənəvi bağlılığını gör-
mək və elə bu bağları qorumaq məqsədini daşıyır. Bir ziyalı olaraq öz missi-
yasını bu qoruyuculuq gücündə görür. 
 
51 
 
 
Göynəyin köynəyində 
 
 
 
 
 
 
 
 
 
Zamanlar sürətlə dəyişir. Bu dəyişmə fonunda ayrı-ayrı ölkələr, xalqlar, 
qitələr ən müxtəlif rənglərdə təzahür edir. Və sanki bu zaman və məkan son-
suzluğunda Dədə Ozana sürətlə dəyişən küləklər heç bir əsər eləmir. Bu kü-
ləklər onun uzun, ağ saqqalını üz-gözünə, boyun-boğazına səpələsə də, qo-
puzu yenə qucağındadır. Dədə Ozan tarixdən gələn nəğməsini oxumaqdadır. 
"Ziyarət" davam edir. Yaddaş Sahibi sanki Dədə Ozanın dilindən aldığı 
sözü təkrarlayır: "qismətdənmiş bu görüşmək". Demək, bu görüş təsadüfi 
ola bilməzdi. Bu görüş Yaddaş Sahibinin qismətində varmış və əslində, 
bütün dünyanı gəzə-gəzə onun xəyalında həmişə bir fikir, bir məram onunla 
sədaqətlə yoldaşlıq edib, onu heç vaxt tərk etməyib. Onunla birgə yatıb, yu-
xularında da onun yanında olub. Və nəhayət, axır ki, bir gün onun əlindən 
yapışıb bu gəzdiyi dünyanın ona doğma olan və həmişə onun yaddaşında 
olan bir bucağına gətirib: 
 
Bir ağsaqqal yaxın gəldi, 
Nur yağırdı camalından. 
Üzümdən öpüb köyrəldi, 
Şikayət etdi halından. 
 
Kimdir bu qoca? Onun adı, ünvanı Yaddaş Sahibinin ağrılarla çulğaş-
mış olan xatirəsinin içərisindən necə görünəcək? Bu yol, bu ad, bu ünvan ən 
ümumi şəkildə tarixdir. Bir az ona yaxın getsək, onun üzərindəki zaman kü-
ləklərinin yığdığı tozu bir kənara çəksək, əslində, mənəvi mədəniyyətimizin 
daşlaşmış tarixini görmüş olarıq. Biz sonuncu yüzilliyin keçmişi axtaran gö-
züyük. Gözümüz bizi aldatmırsa, gördüklərimizə daha yaxından nəzər salaq; 
52 
 
şübhəsiz ki, son yüz ildə "Bilqamıs"ın - qədim şumer mədəniyyətinin, 
"Avesta"nın - antik dünyadan daha qədimlərdə qalmış olan mədəniyyətin 
sonrakı mərhələyə, sonrakı qədim mərhələyə - Dədə Qorquda gələn yolu ay-
dınlaşdırılmaqla, əslində, bugünkü dünya düzənində, bugünkü sivilizasiyaya 
böyük türk etnosunun nə verdiyini öyrənmək mümkün olur. Başqa sözlə, 
ümumdünya mədəniyyətində türk etnosunun yerini bu yolla daha dəqiq 
görmək olar. Amma bayaq Yaddaş Sahibi ilə üz-üzə dayanmış qoca gileyli-
dir. Sanki o, bu görüşü çoxdan gözləyirmiş. İndi onun gözləri tor görür, əl-
ləri titrəyir, dizləri taqətdən düşüb. Və elə onun təəssübü də bununla bağlıdır 
ki, onun övladı - Yaddaş Sahibi niyə belə gec gəlib? Axı indi o, məcburdur 
həyatından gileylənməyə: 
 
"Ağrın alım, 
Yaman artıb ağrılarım. 
Ayaqlarım sözə baxmır - 
Yeldimi, duzdumu, nədi? 
Zəli tək tutub buraxmır. 
Yoxsa ayrı nə dərdim var?! 
Oğul-uşaq, gəlin, kim var. 
Dörd yanımda pərvanədi, 
Sağ olsunlar, baxan çoxdu" 
Nəfəs alıb o duruxdu: 
 
Qoca həyatının tarixçəsini danışır. Bu həyatın ən önəmli tərəfi odur ki, 
o, Yaddaş Sahibinə təmsil elədiyi kəndin hələ yaşadığını, hələ onu qoruyan-
ların, onun qayğısını çəkənlərin olduğunu çatdırır. Və yəqin ki, əgər dünya 
onu bir gün tamam unudacaqsa, indiki məqamda Yaddaş Sahibi gəlməyəcək-
sə, onun da ömrünün qürubu çatacaq. Hər halda qoca duruxur, dərindən nəfəs 
alır və yenə həmin qopuzunu sinəsinə sıxmış ozanın asta-asta, bəzən züm-
zümə ilə, bəzən də kədərqarışıq ovqatla səsləndirdiyi nəğmələr təkcə Yaddaş 
Sahibinə yox, Yaddaş Sahibinin üz tutduğu insanların hamısına çatır: 
 
Di gəl bütün günü evdə 
Qaxılıb qalmaq da olmur. 
Ayaqlarım getməsə də, 
Könül həvəsdən yorulmur. 
53 
 
Ziyarətə gələnlə ziyarətgah arasındakı münasibət əslində, tərəflərin bü-
tövləşməsinə xidmət edir. Ziyarətə gələn ona görə ziyarətə can atır ki, özündə 
görmək istədiklərinin bir çoxunu o, vaxtilə yaşadığı mühitdə, doğulub boya-
başa çatdığı yerlərdə, başqa sözlə, bu gün ona ziyarətgah olan yurd yerlərində 
qoyub gəlib. Onun bu yerlərdə qoyub gəldiyi xatirələrdir. Amma xatirələr 
onun yaddaşında heç nədən bərpa oluna bilməz. Bu oyanış üçün vaxtilə ona 
doğma olan, onun özündən əvvəlki nəsilləri - babasını, atasını, nənəsini xatır-
ladan insanları görməsi ilə, yenidən onlarla görüşməsi ilə mümkün ola bilər. 
Belələrindən biri də "ayağında köhnə patava" olan bir qocadır. Ümu-
miyyətlə, şair yurd yerlərinin təbiətini vermək üçün yeri gəldikcə unudul-
maqda olan ifadələri tapıb işlədir və bununla da xarakterik cizgilərə nail 
olur. Bax, elə bu qocanın da ayağında patava olması, evdə qaxılıb otura bil-
məməsi, qocalsa da, könlünün həvəsdən düşməməsi - bütün bunlar həyat eş-
qinin tərənnümü olmaqla bərabər, həm də yurd yerinin timsalı olan qocanın 
dəqiq cizgiləridir. Hətta o qocanın adı çəkilmir, ancaq oxucu üçün o qoca 
lap yaxından yaxın olur. Misralarda bir ürək döyüntüsü, kövrək bir çırpıntı 
hiss olunur. Bu ürək döyüntüsü, bu çırpıntı elə, əslində, qocanın həyat eşqilə 
ahəngdardır. Qoca öz həyatını danışır. Danışır ki, bir az yüngülləşsin, həm 
də bu yüngülləşmə ona könül rahatlığı gətirir. Adama elə gəlir ki, qoca yurd 
yerinə ziyarətə gəlmiş, yarı yaşına çatmaqda olan eynəkli cavanın özündən 
gileylənəcək, yəni ona deyəcək ki, mənim də zəmanəm qurtarır, bəs bu yur-
dun keşikçisi kim olacaq? Amma hər halda qocanın dərsləri daha üstündür. 
O, heç kimdən gileylənmir, başqasını günahkar tutmur. Amma hər halda 
yurd yerində qalmağın borcunu çox dəqiq, aydın çatdırır: toydan qalmaq ol-
maz, nişandan qalmaq olmaz, xeyirdən-şərdən necə ayrı düşmək olar... və 
nəhayət, artıq qeyd elədiyimiz həmin gileyin özünəməxsus tərzdə ifadəsi 
yurdun övladlarına, yurddan pərvəriş tapıb dünya arenasına çıxmış adamlara 
şirin bir xitabla müraciət olunur. Və bu müraciətin özü də son nəticədə qo-
canın özünə ünvanlanır: 
 
Elə ki, açıldı hava, 
Ürək ki, birdən döyündü, 
Ayaqda köhnə patava, 
Gəzib dolaşıram az-az; 
Toydu, nişandı, düyündü 
54 
 
Xeyir-şərdən ayrı düşmək 
Ay oğul, mənə yaraşmaz. 
 
Tərəflərin qarşılaşması nə qədər kövrək, duyğulu, hətta bir çox hallarda 
baxışların danışması ilə əvəzlənsə də, ixtilaf yoxdur, ziddiyyət yoxdur, tərəf-
lər bir-birinə doğru can atır. Sanki qoca özünün gələcək həyatını bu yurdun 
oğlu olub, indi dünyaya səs salmış Yaddaş Sahibinin taleyində görür. Məh-
rəmliyi də yaradan, doğmalığı da qoruyan elə bu hissdir. Əslində, Yaddaş 
Sahibi də məmnundur. Qocanın gözlərində parlayan həyat eşqinə baxıb dün-
yanın ziddiyyətləri arasından gələcək həyatının doğru yolunu görür. Bu yol 
onu taleyin ən ağır çarpışmalarından keçirər, onu son ana, son mənzilə alnı-
açıq, üzü ağ aparar. Ziyarətin dəyəri bundadır. İnsan itirdiklərini qaytarma-
sa, tapmasa zərrələrə bölünər, ümuminin içində itər. Cəmiyyətin dərdi, 
ağrısı o qədər artar ki, onun daxili nizamı da pozular. Amma hər halda 
Yaddaş Sahibi nikbindir. Bəlkə də, nə vaxtsa ümidini itirmişdi yurda qayıdış 
üçün. Elə onun öz təbirilə desək, ziyarət üçün. Amma bu ziyarət mümkün 
olub, elə o bədbinliyin, ümidsizliyin nəticəsi olaraq Yaddaş Sahibi buna 
"qismətdənmiş bu görüşmək", - deyir. 
H.İsaxanlı dilin koloritini saxlamağın, dilin daxili enerjisindən istifadə 
edə bilməyin yolunu canlı dilin imkanlarında görür. Ən böyük bəladan, 
xatadan, qəzadan xilas olanda insanlar deyirlər ki: "Allah üzümə baxdı". 
Müəllif görüşün, ziyarətin qədir-qiymətini, onun nə demək olduğunu 
yaxşı bilir. Bəlkə də, illərlə can atıb ki, bu ziyarəti həyat yoluna çevirsin. 
Ömrünün bir parası olsun bu ziyarət. Amma uzun illər gələ bilməyib. Və nə-
hayət, bu ziyarətin baş tutması üçün növ-növ çətinliklərdən keçib, iradəsinin 
və inadının hesabına maneələri dəf edib. Qəribədir ki, bu halı eynilə qocanın 
özü də keçirir. Və Yaddaş Sahibinə dedikləri də elə əslində, Yaddaş Sahibi-
nin qəlbindən keçən duyğulardır. Sən demə, elə qocanın da dərdinin çarəsi 
bu görüşməkmiş. Yoxsa o, dunyadan gözü yolda, əli uzalı gedərmiş: 
 
Qismətdənmiş bu görüşmək, 
Allahım üzümə baxdı. 
Sürünsəm də durub gəldim, 
Dünya fani, ölüm haqdı, 
Görüşdük, bir az düzəldim. 
55 
 
Qoca indi özünü arzusuna çatmış kimi hiss edir. Daha onun heç bir dər-
di yoxdur. Buradaca qocanın adını, ünvanını bir kənara qoyub bu deyilənləri 
eynilə yurdun dilindən eşitdiyimizi təsəvvür edək: burada yurdun nə qədər 
canlı, ruhlu bir varlıq olduğunu təsəvvür etməmək mümkün deyil. Amma 
hər halda qoca özünü müvəqqəti, yurdu əbədi hesab edir. Könülləri dağla-
yan bir sözlə üzünün o yana olduğunu dilə gətirməklə, görüşün kədərli ov-
qatından yaranan həyəcanları bir az da artırır. Artıq dəfələrlə qeyd eləsək də, 
təkrar-təkrar hər sözümüzün başında Borçalı taleyini xatırlamasaq, Borçalı 
taleyinin kədərini, ağrısını dilimizə gətirməsək, bir gün Vətənin qıraqda qa-
lan yerləri kimi, Borçalıya da əlimiz çatmaz. Qocanın dediklərini yurdun 
üzərinə köçürsək və yurdun dedikləri kimi qəbul eləsək, onda Borçalının 
başının üzərindəki qara buludları da aydın təsəvvür etmək olar. 
Qoca sanki vida sözlərini deyir: 
 
Yenə min şükür bu günə... 
Amma üzüm o yanadı. 
Sən gələn dəfə gələnə 
Eh, kim ölə, ya kim qala?! 
Bu da belə zəmanədi, 
Sən yaşa, sən var ol, bala. 
 
Burada bir məqamı da unutmaq olmaz. Müəllifin insan dərdlərinin, ağ-
rılarının dərinliyinə varmaq gücünü. Əsərdə Yaddaş Sahibinin dil tökməsi-
nə, qocanın xətrini çox istəməsini dilə gətirməsinə ehtiyac duyulmur. İnsani 
münasibət, qoca ilə ehtiramla görüşmək, qocanı dinləmək, onun hansı hiss-
lərlə yaşamağını duymaq Yaddaş Sahibinin baxışlarından da görünür. Şəffaf 
eynəyin altından baxan gözləri dolur, bu gözlər qocaya deyir ki, dərdlərimizi 
bölməmişik, ağrılarımızı ayırmamışıq, qocanı da, cavanı da və demək, yur-
du da göynədən elə bircə dərddir. Hamımızın sinəsində göynəyə çevrilmiş 
dərd. Bu dərdi yurd da, qoca da, Yaddaş Sahibi də eyni biçimdə köynək ki-
mi geyib - göynəyin rəngində olan köynək. Bu dilləşmənin, bu bir-birini 
asan başa düşmənin, bu üçbucağın arasında yaranan birliyin bircə adı var: 
insanilik. İnsanilik körpüsünün özülləri qırılmayıbsa, bir-birindən ayrı dü-
şənləri vaxt yadlaşdıra bilməz. 
56 
 
Həyatın davamlılığına inam, yaşarılığa inam, haqqın qudrətinə inam, 
qocanın son sözlərində çox kədərli simfoniyanın nikbin ovqatlı son akkordu 
kimi səslənir: "Sən yaşa, sən var ol, bala!" Təkcə elə bu sözlər qocanın mə-
nən nə qədər zəngin olduğunu, yurdun nə qədər əzəmətli olduğunu təsdiq 
edir. Qoca onu ziyarətə gəlmiş Yaddaş Sahibindən maddi yardım istəmir. 
Yaxşı başa düşür ki, onun ağrısı, acısı üçün həb yox, dərmanlar yox, elə bu 
insani münasibət bəs edəcək bir çarədir. 
* * * 
H.İsaxanlının poeziyasında onu fərdiləşdirən, onun poeziyasını müasir 
şeiriyyətin boz-bulanıq axınından fərqləndirən bir cəhəti mütləq qeyd etmək 
lazımdır. Bu, bir bayatı ovqatıdır. Sanki onun şeirlərində bayatı ritmi, bayatı 
ahəngi, eləcə də bayatı ovqatı bütün qabarıqlığı ilə görünür. Söhbət, əlbəttə, 
bayatı formasından getmir. Onsuz da H.İsaxanlı istər şeirlərində, istərsə də 
"Ziyarət" poemasında sözü, fikri qafiyə xatirinə divana çəkmir. Elə təbii 
axarla öz ritmində ifadə edir. Bu ritm, bu ahəng onun mənəvi aləmindədir. 
Müəllifin üstünlüyü kimi bunu mütləq qeyd etməliyik ki, o, daxilində olan 
ritmi formaya tabe etməyə cəhd göstərmir. Sanki onun başlıca bir prinsipi 
var - səmimiyyəti qorumaq. Onun daxili aləmində səslənən simfoniya ağır-
ağır, təmkinlə, kədərqarışıq bir ovqatla, necə varsa, eləcə də üzə çıxır. Daxili 
aləmindəki sarsıntılar, psixoloji gərginliklər onun misralarında açıq-aşkar 
duyulur. Bəzən bu fəryad şəklində, sarsıntıların ifadə olunduğu kədər şəklin-
də görünür. Bəzən də həyatın xoş üzündən ruhlanan, həyat eşqilə alışan bir 
ürəyin çırpıntıları şəklində. "Ziyarət" kitabında toplanan şeirlər də elə bu ov-
qatla yazılıb. Zənnimcə, "Ziyarət"i daha yaxından dərk etmək, daha dərin-
dən anlamaq üçün onun bayatı ovqatı gətirən - bir daha qeyd edilməlidir ki, 
söhbət formadan getmir - şeirlərinə də nəzər salmaq, bu şeirlərin ruhu ilə 
"Ziyarət"in ruhunu tutuşdurmaq, yaxınlığın, doğmalığın mahiyyətini anla-
maq üçün bəs eləyərdi. Məşhur bir mahnı var: "Anama deyin..." ayrı-ayrı 
bölgələrin el-ağız ədəbiyyatında da "gedin, deyin anama" şəklində işlədilir. 
Müəllif anasına ismarıc elədiyi mahnısını belə oxuyur: 
 
Gedin, deyin anama, 
Daha çıxmasın dama, 
Göy dağlara qar yağıb. 
57 
 
Gedin, deyin anama, 
Hələ yetmədim kama, 
Amma saçım ağarıb. 
 
Gedin, deyin anama, 
Daha toyda oynama. 
Qırılıbdır qanadım, 
Güllə dəyib sonama. 
 
Nə qədər gözəldir, nə qədər ritmikdir, nə qədər kədərli bir mahnıdır! 
Şairin bütün varlığını özündə ehtiva edən bu mahnı-oxşama, bu nəğmə-ba-
yatı sanki xalqın min illər boyu ruhundan gələn, varlığına hopmuş olan, az 
qala onun özüylə əbədiyyətəcən yoldaşlıq edəcək bir kədərin səsidir. Bun-
dan o yanası yoxdur. Budur dildən istifadənin məharəti, budur xalqın ruhun-
dan gələn duyğuların mənimsənilməsi, budur insanlığın dərdini, kədərini 
sevməyin əsl mahiyyəti! 
Yeri gəlmişkən, sözün, fikrin sadə cümlələr şəklində insanın varlığında-
kı ritmi özündə ehtiva edərək üzə çıxması ilə bağlı mütəxəssis qənaətinə 
söykənək. Filologiya elmləri doktoru Sevil Mehdiyevanın fikirləri bu cəhət - 
dən çox maraqlıdır:  
"Danışıq dilinin (nitqinin), ümumən ümumxalq danışıq dilinin sin-
taktik xüsusiyyətlərindən biri də danışıq aktı, nitq prosesində yığcam-
lıq, tezlik xatirinə sadə cümlə tiplərindən geniş dairədə istifadə edil-
məsidir. Bu hal Azərbaycan şifahi poeziya nümunələrində - bayatı-
larda, ağılarda, əmək nəğmələrində xüsusilə genişdir. Məlumdur ki, şi-
fahi xalq poeziyasının bu janrları özünəməxsus xüsusi ritm, ahəng, 
intonasiya, vurğu tələb edir. Bayatıların, ümumən xalq şeiri janrlarının 
məzmununa müvafiq olaraq bəzən emosionallıqdan uzaq, adi informa-
siya məzmunlu nəqli cümlələrdən (əlbəttə, bunlar azdır), bəzən eksp-
ressiv-emosional intonasiya ifadə edən nida cümləsindən və onun 
nida-əmr, nida-sual, ritorik intonasiyaya malik, sadə cümlə tiplərindən 
istifadə olunur. Bayatılarda xalqın içindən gələn emosional halətlər, 
daxili iztirab, sarsıntı kimi psixoloji anları ifadə edən nida cümlələr, 
xüsusilə geniş yayılmışdır. Bu, sadə cümlənin bu növünün şifahi da-
58 
 
nışıq dili üçün səciyyəvi olması və nitqin emosional çalarlarını geniş 
mənada ifadə etmək keyfiyyətilə əlaqədardır"1.  
Sanki H.İsaxanlının yaradıcılığı  haqqında deyilib. Məxsusi elə nümunə 
üçün seçdiyimiz "Gedin, deyin anama" şeiri üçün deyilib. Bir daha qeyd et-
məyə dəyərdi ki, bu misraları yazmayan müəllif heç ziyarətə də gedə bil-
məzdi. 
Ümumiyyətlə, Şərq ədəbiyyatı üçün doğma olan obrazlar - pərvanə, 
şam həsrətdən incəlmək, kədərdən üzülmək... H.İsaxanlıya da yad deyil. 
Amma o, necə qəribə tərzdə bu obrazların yerini dəyişdirir. Anasına xəbər 
göndərir ki, bu ayrılıq onu şam kimi incəldib. Axı şamda da bir zəriflik, in-
cəlik var. Amma bu şam həm də ona görə özünə qədərki şamlardan fərqlidir 
ki, onun pərvanəsi yoxdur. 
 
Gedin, deyin anama, 
İncəlib döndüm şama. 
Ətrafımda dolanan 
Pərvanəm yoxdur amma. 
 
Şair tənhalığı, şair təkliyi özünün ağrı-acıları ilə baş-başa qalmaq, bir 
sözlə, öz dərdini özü çəkmək taleyi yaşayan lirik qəhrəman göründüyü kimi, 
heç qəhrəmanlıq iddiasında deyil. Deyəsən o, heç böyüklük davası da elə-
mir. Uşaqlıq səmimiyyəti ilə danışır. Bir körpə balanın qərəzsizliyi, dünyaya 
sevgi hisslərinin intəhasızlığı, insanlara məhəbbəti də duyulur. Amma bütün 
bunlarla bahəm, onun dərdinə, onun ağrısına həyan olacaq bircə anası var. 
Bu ananın gözü yollardadır. Yenə də ana obrazı ilə yurd obrazının qovuşma-
sı motivi üzə çıxır: 
Gedin, deyin anama, 
Uzaqda ki, balan var. 
Onu çox da qınama - 
Uzaqdadır gələmmir, 
Son vaxtlar kefi yoxdur. 
 
H.İsaxanlı elə indi Azərbaycanda dəbdə olan gurultulu Vətən pafosu da-
şıyan, yurd təntənəsini tərənnüm edən odlu-alovlu şeirlər yazmaq fikrində 
                                                 
1 Sevil Mehdiyeva."Bayatıdan dastana". Bakı, 2010,  s. 41. 
59 
 
deyil. Çünki o, yaxşı bilir ki, Vətənin, yurdun bu cür gurultulu tərənnümlərə 
etiyacı yoxdur. Yurdun, Vətənin dilində danışmaq ehtiyacı var. Bir şair in-
tuisiyası ilə elə bunu duyduğuna görə gələ bilməməyin, anaya əlinin çatma-
mağının ağrısını yazmaq hər bir insanın içərisində olan nisgilin, bu nisgillə 
qövr eləyən yaranın qaysağını qoparmaqdır. "Uzaqdadır, gələmmir" sözün-
də, fikrində, cümləsində hər şey var. Yer də var, göy də var, cənnət də var, 
cəhənnəm də var, insanı sevindirə biləcək hər şeyin bu həsrətin içində oldu-
ğunu görməmək mümkün deyil. Onun həyatı bütün əlvanlığı ilə elə həmin 
uzaqda olmağın, gələ bilməməyin rənglərində üzə çıxır. Sonuncu misralara 
diqqət edək: 
Yorulub qəm-kədərdən, 
Heç ürəkdən güləmmir; 
Ölmək istəyir hərdən, 
Amma hələ öləmmir... 
 
Poetik cazibədarlığın, insan həsrətinin dəhşətli əzab və iztirablara çev-
rilməsinin son həddi, son anı görünür. Ölmək istəyəsən, ölə bilməyəsən ça-
larında. Bəlkə də, insanı qorumağa, insanı yaşatmağa, həyata sevgi hissləri 
təlqin etməyə çalışmaq üçün insanın dərdlərinə çarə üçün bundan o yana 
sözə lüzum yoxdur. 
Doğrudan da, adam hərdən ölmək istəyir. 
 
60 
 
 
Yurda könül ziyarəti 
 
 
 
 
 
 
 
 
H.İsaxanlı "Ziyarət" poemasında ilk baxışdan heç bir möcüzə yaratmaq 
fikrində deyil. Sakit, təmkinli bir axarla elə bil ki, heç qələm sahibi olmadan 
dədə-baba yurduna ömrünün gözünə eynək taxmış bir vaxtında görüşə ge-
dir. Və elə bu görüşün özündəcə ona bir çox həqiqətlər əyan olur. Həyat, cə-
miyyət, insanlar haqqında düşünməli olur. Məqsədli şəkildə yox, sadəcə, 
şairin təəssüratlarından göründüyü kimi, əsl həyatla üzbəüz dayandığı üçün. 
Və bu zaman yurdla qarşılaşır, yurdun timsalı olaraq elə adamlarla qarşılaşır 
ki, onların yanında düşünməyə məcbur olur. Mən bu adamlarla üzbəüz da-
yana bilərəm, ya yox?! 
El arasında belə bir söz var: "Gərək elə iş tutasan ki, qabağa çıxanda 
dilin gödək olmasın". Çox doğrudur, insan ömrü boyu bircə qəbahətin mü-
qabilində o qəbahəti görmüş adamların qabağında açıq alınla, qürurla daya-
na bilmir. Başqa sözlə, dili gödək olur. Görünür, elə bu səbəbdən, bu mənə-
vi-əxlaqi kriteriyalar çərçivəsində danışan müəllif indiki məqamında bir 
hökm verir: Dilimiz gödək olmasin! 
Dəxli yoxdur, bu hökmü müəllif verir, yurd verir, yoxsa, yurdun təmsil-
çisi olan qoca kişi verir. Buradaca bir məqama mütləq diqqət yetirmək la-
zımdır. Elə istedadlı adamlar var ki, onlar cəmiyyətin mənəvi mühitinə təsir 
göstərmək gücündə olmurlar. Hətta istedadları ilə günəşin qabağını tutmaq 
gücündə olsalar belə. Səbəbi? Mənəvi-əxlaqi kriteriyalara cavab verə bilmə-
diklərinə görə. Çünki zaman şahidi olduğu qəbahəti asanlıqla bağışlamır. Am-
ma H.İsaxanlının yaşadığı həyat, onun yaradıcılıq ömrü bir alim kimi, bir 
ziyalı kimi fəaliyyət ömrü kifayət qədər onun özunu qorumaq gücündədir və 
onu ayağa qaldırmaq, onu öndə tutmaq iqtidarındadır. Bəlkə V. Q. Belins-
kinin dediklərini yada salaq:  
61 
 
"Biz demişdik ki, Puşkini oxumaq – adamlarda incə insani hissin 
tərbiyələnməsinə, inkişaf etməsinə və yaranmasına çox təsir etməlidir. 
Bəli, belədir: köhnə əqidəli ədiblərimiz, quru moralistlərimiz, qəlbsiz 
antiestetik öyüdçülərimiz qəzəblənmiş lsalar da deməliyik ki, rus şair-
lərindən heç biri həm gənc, həm yaşa dolmuş, hətta qoca (əgər onlarda 
estetik və insani hiss zərrəsi olmuş və hələ ölməmişsə) oxucuların tər-
biyəçisi olmaq kimi şəksiz bir haqqı Puşkin qədər qazana bilməmişdir, 
çünki Rusiyada böyük talanta malik olmaqla bərabər, Puşkindən daha 
əxlaqlı bir şair tanımırıq"1.  
Nə qədər sərrast və nə qədər dəqiqdir! İndi H.İsaxanlı kimi özünün poe-
tik dünyasında yaşayan sözün ədəb-ərkan gücündə danışan və az qala bütün 
əxlaqi dəyərləri ayaqlayan iddialardan imtina edən bir şair tanıyırıqmı? 
Beləcə, təqribən 150 il bundan əvvəl Belinskinin dedikləri ilə nə qədər hə-
mahəngdir, nə qədər səsləşmədədir. Yoxsa, necə yurda ayaq basasan, yurdun 
ayaq basdığın yerdə kimsənin eşitmədiyi səsləri eşidəsən! Bu, necə mümkün 
ola bilər? Bu, yalnız ruhi etibarilə yurda son dərəcə bağlanmaqla canın, ru-
hun, nəfəsin yurda bağlılığı ilə mümkün ola bilər. Başqa cür H.İsaxanlı yur-
dun obrazı olan qocanın dilindən "dilimiz gödək olmasın" deyə bilməzdi. 
Şair yurduna qayıdıb. O yerə qayıdıb ki, orada onu görmək istəyən 
adamlar var. Onun başına yığışıblar. O qoca da, əsə-əsə, titrəyə-titrəyə həya-
tının keşməkeşlərini, ağrılarını çiyninə alaraq onun hüzuruna gəlib. Əslində, 
şair o qocanın hüzurundadır. Və bu mənzərə çox təsirlidir. Biz burada qətiy-
yən hissləri və həyəcanları axtarmırıq. Elə görmək istəyirik, nə baş verir? 
Kim danışır, kim dinləyir? Kimin əhvalı necədir? 
 
Danışırıq şirin-şirin, 
Söz-söhbətdə sən duza bax! 
Çay soyuyub, çay gətirin, 
Yatıb nədir arvad-uşaq?! 
Yeməkmi var? Süfrə salın, 
Sözü yoxdur ağsaqqalın. 
 
Yurd həsrət çəkib, ağrı çəkib onun dərdini daşıya biləcək oğul arzula-
yıb. Oğul isə öz gücünü tapmaq üçün dunyanı gəzib, elmlərə vaqif olub, 
                                                 
1 V.Q.Belinski."Rus ədəbiyyatı klassikləri haqqında". Bakı, 1954,  s. 124. 
 
62 
 
söz-sənət sahibi olub, adı ilə dünyanın yarısını fəth eləyib. Bundan sonra 
yurda qayıdıb. Ancaq o, bifəhm, bifərasət kimi yurda qayıtmayıb. O, yurda 
işıq gətirib, özünün dünyasında olan işığı yurda qaytarıb ki, bu yurdun çırağı 
sönməsin. Yurd da onu qədərincə qiymətləndirir. Yurdun timsalında qoca 
dil-dil ötür: 
Çox iş görübsən, çox sağ ol, 
Bir az da dincəl, ay oğul. 
Soruşmuşam qardaşından, 
Dedi ki, cavan yaşından 
Gözünə gözlük taxıbsan. 
Kitablardan daha əl çək, 
Gör nə qədər oxuyubsan?! 
 
Yurd qayğılıdır, yurd ağrı çəkir, yurdun dərdi elə şairin dərdinə müvazi-
dir. Elə yurdun dərdi nə qədər ağırdırsa, şairin də dərdi bir o qədər ağırdır. 
Yurd öz oğlunu ağuşuna çəkib, sinəsinə alıb ki, yarasına məlhəm olsun. 
Amma görür ki, bu oğulun özü nə qədər dərdlidir, nə qədər qayğılıdır. Heç 
yarı yaşına çatmamış gözünə eynək taxıb, yarı yaşına çatmamış ömrünü bitir-
miş qocaya bənzəyir. Amma yenə oğul oğulluğundan qalmır. Yenə bu yurdun 
sinəsinə süfrə salmağı, bu yurdun nemətlərindən həyat iksiri kimi dadmağı 
gələnlərə rəva bilir. Onun bütün varlığı, onun kimliyi elə bu yurdun təbiətilə 
bağlıdır. Və yurd onu nə qədər öyürsə, bir o qədər daha artıq məsuliyyət 
duyur. Yurdun öygüsü ona yeni həyat dərsidir, yeni tapşırmalardır: 
 
Deyirlər ki, neçə dəfə 
Neçə dəryalar aşıbsan. 
Alosmandan o tərəfə 
Gedib gəzib dolaşıbsan. 
Yaxşı deyiblər dədələr. 
Çox gəzib-görən çox bilər... 
 
Bu təriflər, bu tərənnümlər, bu öymələr, bir sözlə, bu öygülər əslində, 
Yaddaş Sahibinə diktə eləyir ki, indiyə qədər yaşadığın həyatın mənası, qiy-
məti bundan sonrakı ömrünlə bağlıdır. 
Azərbaycan şifahi xalq ədəbiyyatında, ağızda, canlı dildə hər bir azər-
baycanlını, türk oğlunu o vaxt mükəmməl hesab eləyirdilər, o vaxt mənəvi 
63 
 
güc sahibi hesab eləyirdilər ki, o, Türkiyəni gəzib dolaşmış olsun. Ən azı 
XIX-XX əsrlərdə türk mənəvi mühitinin mərkəzi olan Alosmanda oxumuş 
olsun, o yeri-yurdu gəzmiş olsun, Alosmanın təbiətini götürmüş olsun, yəni 
türklük məktəbini keçmiş olsun. Elə H.İsaxanlının "Alosmandan o tərəfə ge-
dib gəzib dolaşıbsan" sözləri qocanın dilindən deyilən bu sözlər Yaddaş Sa-
hibinin və nəticədə müəllifin özünün mənəvi rütbəsidir. Təsadüfi deyil ki, 
poemada "Alosman" ifadəsi işlənib. Qoca isə - yurdun timsalı olaraq sözünə 
davam edir; çox gəzmisən, çox görmüsən və yəqin ki, çox gəzib, çox görən 
daha çox bilər. Elə buna görə də sən kim olduğunu indi daha yaxşı bilməli-
sən. Budur ən dəqiq mənzərə, ən acınacaqlı mənzərə. Yurd üzə (əlbəttə, 
qocanın timsalında) durur: 
 
Deyirlər çox qabaqdadır 
Bizdən bir para millətlər. 
Yəqin bizimkilər yatır, 
İşsizlikdən batır kəndlər. 
 
Bundan o yana şair nə deməlidir? Nə qədər dəqiq və aydın, istər Sabi-
rin, istərsə də Şahriyarın zəmanəyə dediklərini H.İsaxanlı da öz zəmanəsinə 
deyir. Sabirin "Əcnəbi göydə balonlarla uçur, biz hələ avtomobil minməyi-
riz", Şəhriyarın Avropa haqqında rəğbətli fikirləri, avropalıların işi işbilənə 
tapşırmaqları və eləcə də ulu babamız Nizaminin "Xoşbəxtlər ölkəsi"nin 
adamları haqqındakı qənaətləri yada düşür. Bəs onda niyə bizimkilər yatma-
lıdır? Nəyə görə işsizlikdən kəndlər batmalıdır? Bəlkə, elə bu səbəblərə gö-
rə, başqa millətlər bizdən qabaqdadır? Bu yerdə istər Yaddaş Sahibinin dü-
şüncələri, istər yurd ağrıları bir fenomendə birləşir - şəxsiyyət fenomenində. 
Bir vaxt görkəmli rus ədəbiyyatşünası Mixayil Mixayloviç Baxtin (1895-
1975)  Dostoyevskidən  danışanda  deyirdi:   
"Fikir son bütövlükdəki sisteməhakim olur, sistem ayrı-ayrı fikirlər-
dən, yəni ayrı-ayrı ünsürlərdən ibarət yaradılır. Bu mənada Dos-
teyevski ideologiyası nə ayrı-ayrı fikir, nə də onların sistemli vəhdəti 
deyilən şey tanımırdı. Predmet etibarı ilə məhdud olan ayrıca bir fikir, 
müddəa, mühakimə deyil, bütöv nöqteyi-nəzər, bütöv bir şəxsiyyət 
mövqeyi onun üçün son bölünməz vahid idi. Dostoyevskidə predmet 
mənası şəxsiyyətin mövqeyi ilə ayrılmaz şəkidə birləşir. Hər bir fikir-
64 
 
də şəxsiyyət sanki bütövlüklə verilmişdir. Ona görə də fikir birləşmə-
ləri bütöv mövqelər birləşməsidir, şəxsiyyətlərin birləşməsidir"1.   
Nə qədər aydın və nə qədər dəqiq düsturdur!  Həmmüəllifin fikir və dü-
şüncələri, həm də qocanın fikir və düşüncələri birləşir və mövqelərin birləş-
məsi şəxsiyyətlərin birləşməsini yaradır. Əlbəttə, söhbət ədəbiyyatdan gedir, 
söhbət sənətdən gedir. Ədəbiyyatın və bütövlükdə sənətin məqsədi budur ki, 
həyatda da belə bir bütövlük və birləşmə cazibəsi olaydı. Bu gün Azərbay-
can üçün belə bir düsturun öz həllini tapması görün nə qədər əhəmiyyətlidir, 
dəyərlidir; Qoca isə sözünə davam edir: 
 
Dilimizdə bir söz də var: 
Əkib becərməyən yeməz. 
Kim işləməz, o, dişləməz. 
Siqareti damağında, 
Kəklini yan darayanlar. 
Eh, nə deyim, gərək onlar 
İgidə yedək olmasın. 
Çalışaq-vuruşaq ki, qoy 
Yad ellərin qabağında 
Dilimiz gödək olmasın. 
 
Mühakimələr nə qədər sərrast, hədəf nə qədər aydındır. Halal zəhmətə 
çağırış, boş-boş danışmaqdan çox real bir iş görmək, çətinlikdən qorxma-
maq tələbləri göz qabağındadır. Qoca - yurd çox sərrast danışır. "Çalışaq-
vuruşaq" ona görə ki, yad ellərin qabağında sözümüz olsun deməyə. Sözü 
demək üçünsə, gərək güc olsun. Əgər güc olsa, demək, dilimiz də gödək ol-
maz. Görkəmli rus ədəbiyyatşünasnın fikrinin davamı yenə kara gəlir:  
"Paradoksal şəkildə desək, Dostoyevski ayrı-ayrı fikirlər vasitəsilə de-
yil, nöqteyi-nəzərlər, düşüncələr, səslər vasitəsilə düşünürdü. O, hər 
bir fikri elə dərk etməyə, elə ifadə etməyə çalışırdı ki, bu fikirdə bü-
tövlüklə İNSAN - əvvəldən axıracan onun dünyagörüşü ifadə edilmiş 
və səslənmiş olsun. Yalnız bu cür bütöv bir ruhi yönəlişliyi özündə 
saxlayan fikri Dostoyevski özünün bədii dünyagörüşünün ünsürünə 
çevirirdi; onun üçün belə bir fikir bölünməz bir vahid idi; bu cür va-
                                                 
1 M.Baxtin. "Dostoyevski poetikasının problemləri". Bakı, 2005, s.132. 
65 
 
hidlərdən predmet etibarilə birləşmiş bir sistem deyil, artıq mütəşəkkil 
insan məqsədlərindən və insan səslərindən ibarət konkret bir hadisə 
yaranırdı. Dostoyevskidə iki fikir artıq iki nəfər deməkdir, çünki heç 
kəsin fikri deyilən bir şey yoxdur, hər bir fikir isə bütövlükdə insanı 
təmsil edir"1.  
Göründüyü kimi, hər bir fikir elə H.İsaxanlının misralarında da ayrı-ay-
rı adamları təmsil edir. Ancaq bu adamların qovuşan tərəfləri var, birləşən 
tərəfləri var. Yurdun və qocanın, Yaddaş Sahibinin timsalında böyük insanı 
təmsil edən fikirləri görürük; amma axı başqa cür düşünənlər də var. Axı elə 
adamlar da var ki, güc, qüvvət, hərəkət mənbəyi olaraq ümid onlaradır, on-
lar isə başqa cür düşünürlər. Bax bu yerdə Yaddaş Sahibi ilə belə adamların 
- ağlı yox, gücü təmsil edən adamların (əlbəttə, zor mənasında), təbiəti də 
şairin nəzərindən qaçmır. Kimdir onlar? 
 
Arxada sakit dayanan, 
Gözündən gülən bir cavan 
Sözə bir təzə dəm verdi: 
Bulaq suyu, bir az kabab... 
Sonra əmr et! İstəsən lap 
Dağı yerindən tərpədək! 
Əvvəlimci olaq biz də - 
Qoy indi də o millətlər 
Dolansınlar kölgəmizdə. 
 
Real həyati gücü olmayan, boşboğaz, yurdun özünün üstündə yaşayıb, 
yurdun özündən çoxdan ayrılmış olan - cavan olsun, ya qoca, fərqi yoxdur, 
belə adamlar da var - görünür, Hegelin bu pritçasını xatırlamaq yerinə düşür:  
"Əlbəttə, mən həm özümlə, həm də dışarı aləmlə bağlı yanıla bilərəm. 
Düşüncəsiz insanlar boş subyektiv təsəvvürlərə, gələcəkdə reallaşaca-
ğına ümid etdikləri, ancaq gerçəkləşməyən arzulara malik olurlar. On-
lar tamamilə dağınıq məqsəd və maraqlarla məhdudlaşırlar, birtərəfli 
prinsiplərə söykənirlər və bununla da gerçəklikdən ayrı düşürlər. La-
kin əgər bu mühakiməsiz insanlar özlərindəki subyektiv olanın hələ 
obyektiv olmadığını bilirlərsə, onda bu məhdudluq yuxarıda qeyd edi-
lən yanlışlıq kimi hələ hansısa bir dəlilik deyildir. Yanılma və ağılsız-
                                                 
1 M.Baxtin. "Dostoyevski poetikasının problemləri". Bakı, 2005, s.132. 
66 
 
lıq o zaman dəlilik olur ki, insan özünün subyektiv təsəvvürlərini bila-
vasitə özü üçün mövcud olan obyektivlik kimi qəbul edir. Və onunla 
ziddiyyətdə olan gerçək obyektivliyi əksinə olaraq israr edir. Dəlilər 
üçün onlarda yalnız subyektiv olan obyektiv qədər doğrudur; özlərinin 
subyektiv təsəvvürlərində, - məsələn, onlar özlərini əslində, olmadıqları 
Adam kimi canlandırırlar - düzgün olduqlarına inanır və öz varlıqlarını 
bununla bağlayırlar. Odur ki, əgər kimsə dəli kimi danışır, onda hər 
şeydən öncə ona münasibətlərini, onun konkret gerçəkliyini tam 
həcmdə yadına salmaq lazımdır. Əgər o, - obyektiv ilişgiləri təsəvvü-
rünə çatdırıldıqdan və bunları analdıqdan sonra da özünün yanlış tə-
səvvürlərindən əl çəkməzsə, onda belə insanın dəli olması heç bir şüb-
hə doğurmur" 1.   
Şair də heç onu pis cəzalandırmır. Kifayət qədər ədalətli cəzalandırır. 
Yəni ədalətli olduğuna görə, biz ona pis cəza demirik. Onun cəzası, özü də 
çox sərt cəzası ağsaqqalın – yurdun ona əhəmiyyət verməməsidir. Başqa 
sözlə, onu adam saymamasıdır, oğul yerinə qoymamasıdır. 
Şair də mənzərəni nəzərdən qaçırmır, sadəcə, salnaməçi təmkini ilə 
dördcə misrada mənzərəni yaddaşa yazır: 
 
Ağsaqqal fikir vermədi, 
Bir azca xəyala daldı. 
Sakit bir neçə söz dedi, 
Göstərdi ki, ağsaqqaldı. 
 
Amma, əlbəttə, əsas söz, əsas hökm qocanındır, Ən böyük təmkini də o 
göstərir. Guya ki, qoca çox danışmasaydı, çox təfərrüata varmasaydı, bir sə-
feh də meydana çıxmazdı, qocanın - yurdun və Yaddaş Sahibinin qarşısında 
boğazdan yuxarı danışmazdı. Nə məclis o məclisdir, nə məclisdəkilər o Ni-
zami Gəncəvisayaq desək, nadan cavanın görmək istədiyi o adamlardır. Bu-
rada mətləb tamam başqadır, burada qocanın - yurdun dərdi kitab-kitab və-
rəqlənir, sinəsi oda-alova bükülür. O dili bilməyən, o bitiyi oxumayan nə o 
qocanın - yurdun dilini bilə bilməz, nə də Yaddaş Sahibinin gözlərindən ya-
ğan ağrıların mahiyyətinə vara bilməz. Qoca isə günahı özündə görür.: 
 
 
                                                 
1 Hegel. "Ruh fəlsəfəsi". Bakı, 2003, s. 226. 
67 
 
Ürəyim yamanca dolub, 
Qocalığın başı batsın. 
Qocalarda adət olub 
Sözü çeynəsin, uzatsın... 
 
Qocanın bu sözlərindən sonra onu dinləmək yox, tanımaq yox, başa 
düşmək gərəkdir. Onsuz da klassik məntiqin tələbi də elə budur: tanımaqdan 
çox başa düşmək. 
Yaddaş Sahibi kimdir? Əlbəttə, bu suala birbaşa cavab vermək çətindir. 
Ən azı ona görə ki, biz onu nə qədər aydınlığı ilə görə bilsək də müəyyən 
məqamlarda onun daha örtülü tərəfləri üzə çıxır. Görünüşcə, ətraf aləmə 
münasibətilə bizə yad adam deyil. Amma onun elə xarakterik cizgiləri var 
ki, biz müəyyən məqamlarda razılaşmaq istəməzdik: o, hər kəsi axıracan 
dinləməyi sevir. Bəlkə, dinlədiklərinin içərisində təbiətinə qanad verən bir 
səbəb oldu. Buradan belə bir nəticə çıxır ki, o, klassik təbircə desək, roman-
tikdir. Bir az da xəyalpərvərdir. Bəlkə də, ona elə gəlir ki, ziyarət eləməyə 
gəldiyi yurdunun bütün ağrı-acılarına məlhəm ola biləcək, daşmış səbirlərə 
təskinlik gətirəcək. Amma həyat tamam başqa mətləblərdən xəbər verir. Bi-
zim romantik, zəmanəmizin obrazı olan ziyalı nə qədər ayaqları yerdədirsə, 
bir o qədər də, mənəvi saflığı ilə qanadlıdır. Onun günahı yoxdur ki, torpa-
ğına, yerinə sahib olmayan adamların əvəzində cavab verməyə məcburdur. 
Yurd bütün varlığı ilə onunla üzbəüz danışan qocanın timsalında üzə durub. 
Beləliklə, biz "Ziyarət" əsərində cılpaq bir həqiqət görürük. Ya qoca ona 
təlqin elədiyi kimi, Yaddaş Sahibi özünün bütün varlığı ilə gücünü gös-
tərməli, yurdun son nəfəsində ona dayaq olmalıdır, ya da sadəcə, acizanə bir 
şəkildə üzünü döndərib getməlidir. Budur həyatın iç üzü, ən yaxşı günlər, ən 
xoş ovqat, yurdun bəxtəvər günləri hamısı yada düşür. Yurd nə vaxt bəxtə-
vər olur? Yada düşənlər nədir? Yurdun üzərində atlar kişnəşir, yurdun oğul-
ları göz-gözə gəlib, bir-birinin kimliyini dərk edir, üzü yağılara tərəf qürurla 
dayanır, dumanın, çənin gəldiyi tərəflərdən çəkinmir... bax, yurd bu zaman 
özünü bəxtəvər hiss edir. Amma zaman gəlir ki, dizibərk kişilər zamanlarını 
başa vurub dünyadan köçür. Dizi aynalı oğullar ona baxıb qürur duyan gö-
zəlləri görmür. Gücdən düşür və yurd beləcə boşalır... Və beləcə yurd yazıq 
və mağmın olur. 
68 
 
Tarixən böyük Azərbaycan olub. Qonşu ermənilərin təlqin elədiyi bö-
yük Ermənistandan fərqli olaraq böyük Azərbaycanın sərhədləri də məlum-
dur. Və demək, Yaddaş Sahibinin böyük "Ziyarət"lə yad elədiyi yerlər təsa-
düfi yerlər deyil. Böyük Azərbaycanın bir parçasıdır. Amma o parçasıdır ki, 
Yaddaş Sahibinin yaddaşında göyərməsəydi, sonuncu nəfəsini yaşayardı. 
Danmağa nə hacət, Göycə əlçatmazdır, Borçalı qorunmalıdır, Dərbənd 
qorunmalıdır, Cənubi Azərbaycan qorunmalıdır. Yalnız bu düsturun təsiri 
ilə yanaşanda Yaddaş Sahibinin xidmətinin gücünü dərk eləmək olar. Ümu-
miyyətlə, onun nə demək istədiyini, onun sənətinin məğzində nəyin dayan-
dığını yalnız bu zaman daha ətraflı dərk eləmək olar. Zənnimcə, sözdən və 
sənətdən əlbəttə, bu baxımdan yanaşanda sənətkardan bundan o yana daha 
nəyi tələb eləməliyik? Şairin yaratdığı böyük Yaddaş Sahibi obrazı əslində 
tarixi bir obrazdır, tarixi yaddaşın missiya daşıyıçısıdır. 
"Ziyarət" nəhəng bir kompleksdir. Ziyarət xüsusi bir mərasimdir. Onu 
mənəvi borc bilən hər kəs ziyarət yolunda özünün mənəvi təkamül məqam-
larını daha yaxşı dərk edir. 
H.İsaxanlının "Ziyarət"i yurda bağlılığın, yurda can atmağın, yurda qo-
vuşmağın, yurdu qorumağın, ona həyan olmağın, onun yalnız özünün başa 
düşə biləcəyi bir dildə dərdlərini danışmağın könül "Ziyarət"idir. 
 
69 
 
 
Obrazin məntiqi - həyatin mənasi 
 
 
 
 
 
 
 
 
«Ziyarət» əsərinin əsas güc mərkəzi Yaddaş Sahibinin obrazı ilə aşkar-
lanır. Bu obraz bütün əsər boyu xüsusi hərəkətverici gücə malikdir. Biz 
onun ətrafında, onun haləsində baş verən hadisələri məxsusi olaraq onun 
özünün münasibətilə qavrayır, başa düşürük. Açıq demək lazımdır ki, "Ziya-
rət" əsərindəki Yaddaş Sahibi obrazı Azərbaycan ədəbiyyatındakı tarixi 
yaddaşı canlandıran obrazlardan fərqlidir, yəni bir növ qeyri-ənənəvi obraz-
dır. Bəzən onun hədsiz dərəcədə sadəliyi sadəlövhlük təsiri bağışlayır. Onun 
təbiətində bir uşaqlıq, uşağaməxsus kövrəklik əlamətləri görünür. Bir çox 
hallarda o, bu cəhətləri ilə xüsusi qayğıya möhtac olan bir uşaq zəifliyi təsiri 
bağışlayır. Sanki təbiətdəki ecazkar görkəminə, sehirli cazibəsinə, nadir olan 
rayihəsinə, ətrinə görə elə çiçəyə bənzəyir ki, o çiçək görənləri özünə çəkir. 
Amma yaxınlaşıb ona toxunsan və bəlkə, bir qədər onun zəifliyini nəzərə al-
masan, elə yerindəcə ovulub tökülər. Amma əslində, bu ilk baxışdan belə 
görünür. Onun çox güclü məntiqi var. Saydığımız xüsusiyyətlərin hər birisi 
onun cazibəsini artırır. Əgər o, ilk baxışdan düşündüyümüz kimi, zəif və 
aciz olsaydı, xüsusi yaddaş ağırlığını öz çiyinlərində daşıyıb, maneələri dəf 
edib yurdacan gəlib çata bilməzdi. Obrazın məntiqini, xüsusilə, bu məntiqin 
fəlsəfi mahiyyətini dünyanın görkəmli filosofları mühakimələrində, ədəbiy-
yatşünasları təhlillərində və eyni zamanda, şairləri yaratdıqları xarakterlərdə 
açmağa  çalışıblar.  Y. E. Qolosovker1  obrazın məntiqi haqqında danışanda 
mühakimələrini belə təqdim edir:  
"Obrazın məntiqi bütövlükdə tamamlanmış surətlərin mənasının 
sonacan tükədilməsindədir. Yəni ki, bütövlükdə tamamlanmış surətlə-
                                                 
1 Sovet filosofu  (1890-1967).  
70 
 
rin saçdığı mənalar ardıcıllığından obrazın məntiqi doğur. Düzü, mif-
də o, özünü əyrilər üzrə hərəkət edib bir çevrəni qapadan yeganə 
konkret surətlərin ardıcıllıq cərgəsində aşkarlayır"1.  
Beləliklə, obrazın məntiqi yaradıcının bütövlükdə təqdim edə bildiyi, 
mənasını axıracan aça bildiyi surətlərdə tamamlanır. Görünür, tərcüməçi bi-
rinci cümlədə artıq bir dəfə "tamamlanmış" ifadəsini işlətdiyinə görə, cümlə-
nin sonunda həmin ifadəni təkrarlamamaq üçün "tükədilməsində" sözü ilə ba-
rışmalı olmuşdur. Əlbəttə, mahiyyət bununla bağlı deyil. Demək, obrazın 
məntiqi onun estetik təsir dairəsindən, yaratdığı mənalar yükündən və bu 
mənaların xüsusi məntiqi ardıcıllıqla bir-birini tamamlayan izləməsindən 
çox asılıdır. Yaddaş Sahibi də ayrı-ayrı məna və mahiyyətlərə vararkən elə 
incə məqamları diqqətə çəkməli olur ki, biz yalnız bu qabarıq əlamətlər sa-
yəsində zəncirvari ardıcıllığı mənəvi dünyamıza yığdığımız estetik hisslərlə 
qoruyub-saxlayır, bizə olan təsiri özümüz üçün sərvətə çevirmiş oluruq. Bu 
əsərdə qəribə bir məqam mənim diqqətimi çəkir. Elə "Ziyarət"in əvvəlin-
dəcə Yaddaş Sahibinin eynək taxdığını müşahidə edirik. Hələ yarı yaşına 
çatmamış bu adam yaddaş aləminə eynəklə baxır. Əlbəttə, söhbət əsərdə 
həyatdan gedir. Zənnimcə, bunun özü də çox dəyərli və xüsusi məna kəsb 
edən bir cəhətdir, əsərin daha dərin qatlarla bağlı olduğuna işarədir. Bu mə-
nada, həmin əlamət elə böyük əhəmiyyət kəsb edir ki, onun haqqında daha 
əsaslı danışmamaq mümkün deyil. Demək, görkəmli filosof təqdim elədiyi-
miz məntiqin davamı olaraq yazır:  
"Dairənin qapanması ilə bütöv obrazın mənası da tükənir. Yeganə 
konkret surətlərin məna ayrısı boyunca hərəkəti əksərən qarşıdurma 
prinsipi üzrə gerçəkləşir. Beləliklə, bütöv "görmə" ("baxan göz" və 
"korluq") obrazında təkgöz Kiklop yeganə konkret surət kimi mingöz-
lü Arqusun surətinə qarşı qoyulur; gözləri baxa-baxa ruhən kor olan, 
zorən cani edilmiş Edipə qarşı fiziki cəhətdən şil, amma mahiyyəti 
mənəviyyatının "gözü" ilə görə bilən, qeybdən xəbərlər söyləyən falçı 
Tirezi dayanır. Hətta Kolon şəhərində peyda olub daxilən nurlanmış 
kor Edip də əvvəlki şah Edipin qarşıdurumudur" 2.   
Biz təhlilçinin dairənin qapanması ilə obrazın mənasının tükənməsinə 
ilkin başa düşülən mənada yox, daha geniş mənada yanaşmalıyıq. Yəni, əs-
                                                 
1 Y.E.Qolosovker. "Mifin məntiqi". Kitab aləmi. Bakı, 2006. s. 63. 
2 Yenə orada. 
71 
 
lində, Yaddaş Sahibi ilə yaddaşın istiqamət verib gətirdiyi obrazın qarşılaş-
dığı məqam dairənin qapanmasıdır, bundan sonra baş verənlərin hamısı bu 
dairənin içərisində cərəyan edir. Biz dairənin içərisini bütün maddi və mənə-
vi aləmin mahiyyəti kimi qavramalıyıq. Qədim yunan mifologiyasına söy-
kənən müəllif təkgözlü ilə mingözlünü yada salır. Onların qarşılaşmasında 
da əsl həqiqət üzə çıxmır, demək, həqiqəti görmək üçün yalnız cismani ola-
raq görən gözlər hələ əsas deyil. Qədim yunan mifindəki Tiresi – Orakul 
cismani olaraq görmür. Amma o, həyatı bildiyinə görə mənəvi aləmdəki ha-
disələrin məntiqi ardıcıllığını dərk etdiyinə görə, gələcək haqqında da doğru 
və dürüst məlumatlar verə bilir. Hətta filosof fikrinin sonunda eyni şəxsin 
iki dövrünü də yada salır. Gözlü tiran Edip mənəvi korluğun nəticəsində ne-
cə böyük cinayətlər törədir. Amma həyatı dərk etdikdən sonra - fəqət bu 
zaman o, gözlərinin ikisini də itirmişdir - hətta başqalarının görə bilmədiyi 
həqiqətləri görə bilir, dərk edə bilir. Yalnız onun bundan sonrakı həyatı mə-
nəvi, sağlam həyat ola bilərdi. Beləcə, Yaddaş Sahibi aliməqam bir zirvədə 
görünür. Cismani olaraq gözlərinin nurunu itirsə də, mənəvi gözləri tamam 
açıqdır, onun bəsirət gözləri o qədər nurlanmışdır ki, cəmiyyətə liderlik et-
mək istəyənlərin, fəqət mənəvi korların - hiyləgər siyasilərin, onun axtardığı 
bütün dünyanı gəzdikdən sonra qayıtdığı yaddaş aləminin ətrafında nə qədər 
dəhşətli torlar hörsə də, yenə bu torların - labirintlərin arasından işıqlı dün-
yaya aparan çıxışı görə bilir. Əgər onun bu fəhmi, zəkası olmasaydı, demək, 
onun ətrafında da o qeyri-adi canlanma, dirilmə mümkün olmazdı. 
Yaddaş Sahibi yaxşı bilir ki, kristallaşmış həqiqətlərdən başqa dünyada 
nə varsa, hamısı ötəridir, keçəridir. Yalnız elə həqiqətlər var ki, məna və 
əhatə dairəsinə görə zamanlarla döyüşə bilir, öz dəyərini qoruyub saxlayır. 
Müəllif "Ziyarət"in ən gözəl fəsillərindən birini gözəlliyin tərənnümünə həsr 
edib. Onun özünəməxsus açımında gözəllik bütöv mahiyyəti ilə təzahür 
edir. O, əbədiləşmiş, ömrünün kamillik çağına çatmış gözəllik obrazıdır. 
Onun gözəli Bayronun, Füzulinin, Titsianın gözəli qədər müqəddəsdir. An-
caq onların heç birisinin gözəlinə bənzəmir. "O gözəllik qocalmişdi" - bu 
hökm o gözəlin qənirinə zərrəcə də xələl gətirmir. Ancaq müəllif də - Yad-
daş Sahibi də idealı köklü-köməcli onun mənəvi aləmini yaşına uyğun təm-
kinlə səmimiyyətini elə öz dili ilə təqdim edir. 
Bir səs gəldi arxamızdan: 
 
72 
 
"Ay Bakıdan gələn oğlan, 
Bir az da biz tərəfə bax, 
Qoy bir az da biz danışaq". 
 
Bəzən müəlliflər obrazın səmimiyyətini təqdim etmək üçün elə cizgilər 
axtarıb tapmağa çalışırlar və guya ki, elə dərinliklərə varmağa çalışırlar ki... 
bununla da oxucu ilə obrazın arasında az qala keçilməsi mümkün olmayan 
uzaq bir məsafə yaranır. Əlçatmazlıq, maneələrin yaratdığı toranlıq obrazın 
səmimiyyətini qavramağa imkan vermir. Amma nə qədər sadə, nə qədər ay-
dın, duru bir istək var tərəflər arasında. "Ay Bakıdan gələn oğlan", təkcə elə 
bitkin bir mahnı təsiri bağışlayan bu misra bəs edir ki, tərəflər arasındakı 
bütün maneələr götürülmüş olsun. Doğmalıq, yaxınlıq, ilıq münasibət illə-
rin, zamanın dov gələ bilmədiyi, üstündən bir zərrə də qopara bilmədiyi İla-
hi saflıq olmadan bu dörd kəlmə söz eyni məna və mahiyyəti daşıyaraq cər-
gələnə bilməzdi. 
İndi tərəflər arasındakı mənzərəyə diqqət edək: 
 
Geri döndüm. Onu gördüm, 
Gördüm, köksümü ötürdüm. 
Mən uşaqkən, o,.. o zaman 
Gözəllikdə ad çıxaran 
Bir gəlindi. Amma indi... 
 
Əlbəttə, təəssüflər də var, ötüb-keçmiş zamanın arxasınca baxmaq da 
var. O gəlinin - o qənirsiz gözəlin bir uşağın yaddaşında buraxdığı aydın iz-
lər var. Bütün bunlar bütövlükdə bir qeyri-adi, şahanə bir gözəlliyin rəsmi-
dir. Sözlərin rəngilə işlənmiş portretidir. Özü də diqqət eləsək, heç bir ifrat 
təsvir və qarşı tərəfə xüsusi diqqəti yönəltmək məqsədi daşımayan "rənglər-
dən" istifadə olunub. Biz bu rənglərlə qavrayırıq. O qənirsiz gözəl vaxtilə 
gözəlliyilə ad çıxarıb. Zaman o gənclik təravətini aparsa da, gözəlliyini təs-
diq edən cizgiləri silə bilməyib. O gözəl öz gözəlliyini səmimiyyətində qo-
ruyub-saxlayıb: 
Yel kimi keçdi o vədə, 
O gözəllik itməsə də, 
O gözəllik qocalmışdı. 
73 
 
Daha yandırıb-yaxmırdı, 
Üstünü bulud almışdı. 
 
Və elə müəllifin özü də çox qəribə obrazlarla yaratdığı lövhəni tamamla-
yır. O lövhəni ki, indi üstünü bulud almışdı. Bəzən buludlar nə qədər sıx olsa 
da, biz buludun arxasında günəş olduğunu heç vaxt yadımızdan çıxara bil-
mirik. 
Təbiidir ki, Yaddaş Sahibi yaratdığı aləmdən, döndüyü aləmdən, qovuş-
duğu aləmdən asanlıqla üzülüşə bilmir. Daha dərin qatlara, zamanın o gözəl 
üçün şahanə çağlarına qayıdır. O vaxtına ki, Yaddaş Sahibinin özü ətrafın 
nəzərində bir dilbilməz uşaq idi. Amma o dilbilməz uşaq bu gözəli elə o dil-
bilməz çağında da görə bilmişdi. Pedaqoqlar arasında belə bir söz, belə bir 
bitkin fikir çox tez-tez işlənir: "Uşağı uşaq yerinə qoyma". 
İndi həmin o dilbilməz uşağın yaddaşında oyananlara baxaq: 
 
O günlərə döndüm bir an: 
Yerişi, duruşu, səsi... 
Söz bəs etməz, söz hədərdi - 
Onun hüsnü cazibəsi 
Ürəkləri titrədərdi. 
 
Əgər diqqət edildisə, burada "o dilbilməz uşağın yaddaşında oyananla-
ra baxaq" fikrini bir də təkrar eləməklə oxucunun nəzərini müəllifin yaratdı-
ğı rənglər aləminə cəlb etmək istədim. 
Müəllif elə özü də razılaşır ki, o cazibəni, o ürəkləri titrədən gözəlliyi 
tərənnüm etmək üçün söz bəs eləməzdi. Kimlərsə ancaq sözə ümid etsəydi 
cəhdləri hədər olardı. Demək, buradaca müəllifin karına gələn sözlərin rən-
ginə tapınmadır - əlbəttə, sözlərin ecazkar rənginə... Çox vaxt keçmir, elə o 
titrək duyğu ilə müəllif daha ecazkar bir hisslə, daha təlatümlü bir ovqatla 
yaddaşına üz tutur: 
Yox! O dilbər yox olmamış, 
Gözlər o gözlərdi - tanış. 
Danış, ey xəyalım, danış! 
 
Yaddaş Sahibinin çağırışları, qırıq-qırıq xatirələr bəzən sönüb-yanan 
işıqlarda görünən titrlərdə Yaddaş Sahibinin təəssüflərini, dünyanın ötərili-
74 
 
yinə, keçəriliyinə heyfslənmələri, hətta bəzən bəsirət gözü bağlı olanların 
onun həyata, gözəlliyə pərəstişini, sevgisini duymayanların istehzasını, tənə-
sini də görə bilir. 
Yazıq ürək, yenə dərd çək... 
Qafil, gülmə kədərimə. 
Gör nə qədər "hayıf" demək 
Yazılıbdır qədərimə. 
 
Müəllifin yaratdığı obrazlar xarakterlərinə görə, çox özünəməxsusdur. 
Azərbaycan və eləcə də dünya ədəbiyyatında ürək obrazı orijinal deyil. Və 
bəlkə də, elə ədəbiyyatın yarandığı ilk gündən, lap elə mifin zamanından 
üzü bəri ürək təfəkkür süzgəcindən keçib, ürəyin başa düşülən və başa dü-
şülməyən tərəflərinin aydınlaşdırılmasına cəhdlər göstərilib. Ürəyə xüsusi 
ruh və can verilib, ürək bütövlükdə düşünən bir varlıq kimi tərənnüm olu-
nub. Ancaq göründüyü kimi, H.İsaxanlının ürəyi tamam başqa aləmdən - 
onun özünün dünyasından insaniliyi özündə ehtiva edən bir gücdə görünür. 
Beləliklə, "hayıflar", "təəssüflər" Yaddaş Sahibinin qədərinə yazılsa da, əs-
lində, insanlığın və insaniliyin qismətidir. Yalnız Yaddaş Sahibinin ölçü və 
meyarları ilə hayıflar, təəssüflər xüsusi dəyər kəsb edir. O zaman ki, ömür 
mənasız bir həyatla fənaya verilməyib: 
 
Fikir dəryasına girdim, 
O gəlini mən bir zaman 
Gözələ heykəl bilirdim... 
Heykəl olan dəyişərmi?! 
Eh, nə bilim?! Ağlı olan 
Heç zamanla döyüşərmi?! 
 
Müəllif sözün həqiqi mənasında gözələ heykəl qoya bilib. Tişədən, daş-
dan istifadə eləməyib. Onun heykəltəraşlıq emalatxanası özünün zəngin mü-
şahidə aləmidir, təəssürat dünyasıdır, həyata, insanlara sevgi dolu baxışlarıdır. 
Zamanla döyüşmək yox, zamanın axarında zamanın gətirdiyi fırtınalar-
dan keçib gedə bilən dəyərlərlə yaşamaq... müəllif üçün həyatın mənası budur. 
75 
 
 
Söz var, kimsəyə deyilməz... 
 
 
 
 
 
 
 
 
Azərbaycan ədəbiyyatında, xüsusilə, son iyirmi illik müstəqillik dövrü-
nü əhatə edən mərhələdə sovet ideoloji qəliblərindən keçmiş söz-sənət 
adamlarından fərqli olaraq yeni şairlər nəsli çox böyük sürətlə arenaya çıxdı. 
Bu "arenaya çıxdı" ifadəsi təsadüfi deyil. Qəliblər, tələblər, bütün ideoloji 
basqılar götürüləndən sonra təbiətində ilham olan hər kəs sözü sözə calama-
ğa, söz düzüb-qoşmağa başladı. Amma əlbəttə, bu, tarixi bir ahəng idi. Heç 
kimsə deyə bilməz ki, bu ahəng, bu ritm indiki qəzəblə qarşılanan axın XIX 
əsrdə, XVIII əsrdə olmayıb. Təbiidir ki, Azərbaycan xalqının təbiətində poe-
tik harmoniya olduğuna görə bütün zamanlarda belə nəzm, bir az da kobud 
desək, qafiyəpərdazlıq olub. Amma o qədər çox olub ki, sonra nazimlə şairi 
fərqləndirmək gərək olub. Necə ki, şeirlə nəzmi ayırmağın vaxtı çatmışdı. 
Şəxsən mənə belə gəlir ki, poetik anlam müəllifin özünün ruhu ilə bağlıdır, 
nəinki onun yazdıqları ilə. Eləcə də sənətkarın bir az da qəlibləri boşaldıb 
daha yumşaq şəkildə desək, nazimin, yaxud da şairin yaratdıqlarına müdaxi-
lə etmək lazımdır. Hansı nəzmdir, hansı şeirdir? Yeri gəlmişkən, indiki dövrü-
müzdə poeziyanın, daha dəqiq desək, şeiriyyətin daha yeni mərhələsi yaran-
maqdadır. Bu mərhələnin xronoloji ardıcıllığı belədir: nəzm, şeir, poeziya. 
Poeziya daha çox fəlsəfi ümumiləşdirmədir. Poeziyada bənzərsizlik və 
təkrarsızlıq var. Poeziyanın ritmik ahəngi şeirə çatmasa da, o, ürəklərdə da-
ha çox hiss və həyəcan doğurur. H.İsaxanlı da özünün səmimiyyətilə müşa-
yiət olunan şeirlərində daha çox poetik ruhun daşıyıcısı kimi görünür. Onun 
"Ziyarət" poemasındakı əhval adi bir adamın, sıradan bir nəfərin əhvalı de-
yil. Buradakı hiss və həyəcanların mahiyyətində gözəgörünməz tərəflərin 
görüntüləri üzərinə işıq düşür. Onu dinləyən, onu oxuyan hər kəs özündən 
xəbəri olmadan, özünü o yerin adamı bilir, özünü elə orada bilir. Nə vaxtsa, 
76 
 
hardasa bir qərib diyarda keçirdiyi hissləri yada salır. Elə H.İsaxanlının "xə-
zana alqiş" şeiri də çox qəribə bir məntiqlə yoğrulub. Müəllif bu şeiri 2004-
cü ildə Malayziyada - Kuala Lumpurda yazıb. Əvvəlcə şeirin sərlövhəsi 
barədə. Zənnimcə, hər kəs üçün qərib bir diyara səfər görmədiyi, gəzmədiyi 
yerləri görməklə onun əhvalında bir bahar təravəti yaradır. Ancaq bu, ötə-
ridir. Tezliklə hər kəs öz hisslərinin xəzanını arzulayır. Qəriblikdə yaşadığı 
bahar təravətinin sonunu - xəzanını. Müəllif də elə bu şeirdə ilk əvvəlcə ya-
şadığı bahar sevinclərini tərənnüm edir: 
 
Bu nə xoş diyardır - bəzəkli, zəngin, 
Neçə irq, neçə dil, neçə iman, din! 
Şairim, burda qal, gəz, dolan bir az 
Allah bilir, bir də gəldin, gəlmədin 
Gör nə xoş diyardır - bəzəkli, zəngin! 
 
Əvvəla onu deyək ki, H.İsaxanlı ruh adamıdır. Könül quşu onu haraya 
çəksə, özünü oranın sakini bilər. Amma onun könül quşu da çox sədaqətli-
dir. Yurda sədaqətli, doğma torpağa sədaqətli, Vətənə sədaqətli. Və elə bu 
səbəbdən də elə həmin şeirdəcə bu yerlərdə gəzib-dolanmağın, bu yerlərdə 
həyatdan zövq almağın, daha çox təbiəti duymağın ahəngi ilə yaşayır. Am-
ma tezliklə o, bu qəriblikdəki ecazkarlığın "turşməzə dadını" hiss edir: 
 
Başqadır bu yerdə həyatın dadı, 
İnsan təbiətlə birgə yaşadı. 
Əzəldən gözəllik vurğunuyam mən, 
Amma həyat nə kef, nə tamaşadı, 
Xeyli turşməzədir həyatın dadı. 
 
Sanki elə bununla da bütün mənəvi problemlər həll olunur. Ən azı ona 
görə ki, müəllif burada ilin fəsillərini görə bilmir. Payızı qışdan, qışı yazdan, 
yazı yaydan ayıra bilmir. Demək, onun mənəvi dünyasındakı rənglərlə dün-
yanın bu ecazkar, qeyri-adi guşəsində gördüyü rənglər uyğun gəlmir. Elə 
ona görə də Vətən, yurd yada düşür. Deyilənə görə, bülbül qızıl qəfəsdə 
oxumurmuş, quş dili bilən Süleyman onu buraxır. Bülbül öz azadlığına ti-
kanlı kol üstündə nəğmə deyir: - Ax, Vətən, ox, Vətən! 
77 
 
Uzaq Malayziyadakı həsrət bu misralarla bitir: 
Burda nə payız var, nə bahar, nə qış, 
Oğulsansa, gəl bu gərdişə alış. 
Burda xəzan olmur, yarpaq saralmır, 
Şairim, Vətənə dönməyə çalış, 
Burda nə payız var, nə bahar, nə qış. 
 
İndi sual olunur: bəlkə, H.İsaxanlı "Ziyarət" poemasını hansısa bir ədə-
bi mükafatın təmənnası ilə yazır? Bəlkə, elə şairlik borcunu yerinə yetirmək 
qəsdilə yazır? Hər iki halda cavab düz olmayacaq. Çünki o, dünyanı gəzən-
də də, dünyanı addım-addım ayaqlayanda da ecazkarlığın, təbiət gözəlli-
yinin qoynunda dünyanın gəldi-gedərindən uzaq olan anlarında da yaddaş 
başının üstündə olub, onu yurda, Vətənə çağırıb. O yurda, o Vətənə ki, ora-
da bir müdrik, bir qoca onu gözləyirdi, ona deyiləsi sözləri vardı. Və ondan 
başqa kimsəyə o qoca könlünü açmaq istəmirdi. 
 
78 
 
 
Yaşamağin vətəndaşliq mahiyyəti 
 
 
 
 
 
 
 
 
H.İsaxanlı istər poeziyasında, istər ədəbi-publisistik qeydlərində və is-
tərsə də çıxışlarında özünü ifadə eləməyə çalışır. Bəlkə də, burada ilk baxış-
dan "çalışır" hökmü yerinə düşmür. Daha çox uyğun gələn və həqiqəti 
özündə ehtiva edən budur ki, biz müəllifin özünü ifadə elədiyini, qeyd edəy-
dik. Ancaq insan dünyası daim hərəkətdə olan düşüncədən asılıdır. Demək, 
insan düşünürsə, onun özünü ifadə eləməsi də başa çata bilməz. Olsa-olsa, 
özünü ifadə eləmə inadlı ola bilər, davamlı ola bilər. 
Şairin, mütəfəkkirin özünü ifadə etməsinin də iki istiqaməti var. Bu 
özünü ifadəetmə subyektiv xarakter də daşıya bilər, obyektiv mahiyyət də 
kəsb edə bilər. Ancaq şairin mənəvi aləmində gedən proseslərdə təsdiq olu-
nan bir həqiqəti yaddan çıxarmaq olmaz - obyektivliyin və subyektivliyin 
vəhdətini, sintezini. Şair subyektiv hisslərindən yaza bilər. Amma özünə-
məxsus ümumiləşdirmə ilə həyatın obyektiv mahiyyətini son dərəcə dolğun 
və real cizgilərlə təqdim edər. Demək, H.İsaxanlının yaradıcılığı nə qədər 
subyektiv "mən"ə səmimiyyətlə söykənirsə, bir o qədər də həyatın obyektiv 
gerçəkliyinə söykənir. Və əslində, onun məqsədi bu gerçəkliyi təqdim et-
məkdən ibarət olur. Həyata, tarixə yanaşmada, cəmiyyətə münasibətdə, 
mənsub olduğu xalqa münasibətdə, mütəfəkkirlər iki istiqamətə ayrılır. On-
lardan bir qismi xalqın mənəvi aləmini özündə ehtiva edərək bu aləmin 
məntiqi tələblərini özünün tələbləri kimi qarşıya qoya bilər. Amma əslində, 
xalqın fikrini ifadə eləmiş olur. Bu məramı professor Nizami Cəfərov Bəx-
tiyar  Vahabzadə  haqqında  danışanda çox dəqiq bölgü ilə belə göstərib:  
"Elə böyük şəxsiyyətlər olmuşdur ki, millətin iradəsini öz subyektiv 
məqsədlərinə yönəltməyə çalışmışlar - elə şəxsiyyətlər də olmuşdur 
79 
 
ki, millətin tarixi ehtiyaclarını duyub, dərk edib, həmin ehtiyacların 
ödənilməsi istiqamətində ardıcıl fəaliyyət göstərmişlər"1.   
Bu ikinci qisim şəxsiyyətlər elə ikinci qisim mütəfəkkirlərdir. Doğru-
dur, burada görkəmli alim Vəxtiyar Vahabzadənin simasında daha çox si-
yasi obrazın, mütəfəkkir filosofun, liderin xarakterini aşkarlayır. Bunu 
H.İsaxanlıya da aid etmək olar. H.İsaxanlı da mənsub olduğu etnosun ruhu-
nun ehtiyaclarını dərindən duyur. Bu ehtiyacların hansı səbəblərdən yarandı-
ğını yaxşı bilir, xüsusilə torpaqla bağlı, bir vaxt geniş ərazilərə halal sahiblik 
etmiş böyük türkün indi siyasət civarlarında küncə sıxışdırılmasını qəbul 
etmir. Bunun üçün ən əsas missiya vətəndaşlıqdır – şairlikdən də əvvəl, filo-
sofluqdan da əvvəl və həmçinin siyasi liderlikdən də əvvəl. Biz H.İsaxanlı-
nın poeziyasında, xüsusilə, "Ziyarət"də bağrının başı köz kimi qızaran, kö-
zərən vətəndaşı görürük. O vətəndaşı ki, indi onun gücü qələminə, xalqın 
qəbul edə biləcəyi, başa düşəcəyi, anlayacağı bir dildə danışmağa çatır. Zən-
nimcə, vətəndaş şair üçün mübarizənin yolu və özü də ən düzgün yolu elə bu-
dur. Xalqı ətalətdən çıxarmaq, ona tarixi keçmişini yenidən dərs kimi öyrət-
mək, mənəvi uyğusunun qarşısını almaq... bundan üstün xalqa xidmət yolu 
varmı? Görünür, elə bu səbəblərdən vətəndaşlıq mahiyyətinin daha əsas ol-
duğunu nəzərə alan görkəmli alim N.Cəfərov  fikrinə  davam  edərək  bir  az  
da  dəqiq və aydın hökmlər verir:  
"Keçmişi də, gələcəyi də məhz "Vətən tarixi"nin səhifələri kimi və-
rəqləyən" (Yaşar Qarayev) B.Vahabzadə vətəndaşlığın nə demək ol-
duğunu həm özü, həm də millət üçün aydınlaşdırmağa çalışmaqla, 
mübaliğəsiz deyə bilərik ki, bu günə qədər bir institutun - "Vətəndaş-
lıq institutu"nun işini görmüşdür. O, heç təsadüfi deyildir ki, ömür sə-
hifələrini də "Vətən tarixi"nin səhifələri kimi vərəqləmişdir: "Dünyaya 
göz açdığımız zaman ilk dəfə ayağımızı basdığımız torpaq - Ana Və-
təndir. Sonralar min ölkəyə gedə bilər, min ölkənin suyunu içib, hava-
sını uda bilər, neçə-neçə torpağın müvəqqəti sakini ola bilərik. Lakin 
bu torpaqların, bu ölkələrin heç biri bizə doğma torpağımımzı əvəz 
edib Ana  Vətən  ola  bilməz" 2....   
Göründüyü kimi, burada da müəllif öz fikirlərinin daha dəqiq, bəlkə də, 
ən düzgün variant olduğunu nəzərə qabarıq çatdırmaq üçün akademik Yaşar 
                                                 
1 Nizami Cəfərov. Seçilmiş əsərləri. (5 cilddə), cild 2, Bakı, 2007, s. 177. 
2 Yenə orada 
80 
 
Qarayevin mülahizələrinə söykənmişdir. Demək, "Vətəndaşlıq institutu"nun 
aparıcısı şəxsiyyətin özündən əvvəl onun tapındığı mənəvi kriteriyalardır. 
Bu ölçülər, bu dəyərlər şəxsiyyətin mənəvi aləmində o qədər bitkin olmalı-
dır ki, son nəticədə bütün çıxılmazlıqlarda düşüncə olaraq onun istiqamətini 
daha dəqiq saxlasın. Bu, sanki şəxsiyyətin mənəvi aləmində bir kompasdır. 
Əlbəttə, söhbət şairdən gedirsə, özü də yaradıcılığı ilə istiqamətini çox-
dan müəyyənləşdirmiş şairdən, yəni H.İsaxanlıdan danışırıqsa, demək, biz 
də onun yaradıcılığında vətəndaşlıq missiyasını hansı mənəvi köklər üstün-
də qərarlaşdırmağına da daha çox diqqət yetirməliyik. Onun obrazları, tanı-
dığı adamlar sanki yurdun keşikçisi olanlardır. Və onları da narahat edən 
əsas məsələ yurda kimin sahib çıxacağı məsələsidir. Dünyadan bu gözü tox 
adamlar dördəlli yapışmayıblar. Amma yurddan dördəlli yapışıblar. Bütün 
varlıqları ilə yurda bağlıdırlar. Onlar yaxşı bilir, insan cismən bir ömür ya-
şamağa məhkumdur. Və onlar da öz paylarına düşən ömrü artıq yaşayıblar. 
İndi Yaddaş Sahibinə danışdıqları həmin nigarançılıqdan irəli gəlir - yurda 
kimin sahib çıxacağı nigarançılığından. 
Həyatın gəldi-gedərliyini nə qədər aydın, nə qədər dəqiq, nə qədər düz-
gün, iliyinə qədər dərk etməyin mahiyyətini artıq qocalmış, yaşlaşmış ana-
nın dilindən dediyi "yaşadiğim mənə yetər!" hökmü göstərir: 
 
Görün, mənə nələr dedi: 
"Əl mənim, ətək sənindi. 
Oğul, bizləri unutma, 
Bura sənin Vətənindi. 
Yad eli qonaq qalsan da, 
Ürəyinə yaxın tutma, 
Vətənsiz insan gün görməz. 
Misirdə sultan olsan da, 
Vətənin yerini verməz. 
 
Dünyadan gözü tox, dünya malında tamahı qalmayan, amma yurd niga-
rançılığından üzülən ana (söhbət Yaddaş Sahibinin yurdun bütün mənəvi 
varlığını özündə əks etdirən obrazdan gedir. O obrazdan ki, onu bəzən mə-
nəvi təpəri, qeyrəti, yurd təəssübkeşliyi yaşadan, ayaq üstə saxlayan bir qoca 
kişidir. Yaxud müəyyən məqamda bu obraz ümumiləşmiş bir anadır və yenə 
81 
 
yurdun bütün ağrılarını, nigarançılıq dərdlərini özündə daşıyan bir qadındır. 
Hər iki halda biz onları yurdun özü kimi görürük. Ata yurd, Ana yurd an-
lamlarında) övladı - Yaddaş Sahibini dərdə-ağrıya çəkir. Onu Vətənə çəkib 
gətirən hisslərin, duyğuların ifadəçisinə çevrilir. Bu hisslər, bu duyğular 
Yaddaş Sahibini uzaq Malayziyada rahat qoymurdu. Çünki onun özü də 
yaxşı bilirdi ki, "...Vətən yaxşı, Geyməyə kətan yaxşı, Gəzməyə qərib ölkə..." 
deyən babalarımız, nənələrimiz nəyi nəzərdə tuturdu. Təqdim olunan parça-
nın mənəvi sələfi "Qürbətdə xan olunca, Vətənində dilən gəz", - dədə-baba 
nəsihəti, vəsiyyətidir. Hətta şairin xalqdan gələn poetik deyimin alternativi 
olaraq, paralleli olaraq işlətdiyi ifadələr də (Vətənsiz insan gün görməz, Mi-
sirdə sultan olsan da, Vətənin yerini verməz) misralara çevriləndə dərin 
təəssürat yaradır; bu dərin təəssürat, bu misralardan gələn əks-səda şairin 
mənəvi aləmində elə bir harmoniya, elə bir bitkin ovqat yaradır ki, bunu hə-
yatın heç bir ötəri şirinliyi, maddi təminatı əvəz edə bilməz. Bu hissin yarat-
dığı Vətənə çağırış ruhu elə bir istəkdir ki, onun qarşısı alınmazdır. 
Ana yuxu görür və özü də öz yuxusunun qəribəliyi, qeyri-adiliyi yarat-
dığı ağır təəssüratın təsirindədir. Daha bir bitkin lövhə, daha bir dəqiq və ay-
dın mənzərə: 
Sən bir mənim yuxuma bax: 
Sarı bulaq, buz kimi su, 
Yarpız, yasəmən qoxusu - 
Dərə keçib dağ aşıram. 
Dəli kimi axşam-sabah 
Öz-özümlə danışıram. 
Bir-birinə oğul-uşaq 
"Anam qocalıb" deyirlər. 
 
Buradakı adlar, tarixi yerlər, onomastik vahidlər yuxunun quş qanadlı 
xəyalla keçdiyi yerlər Vətənin əldən verilmiş yerləridir. Həmin yuxuda yad-
daşa gələn Sarı bulaq (müəllif qeydində oxuyuruq:  
"Ermənistanın şimalında Qaraxaç yaylağı adlanan dağ yerində, Gür-
cüstandan yaylağa gələn azərbaycanlıların seçdiyi yerlərdən birində 
məşhur bulaq"1 
                                                 
1 Hamlet İsaxanlı. "Ziyarət". Xəzər Universitəsi nəşriyyatı. Bakı , 2009,  s.96. 
82 
 
sanki Koroğlu dastanındakı Qoşabulaqdır. Elə bil ki, yeni nəsillərin gü-
cü, qüdrəti o bulağın suyundadır. O bulağa dönə bilmək, o bulağın çağladıyı 
yerlərin təzədən sahibi olmaq üçün vətənin qıraqda qalan yerlərinin adamları 
yox, bu gün dünyaya səpələnmiş azərbaycanlıların dərdi, istəyi, həll edə 
biləcəyi problem olmalıdır. 
...Müəllifin şeirdə obraza çevirdiyi "Sarı bulaq", "buz kimi su", "yar-
pız", "yasəmən qoxusu" obrazları gözümüzü doyurur deməzdim, gözümüzün 
üstündə qaysaq bağlamış həsrət pərdəsini qoparıb atır, ruhumuzu didib-qa-
nadır, yaddaşımızı oyadır. Yeri gəlmişkən, müəllifin nəzərinə çatdırmaq olar 
ki, yaylaq yerinin, xüsusilə buz kimi suların çağladığı bulağın, yarpızlığın, 
əvəlikliyin ətri, bihuşdarı kimi insanı məst edən kəklikotu çiçəklərinin, çay-
çiçəyinin, qantəpərin, lilparın, qazayağının, quzuqulağın... olduğu yerlərdə 
"yasəmənin qoxusu" yox, "çiyələyin qoxusu" məntiqi, mənzərəni daha yaxşı 
tamamlayır. 
Bu ecazkar yuxunun, bu yaddaşı qanadan yuxunun, bu varlığımızı, ru-
humuzu titrədən yuxunun sahibinin yuxusunu yozmalı olanlar - özü də bü-
tün çılpaqlığı ilə, bütün mənəvi tələbləri ilə düzgün yozmalı olanlar "anamız 
qocalıb" deyirlər. Ana isə heç bir dəlil, sübut gətirmədən nə cavab verməli-
dirsə, özü də dünyanın bütün filosofları, müdrikləri yığışıb başqa bir va-
riantda verə bilməyəcəyi cavabı verir: 
 
Qocalıqdan deyil, vallah, 
Yuxuma girir o yerlər. 
 
Ananın ruhu aram ola bilməz. Çünki dünya təlatümdədir. Bu təlatümün 
içində onun da sərhədlərə bölünüb hərənin bir tərəfdə ağalıq elədiyi, haram 
sahiblik elədiyi yerlər də od içindədir. Yurdun timsalı olan müdrik Yaddaş 
Sahibinin bildiyi həqiqətləri deyir. Ancaq çox böyük inamla, ağrı ilə deyir. 
Özündən qalan özündən sonra qalanlara nəyi əmanətləməlidirsə, nəyi tapşır-
malıdırsa, onu deyir. Və H.İsaxanlının misralarının arasından Qarabağın 
alovları da görünür. Uzaq Borçalıda görünən bu alovlar kənar, yad yerin 
yanğısı deyil, axı dədə-babadan "yurdun bu başı, o başı olmaz", - deyiblər. 
Sanki yurdun özü danışır: 
 
Kimdisə o ömrü gödək, 
Gərək dünəndən öləydi. 
83 
 
Çörəyə haram qatdılar, 
Dünya bir-birinə dəydi. 
Davanı çox uzatdılar - 
Dəli quyuya daş atdı, 
Ağıllıya iş yaratdı. 
 
Müəllifin misralarının altında yatmış məna - çox uzadılan davanı Ermə-
nistan-Azərbaycan-Dağlıq Qarabağ davasını təqdim edir - bir qədər də iro-
nik, müəllifin özünün təəssüfünü daşıyan ağrı-acı illətinə çevrilmiş dərdini 
göstərir. Vaxtilə qabağı alınmalı olan zəhərli ilanın hələ bala olduğu mə-
qamda boğulmalı olub boğulmadığını, bəlaya çevrildiyini yada salır. Hər 
halda, müəllif bir humanist kimi, böyük hərflə yazılacaq insan obrazı olaraq 
Yaddaş Sahibinə imkan verir ki, dünyanın və əslində, bütün dünya sakinləri-
nin taleyinə də acısın. Əlbəttə, taleyinə acıdığı millətlərdən biri də erməni-
dir. Erməni faşist partiyası öz xalqını bəlaya salıb. Sonu görünməyən, nəti-
cəsi bilinməyəcək bəlaların girdabına atıb. Və əslində, Yaddaş Sahibinin də 
demək istədikləri elə budur. Amma son nəticədə həyatı, mənəvi aləmi tarixi 
yerlərlə bağlı olan Borçalı elləri daha Qaraxaç yaylağına gedə bilmir. Ermə-
ni faşizmi insanlığa gedən mənəvi yolların gözəgörünməz bağlarını kəsdiyi 
kimi, yaylağa gedən yolların da qabağını kəsib: 
 
Bu nə dərddi, nə azardı?! 
Millət bir-birini qırdı. 
Yaxşı günlərimiz vardı, 
Aranı kim qarışdırdı? 
 
Bayaqdan müəllifin sanki təhkiyə ilə, acı bir hekayə kimi danışdığı tarix 
birdən-birə daha da emosionallaşır, yüksək poetik yük götürür. Və əsl poe-
ziya örnəyinə çevrilir: 
 
Nə gedən var, nə qayıdan, 
Yolların yükü azalıb, 
Nə köçən var, nə yurd salan, 
Dağlar intizarda qalıb. 
 
84 
 
Bu dörd misrada poetik əhval o qədər güclüdür ki, sanki əsərin özü qə-
dər ağrı və yük daşıyır. Yaddaş Sahibinin bütün varlığı, mənəvi aləminin 
bütün zənginliyi, onun çiyinlərində daşıdığı yükün ağırlığı, dərdləri, ağrıları, 
acıları sanki bu dörd misrada ifadə olunub. Təsadüfi deyil ki, elə bu dörd 
misranın yaratdığı əhval inkişafın növbəti məqamında sanki zərgər əli ilə 
işlənmiş bayatı-incilərə çevrilir. 
Görkəmli filosof Camal Mustafayev də H.İsaxanlının "Ziyarət" poema-
sındakı bayatıların ovqatını, bu ovqatın yaratdığı dərin təəssüratı yaddan çı-
xarmır:  
"Bu qadın əmin-amanlıq istəyir; Qarabağ müharibəsinə bais olan kim-
sələrə lənət oxuyur. Müharibədən əvvəl yay mövsümündə elimizin 
Qaraxaç yaylağına (indiki Ermənistanın) yolları bağlanıb; dağa gedib-
gələn yoxdur. Bu söhbətlə bağlı H.İsaxanlı neçə bayatı yazıb. Həmin 
mövzunun rolunu bu bayatı yaxşı ifadə edir: 
 
Dağlar darda qalıbdır, 
Başı qarda qalıbdır. 
Gözümün nuru, dağlar, 
Nurun harda qalıbdır?.."1 
 
Camal dədə (onu Azərbaycan mənəvi mühitində "Dədə Camal" adlan-
dırırlar) çox doğru olaraq bir neçə kəlmə ilə mövzunun mahiyyətini özündə 
ifadə edən, mövzunun daşıdığı ağrını özündə daşıyan bayatını nümunə kimi 
göstərir. Hətta, o bayatını ki, orada Yaddaş Sahibi bir rəssam qüdrəti ilə 
mənzərə yaradır: "Dağlar darda qalıbdır, Başı qarda qalıbdır". Əslində, 
professorun diqqətini çəkən canlandırılmış, ölüm-dirim savaşında girov gö-
türülmüş dağların darda qalmasıdır. Əgər o dağlar girovdursa, əsirdirsə, 
onun azadlığı əlindən alınıbsa və hətta Yaddaş Sahibinin özünün belə ona 
əli çatmırsa, demək, Yaddaş Sahibinin gözünün nuru itib. Çünki bu nurun, 
bu işığın mənbəyi o dağlar idi. Cavab və sual Yaddaş Sahibinin Ən böyük 
mənəvi problemi elə bu sualın və cavabın arasındakı ağrıdır: "Gözümün nu-
ru dağlar, Nurun harda qalıbdır?". 
Bayatılar Azərbaycan xalqının ən dəqiq mənəvi tarixidir. Tarixi yaralar 
olmasaydı, bəlkə, heç bayatılar da yarana bilməzdi. Filologiya elmləri dok-
toru, professor Sevil Mehdiyeva Azərbaycan xalqının təfəkkürünün mənəvi 
                                                 
1 C.Mustafayev."Ata ocağı". "Xəzər Xəbər" jurnalı, 2010 Noyabr , № 290, s.26. 
85 
 
inkişaf yolunu  "Bayatıdan dastana"  istiqamətində görür. Və bu istiqamətdə 
bayatının daşıdığı tarixi yükün mahiyyətini belə aşkarlayır:  
"Deməli, "xalqın tarixi sadəcə tarix olaraq qalmamış, həm də şeirə, 
bayatıya çevrilmişdir. Ayrı-ayrı yüzilliklərin mühüm hadisələri ilə 
səsləşən bayatılar onu yaradanların həyatında dərin iz buraxan sarsın-
tıları yada salır, ötən günlərimizdən xəbər verir" (İsrafil Abbasov). Ba-
yatılarda işlənmiş boyat, xəzər, hun, ərəb, tatar etnonimləri həmin ba-
yatıların ən azı XIII əsrə qədərki Azərbaycan xalqının ictimai-siyasi 
həyatında baş vermiş hadisələrlə, yəni Azərbaycanda ərəb işğalı, tatar-
monqol zülmü, boyat qəbilə-tayfa çəkişmələrilə əlaqədar yarandığını 
nümayiş etdirir. Bununla belə, bu bayatıların leksik-qrammatik quru-
luşu, habelə poetik qəlibləri və janr xüsusiyyətləri dövrümüzdə işlən-
məkdə olan bayatı növlərindən seçilmir. Deməli, bayatıların xalq di-
lində işlək bir janr olması onların illərin imtahanından keçib günümü-
zə əsasən, toxunulmaz çatmasına imkan vermişdir. Bu bayatılarda iş-
lənmiş modellər, ifadə formaları ən azı 9-10 əsr bundan əvvəl yaran-
mışdır. 
Artıq elmi ədəbiyyatda belə bir fikir özünə yer tapmalıdır ki, "Azər-
baycan xalqının etnogenezində böyük rol oynamış və eramızın birinci 
minilliyində Azərbaycanda yaşamış hunlar, xəzərlər, qıpçaqlar, avar-
lar, savirlər və başqa türk-oğuz tayfalarının yazısı olmasa da, onların 
ana dilində zəngin şifahi ədəbiyyat nümunələri olmuş və bu günə qə-
dər gəlib çıxmış bayatıların, laylaların, ağıların çoxu o dövrdə yaran-
mışdır". (Vaqif Aslanov). Bu, həm də o deməkdir ki, "bayatılar islam-
dan qabaqkı türk ədəbiyyatında türk şeirinin milli şəklini təşkil etmişdir. 
Özgə sözlə, bayatı - "mani biçimini dünya ədəbiyyatı tarixində əzəl bir 
nəzm şəkli olduğunu qəbul etmək lazımdır" (Nizami Xudiyev)1.  
Və özü də bu düşüncələrində Azərbaycanın görkəm li folklor-dil tarixi 
araşdırıcılarının mühakimələrinə əsaslanır. "Folklorun bədii təfəkkürün ilki" 
(Ağamusa Axundov) olduğu tezisini şübhəsiz ki, qəbul etməliyik. Və elə bu 
tezisin dayaqları üzərində ucalan mənəvi sarayın zəngin aləminə daxil olma-
lıyıq. Zənnimizcə, H.İsaxanlını fikrini ifadə etmək üçün və əlbəttə, nəticədə 
özünü ifadə etmək üçün "Ziyarət" poemasında bayatıya gətirən yol budur, 
bayatının tarix, tarixi həqiqət mahiyyəti daşıması səbəbidir. 
                                                 
1 Sevil Mehdiyeva."Bayatıdan dastana". Bakı, 2010,  s.23. ? 
86 
 
* * * 
H.İsaxanlının poeziyasının və eləcə də "Ziyarət" poemasının bir əsas 
xüsusiyyətini diqqətə çəkməyə ehtiyac var; o, demək olar ki, seçdiyi obrazı 
poetikləşdirərkən ona romantik qanadlar verməyə cəhd eləmir. Onun başının 
göylərə dəyməsindən, ayağının yerin təkinə qədər işləməsindən danışmır, 
sanki tərənnüm məqsədi deyil. Sadəcə, daha çox dinləməyə üstünlük verir. 
Üz-üzə dayandığı, qarşılaşdığı adamın, təbiətin, dağın, çayın, uşağın, böyü-
yün, qocanın, cavanın mənəvi aləminə diqqət göstərir. Onun daxili dünya-
sında, psixolojisində hansı düşüncələrin cərəyan etdiyini, hansı zəddiyyətlə-
rin toqquşduğunu görməyə çalışır. Gördüklərini, hiss etdiklərini, duyduqla-
rını, bir sözlə, aşkar edə bildiklərini, özü üçün aydın olanları sözə gətirməyə 
çalışır. Ona görə də H.İsaxanlının əsərlərindəki obrazların daxili hərəkəti, 
düşüncə hərəkəti daha çox görünür. Və etiraf etmək lazımdır ki, bu da onun 
yaradıcılığının səmimiyyətini təmin edən əsas keyfiyyətə çevrilir. Artıq ki-
fayət qədər danışdığımız, haqqında məlumat verdiyimiz "Bir vaxtın gözəli"-
nin üstündən yellər əsmiş, zamanı, dövranı sovuşmuş qadının analıq haqqını 
və özü də yurda analıq haqqını qoruyub saxlamış müəllifin özünün təbirincə 
desək, gözəlliyi qocalmış və "yaşadığım mənə yetər" qənaətinə gəlib çatmış 
obrazın daxili aləminin mənzərəsi onun dilindən səslənən bayatılarda bütün 
əlvanlığı ilə göz oxşayır: 
 
Tanrım, ruhum şikəstdir, 
Qara yeli az əsdir. 
Təzədən dərd paylama, 
Dərdim özümə bəsdir. 
 
Amma maraqlıdır ki, o, Tanrıya üz tutanda qəlbinin şikəstliyini yada sa-
lır, başqa sözlə, buna canlı dildə "könlü sınıqdır" deyirlər. Çünki onun zə-
manəsinin üstündən qara yellər çox əsib. Özü də o qara yellər çox böyük sə-
xavətlə qucaq-qucaq dərd paylayıb. İndi də o könlü sınıq insan, qanadı qırıq 
quş az qala Tanrıya yalvarır. Və öz dərdinin özünə bəs olduğunu deyir. Ona 
görə ki, bu dərd - onun qəlbindəki dərd elə Tanrının payladığı dərddir. O 
dərd insanları arxasız qoyub, köməksiz qoyub, o dərd elin qürurunu sındırıb. 
Yağı topsuz-tüfəngsiz onun ruhunu yağmalayıb və bu qədər dərdlərin ara-
sında onun dözümünə bax ki, yenə də dözüm göstərir, haqqının nəyə çatdı-
87 
 
ğını bilir və ən başlıcası, onu da bilir ki, kiminlə üz-üzə dayanıb, öz dərdini 
kimə deyir? Dünyanın işığı, göyün günəşi onu məsud eləmir. Çünki bu işıq, 
bu nur onun təmsil elədiyi yurdun, bu yurdun sahiblərinin qəlbinə, mənəvi 
aləminə gedib çatmır: 
Məsud etmir nur məni, 
Kədərim boğur məni. 
Tanrım, səndən ricam var: 
Təzədən yoğur məni. 
 
Belə çıxır ki, zəmanənin, dövranın kələfi qarışıb, bu dolaşıq aləmdən, 
bu kələfi qarışmış dünyadan daha heç nə ummur, daha heç nəyin təmənna-
sında deyil. Yada salaq qədim yunan mifologiyasını. Ədalət ilahəsinin göz-
ləri bağlıdır. Amma o, yenə görür və haqqı-ədaləti qoruyur.  
"Hər necə olursa-olsun, amma bütöv görmə obrazının inkişafında yeni 
obraz meydana gəlir. Bu, korluq obrazıdır ki, özünü bütöv obrazın 
mənalar əyrisi üzrə hərəkəti istiqamətində yeni bildirmələr fazası kimi 
tanıtdırır"1 
Beləcə, Tanrıdan özünü təzədən yoğurmağı rica eləyən "Tanrının gözü-
nün bağlı olduğunu" (özü də söhbət hansı gözdən gedir) bilir. Bütün fəsad-
ların da buradan törəndiyini diqqətə çəkir. Doğrudur, nəzəriyyəçi həmin 
korluqda femidanın gözlərindəki sarğının ikili mahiyyətini yada salır. Elə 
mifin cazibəsindən çıxıb həqiqətə qayıtsaq, biz də deməliyik ki, Tanrının da 
dünyaya ikili nəzəri var. Əslində, həyatın bütün ağrı-acılarını öz ömründə 
yaşamış olan həmin ana da bu ikili münasibətə üsyan eləyir. Maraqlıdır ki, 
özünün və əlbəttə ki, həm də yurdun ağrı-acılarını bayatılarının içərisində 
yoğurub sənədə-sübuta çevirən obraz - ana son anda Tanrının göndərdiyi 
adamın - Yaddaş Sahibinin hüzurunda özünü günahkar hesab edir. Və gü-
nahını da qocalmağında görür. İndi əldən düşdüyünü yada salır və bəlkə, elə 
bu səbəbdən onun şikayətlənməyi yerində deyil - özü-özündən şübhələnir. 
Yaddaş Sahibinə axıracan ürəyinin dərinlikdərindən gələnlərin hamısını de-
yib-demədiyini elə düşüncəsində saf-çürük edir. Bu çək-çevirin görüntüləri 
onun etiraflarında da hiss olunur: 
 
                                                 
1 Y.E.Qolosovker. "Mifin məntiqi". Kitab aləmi. Bakı , 2006, s. 78. 
88 
 
Eh, tamam əldən düşmüşəm, 
Durduğum yerdə çaşıram. 
Yumaq kimi büzüşmüşəm, 
Əl-ayağa dolaşıram. 
Qeyd elədik ki, H.İsaxanlının obrazlarında daxili hərəkət daha güclü-
dür. O, daim suallar qarşısındadır. Özünün daxili aləmindən gələn suallara 
elə özü cavab tapmağa çalışır. Müəllif düşüncələri obrazların təbiətinə uy-
ğun verir. Kim necə düşünə bilərdisə, kim hansı səviyyədədirsə, elə o cür, 
sanki həmin ifadələrlə sözlərin düzümünü yaradır. Sadəcə, poetik əhvalını 
əlavə etməklə, poetik formanın donunu dəqiq biçməklə. 
Xalq arasında dünyanın sahibi kimi daha çox Süleyman peyğəmbər hal-
lanır, daha çox onun adı ilə dünya hakimiyyətinin obrazı yada salınır. Bu 
obrazın özü də nisbilik mahiyyəti daşıyır. Və məşhur əfsanədə deyildiyi ki-
mi "Süleymandan qalan dünya"nın (hansı Süleyman?) kimə qalacağını təsa-
düfi yada salmır. Və elə müəllifin özü də sanki həmin əfsanəyə işarə edir: 
 
Süleymandan qalan dünya 
Kiminkidir, kimə qalıb?! 
 
Misranın əvvəlində dünyanın Süleymandan qaldığını desə də, ikincisin-
də də onun kiminki olacağını, kimə qalacağını elə dünyanın öz ixtiyarına 
buraxır. Yəni əsərdə dünyagirlikdən, mənimsəmək istəyindən söhbət getmir. 
Yurdu qoruyub-saxlamağın, yurdu gələcək nəsillərə ötürməyin, tapşırmağın 
mahiyyətindən danışılır, məsuliyyətindən danışılır. Yurd - ana sanki özünə 
qayıdır. Bu dünyanın gəldi-gedərinə sahib çıxacaq bir kəsin olacağına da 
inanır. Elə sadəcə, özünün qocalıb əldən düşdüyündən, ömrünün tük kimi 
yuxalmasından, ürəyinin ondan da betər incəlməsindən, əzrayılın üstünü al-
masından və yaşadığının ona yetərli olduğundan danışır. Bütün bu acımala-
rın kövrəlmələrin kökünü elə bu səbəblərdən dolayı bildirir. Müəllif onun 
düşüncələrini elə özünün təbiətinə uyğun qələmə gətirir: 
 
Ömrüm tük kimi yuxalıb, 
Ürəyim ondan da betər. 
Əzrayıl üstümü alıb, 
Yaşadığım mənə yetər. 
 
89 
 
... və uğurla da sona çatdırır. Deyəsən, biz o Yurd-Ananı tanıdıq. Bir 
vaxt onu Göyçədə də görmüşük, iki yüz il əvvəl Təbrizdə də görmüşük, 
Dərbənddəki iniltilərinin sorağına getməmişik. Elə iyirmi il bundan əvvəl 
həmin Yurd-Ana Qarabağın indi ocağı qaralmış yurdlarının üstündə dayanıb 
yarımintizar, yarımşübhə, yarıminam... dili ilə bunları demirdimi? Və sonda 
H.İsaxanlı bütün bu mənəvi iztirabların yekunu olaraq bir dördlüklə fikrini 
tamamlayır: 
İnsan ömür sürüb yaşa dolanda, 
Xatirələr solub kövrək olanda. 
Güc qalarmı canda? Təbiətə bax - 
Torpaq da bozarır güllər solanda. 
 
Yaşın, düşüncənin xatirələrlə yaşayan insanın mənəvi aləminin ömrü-
nün son çağlarını yaşayan zamanla harmoniyası bu dördlükdə çox aydın gö-
rünür və müəllif çox qəribə bir analoq yaradır; güllərin solması ilə, baharın 
ötməsi ilə təbiət bozarır, torpaq rəngini dəyişir. Elə bu ahəngin özündə biz 
yaşının zirvəsindən dayanıb özünün dünyaya gəl-gəl deyən zamanına boy-
lanan obrazı da görürük. 
 
90 
 
 
Səsin işiği 
 
 
 
 
 
 
 
 
 
Ədəbiyyatımızda, xüsusilə, poeziyamızda, bəlkə də, dövrün tələbindən 
kütləvi informasiya vasitələrinin elektron variantının təsir gücündən irəli gə-
lən bir hal müşahidə olunur. Ədəbiyyatın janrlarında, eləcə də poetik janrlar-
da fikrin daha obrazlı və daha yığcam essevari üslubda ifadəsi daha üstün-
dür. Doğrudur, bu halı müşahidə edən professor Şirindil Alışanlı məsələyə 
bir qədər başqa yöndən yanaşır:  
"Bizcə, son vaxtlar epik poemaların az yazılması və ya zəif çıxması 
bir də gerçəkliyin poetik inikasında romantikanın, romantik fəlsəfi 
ümumiləşdirmənin zəifliyindən doğur".1  
Fikrimizcə, məsələnin əsl mahiyyəti daha çox ümumdünya poetik ənə-
nələrinin Azərbaycan poetik ənənələri ilə qovuşması ilə bağlıdır. Başqa söz-
lə, indi mənzum romanlar dövrü sanki qurtarıb. İndi düşüncə poeziyası daha 
çox hakimdir. O da doğrudur ki, professorun qeyd etdiyi kimi  
"Poema janrının imkanları müqabilində ictimai ideallarımızı, müasir-
lərimizin ailə-məişət münasibətlərini elmi-texniki tərəqqi və müasir 
insan səciyyələrini fəlsəfi-romantik üslubda, böyük nikbinlik və eh-
tirasla, sevərəkdən, bütün kəskinliyi ilə tərənnüm və təsvir etməyə 
ciddi ehtiyac duyulur. Ədəbiyyatımızda poema janrının yeni mər-
hələsini yaratmış Səməd Vurğun ədəbiyyatın gələcək vəzifələrindən 
danışarkən müasir insanın mənəvi böyüklüyünü, qəhrəmanlıq və zəh-
mət dünyasının pafosunu poeziyada vermək üçün "xəyala sığmayan" 
həyat hadisələrini yeni, gələcək gerçəkliyin, Qorkinin sözlərilə desək, 
                                                 
1 Şirindil Alışanov. "Sözün poetik yaddaşı". "Elm" nəşriyyatı.Bakı, 1994, s.174. 
91 
 
"üçüncü gerçəkliyin" real əlamətləri kimi tərənnüm və təsvir etməyi 
poeziyanın müqəddəs vəzifəsi hesab edirdi". 1 
Son dövrlərdə yaranmış poetik örnəklər sırasında, xüsusilə, özündə 
güclü poetik axar daşıyan və düşüncələr sistemi yaradan əsərlər sırasında 
Zəlimxan Yaqubun "Əbədiyyət dastanı" və "Peyğəmbər" poemalarını, Hafiz 
Rüstəmin "Bakıdan Yardımlıya səyahət" əsərini yada salmaq olar. Doğru-
dur, bu əsərlərdə S.Vurğunun tələb elədiyi müqəddəs vəzifələr yerinə yeti-
rilsə də, böyük sənətkarın özünün yaratdığı poema dəst-xətti bir qədər fərqli 
şəkildə özünü göstərir. Zənnimizcə, bu gün poema janrı özünün yeni mərhə-
ləsini yaşayır. Və bu mərhələnin ən yaxşı nümunələrindən biri də elə 
H.İsaxanlının "Ziyarət" poemasıdır. Çünki bu əsərdə obrazların mənəvi alə-
minin psixoloji gerçəklikləri əsas götürülür. Əsərdə janrın imkanı daxilində 
"xəyala sığmayan həyat hadisələrinin yeni, gələcək gerçəkliyi"ndən çox, bu 
günün gerçəkliyindən və bu günün üzərində qurula biləcək gerçəklikdən 
söhbət açılır. 
Bizim fikrimizcə, əlbəttə, mənim mənsub olduğum ədəbi kriteriyaların 
qoruyucusu olan və eyni zamanda daşıyıcısı olan müəlliflərin, sənətkarların 
zənninə görə, poeziya təkcə sənət nümunəsi olaraq sonuncu və kamil obraz 
deyil. Bundan sonra da daha yeni poetik obrazlar tapıla bilər. Amma hər hal-
da, indiki ana qədər biz onu qeyd etməliyik ki, poetik harmoniya müəllifin 
özünün mənəvi aləmi ilə daha çox bağlıdır. Bu mənada, H.İsaxanlının yarat-
dığı poetik örnəklər və xüsusilə, "Ziyarət" poeması daxili-mənəvi mühitin-
dən gələn təlatümlərlə bağlıdır. Yerin təkindən gələn, bir-birinin əksi olan 
dalğalar toqquşur və birinci növbədə vulkanlar yaranır, püskürmələr meyda-
na çıxır. Əgər bununla yerin nəfəsi soyumursa, onda daha dəhşətli titrəmələr 
yaranır. Buna zəlzələlər deyirik. Ədəbiyyatda da belədir. Şair ətrafına so-
yuqqanlılıqla baxır. Ayrı-ayrı nadir mənzərələri tutur, şeirə gətirir. Qəlbinin 
hisslərini, həyəcanlarını ifadə eləməyə çalışır. Və bu zaman nadir şeiriyyət 
inciləri yaranır. Dəxli yoxdur, bu incilər öz hisslərinə və həyəcanlarına görə 
nə dərəcədə təlatümlüdür? Əsas məsələ odur ki, insanın hisslərinə və duyğu-
larına nə dərəcədə təsir göstərə bilir? 
Şair "Ziyarət" poemasında daha çox obrazlarının daxili aləminin qapısı-
nı açır. Bütün gücünü və istedadını qapının içəri üzündəki görünənlərin əks 
                                                 
1 Şirindil Alışanov. "Sözün poetik yaddaşı". "Elm" nəşriyyatı.Bakı, 1994, s.174. 
92 
 
etdirilməsinə yönəldir. Əslində, elə professor Ş.Alışanlı da təqribən on beş il 
bundan əvvəlki mənzərədə elə bunları görmək istəyirdi:  
"Poemalarımızın son illərdəki mənzərəsi bu janrda həyatın müasir 
baxımdan tipik olmayan əhvalatlarının, müasirlərimizin mənəvi alə-
minin psixoloji təhlili əvəzinə ritorik tərənnümün, zahiri təsvirlərin 
geniş yayıldığını aydın göstərir. Poemanın janr kimi tutumu genişdir, 
lakin janrın hüdudları, mütəhərrikliyi baxımından ümumi şəraitin, hə-
yat hadisəsinin real təsəvvürünü yaradan poetik detallar seçilməli, ob-
razlar silsiləsi məzmunun dolğun çıxmasını təmin etməlidir. Səciyyəvi 
detalların güclü bədii ümumiləşdirilməsi müəllifi mövzunun zahiri 
əlamətlərinin təsvirindən qaçmağa, öz qəhərmanının maraq və düşün-
cəsinin dərinliyinə enməyə imkan yaradır"1.  
Janrın imkan verdiyi şəraitdə H.İsaxanlı obrazlarının "maraq və düşün-
cəsini" "Ziyarət" poemasında özünəməxsus bir forma və üslubda verə bilir. 
Əsərin yeni "könül səsi" adlanan hissəsində adından da göründüyü kimi, 
Yaddaş Sahibinin qarşılaşdığı insanın könül səsini eşidə bilir. Bu adam 
kimdir? Suala cavab verməzdən əvvəl qeyd edək ki, yenə də H.İsaxanlı öz 
üslubuna sadiq qalaraq könül səsini dinlədiyi adamın "insanı insanlıqdan 
çıxaran" əlamət və keyfiyyətlərindən danışmır, sadəcə, onu olduğu kimi 
təqdim edir: 
 
Oxumaq, yazmaq bilməyən, 
Şan-şöhrət üçün ölməyən, 
Ağbirçəyə, ağsaqqala 
Ehtiramla baş endirək. 
Dalğın baxan, yorğun gülən, 
Üz-gözündən nur tökülən 
Kövrək qəlbləri dindirək. 
Hal-əhval tutaq, onları - 
Sevgimizlə isindirək. 
 
Burada könül səsi dinlənilən adam kimdir - sualının cavabı var. Bu ca-
vabı müəllifin üç-dörd kəlməsi açıqlayır. Məlum olur ki, o, oxumaq-yazmaq 
bilməyən, şan-şöhrət üçün özündən getməyən ağsaqqaldan, ağbirçəkdən bi-
ridir. Onların mənəvi saflığı, təmizliyi, qərəzsizliyi, kinsizliyi elə gözlərin-
                                                 
1 Şirindil Alışanov. "Sözün poetik yaddaşı". "Elm" nəşriyyatı.Bakı, 1994, s.174. 
93 
 
dən görünür, davranışlarından, danışıqlarından hiss edilir. Onlar kövrək 
adamlardılar, onların bir xoş münasibətə ehtiyacları var. Kim onların halını, 
əhvalını soruşsa, dərdini bilsə, ürək qapılarını da onların üzünə açar. 
Yeri gəlmişkən, burada H.İsaxanlının "Ziyarət" poemasının quruluşu 
haqqında da bir-iki kəlmə demək olar. Əsər ayrı-ayrı lirik-epik lövhələr kimi 
yazılıb. Hər bir hadisə, görüş, hər bir obraz özü lövhə yaradır, daxili aləmini 
açır, nə istədiyini, nəyi görmək istədiyini biz obrazların dilindən eşidirik. 
Dövran hansı küləyi onların üstündən əsdirib? Onlara qarşı hansı haqsızlıq 
olub? Qəddarlığın mahiyyəti, humanizmin, insanpərvərliyin dəyəri bu adam-
ların danışığında, düşüncəsində görünür, özü də çox təbii, könüllü, təmənna-
sızlıq şəraitində. Onların ən böyük ehtiyacı sevgiyədir. Dünya onlar üçün 
heç nədir. Təki Yaddaş Sahibi sevgisini onlardan əsirgəməsin. Hər bir müs-
təqil parça özündən əvvəlkinin davamı kimi səslənir və hər biri ayrılıqda nə 
qədər bitkin olsa da, bütöv zəncirin qırılmaz halqalarıdır. Yaddaş Sahibi də 
bunu bilir və onu da bilir ki, heç bu sadə adamlara və onların simasında 
yurda göydən ulduz gətirməyib. Amma əvəzində ürəyinin istisini, hərarətini 
gətirib. İndi könül səsini dinləmək olar: 
 
Biri deyir: kimə gərək 
Rəhm, şəfqət, açıq ürək? 
Sentimental bu ax-uflar 
Son vaxt yaman çoxalıblar. 
Bu şairlər, filosoflar 
Xalqın evini yıxıblar. 
* * * 
Şair yaradıcılığı boyu əsərlərini həyatdan aldığı təəssüratların təsiri 
altında yaradır. Və demək, ayrı-ayrı əsərlər müxtəlif ovqatlarda yazıldığı ki-
mi ayrı-ayrı poetik emosiya yükü daşıyır. Bu emosional əhval, son nəticədə 
birləşərək şairin mənəvi aləmini göstərir, son nəticədə bu şairin üslubuna, 
dəsti-xəttinə çevrilir. Məsələn, Səməd Vurğunun yaradıcılığına məxsus olan 
hər hansı bir əsəri onun emosiyasından tanıya bilirik. Müəllif sanki öz obra-
zını əsərin ruhu ilə təqdim edir. Xüsusi emosional duyğu ilə müəllifini təq-
dim edən yaradıcılıq nümunələri sırasında Zəlimxan Yaqubun poeziyasını 
94 
 
da qeyd etmək olar. Müəllifin poetik emosiyası - Belinskinin təbirincə - 
poetik  pafos  yaradıcılığın  ideyasının  oxucuya  çatdırılmasına xidmət edir:  
"Böyük şairin yaratdığı əsərlər nə qədər çox və nə qədər müxtəlif olsa 
da, onların hər birinin öz həyatı, buna görə də öz pafosu vardır. Bu-
nunla bərabər, şairin bütün yaradıcılıq aləmi, onun bütün poetik fəa-
liyyəti də vahid bir pafosa malikdir ki, ayrı-ayrı əsərlərdəki pafosun 
bu vahid pafosa münasibəti hissənin tama olan münasibətidir, əsas 
ideyanın bir rəngi, onun başqa bir şəklidir, onun saysız-hesabsız c-
əhətlərindən biridir ... "1   
"Hissənin tama münasibəti..." başqa sözlə, ayrı-ayrı poetik parçaların 
bütöv əsərdə yerini görmək, H.İsaxanlının "Ziyarət" poemasında hər hansı 
bir hissənin əsərin ümumi mənzərəsində yerini görmək... Zənnimcə, Belin-
skinin düsturu bunu, bu mahiyyəti aşkarlayır. İndi qayıtmaq olar sözə yox, 
sözçülüyə önəm verənlərə müəllif münasibətinə. Bu münasibəti H.İsaxanlı 
obrazın dilindən verir, özü də çox sadə, anlaşıqlı, dəqiq aydın bir dillə: 
 
Qara qələm ağ kağızdı. 
Ağız dedi, əl də yazdı 
Nə qədər boş söz qoşublar... 
Qaydasız oyundur həyat, 
Yaxşı oyna, arzuna çat. 
İndi də belə zamandır, 
Bacarana baş qurbandır. 
 
Onsuz da müəllif öz obrazlarını tipikləşdirərkən, onların dəqiq və aydın 
cizgilərini çatdırmaq üçün canlı danışığın koloritindən məharətlə istifadə 
edir. Atalar sözü və məsəllərdən yerindəcə yararlana bilir. Obrazın dilindən 
kinayə, istehza o qədər səmimidir ki, sanki biz də həmin söhbətin şahidi olu-
ruq, bu sözləri deyən adamın öz dilindən eşidirik. Həyatın qaydasız oyuna 
bənzədilməsi və belə oyunda dırnaqarası fərasətin təqdir olunması... və nə-
hayət, bu sifətlərlə bizim gördüyümüz, özümüzün şahidi olduğumuz zama-
nın təbiəti göstərilir. Bu fikirə müəllif obrazın dilindən işlətdiyi "bacarana 
baş qurbandır" məsəli ilə yekun vurur. Onun ironiyası, kinayəsi indiki za-
manın təbiətinə uyğun olaraq M.Ə.Sabir kinayəsinin törəməsidir. Acı kinayə 
                                                 
1 V.Q.Belinski "Rus ədəbiyyatı klassikləri" s. 97. 
95 
 
gülüş içərisində ürək yanğısı... bütün bunlar H.İsaxanlının yaradıcılığına xas 
olan keyfiyyətdir. Demək, onun tənəsi göydəndüşmə deyil. Müəyyən ənənə-
dən qidalanma ilə yaranıb. Müəyyən ənənənin yeni forma kəsb etməsi, döv-
rün başa düşəcəyi dildə bu ənənəyə yeni ruh, can verilməsi göstərir ki, 
H.İsaxanlı qapalı bir dairədə fikir yürütmür. Onun düşüncələrində kinayə 
obyekti bu gün olsa da, bütöv əsrin süzgəcindən keçmiş olur. Yaddaş Sahi-
binin önündə dayanan, ona ürək sözlərini deyən adam sözünə davam edir: 
 
Dövlətdən şikayət etmə, 
Xoşun gəlmir - yaxın getmə. 
Kim ki, dövlət işindədir, 
Şərqdə, Qərbdə, ya Cindədir 
Hansı irqdə, ya dindədir? 
Fərqi yoxdur, qarnı toxdur - 
O, səltənət içindədir 
 
İndi dəb düşüb avtobus gecikəndə də, çörək keyfiyyətsiz bişiriləndə də 
az qala dövlət qınaq obyektinə çevrilir. Yaddaş Sahibinin müsahibi bu fikir-
lərlə də razı deyil və gileyli olanların çoxunda hakimiyyət ehtirası, vəzifə 
düşkünlüyü, kürsüyə can atma meyli də hiss olunur. Əslində, müsahibin ay-
dın düşüncəsi var. O, belə ucuz gileylərin arxasında nəyin dayandığını yaxşı 
bilir. Elə ona görə də ilk baxışdan ibtidai təsir bağışlayan düşüncəsi ilə öz qə-
naətini bütün kəskinliyi ilə bildirməkdən çəkirnmir. Axı dövlətdən nə üçün 
gileylənməlisən, axı hər bir insanın özünün də üzərinə düşən vəzifə var. Döv-
lət işində olan adamın bir ayağı burda, bir ayağı Çində ola bilər. Beləsinin di-
ni, irqi yox, işi səni maraqlandırmalıdır. Özü də ki, heç xoşum gəlmir, yaxı-
na getmə, amma unutma ki, onun dolanışığı ilə səninki bir deyil. Bu sadə, 
bir qədər də bəsit görünən düşüncənin özündə də kinayə çalarları az deyil. 
Buradaca Yaddaş Sahibi özü müsahibinin danışdıqlarına müdaxilə edir və 
müdaxiləsi ilə bu günün insanının mənzərəsini yaradır. O mənzərəni ki, çox 
vaxt gözlə görmək mümkün deyil, onu yalnız bəsirət gözü ilə görmək olar. 
Yalnız özünə qapanan quru rəsmilər cəmiyyətlə özləri arasında yeganə əlaqə 
ola biləcək səmimiyyət körpüsündən imtina edirlər. H.İsaxanlı bu səmimiy-
yəti könül səsi, sevgi dili kimi anlayır. Və əsas dərdi belə göstərir: 
 
96 
 
İnsan var ki,könül səsi 
Sevgi deyil, siyasətdir. 
Ehtirası, fəlsəfəsi 
Əmr, hökm, rəyasətdir. 
 
Burada fikrin sadəliyi, seçilmiş ifadələrin məqsədəuyğunluğu, sözlə gü-
nümüzün şəklinin verilməsi diqqəti cəlb edir. Sanki müəllif ayrı-ayrı ifadə-
lərin mənaya tabe edilməsi üçün heç bir əziyyət çəkmir. Yazdığı kimi düşü-
nür, çünki elə düşündüyü kimi yazır. Onun könül səsi sevgi yox, siyasət 
olan məqsədi iddia, hökm, rəyasət olan "insan" obrazının qarşısına Yaddaş 
Sahibi obrazını çıxarır. Yaddaş Sahibi isə nə qədər tarixi yük daşıyırsa, bir o 
qədər də bu günün adamıdır. Bu günün mənəvi mühitini də kifayət qədər 
yaxşı bilir. İndi insanların bir çoxunun vicdanı gərəksiz bir əşya kimi qəlbi-
nin bir küncünə sıxışdırılması ilə yalanların ayaq açması, haqqın danılması 
və bu yolla müəyyən mənsəblərə, məqsədlərinə çatmağın mümkünlüyü... əs-
lində ifşaedici mahiyyət daşıyır: 
 
Yalan deyib haqqı danmaq, 
Haqqı danıb ad qazanmaq 
Acizlik, ya fərasətdir? 
(Suallar içində yanmaq 
İnsanlarda bir adətdir). 
 
Yaddaş Sahibinin sualına müəllif özü cavab verir. Onsuz da sual ritorik-
dir, cavab istəmir. Emosiyadan, şeirin özünün təbiətinə uyğun pafosdan do-
ğulur. Ancaq müəllif bu özü-özünə sual verməni insanların tarixi-mənəvi 
vərdişi kimi qəbul edir. Yəni sualsız da elə mətləb aydındır. Yaddaş Sahibi-
nin mənəvi aləminin hakimi olan vicdan dilə gəlir. Bəlaların kökünü, ən də-
rin mənəvi qatlardakı qaynaqlarını açıqlayır: 
 
Günaha batmışıq biz də, 
Elə bizim sayəmizdə 
Çoxu "dahi", "bir dənədir"... 
Demə ki, bu zəmanədir. 
 
97 
 
Demək, Yaddaş Sahibinin timsalında bizim hər birimiz günahkarıq. 
Çünki biz də boğazdan yuxarı təriflərin, şişirtmələrin sayəsində "hiperbola-
lar" yaratmışıq. Yalançı "dahi"ləri, "bir dənə"ləri zəmanə yox, elə onların 
öz müasirləri yaradıb. Və bununla da cəmiyyətin mənəvi təkamülünün qarşı-
sına sipər çəkilib. Belələri özlərinin əvəzsizliyi haqqında düşünür, sahib ol-
duğu "kreslodan" dördəlli yapışıb. Həyatda baş verən hadisələrə özünün 
münasibətini daha üstün, daha doğru və daha dəqiq hesab edir. Şairin təəs-
süfü və özü də çox acı təəssüfü bir məqama daha qabarıq işıq salır. Yalançı-
ların, riyakarların könül səsi sevgi yox, rəyasət olanların arasında əyrinin, ya 
düzün fərqi yoxdur. Onsuz da mənəvi harmoniyanın pozulduğu mühitdə, əyri 
də əyilir, düz də. Və bu mahiyyət şairin mənəvi mühitində belə əks-səda verir: 
 
Demə dünya dəyişmişdir. 
Nədən adət olub bizdə 
Əyilir əyri də, düz də? 
Aman, Allah, bu nə işdir, 
Məxluqat nə etməlidir? 
Min şükür ki, hər yaranan 
Bir gün ölüb getməlidir... 
 
Demək, durğunluğun təmsilçisi olanlar, mənəvi mühitin təkamülünə bu-
xov olanlar əgər əbədi yaşasaydılar, onda həyatdakı inkişafdan danışmaq 
mənasız olardı. Bir çıxış yolu da budur ki, belələri fiziki, cismani ömürlərini 
başa  vurub  dünyadan köçür və demək mənəvi inkişafın buxovları da qırılır. 
Bu inkarın  məntiqidir.  
"Biz öz mühakimələrimizdə təsdiqləyərək inkar edirik, inkar edə-edə 
təsdiqləyirik: yəni ki, nəyinsə inkarı başqa bir şeyin təsdiqidir və ək-
sinə. Birini təsdiqləyəndə, o birini inkar edirik. Lakin mifə möcüzənin 
məntiqi nəyinsə inkar edə-edə ona qarşı duran ayrı bir nəsəni də inkar 
edə bilər; yaxud bir şeyi təsdiqləyəndə ona əks olan başqa bir şeyi də 
təsdiqləyər. Bu, o deməkdir ki, möcüzə məntiqində gümanları qarşı-
laşdırmaq məcburiyyəti yoxdur, yəni mif "kontrimplikasiya" (əksliklə-
rin bir-birinə bağlanması, qarşılıqlı şəkildə bir-birinin içinə hopması) 
deyilən bir nəsnəni inkar edir" 1.   
                                                 
1 Y.E.Qolosovker. "Mifin məntiqi". Kitab aləmi. Bakı , 2006, s. 47. 
98 
 
Ziddiyyətlərin, qarşılaşmaların, kəskinliyinə baxmayaraq burada da 
Yaddaş Sahibinin təmsil elədiyi mənəvi mühitlə onun inkar elədiyi mənəvi 
mühitin bir-birinə qovuşması, hətta bəzən onların ayrıla bilməməsi hallarını 
da sezə bilirik. Elə bu xaousun, bu qarışmanın mürəkkəbliyinə cavab olaraq 
Yaddaş Sahibi insanın imkan məhdudluğuna sevinir. Ən azı ona görə ki: 
 
Nə yaxşı ki, kainata 
Tor qurub, kəmənd atmadıq. 
Nə yaxşı ki, yeri, göyü 
Biz qurub, biz yaratmadıq. 
 
Axır ki, bütün bu mərəkkəbliklərin arasından bir çıxış yolu, bir işıq gö-
rünür. Ən böyük həqiqət yenə sözdədir. Baxmayaraq ki, sözü də ucuzlaşdı-
ranlar, sözün də evini yıxanlar az deyil, elə xalqın evini yıxanları Yaddaş 
Sahibinin müsahibi sözün evini yıxanlar hesab edir. Və çox doğru qənaətdə-
dir. Yaddaş Sahibinin müəllifin öz obrazı ilə qovuşmuş təbiəti bu misralarda 
daha yaxşı görünür: 
Qaçmışam mənsəb cəngindən, 
Mən də başqa cür dəliyəm. 
Tutmuşam söz ahəngindən, 
Düzə doğru deməliyəm. 
 
Biz onun mənəvi saflığına inanırıq, onun kredosu aydındır. Bu kredo 
düzə doğru deməkdir. Orası da doğrudur ki, düzə doğru demək, sözlə asan 
başa gəlsə də, bəzən insanın özünün həyatı ilə əvəz-əvəz olur. Mənəvi kor-
luğun hakim olduğu mühitdə sözün ahəngindən yapışmaq, necə deyərlər, 
müəllifin öz dili ilə desək "bir cür dəli" olmaq o qədər də asan deyil. Hər 
halda bütün çətinliklərə baxmayaraq, həqiqi sözün ahəngindəki işıq, çırağı-
nın işığı öləziməkdə olan yurdlara nur gətirir. Qocalıb əldən düşmüş, dizinin 
kirdarı getmiş, ruhu həyatla ölüm arasında çarpışan Yurd bu nurdan güc alır. 
Yurd inanır ki, Yaddaş Sahibinin timsalında itirdiklərini qaytara biləcək, da-
ha doğrusu, ondan qopub ayrılmış zərrələr öz tamına qovuşmaq üçün yeni-
dən onun cazibəsinə qayıdacaq. Yaddaş Sahibi də sevinir. Onun da itirdik-
ləri mənəvi varlığına qayıtmaqdadır, çünki onun könül səsi sevgi dili ilə da-
nışır. Bu dilin gücü, qüdrəti, "təmiz ələ, xoş əmələ" güvənməkdədir. Onu qo-
99 
 
ruyan, onu ömrün dolanbaclarından keçirən həyatın çıxılmazlıqlarında ona 
yol göstərən də bu keyfiyyətlərdir: 
 
Yorularmış insan bəzən, 
Süni, yapma təbiətdən... 
Təmiz ələ, xoş əmələ, 
Saf insana vuruldum mən, 
Uzaq durdum bədheybətdən. 
 
Yaddaş Sahibi özündə güc görür, çünki o, bədheybətdən, nadandan uzaq-
dır. Sözü ilə, əməli ilə, ona qarşı vuruşur. Onun mənəvi arenasında - təmsil 
elədiyi böyük Azərbaycanda tarixi yaddaş oyanıb. Və bu oyanış Ümummilli 
Lider Heydər Əliyevin himayədarlığı və öndərliyi ilə müşayiət olunur. Bu 
oyanış "öncə Azərbaycan ziyalılarını, daha sonra isə bütün xalqı strateji 
məqsədlər üçün səfərbər edir", bu səfərbərliyin mənəvi qaynaqlarını Yaddaş 
Sahibi belə görür: 
"Yüzillərin qan yaddaşını daşıyıb gətirən tarixi-mənəvi dəyərlərə, o 
sıradan folklor qaynaqlarına göstərilən qayğı və diqqət bütün Azər-
baycan miqyasında özünü tanıma, özünüdərk və özünəqayıdış proses-
lərini hərəkətə gətirdi. Əvvəlki onilliklər üçün yasaq olan "Dədə 
Qorqud", "Oğuz", "Oğuz yurdu", "Ozan" "Türk mədəniyyəti", "Qan 
yaddaşı" anlayışları respublikada yaranmış münbit zəmindən nəşət ta-
paraq, elmi toplantılarda, ədəbi-mədəni yığıncaqlarda, kitablarda, mət-
buatda, radio-televiziya verlişlərində boy göstərdi. Mənəvi yaddaşın 
və Milli özümlülüyün bərpası İçərişəhər, Şuşa, Ordubad, Gəncə me-
marlıq komplekslərinin Milli qoruq elan edilməsindən, qədim xal-
çaların muzey-qoruğa ("Xalça muzeyi"nə) cəmləşdirilməsindən sazı-
sözü, muğam sənətini, xalq mahnıları və rəqs-oyun mədəniyyətimizi 
himayə edən rəsmi qurumların Azərbaycan Aşıqlar Birliyi, "Aşıq Pəri 
Məclisi", "İrs", "Atəşgah", "Gülüstan", "Yallı" və s. kimi məşhur xalq 
kollektivləri, "Muğam teatrı", "Dastan teatrı", "Ozan Aşıq Muzeyi" 
yaradılmasından, kütləvi folklor nəşrlərindən, folklorun geniş miqyas-
da təbliğindən (folklor festivalları və jurnallarda folklor səhifələri) 
başladı və az sonra öz uğurlu nəticələrini göstərdi.1  
                                                 
1  Məhərrəm Qasımlı "Heydər Əliyev və Azərbaycan folkloru". Bax: "Heydər Əliyev və 
Azərbaycan ədəbiyyatı". Bakı, 2009, s. 73. 
100 
 
Bu sadalanan adların arxasında dayanan mahiyyət yaddaşın qaynağıdır, 
güc mənbəyidir. Əslində itirdiklərimizin hamısı bu gücə tapınmamağımızla 
bağlıdır. Əgər söhbət Borçalıdan gedirsə, bu yerlər tarixi etnoqrafik baxım-
dan zəngin bir xəzinədir, açar isə yuxarıda sadalanan adlarla, ünvanlarla 
bağlıdır. Borçalıda da mənəvi hakimiyyəti yalnız bu yolla, bu güclə qoruyub 
saxlamaq olar. Elə ona görə də, Yaddaş Sahibi bu gücü "Ziyarət" üçün gəl-
diyi yurdda da görmək istəyir. Bu yurd faciəli bir yol keçib, vətəndən qıraq-
da qalıb. Buna baxmayaraq, onun gözəllikləri, zəngin təbiəti Yaddaş Sahibi-
nin tarixi yaddaşa qayıdışı üçün əsas qapıdır. İlham qaynağıdır, gözəlliklərin 
gözəlliyinə uyğun tərənnüm, təbiətə sevgili münasibəti Yaddaş Sahibinin 
könül səsi, özü də bir nəğmə əhvalı gətirən, duyğulara sərinlik gətirən bir 
külək səsidir. 
Nə əmr istər, nə də fərman, 
Əsər külək canü-dildən, 
Xəbər verər hər mənzildən. 
Zəhmi ağır dik qayalar... 
Durna keçər, qanad salar. 
Möcüzədir vəhşi orman, 
Ot üstə şeh, dağda duman. 
Günəş gülər, bulud ağlar, 
Yerdə, göydə min sevda var. 
 
Müəllifin çox böyük səmimiyyətlə qələmə aldığı ecazkar təbiət ruhu 
etibarı ilə həm də ona iztirab verir. Onun ağrısını çəkir. Bu yerdə, göydə, 
min sevda olan yerlərdə Günəş gülüb, bulud ağlasa da onun könül havası 
çox qəmgindir. Amma o həyatın axarını dəyişmək, birdən-birə tarixin çarxı-
nı çevirmək gücündə deyil. Onun məqsədi insanlara bu sevgili təbiətin kimə 
məxsus olduğunu, kimin olduğunu anlatmaqdır. İnsan sahibliyini biləndə, 
nəyin ona məxsus olduğunu biləndə güclü olur, çünki ədalətli olduğunu dərk 
edir. Amma Yaddaş Sahibi unutmur ki, hər bir insan özünün mənəvi gücünə 
uyğun, kriteriyalarına uyğun, öz ölçülərinə uyğun haqqını görə bilir. Yalnız 
bu yolla nəyə sahib olduğunu dərk edən insan öz eşqinin rübabını sevgi ilə 
çalar, könül səsini ruhunun dərinliklərindən gətirər: 
 
Ay, yer, günəş, insan - nə var 
Seçər hərə öz babını. 
101 
 
Seçib başına dolanar, 
Çalar eşqin rübabını. 
 
Misralar, səmimiyyəti, yığcamlığı, aydınlığı ilə diqqəti cəlb etdiyi kimi 
mənası tutumu ilə də bir bayatı əhvalı gətirir. Onsuz da bayatı əhvalı H.İsa-
xanlının ruhunda həmişə hakimdir. Xüsusilə "Ziyarət" poemasında bu əhval 
daha qabarıq duyulur. Şair üslubuna güvənərək səmimi, emosional duyğula-
rına güvənərək oxucuya aşılamaq istədiyi məqsədi cəsarətlə axıracan diktə 
edir. Yaddaş Sahibinin yaşı hərdən özünü göstərsə də, onun mənəvi güc və 
mənəvi saflıq tərəfləri onun ruhunun keşikçisi, mühafizidir. Ona görə də öz 
fikrini, düşüncəsini azad, yolunu açıq görür. Bu yolda aləmin seyrinə çıx-
maq ən sirli sandıqları belə açmaq onun üçün çətin deyil: 
 
Fikir azad, yollar açıq, 
Gəl, aləmin seyrinə çıx. 
Qarşımızda sirli sandıq, 
Onu açmaq istəməsək, 
Bəs onda niyə yarandıq?! 
 
Yaddaş Sahibinin obrazı ilə qovuşmuş müəllifin "mən"i sonuncu mis-
ralarda sankı həyatın mənası haqqında danışır. Şüurlu yaranmışın, düşüncə 
sahibinin həyatının mənası insanlara həqiqəti demək, örtülü olanları açmaq-
dan ibarətdir. İnsanın həyatının mənası yalnız bu zaman zəngin olar, yalnız 
bu zənginliyin sahibi ömründə məna görər, səadət görər. 
 
102 
 
 
Poeziya - ruhun zərrələri 
 
 
 
 
 
 
 
 
 
Həyat çox mürəkkəbdir və bəzən çox hazırlıqlı adamı da çaşdıra bilir. 
Çaşqınlıq, əsəbi gərginlik, həyatın gözlənilməz təpkilərinə yetərincə hazır 
olmamaq insanın faciəsinə də səbəb ola bilər. Amma insan təbiət və cəmiy-
yət arasındakı görünməz əlaqənin qanunauyğunluqlarını dərk etməklə, bəlkə 
də vaxtından əvvəl, qabaqcadan insani bir instinktlə, duymaqla özünü müha-
fizə edə bilər. H.İsaxanlının poetik yaradıcılığını və demək, eləcə də "Zi-
yarət" poemasını insan və cəmiyyət, insan və təbiət arasındakı əlaqələr haq-
qında ədəbi traktat da hesab etmək olar. Çünki onun həyatla nəfəs alan ob-
razları cəmiyyət içərisində dünyanın harasında olur-olsun, baş verən ən axır 
gözlənilməzliklərə təmkinlə münasibət bildirir. Sanki elə hadisələrin gözlə-
nilməz yox, təbii axarla da baş verdiyini qabaqcadan duyur. Bununla da 
özünü sarsıntılar qarşısında qoymur. Çox ustalıqla özünü baş verən hadisə-
lərin mürəkkəbliyindən kənara çəkməməklə, elə hadisələrin içindəcə çıxış 
yolunu tapır. Çünki birinci növbədə, o, özünü təbiətdən və cəmiyyətdən təc-
rid eləmir, özünü cəmiyyətin bir üzvü hesab etdiyi kimi təbiətin də bir par-
çası kimi duyur. İnsanın formalaşmasına, müəyyən dünyagörüşə malik ol-
masına qədərki dövr əslində onun həyatının mənəvi əsaslarının yarandığı, mü-
kəmməlləşdiyi dövrdür. Hamletin uşaqlıq və yeniyetməlik çağlarını onun mə-
nəvi həyatının romantik mərhələsi də hesab etmək olar. Bu mərhələni aydın 
dərk etmək üçün onun yaradıcılığındakı müəyyən məqamlara daha dərindən 
yanaşma, onun hisslərinin, duyğularının həmin çağları göstərən təzahürünə 
yaradıcılıq aləminə vara bilmək gərəkdir. "Ziyarət"də belə bir hissə təbiiliyi 
və səmimiliyi ilə xüsusilə diqqəti cəlb edir: "suvararkən bağ-bostani" 
Kənddə böyüyənlər, kənd həyatının zəhmətlə yoğrulmuş uşaqlıq çağla-
rını yaşayanlar bağ-bostanı suvararkən nələrin baş verdiyini yaxşı bilirlər. 
103 
 
Gün başına döysə də, bəzən gücün çatmayıb yorulsan da ləklərin arasındakı 
körpə şitillərə xəyanət eləmək olmaz. Hətta bəzən su zəif gəlsə də, ləkləri 
axıracan suvarmalısan. Suyun çatmadığı, bircə şitilin yanğıdan çəkdiyi "ağ-
rı, əzabları" özün duymalısan. Əvəzində su içən şitilin xəfif küləkdən titrə-
yən yarpaqları sanki səninlə dil açıb danışır, sənə təşəkkür eləyir. Bəlkə dəh-
nədən suyu vaxtsız kəsiblər, su basıb arxı dağıdır, yönünü dəyişir. Arx boyu 
dəhnəyəcən getməlisən burada da vaxt hesablanır. Su ilə bahəm bağa-bosta-
na qayıtmalısan. Axı suyu da bostana qədərincə verməlisən. Artıq içilən su-
yun nə dərd gətirəcəyini babamız Nizami zamanında deyib. Həmin gənc yeni-
yetməlik çağlarını ləklər arasında, bağ-bostanda, arx üstündə kitabları ilə bir 
yerdə keçirən o gənc, bəlkə hələ uşaq indi Yaddaş Sahibidir. İndi o yerlərə qa-
yıdarkən üstündən yellər əsmiş, zamanlar keçmiş o arxları gözü ilə axtarır. 
Tanış bir mənzərə görərkən ayaq saxlayır, yaddaşı ilə döyüşə çıxır. Yaddaşın 
ona qaytardıqlarını pıçıltı ilə danışmağa başlayır. Bir vaxt gəlir ki, o pıçıltılar 
onun xəyalındakı səliqəli ata, anna zəhmətilə düzəldilmiş ləklər kimi misra-
lara çevrilir. 
Meylimi mən kitablara, 
Göyə, dağa, düzə saldım. 
Bir də əngin xəyallara 
Sözə... ala gözə saldım. 
Həyat eşqiylə alışdım! 
Beləydim, belə də qaldım. 
 
Nə qəribədir, meylini kitablara salmış, kitablarla bahəm göylə, dağla, 
düzlə qovuşmuş o uşaq, indi ruhunda olan həyat eşqinə görə həmin günlər-
dəki xəyallarına sığınır və sanki bu gün sevinir ki, bir zaman həmin xəyalla-
ra, həmin uçub getmiş dünyaya meylini salıb. 
O dünyanın adı indi xəyallarına çevrilmiş həmin göylərdir, həmin dağ-
lardır, həmin düzlərdir və o zaman sinəsinə sıxdığı kitablardır. Elə bil ki, o 
kitabların içində döyünən ürəyi, çağlayan hissləri, duyğuları o göylərlə, o 
dağlarla bahəm bir yerdə ruhuna hopdurub. Qətiyyən nəzərdən qaçıra bilmə-
rik. Bu romantik duyğulanmaların arasındakı nadir söz obrazını şair onu 
"ala göz" adlandırır. Və onun ilk sevgisinin adı elə o "ala göz"dür. Və bu 
gün bir də ona sevinir ki, uşaqlıq yaddaşında saf, kövrək duyğuların eyni 
paklıq və kövrəkliklə yoğrulmuş mənəvi saflığında qoruyub saxlayır. Söz 
onun üçün yenə elə "ala göz"dür. Yenə onun duyğulanmalarının, qeyri-adi 
104 
 
hisslərinin qaynağıdır. İndi yenə elə həmin "ala gözün" eşqi ilə çırpınır, 
qapı-bacadakı çalışmaları, bir kənd uşağının bir vaxt gördüyü işləri təzədən 
xəyalında canlandırır, beləliklə, o "ala göz" sözdür ki, onu şair ala göz ad-
landırır. O dağlarla bahəm bir yerdə ruhuna hopdurur: 
 
Qapı-bacada çalışdım, 
Ala-toran, axşam çağı. 
Boş durarmı kənd uşağı?! 
İşin tərs üzü də vardı: 
Məni aludə olduğum 
Kitablardan ayırardı. 
 
Demək, Yaddaş Sahibinin taleyi nə qədər kitablarla bünövrə daşı qo-
yubsa, elə o qədər də o bünövrə daşının bir tərəfindən yapışan əl zəhməti 
olub. Kitablara aludəçiliyə, kitablarla arasında olan məhrəmliyə bir kənd 
uşağının görəcəyi işlər mane olmayıb. Həmin o tərs üzü olan ağır zəhmət 
onun gələcək həyatının əsası olub, qələmi ilə dünyanı dörd dolanıb. Gecələri 
yuxusuz qalıb, əslinə qalsa bu gün yazdıqlarını o elə həmin arx üstündə ya-
zıb, xəyalında yazıb, yaddaşında yazıb və zaman-zaman təzədən o aləmə qa-
yıtmaqla o vaxt xəyalına yazdıqlarını indi kağıza köçürüb: 
 
Suvararkən bağ-bostanı 
Qoşardım neçə dastanı... 
Suyu incə ram etməyi, 
Su üstə söz düzəltməyi 
Sevən oğlan indi hanı? 
Varmı bir söz ərməğanı? 
 
Kağızların üstündə bostan ləklərinə bənzər bəzən kövrələrək göz yaşları 
ilə suvarılan misraların hərarəti, odu, atəşi indi də oxucunu ona görə yandırır 
ki, o misralar, o sözlər, o sözün "ala gözlük" timsalında təzühürü ürəkdən su 
içib. Könül aləmindən qidalanıb, ona görə də bü gün onun rişələri elə Yad-
daş Sahibinin mənəvi varlığının dərinliklərinəcən hopub. İndi ona görə o 
misralar Yaddaş Sahibinin öz təbirincə desək, o "ala göz" sevgi ünvanı bu 
qədər həyatidir, bu qədər yaşarıdır. Çünki o, əbədi sevda, o müqəddəs sevgi 
bir vaxt onun ruhunun pak olduğu, mənəvi aləminin saf, dumduru bulaq su-
105 
 
yu kimi çağladığı zamanlarda onun varlığına yol tapıb. Onunla dilbir, əlbir 
olub. Onun özünə çevrilib: 
 
Bəxtim gülür ara-sıra, 
Bir sevda qonur başıma. 
Bu fikir, bir neçə misra 
Hakim olur yaddaşıma. 
 
Ucalıq eşqilə, könül aləminin daha yuxarılarında pərvaz eləmək diləyi 
ilə xəyal qanad çalır. Amma insanın özü ruhən göylərdə olsa da, cismən hə-
yatın keçilməzlikləri arasındadır. Çətindir, ruh, xəyal başqa bir aləm istəyir, 
gözün gördüyü isə tamam başqa bir aləmdir. Hər halda könül öz nəğməsini 
oxuyur - bəzən zilə qalxa bilməsə də. 
 
Zilə qalxa bilməsək də, 
Mahnını pəsdən demək də 
Könlümüzün istəyidir. 
Vəsf etsək də zirvələri, 
Dağın ən səfalı yeri 
Gül-çiçəkli ətəyidir. 
 
Ümumiyyətlə, Hamletin yaradıcılığında ziddiyyətləri qarşılaşdırmaq, 
poetik müqayisələr aparmaq əsas yaradıcılıq üslubudur. Təsvirlər onun məq-
sədi üçün fikrinin kompleksini tamamlamağa imkan verməyəndə fikrinin 
gərginliyini belə ziddiyyətlərin qarşılaşması anında həll edə bilir. Zirvələrin 
vəsf olunması, tərənnüm edilməsi nə qədər onun ruhunu qanadlandırsa da o, 
yenidən sanki öz əhatəsinə qayıdır, daha böyük gözəlliyi elə öz yanında gö-
rür. Necə ki, "dağların ən səfalı yeri gül-çiçəkli ətəyidir". Sanki təbiət onun 
tapınacaq yeridir. Elə özünü də təbiətin varlığında tapa bilir, təbiətə güvə-
nəndə, təbiətlə qovuşanda körpə uşaq anasının qucağına sığınan kimi rahat-
lıq tapır. Təbiət onun üçün ana qucağıdır. O, bu aləmdə özünü Tanrının hi-
mayəsində görür: 
Nəşəlidir sərin axşam, 
Göydə aydır, yerdəsə şam. 
Sevən qəlb nə duyğuluymuş! 
Sevdalı ruh, qaynar ilham - 
Şairliyin kökü buymuş! 
106 
 
Demək, ruhu sevdalandıran, ona qaynar ilham verən duyğulandıran qəlb 
sərin axşamın, göydə Ayın, yerdə ana gözlərindən gülən işığın oxşamalarıdır 
insanı yaşadan, insanın ruhunu qanadlandıran, ona inam və güc bəxş edən və 
bəlkə H.İsaxanlı hissi, duyğusu ilə gəldiyi qənaətində - şairliyin kökü bu imiş 
- daha çox doğrudur.Görkəmli amerikan filosofu, Uill Dürant (1885-1981) 
"Fəlsəfi hekayətlər"ində sanki təkcə özünü yox, dünyanın ən görkəmli filo-
soflarının - Platonun, Aristotelin, Frensiz Bekonun, Spinozanın, Volterin və 
fransız maarifçilərinin İmmanuel Kantın və alman idealistlərinin – Şopen-
hauerin, Herbert Spenserin, Fridrix Nitşenin... və bir çox görkəmli dünya 
filosoflarının fikirlərini ümumiləşdirməklə dünya fəlsəfi fikrinin mənzərəsi-
ni yaratmışdır. Onun Spinozanın düşüncələri ilə bağlı mülahizələri Tanrı və 
təbiət obrazlarının müqayisəsində çox maraqlıdır. Təbiət və Tanrı zənciri bir 
çox hallarda bir-birinə qovuşmuş olan bu tərəflər əslində cəmiyyətin özünün 
formalaşmasının əsasını təşkil edir. Şübhəsiz, birinci növbədə təbiət və Tan-
rı fərdi mənəvi aləmindən keçib, cəmiyyətdə ehtiva olunur:  
"Tanrının yardımı ilə mən təbiət deyərkən müəyyənləşmiş və dəyiş-
məz nizamı və ya təbii hadisələrin zəncirini nəzərdə tuturam; təbiətin 
universal qanunları və Tanrının əbədi fərmanı eyni şeydir. Tanrının hü-
dudsuz təbiətdən qaynaqlanan hər bir şey eyni zərurət vasitəsilə, eyni 
üsulla baş verir. Bir dairənin qanunu digər dairələr üçün nədirsə, Tanrı 
da dünya üçün odur. Substansiya kimi, Tanrı da səbəbiyyət zəncirinə 
və ya prosesinə bağlıdır, hər bir şeyin əsasında yatan şərtdir, dünyanın 
qanunu və strukturudur. Modusların və şeylərin bu konkret kainatı öz 
layihəsinə, öz strukturuna bir körpü olaraq Tanrıdır, riyaziyyatın və me-
xanikanın qanunlarına uyğun bir şəkildə qurulmuşdur; bunlar dünyanı 
öz üzərində saxlayın bazisdir, başlıca şərtdir, substansiyadır, - onlarsız 
hər şey çökərdi. Dünyanın özü də sanki bir körpü kimi onun strukturu 
və qanunları vasitəsilə saxlanılır, - o, Tanrının əlində qorunur".1  
Nədənsə H.İsaxanlının təbiətlə bağlı poetik düşüncələrini oxuyanda, 
istər-istəməz Spinozaya əsaslanan Uill Dürantın mülahizələri yadıma düşdü. 
Mənə elə gəldi ki, Hamletin bu duyğulanmaları ilə Tanrının iradəsi və təbiə-
tin qanunları arasındakı reallıq o, balaca çocuğun - bağ-bostan suvararkən 
xəyallara dalan uşağın, 30-40 il sonrakı yaşantıları arasındakı reallığın ey-
nidir: 
                                                 
1 Uill Dürant. "Fəlsəfi hekayələr". Zəkioğlu. Bakı, 2006,  s. 162. 
107 
 
Ola bilər qaş qaralsın, 
Suçunun səbri daralsın. 
Ya xəyal göyə ucalsın - 
Diqqətli ol, fikir ver ki, 
Su bir yerdə göllənməsin... 
Bu halətlə mümkünmüdür 
Şair qəlbli həssas çocuq 
Cuşa gəlib dillənməsin?! 
 
Bu şairin cuşa gəlib dillənən uşaq qəlbində Tanrını görməsidir. Uill Dü-
rantın fikirlərinin davamına diqqət edək:  
"Tanrının iradəsi və təbiətin qanunları müxtəlif frazalarla ifadə olun-
muş eyni reallıqdır. Buradan belə bir nəticə çıxır ki, bütün hadisələr 
dəyişməz qanunların mexaniki fəaliyyətidir, ulduzlarda məskunlaşan 
amansız hökmdarın şıltaqlığı deyildir. Dekartın mexanisizmi materi-
yada yalnız cismi görürdü, Spinoza ruhda Tanrını gördü. Bu, determi-
nizm dünyası idi, niyyət dünyası deyildi. Çünki biz şüurlu məqsədin 
gerçəkləşdirilməsi üçün fəaliyyət göstəririk, güman edirik ki, hər bir 
proses belə bir məqsədə malikdir. Biz insan olduğumuz üçün güman 
edirik ki, bütün hadisələr insana aparıb çıxarır və onun ehtiyaclarını 
ödəmək üçün layihələndirilmişdir. Amma bu, antroposentrik bir güman-
dır. Bizim təfəkkürümüz çox zaman belədir. Fəlsəfədə ən böyük səhvlə-
rin kökü ondadır ki, biz öz insani niyyətlərimizi obyektiv kainatdan üs-
tün tuturuq. O vaxtdan da bizim "şər problemimiz" başlayır; biz həyat 
xəstələrini sağaltmaq üçün Tanrının xeyirxahlığı ilə mübarizə aparırıq, 
amma biz belə bir dərsi unuduruq ki, Tanrı bizim kiçik yaxşılıqları-
mızdan və pisliklərimizdən, xeyirimizdən və şərimizdən kənardadır". 1 
Görkəmli filosofun qeyd etdiyi kimi Tanrının təbiətlə eyniləşməsi var-
lığı və qırılmazlığı insanın təbiətə can atması, insanın təbiətlə bahəm gözəl-
lik aləminə, saflığa can atması Tanrıya qovuşmaq istəyindən başqa bir şey 
deyil. Tanrı bizim yaxşılıqlarımızdan və pisliklərimizdən ona görə kənar-
dadır ki, biz ona pisliklərimizlə bahəm qovuşa bilmərik. H.İsaxanlı təbiətlə 
qovuşma anındakı düşüncələrində nə qədər yerlə, göylə əlləşsə də, son nə-
ticədə onu sehrli aləmə aparan təbiətin bir parçasında qərar tutur və real in-
san olaraq sanki uşaqlığının tarixçəsini danışır əlbəttə, Yaddaş Sahibinin 
                                                 
1 Uill Dürant. "Fəlsəfi hekayələr". Zəkioğlu. Bakı, 2006,  s. 163. 
108 
 
timsalında. Danışılan əhvalat çözülən hekayə o qədər kövrək, o qədər duy-
ğuludur ki, sanki qar altından çıxan zərif bir çiçəkdir. Artıq qeyd etdiyimiz 
kimi o zərif çiçəyin özü qar altından çıxmağın əzablar daşıyıcısıdır, onunla 
kobud rəftar etmək olmaz. Elə onun özü qədər, o qar altından çıxan çiçəyin 
zərifliyi qədər incəliklə, zərifliklə, kövrəkliklə ona yanaşmaq istəyi ol-
malıdır. Bu yanaşmanın bəhrəsi əlbəttə, kövrək pıçıltılara çevriləcək: 
 
Yadındamı, xoş baxışdan 
Könül həyəcan duyardı? 
Bir oğlan da yaranışdan 
Xəyallarla yaşayardı?! 
 
Burada ünvan nə qədər dəqiq və aydındırsa, bir o qədər nazik bir tül al-
tına, dağdan keçən seyrək duman altına düşüb. Sanki Yaddaş Sahibinin "ala 
göz" sözə ünvanladığı sevginin sahibi də üz göstərir. Çəkinə-çəkinə, utanan, 
həyalanan bir ismətlə. Biz uşağın birini görürük. O, uşağı görürük ki, hələ in-
cəlik, zəriflik, kövrəklik aləmindən çıxmayıb, bu aləmdən qopmayıb. Ancaq 
onun bu sirli-sehrli aləminə mərhəm olan da var. İndi xəyalın dumanlıqları 
arasından baxıb onu görə bilir. Onun - o "ala göz"ün bir xoş baxışından bu 
uşağın könlü həyəcana gəlirmiş. Həm də o arx kənarındakı oğlanın həyəcana 
gəlməyi təsadüfi deyil, axı o elə yaranışdan xəyallarla həmdəm olub, xəyal-
larla yaşayıb. İndi zaman keçəndən sonra onun "yadındamı?" deyə müraciəti 
çox səmimi səslənir. Bu uşaqlıq aləminin sakinləri gərək yaddan çıxarmasın-
lar. Axı o vaxt onların arxından (həm də arasından) boz-bulanıq sular axardı: 
 
Yadındamı, arxımızdan 
Boz-bulanıq su axardı? 
Bir oğlan da ağ kağızdan 
Hey gəmilər axıdardı?! 
 
O, oğlan o vaxt yol axtarırdı, bəlkə bu arxla gedən su arzuların o başı-
nacan geib çatacaq, bu su o qədər gedəcək ki, son anda, son mənzildə insan-
ların ürəklərindəki arzularının hamısının çiçəkləndiyi müqəddəs bir məkana 
çatacaq. Onun öz əli ilə düzəltdiyi kağız gəmilər onu həmdəmi ilə birlikdə 
arzuların çiçəkləndiyi yerə aparacaq: 
 
 
109 
 
Yadındamı, lövbər salıb 
O gəmilər dayanardı? 
Bir oğlan da izin alıb 
Göy sahilə yollanardı?! 
 
İnsan hisslərinin, insan duyğularının ən nadir yaşantılarının sözə gətiril-
məsi, sözə çevrilməsi və bu yolla insanların mənəvi aləminə bir-birini başa 
düşmək üçün körpü yaratmaq istəyi... bu, H.İsaxanlının müəllif kimi böyük 
uğurudur. O uşağı qanadlandıran duyğular, onun dayandığı sahilin qarşı tə-
rəfindəki könlünə həmdəm olan qız elə həm də onun ruhunun ən zərif çiçə-
yidir. Onun şəninə nəğmələr oxuyur, bülbül kimi ötür, uçmaq, qanadlan-
maq, səmada qoşa göyərçin kimi pərvazlanmaq istəyi uşaq aləminin ən gö-
zəl lövhələridir: 
Yadındamı, o sahildə 
Gülə bənzər bir qız vardı? 
Bir oğlan da xeyli zildə 
Bülbül kimi oxuyardı?! 
 
Buradakı saflığı, təmizliyi görməmək, sözlə yaranmış mənzərədəki İlahi 
gözəlliyi duymamaq mümkün deyil. Bu mənzərə hər birimizin həyatında 
var. Əlbəttə, o aləmi yaşamış olanlardan söhbət gedir. Amma eyni zamanda 
bu bir tarixi hadisə deyil, ancaq bütün tarixi hadisələrdən daha canlı, nəfəsli 
və ruhludur. Ona görə ki, biz o misraların arasında döyünən şair ürəyini gö-
rə bilirik. Hekayət isə davam edir. Bəs o gəmi hara getdi? Bəs o qız necə ol-
du? O oğlanın izsiz, soraqsız itməsi qızın taleyində hansı izi buraxdı? 
Və yenə müəllifin özü bu suallara qəlbindən qopmuş hisslərin, duyğula-
rın bir parçası kimi cavab verir: 
 
Yadındamı, gəmi getdi, 
Gözü yaşla doldu qızın? 
Bir oğlan da tamam itdi, 
Gül bənizi soldu qızın?! 
 
Burada yaxşıdan və pisdən heç bir söhbət gedə bilməz. Bu lövhədə olan-
lar bölgülərdən çox yuxarıdadır. Bu mənzərənin təbiətində olan saflığa yax-
şılıqlar qibtə edər, pisliklər həsəd aparar. Uill Dürant nə qədər doğru deyir-
miş:  
110 
 
"Yaxşı və pis insani və çox zaman fərdi zövqlər və məqsədlər ucbatın-
dan nisbidir və kainat üçün heç bir əhəmiyyətə malik deyildir. Kainat 
miqyasında götürüldükdə isə fərdlər, sadəcə olaraq, gəldi-gedərdir. 
Əgər bizə təbiətə nəsə gülməli, mənasız və şər kimi görünürsə, bu çox 
zaman bizim biliyimizin qərəzli olması ucbatından, biganəlik üzündən 
baş verir. Həmçinin, o səbəbdən ki, biz hər şeyin bizim zəkamızın tə-
ləbinə uyğun qurulmasını istəyirik. Bizim zəkamızın pis bir şey kimi 
bəyan etdiyini təbiətin nizamı və universal qanunları heç də pis hesab 
etmir, onları yalnız bizim bu təbiətimizin ayrılıqda ötürülmüş qanun-
ları hesab edir... (Yaxşı və pis terminləri özlüyündə nəzərdən keçiril-
dikdə heç bir pozitiv məna kəsb etmir)".1  
Uill Dürant insan və təbiət münasibətlərini düşüncə sistemində memar 
kimi qurur. Biz memarın yaratdığı nəhəng bir sarayı görürük. Ancaq o sa-
rayın naxışları, incəlikləri, zəriflikləri çatmır. Bu görmək istədiymiz naxışlar 
şairin hissləri və duyğuları ilə süslənmiş sözlərdir, misralardır, poetik lövhə-
lərdir. Uşaq quruyan arxın axmazlığına baxır, o daha gəmi ilə səyahətə çıxa 
bilməz. İndi o kağızdan təyyarələr düzəldəcək: 
 
Yadındamı, arxımızdan 
Axan sular quruyardı? 
Bir oğlan da ağ kağızdan 
Təyyarələr uçurardı?! 
 
Görünənin nisbiliyi, birinin tərəfindən yaxşı, digərinin tərəfindən pis 
qəbul olunması, yaxud insanın musiqiyə münasibətdə yaşantıları...bütün 
bunlar əslində həyata münasibətin görüntüləridir. Quruyan arxa münasibət-
də də uşağın yaşantıları əslində 50 il sonrakı dövrün kamillik zamanında ya-
şanan həyatın eskizləridir. Bu mənada şairin psixoloji məqamları reallığa 
uyğunlaşdıraraq poetik dilə çevirməsi  filosofun  insanın  həyat  hadisələrinə 
münasibəti ilə eyniləşir:  
"Eyni bir şey eyni zamanda pis də ola bilər, yaxşı da, biganə də. Məsə-
lən, musiqi melanxolik üçün yaxşıdır, qabaqcadan əmələ gəlmiş elə 
yanlış fikirlərdir ki, əbədi reallıq onları tanıya və qəbul edə bilməz. 
Doğrudur ki, dünya təbiətin bütün sonsuz, hüdudsuz, hədsiz, intəhasız 
illüstrasiyası ola bilər, lakin insanın, sadəcə olaraq, xüsusi ideallarının 
                                                 
1 Uill Dürant. "Fəlsəfi hekayələr". Zəkioğlu. Bakı, 2006,  s. 163. 
111 
 
illüstrasiyası ola bilməz. Yaxşı və pislə bağlı məsələ necədirsə, eybə-
cər və gözəllə bağlı məsələ də elədir. Bunlar da, həmçinin, subyektiv 
və şəxsi terminlərdir, kainat tərəfindən onlar heç nə ilə şərəfləndirili-
məyəcəklər. Mən səni xəbərdar edirəm ki, mən təbiətə nə gözəlliyi, nə 
də deformasiyanı, nə nizamı, nə də qarşılıqlığı aid etmirəm. Şeylər 
yalnız bizi təxəyyülümüzə münasibətdə gözəl və ya eybəcər, nizamlı 
və ya qarışıq adlandırıla bilərlər. Məsələn, hər hansı bir obyekt bizim 
sağlamlığımıza səbəb olmuşsa, biz onu gözəl adlandırırıq; əgər yox 
belə deyilsə, belə obyektləri eybəcər adlandırırıq"1  
İndiki, məqamda yeridir ki, H. İsaxanlının şəffaf düşüncələrinin bizim 
ruhumuza sağlamlıq gətirəcəyinə inamımızı təsdiq edək. H.İsaxanlının poe-
ziyasında ruhu, onun real mənəvi həyatını çox vaxt üstələyir. Belinskinin tə-
birincə desək şairin ruhu, şairin özünü kölgədə qoyur. Əslinə qalsa bu şairin 
özünün ruhu ilə doğmalığından irəli gəlir. Demək, o, balaca uşağın düzəltdi-
yi kağız təyyarələr küləyin gücü ilə səmaya qalxıb dövr eləyəndə elə şairin 
ruhu da indiki anda xəyalları ilə birgə göylərdə olur: 
 
Yadındamı, təyyarələr 
Göy üzündə dolanardı? 
Bir oğlan da üzdən gülər, 
İçdən alışıb yanardı?! 
 
Burada şairin yaradıcılığı ilə onun sənəti yaradan mənəvi varlığının har-
moniyası ilə xəyallarını yaşadan yerin, yurdun insanları arasında sarsılmaz 
bir bağlılıq, genetik qohumluq var. Hamletin şeirlərində hisslər, duyğular 
bəzən o qədər güclü, o qədər təzə-tər, ayrılıqda götürülmüş və eyni zamanda 
bütün insanlığın hisslərini, duyğularını ifadə edən lirikası o qədər fərdiləşir 
ki, bəzən düşünürsən bu misraları başqası oxusa, həmin təzəliyi, həmin köv-
rəkliyi itirə bilər. Bu mənada Hamletin şeirləri, kövrək poeziyası özünə çox 
bənzəyir, onu çox böyük həssaslıqla tamamlayır. 
Poeziya şairin ruhundan qopmuş zərrələrdir. Əsil poeziya elə müəllifinə 
bənzəməlidir. 
 
                                                 
1 Uill Dürant. "Fəlsəfi hekayələr". Zəkioğlu. Bakı, 2006,  s. 164. 
112 
 
 
Çiçəklər önündə təzim 
 
 
 
 
 
 
 
 
H.İsaxanlının "Ziyarət" poemasını deyəsən, üçüncü dəfədir ki, oxuyu-
ram. Birinci dəfə dostumun kitabı kimi. Nə yazıb, nədən yazıb? - sualının 
cavabını vermək üçün, ədəbi məclislərdə, ədəbiyyatla bağlı mübahisələrdə 
susub qalmayım deyə. İkinci dəfə dünyaya sözü olan, bu gün Azəbaycanın 
mənəvi mühitində kifayət qədər ictimai rəyə təsir göstərən fəaliyyət sahibi-
nin, görkəmli ziyalının əsəri kimi. Hər iki halda əsər məni qane eləmişdi. 
Üçüncü dəfə hissə-hissə, lövhə-lövhə, misra-misra oxudum. Başa düşdüyü-
mü, gəldiyim qənaətləri yazmaq üçün. "qişla yazin arasinda" adlanan kiçik 
bir parça var poemada. Bu hissəni oxuyanda - əlbəttə ki, üçüncü dəfədən 
söhbət gedir - öz-özümə təəccübləndim. Deyəsən, birinci dəfədir ki, oxu-
yurdum. Necə olub ki, bir uşaq qəlbinin sızıltısını, bu dərəcədə həssas və 
kövrək bir ürəyin təzədən uşaq dünyasına qayıdıb həmin göynəmələri yaşa-
masını tuta bilməmişəm? Aydın məsələdir, qışla yazın arasında təbiətin özü-
nün özü ilə çarpışması gedir. Əslində bu çarpışma eynilə təbiətlə insan ara-
sında da gedir. 
Payızın sonunda biz payızla qış arasındakı mövsümü kifayət qədər mü-
qavimət gücü ilə yaşayırıq. Amma qışla yazın arasındakı mövsümdə qışın 
təsir gücü yazın hərarətindən çox güclü olur. Çox müşahidə eləmişəm, qışla 
yazın arasındakı soyuqlamalar daha çox fəsad verir, nəinki payızla qışın ara-
sındakı mərhələdə. Qocalar və uşaqlar qışla yazın arasındakı hava dəyişmə-
lərindən daha çox əziyyət çəkir. Hətta deyərdim ki, tələfat da payızla qış 
arasındakı mövsümə nisbətən qışla yaz arasında daha çox olur. 
"Qışla yazın arasında" adlanan fəsildə tənəklərin taleyinə ağlayan, daha 
doğrusu, tənəklərə gün ağalyan uşaq, əslində, öz gününə ağlayır. Amma bu 
barədə bir qədər geniş şəkidə daha sonra. 
113 
 
H.İsaxanlının "Ziyarət" əsəri nəyə görə qiymətlidir? Nəyə görə belə 
əsərlər diqqətlə oxunmalı, öyrənilməlidir? Çünki gələcəyin adamları tarixin 
yazdıqları əsasında keçmişə qiymət verəcəklər. Bu mənada, ədəbiyyat da ta-
rixdir. Ancaq ədəbiyyat tarixdən fərqli olaraq həyatda nə varsa, hamısını ol-
muşların, olanların və həm də ola biləcəklərin hamısını yazmalıdır. Şübhə-
siz, elə yazmalıdır ki, nəinki bugünkü insanın, eləcə də gələcəyin adamının 
zövqünü oxşamaqdan başqa, könlünü ovutmaqdan başqa, ötüb keçən za-
manların əhvalını, ovqatını, mənəvi mühitini kifayət qədər dolğunluğu ilə 
təsəvvür edə bilsin. Zənnimcə, "Ziyarət" poemasında Yaddaş Sahibinin yad-
daşa sahib olduğu məkandakı həyatın bütün rənglərini verə bilmək cəhdləri 
uğurla nəticələnib. Təbiətlə insan arasındakı münasibətlər, təbiətin bətnində-
ki təbii təzadlar və bunların insanın mənəvi mühitinə təsiri onun kövrək 
dünyasında qoyduğu izlər - bütün bunlar həssaslıqla, daha dəqiq desək, ya-
şantılarla qələmə alınıb. Sanki Yaddaş Sahibi sözün həqiqi mənasında, göz-
lərimizin qarşısında hələ sümükləri bərkiməmiş balaca bir uşaqdır - cansız, 
çəlimsiz. Az qala gözümüz görür, yüyürüb onun gücü çatmadığı tənək buda-
ğını qaldırmaq istəyirik. Hələ bir onu bu ağır işə vadar edənlərə də az qala 
qəzəbimiz tutur. Dünyanı lənətləmək istəyirik. Bir tikə çörək üçün ailəyə, 
evə, ataya, anaya kömək eləmək, dayaq olmaq üıçün uşağın çəkdiyi zillət 
gözümüzü göynətdiyi kimi, qəlbimizi də ağrıdır. Bu təəssüratları yaratdığı 
üçün "Ziyarət" qiymətlidir. Vaxtilə Əhməd Ağaoğlu "ədəbiyyatımızda həyat 
yoxdur" deyəndə Azərbaycan ədəbiyyatını yox, Osmanlı ədəbiyyatını nəzər-
də tuturdu. Və onun qınaqları elə indi də kara gələ, işə yaraya bilər:  
"Əski ədəbiyyamızda həyat yoxdur. Gerçək sənətə və təbiətdəki gö-
zəlliyə də tamamilə yabançı qalmışdır. Bunları da duymamış və an-
laya bilməmişdir. Zatən onun təqlid etdiyi ərəb və əcəm ədəbiyyatı da, 
təbiət və həyata tamamilə yabançıdır. Əski ədəbiyyatımızda həyatı və 
təbiəti təsvir edən bir tək gerçək lövhəyə rast gələ bilməzsiniz. Yəni 
ədəbiyyatımız bu işdə Avropa ədəbiyyatını təqlid etməyə qoyuldusa 
da, yenə həqiqəti təsvirdən çox uzaqdır. İstər şeirdə və istər nəsrdə 
təbii həyatın göstərdiyi lövhədən ziyadə, o lövhənin oyandırdığı 
duyğuları təsvir edir. Halbuki həyat və təbiəti görə bilmək, onlardakı 
ahəngi və musiqini anlaya bilmək, bir alayın ruhumuz üzərində yapdı-
ğı təsirləri təsvir etmək deyildir"1.  
                                                 
1 Əhməd Ağaoğlu. "Üç mədəniyyət". Mütərcim. Bakı, 2006,  s.110. 
114 
 
Demək, lövhələrin oyatdığı təəssüratdan başqa, həyatın və təbiətin özü-
nü görə bilmək, həyatın və təbiətin harmoniyasını, səsini başa düşmək başqa 
məsələdir, təsirləri vermək başqa. Yaxşı olardı ki, ədəbiyyatda, sənətdə bu 
tərəflər arasıda qırılmaz vəhdət olaydı. 
Əhməd Ağaoğlu (1869, Qarabağ, Şuşa - 19.05.1939, İstanbul) böyük 
mütəfəkkir idi. İstər siyasətdə, istər sosiologiyada, istərsə də fəlsəfədə öz 
dəst-xətti olan, özünün dediyi kimi, "Üç mədəniyyət"də kamil olan şəxsiyyət 
idi. Və o, Osmanlı ədəbiyyatdında həyat yoxdur, - deyəndə heç bir qəzəbə 
və qərəzə yol vermirdi. O, bu cür kəskin qılınc kimi sözləri ilə ədəbiyyatın 
boynuna haqq qoyurdu. Sənətin, sözün missiyasını bir daha xatırladırdı. Tə-
sadüfi deyil ki, fransız, rus və ingilis ədəbiyyatının gücündən danışanda bu 
xalqların ədəbiyyatındakı zəngin aləmi, ucsuz-bucaqsız mənəvi genişliyi 
idealizə edirdi:  
"Əgər bütün Paris və Parisin tarixi yer üzündən qalxıb, yalnız Viktor 
Hüqonun "Notre Dame de Paris"i ("Notre Dame de Paris" - məşhur 
fransız yazıçısı Viktor Hüqonun (1802-1881) "Paris Nortdam kilsəsi" 
romanı nəzərdə tutulur) ilə Zolyanın "Vente de Paris" ("Vente de 
Paris" – naturalist fransız yazıçısı Emil Zolyanın (1840-1902) "Paris 
küləyi" əsəri nəzərdə tutulur) adlı əsərləri qalmış olsaydı, biz yenə Pa-
risin istər orta əsrlər və istər daha sonra gələn zamanlardakı həyatı 
haqqında tam bir fikir əldə edə bilərdik. Küçələrindən, memarisindən, 
geyiniş tərzindən, evlərin döşəməsindən başlayaraq, kilsələrdəki ayin-
lərinə, kənd satıcılarına qədər, xəyalımızda canlandıra bilirdik. Bu xü-
susda rus və ingilis ədəbiyyatı o qədər irəli getmişdir ki, Rusiyada və 
İngiltərədə təsvir edilməmiş, canlandırılmamış tək bir çay, tək bir or-
man, tək bir step, tək bir heyvan, tək bir insan və yaşayış tərzi bura-
xılmamışdır". 1 
Böyük ustadın ruhu qarşısında bu sözlərdən sonra səcdə etməmək sa-
dəcə, mümkünsüzdür. Könül nə qədər həyəcanlanır, insan nə qədər qanadla-
nır, ədəbiyyata, həyata bu qədər sevginin haradan qaynaqlandığını axtarmır-
san, sadəcə, başa düşürsən, anlayırsan ki, ədəbiyyatı başa düşən adam, hə-
yatı sevən Adam, millətinə və xalqına bağlı olan İnsan elə bu cür yaza bi-
lərdi. 
                                                 
1 Əhməd Ağaoğlu. "Üç mədəniyyət". Mütərcim. Bakı, 2006,  s.111. 
115 
 
"Ziyarət"də mən belə bir həssaslıq görürəm. Heç bir ormanın, heç bir 
çayın, heç bir ağacın, heç bir cığırın, heç bir yolun unuludmadığını görürəm. 
Əhməd Ağaoğlunu da düşündürən elə budur. "Qışla yazın arasında", əlbəttə, 
əsərdə tənəklərin, uşağın qaldıra bilmədiyi budaqların, cərgələrin, arxların, 
arx üstündəki otların xüsusi emosional duyğularla qələmə alınması yaddaş-
dan işıq zərrələri kimi görünən nə varsa, hər şeyin qələmə gətirilməsi, özü 
də xalıda öz yerində olan ilmələr kimi naxışlanması, sözlərin ruh kəsb elə-
məsi - bütün bunlar sanki həqiqətən təbiətdə, iqlimdə yazla qışın arasındakı 
həyatın özüdür: 
Yaşıllaşır yaza sarı 
Yumşaq söyüd budaqları. 
Onları bir-bir kəsərdim 
Yarpaqlardan təmizləyib, 
Tənəkləri ehmal əyib 
Əlimdəki söyüdlərlə 
Məftillərə bağlayardım, 
Tənəyə gün ağlayardım. 
 
Müəllif tənək budaqlarının məftillərə bağlanmasını yada salır. Söyüd 
şivləri ilə - ip əvəzi nazik çubuqlarla bağlanan budaqlar bara, bəhərə dola-
caq, uşaq əllərinin gücü ilə tənəklərə gün ağlanacaq və o tənəklər bir gün 
qışla yazın arasından keçib açılan tumurcuqları ilə uzə güləcək və son nəti-
cədə ailəyə gün ağlayacaq. 
Mənə elə gəlir ki, uşaq aləminin yaddaşında iz buraxmış bu ömür par-
çası min ildən sonra oxunsa da, həmin uşağın yaşadığı dövr, zaman, həyat 
keşməkeşləri arasında çırpınan diləklərin hamısını göstərəcək öz rəngində, 
öz rayihəsində, öz ətrində, qoxusunda. Bəlkə də, elə bu cür təsvirləri nəzər-
də tuturdu Əhməd Ağaoğlu. Yoxsa, başqa cür necə təsvirlərdən yaranan 
hissiyyatı belə ilhamla qələmə almaq olardı:  
"Bu kimi təsvirlərin istər estetik və istər ictimai baxımdan pedaqoji tə-
sirləri böyükdür. Bu təsvirlər bəsit bir baxışla görülməyəcək gözəllik-
lər göstərir. Oxucu onları oxuyarkən, yanından qeydsiz keçərək heç 
diqqətini çəkməyən olaylarda nə qədər ahəng və musiqi olduğunu an-
lamağa başlar. Yavaş-yavaş özü də gözəllikləri görməyə, kəşf etməyə 
başlayır. Ruhu, qəlbi yüksəlir, incəlik qazanır. Digər tərəfdən, təsvir 
olunan lövhələrdəki gözəlliklər, istəmədən oxucuda bu lövhələrə qarşı 
116 
 
bir sevgi, bir bağlılıq oyandırır, bu işdə ədəbiyyat sehrli bir amildir. 
Mənə ilk əvvəl Qafqazı sevdirən, Qafqazın gözəlliklərini anladan Ler-
montovla Puşkinin təsvirləri olmuşdur. Bunun kimi Qafqaz kəndlisi-
nə, onun saf və təmiz həyatına qarşı ilk hissi bağlılığımı, yenə bu ya-
zarların əsərləri oyandırmışdır. Vətən sevgisi, vətən eşqi, iştə, belə 
doğar, belə qüvvətlənər. Bu eşq və sevgi, təlqinlərdən, zehni təsirlər-
dən ziyadə duyğu tərbiyəsi ilə doğar"1.  
Əlbəttə, Əhməd Ağaoğlunun düşüncələrindən belə qənaətə gəlmək olar 
ki, əslində, ədəbiyyat özünün ovsunu, sehri, ecazı ilə insanı həyata, təbiətə 
bağlamalıdır. Həyata və təbiətə sevgi ilk növbədə elə ədəbiyyatdan qaynaq-
lanmalıdır. Qoy eybi yoxdur, təbiətlə insan arasındakı, daha doğrusu, tə-
biətlə insanın gücü arasındakı təzadı ədəbiyyat olduğundan da artıq versin. 
Sunaminin gətirdiyi fəlakəti, zəlzələnin dünyanı vəlvələyə salıb insanlara 
vahimə gətirməsini ədəbiyyat qədərindən artıq yaddaşa yazsın. Əvəzində in-
san bu təbii fəlakətlərə də davam gətirməyin yolunu tapsın. Təki insan yaşa-
mağa davam etsin. Lap elə qışla yazın arasında o göynəyən uşağın sızıltıları, 
əzabları bizi təzədən göynətsin. Amma unutmayaq ki, biz həyatı daha yaşarı 
eləməyə gəlmişik. Ən azı tənəklər arasında titrəyən o uşağın xatirinə. Qayı-
daq, qışla yazın arasına. Ayazların, şaxtaların körpə uşaq barmaqlarını gö-
yərtdiyi, cansız, cılız bədənindən küləklərin keçdiyi məqama: 
 
Qışla yazın arasında 
Ayaz ikiqat olurdu. 
Aman verməzdi azacıq, 
Üstdən də külək vururdu. 
Bağ da ki hər yerdən açıq, 
Gizlənəydim harasında?! 
Canıma soyuq dolurdu. 
 
Yaddaş Sahibinin uşaq aləmi görün, bizə nəyi deyir? Hər tərəfdən külə-
yin, ayazın kəsdiyi uşaq işləməkdən qala bilməz. Axı vaxt gedir, onun üzüm 
budaqlarını bağlamaq payı var, dayana bilməz, amma nə olaydı bu bağda bir 
dalda yer olaydı. Yaddaş Sahibinin xatırladığı kimi bağda da dalda yer yox-
dur. Uşaq çalışır, çarpışır. Həm iş üstündə onun uşaq yaşına uyğun gəlmə-
yən ağır zəhmətin özü ilə çarpışır, həm də elə fiziki olaraq öz canı ilə çalışır, 
                                                 
1 Əhməd Ağaoğlu. "Üç mədəniyyət". Mütərcim. Bakı, 2006,  s.111. 
117 
 
öz canını qorumaq üçün çarpışır. Onun soyuqdan göyərmiş əllərini ciblərinə 
qoyması, az da olsa soyuq küləkdən qorumaq istəyi... bütün bunlar da bir 
nəticə vermir: 
Arabir də əllərimi 
Ciblərimdə saxlayırdım. 
Onun da bir xeyri yoxdu, 
Ciblərim də çox soyuqdu. 
 
Deyəsən, ədəbiyyatımızda uşaq hisslərinin bu qədər təbiiliklə verilməsi 
səhnələri çox azdır. Hətta nə qədər çox olsa belə, yenə azdır. Mir Cəlalın 
Baharı küçə-küçə gəzib ciyər satarkən də beləcə, ayaqlarının birini götürüb, 
birini qoyurdu. 
Hər halda H.İsaxanlının tənəklər arasındakı soyuqdan göyərən "uşağı-
nın" hissləri, duyğuları çox orijinaldır, təsirlidir və eyni zamanda ahənrüba 
kimi cazibəyə malikdir. Az qala o yerlərə uçub dörd gözlə həmin uşağı o 
üzüm tənəklərinin arasında axtarmaq istəyirsən. Axı elə indi də qışla yazın 
arasıdır, tənəklərin ağlayan çağıdır: 
 
Qışla yazın arasında 
Əllərim çat-çat olurdu. 
Göz yaşımı saxlamağa 
Gücüm çatmaz - ağlayardım. 
Sonra... gücümü toplayıb 
Tənəkləri bağlayardım. 
 
Uşaq necə də təbii danışır: "Gücüm çatmaz, ağlayardım". Bəs sonra nə 
baş verir? Heç nə qurtarmayıb, heç nə bitməyib. Bu "sonra"dan sonra üç 
nöqtə gəlir. Həmin nöqtələr şairin qələmə almadığı iztirabların cərgəsidir. 
Üzüm tənəkləri kimi onun mənəviyyatında sıralanıb gedən iztirabların. Və 
yenə gücü toplamaq və yenə tənəkləri bağlamaqda davam eləmək. Amma 
daha bir sonranın sonu deyəsən günəş çıxır. Buludlar parçalanır, soyuqdan 
göyərmiş uşağın titrəyən barmaqlarına baxıb göynəyən nənənin səsi gəlir: 
 
Nənəm dizinə döyərdi: 
"Allah, sən mənə ölüm ver. 
Uşağım gömgöy göyərdi". 
Mənə tüstülü ocağın 
118 
 
Qabağında yer verərdi. 
Nağıldakı loğman kimi 
Yağlayardı əllərimi. 
 
"Ziyarət" həm də ona görə həmişə oxunacaq ki, insan iztirablarının, in-
san əzablarının yaddaşdan keçən varlığı olduğu kimi görünür, siluet kimi 
yox, kölgə kimi yox, ruh kimi görünür, amma bütün canı ilə, bütün varlığı 
ilə, zamanın ağrı və əzablarını özünə yığaraq görünür. 
Nağıldakı loğmana bənzədilən nənə, onun qayğılanmaları, çat-çat ol-
muş uşaq əllərini ovxalaması, onun barmaqlarına yağ çəkməsi və nəhayət 
nəslin böyüklüyü, böyük nəsli dolandırmaq istəyi atanın böyük ailənin ehti-
yacları qarşısındakı təkliyi... heç nə yaddan çıxmır: 
 
Nəsil böyük, atamsa tək, 
Mən də böyük oğul kimi 
Yaxşı bilirdim işimi - 
Həyat ruhdur, bir də əmək! 
 
Və bu düşüncələrin fövqündə onun gəldiyi qənaət də düzgündür. Həya-
tın ruhdan (yəqin ki, istəkdən, arzudan, həyat uğrunda mübarizədən...) və 
əməkdən ibarət olması qənaəti. Axı elə insanın özünü əmək və düşüncə ya-
radıb. İnsan şüurun və zəhmətin bəhrəsidir. 
Qalır yaddaşın iztirabları. Bu iztirablar isə tükənməzdir və Yaddaş Sahi-
binin fiziki ömründən sonra onun mənəvi ömründə davam edəcək: 
 
(Dönə bilsəydim o çağa, 
Sirdaş olsaydım o bağa - 
Qışla yazın arasında 
Tənəkləri bağlamağa!) 
 
Nədənsə, müəllif yaddaş ağrılarının bəhrəsi olan bu misraları mötərizə-
yə alıb. Amma elə bilirəm ki, heç bir mötərizəyə lüzum yoxdur. İnsana xas 
olan xüsusiyyətdir yaşadığı çağlara qayıtmaq istəyi. Əlbəttə, bu, mənəvi is-
təkdir. 
...Dəfələrlə qeyd etdiyim kimi, H.İsaxanlının yaradıcılığındakı təbiilik 
və bu təbiiliyin təbiətlə qohumluğu onun özünün təbiətindən irəli gəlir. 
119 
 
Onun ruhunda təbiilik sanki meyardır, ölçüdür. Və düşüncələrimizə qol-qa-
nad verən misralarından da gördüyümüz kimi, onun mənəvi aləmi təbiətdən 
gələn saflıq üzərində pərvəriş tapdığı üçün özünü də təbiətə borclu bilir. Gö-
zəgörünməz tellərlə bir vaxt qucağında əlləri göyərən uşağın təbiətini yaza-
yaza təbiətə borcunu qaytarmağa çalışıb. 
Hamletin şeirlərini oxuduqca adam qışla yazın arasında daha gözüaçıq 
olur. Sanki qışla yazın arasında titrəyən gül ləçəklərinə də qayğı göstərmək, 
küləyin qabağında titrəyən çiçəklərə bir daldalıq qurmaq istəyirsən. Və hə-
min andaca, bəlkə də, heç yada düşmür müəllifin tərənnüm elədiyi, taleyini 
yazdığı uşağın küləyin qabağındakı titrəyişləri. Amma hər halda bu, ədəbiy-
yatdan gəlir. Bizim mənəvi aləmimizin harmoniyasını təmin edən, ahəngini 
qoruyan ədəbiyyatdan. Çox yerinə düşdüyü üçün Əhməd Ağaoğlunun fikri-
nin davamını düşüncələrimizə qol-qanad verən  düşüncələrinin  məntiqi  ye-
kununu da yada salıram:  
"Almaniyadan keçərkən şam ağacı ormanlarının çoxluğuna, təmizliyi-
nə, ağaclara qarşı kiçik çocuqlar tərəfindən belə göstərilən bağlılığa 
şaşırdım. Yanımdakı alman "Əfəndim, bu duyğuları bizə şair Goethe 
(1749-1832 - alman şairi və dramaturqu) aşılamışdır, - dedi. Görür-
sünüz, ədəbiyyat ağacından insanına qədər hər şeyi bir-birinə sevdirir, 
bağlayır. Gözəlliklərini kəşf etdirir, aralarında böyük və dərin bağ 
meydana gətirir. Bizim ədəbiyyatımız bu qüdrətdən məhrumdur. Ne-
dimin (Nedim, (1681-1730 - Türkiyənin məşhur divan şairi) Kağıtxa-
na və ya Göksü haqqında yazmış olduğu bir neçə beyt, hələ də oralara 
gedənlərdə, o yerlərə qarşı özəl bir duyğu oyandırmırmı?"1   
Necə də bizim Hamletin poetik duyğulanmalarının məntiqi nəticəsi ilə 
səsləşir. Ədəbiyyat həyatın özü ilə nə qədər bağlıdırsa, bir o qədər zaman 
qarşısında güclüdür. 
...Hamletin lirik qəhrəmanının mehrabı təbiətdir. Əzilməmiş, tapdanma-
mış çöl-çəməndir. Onun lirik yaradıcılığı sanki çiçəklər qarşısında təzimdir. 
 
 
                                                 
1 Əhməd Ağaoğlu. "Üç mədəniyyət". Mütərcim. Bakı, 2006,  s.112. 
120 
 
 
Aristarxlara cavab 
 
 
 
 
 
 
 
 
Hər şeyə tənqidi yanaşanların H.İsaxanlı yaradıcılığına münasibətini o 
qədər də dəqiq bilmirəm. Amma onu bilirəm ki, H.İsaxanlı yaradıcılıq alə-
mində olan və sözünün kiminsə tərəfindən necə dəyərləndiriləcəyinin fərqi-
nə varmayan sənətkardır. Çünki o, özü yaxşı bilir ki, sənətin əsl dəyəri mə-
nəvi aləminin sərraflığı vicdana çevrilənlər tərəfindən qiymətləndirilir. Sə-
nətin nüvəsində olan işıq zamanı gələndə daha aydın görünür. Ona görə də 
H.İsaxanlı yaradıcılığının taleyindən narahat olmayan bir şairdir. Onun in-
diyə qədər dərc olunan kitabları insan hisslərinin çırpıntılarını duyan adam-
lar tərəfindən sevilə-sevilə oxunur. Aristarxlara gəldikdə isə Belinski onların 
cavabını çox dəqiq verib. Necə yazmağın, necə yazılanın nə demək istəyin-
də olduğunu, özü üçün kredo hesab edən sənətkar oxucuya bəsit fikir məh-
sulu sırıya bilməz. H.İsaxanlının şeirləri də beləcə, nadir insan mənzərələri-
nin, həm də gözlə görünməyən mənzərələrinin əks-sədasıdır. 
"Ziyarət" kitabında toplanmış "Gələcəkdə", "Solist", "Üç sual", "Göylər 
bizdən uzaqdır", "İstədik", "Zamanın fəlsəfəsi", "Sadə olmayan iş" və "Yu-
xu" kimi çox maraqlı şeirlər hər birimizin dünyasındakı cavabsız sualların 
müəllifin mənəvi aləmindən keçən cavablarıdır. Müəllifin mənəvi kriteriya-
sına görə zamanın fəlsəfəsi budur:  
"Bu dünyada iz qoyanlar, Bu dünyadan rahat getsin. Zamanın yetər 
gücü var, Nüfuz etsin dərinlərdən lap dərinə. Zaman əlbət, qoyacaqdır 
öz yerinə hər bir kəsi. Kor deyilmi, zamana kor deyənlərin fəlsəfəsi"1.   
Biz bilərəkdən təqdim olunan poetik parçanı misralara düzmədik. Elə 
ardıcıl, fikir axarı ilə, bir nəsr parçası kimi təqdim etdik. Göründüyü kimi, 
                                                 
1 Hamlet İsaxanlı. "Ziyarət". Xəzər Universitəsi nəşriyyatı. Bakı, 2009, s. 49. 
121 
 
şeirin ritmi, ahəngi yenə pozulmadı, poetik əhval öz gücünü saxladı. Çünki 
ifadə olunan fikir müəllifin ruhi-mənəvi aləminin poetik vüsətini göstərir. 
Misralarla ifadə olunmasa belə, yenə şeiriyyət, yenə poetik əhval oxucunu 
həyəcanlandırır. Bu, artıq bədiiliyin gücüdür. Yaxud bir neçə misradan 
ibarət olan "Üç sual" şeirinə də nəzər salsaq, yenə həmin gücü, həmin poetik 
dəyəri görə biləcəyik: 
 
Birinci hansı bəxtəvər daddı, 
Güllərin bihuş edən ətrini? 
Gülə nəfəs verənmi yaratdı 
Bəşəri içindən yeyən kini? 
...İfadə caiz isə 
Kim belə qüdrət verib iblisə? 
 
Müəllifin qoyduğu üç sual bir-birini tamamlayır. Söhbət təbiətdə və cə-
miyyətdəki harmoniyadan gedir. Hansı bəxtəvərin güllərin ətrini dadmağı-
nın dəxli yoxdur. Və burada əslində, birinci olmalı, bünövrə olası güllərin 
yaradılışıdır. Yəni ilkin olaraq o gülləri yaradan onun ətrini duyub o bihuş-
edici hissin təsiri altında əsl bəxtəvərlik əhvalı yaşayıb. Bəs onda bəşəri 
içindən yeyən kinin bünövrəsini kim qoyub? Axı məntiqə görə, gülləri yara-
dan özünün bəxtəvərliyini içini yeyən kinin və qəzəbin rəmzində necə bəd-
bəxtliyə düçar edə bilərdi? Və son nəticədə müəllif razılaşmır ki, gülləri ya-
radan kini də, qəzəbi də yaratmış olsun. Növbəti üçüncü sual meydana çıxır. 
Demək, bünü iblis eləyib. İblis isə əfsanələrdə deyildiyi kimi göydən gəlmə-
yib. O, elə insanın özünün içindən doğulub. Əvvəlcə güllərin tikanları şək-
lində. Sonra insanın ruhuna, mənəviyatına köçərək kinə və qəzəbə çevrilib. 
Hər halda onun əməli icazəsizdir. Bəşəri qanunlardan kənardır. Və demək, 
cinayətkardır. Müəllif təbiətin və cəmiyyətin ümumi ahənginə, harmoniyası-
na uzanan qara əlin mənəvi-psixoloji köklərini göstərir. 
H.İsaxanlının yaradıcılığını ziyarət motivləri üstündə kökləyən hisslərin 
mahiyyətini göstərən bir maraqlı şeiri də var. Müəllif şeiri "Solist" adlandı-
rıb. Solist musiqi mətnini ümumi ansambldan ayrıca səsləndirən ifaçıya de-
yilir. Amma solistin ifası da ümumi ansamblın ifasının tərkib hissəsidir. 
Ümumi ahəngə tabedir. Ancaq əsas güc, əsas fikir onun üzərində cəmlənir. 
Müəllifin məntiqi tələbinə əsasən hər bir şəxs özü cəmiyyətdə - ümumi an-
samblda solist olmalıdır. Hər kəsin öz fikri və düşüncəsi olmalıdır. Hər kəs 
122 
 
cəmiyyətdə öz səsi ilə, qəlbinin istəyi ilə, bəşəri qanunauyğunluğun tələbi 
ilə yaşasa, çıxış eləsə, onda yersiz ümumiliyin, susqunluğun, ümumi baş 
yellətməyin və əl çalmaların, "ura"ların təsiri altında dəhşətli ümumdünya 
faciələri də baş verməzdi. Sanki müəllif "Solist" şeirində elə bil ki, demədi-
yi, axıra çatdırmadığı fikri "Qoyunlar xoru" adlandırdığı çox maraqlı şerin-
də davam etdirir: 
Qoyunsansa, sual vermə, 
Daha demə 
Kimlərə həmdəm olduq. 
Alış itə, alış qurda, 
Xan çobana, xan çomağa. 
Alış təzə, köhnə yurda, 
Başaşağı otlamağa. 
 
Çox dəqiq cizgilərdir. İnsanın düşüncəsizliyinin, düşüncədən məhrum 
edilməsinin qoyun obrazı. Böyük Ç.Aytmatovun Manqurt obrazı ilə səsləşən 
məqamlar. Manqurt olandan sonra insan anasını tanımır, demək, düşünə bil-
mir. Bütöv bir sürü qoyunu da bir keçinin arxasınca beləcə edama aparmaq 
olar. Ya bir ovuc duzu əlində tut, uçurumdan bircə qoyunu aldadıb ötür aşağı 
- bütün sürü getsin. Qoyun olmağın faciəsi... əslində, düşüncəsizliyin faciəsi: 
 
Biz öz qoyun gözümüzü 
Döyə-döyə 
"Yaradana şükür olsun", 
Deyə-deyə. 
Hələ çox iş görməliyik. 
Yunumuzu, südümüzü... 
Sözün düzü, 
Biz ki, belə yeməliyik - 
İstəsələr, canımızı verməliyik! 
 
Qoyun-insan qarşılaşması. Müəllif düşüncəsiz insana aid olan, düşüncə-
sizlik faciəsinə düçar olan insanın taleyi ilə qəssabxanaya aparılan heyvanın 
taleyi arasındakı oxşarlığı çox dəqiq göstərir. Qoyun yeyilməli olduğuna 
görə - yeməli olduğuna görə "canımızı verməliyik" cavabından başqa heç nə 
bilmir. Onun sual vermək gücü yoxdur: 
123 
 
Qoyunsansa, sual vermə, 
Daha demə, 
Nədən belə havalandıq, 
dəm olduq. 
Ağzı qara canavara 
yem olduq. 
 
"Qoyunlar xoru"nun əvvəlindəki epiqrafsayağı iki misranın özü də - 
"Qoyun olduq, Dağ döşündə cəm olduq, Otdan yedik, sudan içdik, dəm ol-
duq" - Aristarxın gətirəcəyi bəhanəni qabaqlayır. Əgər ot yemisənsə, su iç-
misənsə və sonra da dəm olmusansa, hələ elə bir dağ döşündə, bir çoban 
qabağında cəm olmusansa, bir gün canavara da yem ola bilərsən. 
İndi bir daha "Solist"ə qayıtmağa dəyər. Demək, cəmiyyətin ümumi 
ahəngində solistə yer yoxdursa və onu da qeyd edək ki, cəmiyyət fərdlərə 
qarşı şeirin özündən çıxış eləsək, ansambl solistə qarşı həmişə qəzəbli olur. 
Amma solist özünün istedadı, bacarığı, müəyyən mənada ansamblı idarə et-
mək gücü ilə öz yerini tutur. Bunun üçün birinci şərt insanın düşüncə hazır-
lığıdır. Əgər düşünmək üçün müəyyən hazırlıq mərhələsi keçməmisənsə və 
ümumiyyətlə, solist olmaq hazırlığın yoxdursa, ansamblın ümumi ahəngini 
tuta bilməyəcəksən. Bunun üçün bünövrədən hazırlıq gərəkdir. 
Hər halda müəllif lirik qəhrəmanın solist olana qədər keçdiyi yolun ta-
rixçəsini şeirdə belə verir: 
 
Uşaqlıqdan düşünmək 
olubdur peşəm, 
Kitablardan toz yemişəm. 
Və... xəyallara dalmışam - 
Yolum haraya düşəcək 
Kim-kim ilə görüşəcək - 
Onu mən özüm demişəm. 
 
Burada bir məqamı da yada salmaq olar. Ümumiyyətlə, "Ziyarət" kita-
bında toplanan şeirləri müəllif ya "Ziyarət" poemasını işlədiyi mərhələdə, 
həm də çox uzaq olmayan ərəfədə yazıb, ya da elə eyni vaxtda - poemanı iş-
lədiyi dövrlərdə yaddaşın və nəticədə düşüncənin tələbi ilə həyatda gördük-
lərinin, duyduqlarının cavabı kimi qələmə alıb. Hər halda, kitabda müstəqil 
124 
 
şeirlər kimi verilən bədii parçalar "Ziyarət"in çox dəqiq və düşünülmüş şə-
kildə hazırlanmış bünövrəsidir, özül daşıdır. Hətta bu şeirləri poemanın ayrı-
ayrı yerlərində məntiqin tələb elədiyi məqamlarda vermək olardı və əsər heç 
nə itirməzdi, daha çox siqlət kəsb edərdi. Çünki müəllif nümunə üçün götür-
düyümüz "Solist" şeirində düşüncənin gücünü göstərir, müstəqil fikir yürüt-
mək bacarığının nə demək olduğunu təlqin edir. Xəyallarındakı obrazlarının 
hərəkəti, xəyalın daşıyıcısı olaraq lirik qəhrəmanın özünün həyat yolunun 
istiqaməti - bütün bunların hamısı müstəqilliyin bəhrəsidir, müstəqil yol se-
çə bilməyin bəhrəsidir, müstəqil yol seçə bilmək üçün, azad fikir sahibi ol-
maq üçün, cəmiyyətin, bütövlükdə insanlığın dəyərlərinin qorunması yolun-
da öz səsi və sözü olmaq üçün göydən zənbillə gəlmək lazım deyil. Bunun 
üçün özünəqədərki fikir sahiblərinin düşüncə mexanizmini, düşüncə aləmini 
duymalısan. Düşüncəmiz müstəqil fikir yürüdə bilmədən, nəinki bütövlükdə 
cəmiyyəti, heç bir nəfəri də səhv yoldan çəkindirə bilməz. Müəllif müstəqil 
düşüncəyə gedən yolu ümumi şəkildə, əlbəttə, müəyyən obrazlarla – Nyu-
tonla, Nizami ilə, Şekspirlə, Tolstoyla, Mövlanə Cəlaləddin Rumi ilə və 
onun şöhrətli "Məsnəvi"si ilə bağlayır: 
 
Nyutonla söhbət edib, 
Nizamidən dərs almışam. 
Dostum olub neçə ədib 
Şekspirdən Tolstoya. 
Mövlanəni bir kəs duyan 
"Məsnəvi"dən çətin doya- 
O nəşədən mən də məstəm. 
 
Bu, kamala çatmağın yoludur. Azad düşüncə harmoniyasını özünün mə-
nəvi aləmdə yaratmağın yoludur. "Solist"in qəhrəmanı, həm də təvazökardır. 
Cəmiyyətin yaratdığı mənəvi sərvətlərin dərinliklərinə endikcə onun özün-
dən müştəbehliyə yuvarlana bilmək ehtimalları da azalır. Və özü haqqında 
çox maraqlı fikir deyir: 
 
Amma, vallah, mən nə 
başa ağıl qoyan, 
Nə rəhbər, nə moralistəm. 
Binadan nə Tolstoyçu, 
125 
 
nə Marksist, 
Nə sosialist, nə başqa "ist". 
Nə Mustafa Kemalistəm. 
 
Amma əslində, o, marksizm nə olduğunu yaxşı bilir, Mustafa Kamalçı-
lığın, lap elə başqa "izm"lərin, Tolstoyçuluğun, sosialistçiliyin nə demək ol-
duğunu - bütün bunların ayrı-ayrı zamanlarda cəmiyyətə nə verib, nəyi aldı-
ğını da yaxşı bilir. Özünü başa ağıl qoyan hesab etməsə də, keçdiyi yolun, 
aldığı dərslərin sayəsində düzgün yolu göstərir. Bu düzgün yol düşünə bil-
mək yoludur. Ayrı-ayrı planetlərin qonağı olsa da, bu dühaların mənəvi 
aləmlərinə baş vursa da, yenə özünə qayıtmaq yolunu daha üstün bilir. Özü-
nün təkliyində, öz əli və öz başı ilə zəngin, mənəvi aləm adlanan düşüncə 
sarayını yaradır. Və indi artıq o, xorda oxuya bilər. Ancaq xorun ümumi 
ahəngində onun özünün səsi, sözü və nəğməsi var: 
 
Zaman-zaman onlara 
mehman olsam da, 
Təklikdən də zövq almışam. 
Söhbət edib, dərs alsam da, 
Mən öz havamı çalmışam. 
Məni xorda oxutsalar, 
Səsim, sözüm, öz nəğməm var - 
Dadı-duzu olsa da kəm, 
Yenə nə qəm?! 
Mən solistəm ki, solistəm! 
 
Hətta onun ümumi xorda yeri və vaxtı müəyyən ölçüyə tabe olsa da, 
bundan qəm eləmir. Çünki artıq özüdür. Kimsə ona etiraz edə bilməz. Və 
etiraz edənlərə Belinskinin məşhur aristarxlarına verəcəyi cavabın kifayət 
qədər güclü məntiqi var. 
Ümumiyyətlə, "Ziyarət" poemasının yaddaş salnaməsi kimi çözülmə-
sində və bu əsərin sözün həqiqi mənasında, həm formaca, həm də məzmun-
ca yeniliyinin təmin edilməsində H.İsaxanlının kitaba daxil edilmiş müstəqil 
şeirlərinin rolu böyükdür. Məhz indi "nəşə var kənd ocağinda" adlanan 
yeni bir hissəyə - "Ziyarət"in növbəti parçasına keçid ala bilərik. Ancaq 
126 
 
qabaqca bir neçə kəlmə ümumi ədəbi-mənəvi mənzərəmiz haqqında danış-
maq yerinə düşərdi. Nədənsə, mənə elə gəlir ki, Azərbaycan ədəbiyyatının 
son iyirmi illik dövrü ilə XIX əsr rus ədəbiyyatının Puşkin və Belinski 
mərhələsi çox cəhətlərdən bir-birilə səsləşir. Belinskini narahat edən sualları 
biz müasir dövrümüzdə görürük. Həmin suallar həyatımızın ən müxtəlif tə-
rəflərində bizim qarşımıza çıxır - ədəbiyyatın mənbəyi həyat olduğu üçün 
birinci həyatımızda və onun davamı kimi ədəbiyyatda. 
...Ən əlvan rəngdə də qaralıq görən, ən təmiz səmada da gözləri bulud gə-
zən, bir sözlə, günəşin üzündə də ləkə axtaranlar həmişə var. Görünür, XIX 
əsrdə də, xüsusilə ədəbiyyatda ən yaxşı əsərə belə ağız büzənlər az olmayıb. 
Şübhəsiz, belələrinin münasibət zəmanəsinə görə, sözün ən qızğın təəssübkeşi 
və müdafiəçisi olan Belinskini də qəzəbləndirməyə bilməzdi. Aristarxların  
"Puşkin haqqındakı istər tərifləyici, istərsə də pisləyici söz-
lərinin hamısı belədir; bunlardan heç bir şey əxz etmək və heç 
bir fayda götürmək olmaz."1  
Aristarx Belinskinin qeydində göstərildiyi kimi, yersiz irad tutan tən-
qidçi üçün məcazi addır. Eramızdan əvvəl II əsrdə yaşamış qədim yunan 
alimi və tənqidçisi Aristarxın adından götürülmüşdür. Nə üçün Aristarxı 
yada saldıq? Çünki belələri müasirlərimiz arasında da az deyil. Əgər Puşki-
nin müasirləri onun hər hansı bir əsərindən qat-qat, dəfələrlə çox olacaq qə-
dər yazıblarsa, demək, hər bir ədəbi-tənqidi məqalə müəllifi Puşkinin yarat-
dıqlarının nüvəsində nəyi isə görüb, cəmiyyət üçün əxz olunmalı, qəbul 
edilməli keyfiyyətlər olmasaydı, nə "Ruslan və Lyudmila" haqqındakı mü-
bahisələr, nə Yevgeni Oneginin yerli-yersiz ittihamları, mühakimələri... heç 
biri olmazdı. Kimlərəsə elə gəlir ki, ədəbiyyat xüsusi monopoliyadır. Və 
icazəsiz onun sərhədlərini keçmək olmaz. Amma kimlərsə, kimsənin iznini 
gözləmədən özünün dünyasını yaradır, sözlə ülfət bağlayır. Göydən ay gətir-
məsə də, özünün fikir dünyasından, yaddaş aləmindən ən orijinal, ən duyğu-
lu hissləri sözə gətirə bilir. Təbiidir ki, bir daha təkrar etməyə dəyər, ədəbiy-
yatın, Belinskisayağı desək, ən ümdə vəzifələrindən biri də həyatın ayrı-ayrı 
lövhələrini, bütövlükdə cəmiyyətin və təbiətin nəyi varsa, hamısını - ən en-
siz cığırınacan, ən gur axan çayınacan, sürüşən torpağınacan, daşınan, satı-
lan əmlakınacan, ən fərdi duyğularla yaşayan insanınacan... nə varsa, ədə-
                                                 
1 V.Q.Belinski. "Rus ədəbiyyatı klassikləri haqqında". Bakı , 1954, s.98. 
127 
 
biyyata gətirilməlidir. Amma təxəyyüldən keçirilib gətirilməlidir. Gələcəyin 
adamlarının təsəvvürünə işıq, zəkasına yeni düşüncə əlavə edəcək gücdə gə-
tirilməlidir. Bu baxımdan "Ziyarət" poemasında kənd həyatı, onun bütün 
əzabları, çətinlikləri, ağrıları, acıları yaz başlayandan çabalayan kəndlinin 
ruzi, dolanışıq imkanı qazanmaq üçün cidd-cəhdləri - bütün bunlar Turgen-
yevdə də, Puşkində də, L.Tosltoyda da kifayət qədər öz əksini tapıb. Eləcə 
də, H.İsaxanlının "Ziyarət" əsərində də sanki XIX əsr rus ədəbiyyatından 
varisliklə qidalanma hiss olunur. Kənd ocağında nəşə görən bir uşaq indi 
uşaq olmasa da, yaddaşının gücünə həmin zamana qayıdır. Sanki ecazkar bir 
kənd axşamını ən azı əlli il bundan əvvəlki zamandan qoparıb bizim gözlə-
rimizin önünə gətirir. 
Soyuq qış axşamı üçün kasıb komanın yeməyi, ruzisi ilə ocağı yarıdır, - 
deyərlər. Sanki xalqda olan və uzun illərin sınağından çıxmış bu və ya digər 
dərəcədə elə bu gün də öz qüvvəsində qalan həmin fikrin, həmin hökmün 
mənzərəsini müəllif belə çəkir: 
 
Üstümüzü alanda qış, 
Bir nəşəydi odun yarmaq. 
Əllərimdə havalanmış 
Uzunsaplı baltaya bax. 
Hər zərbədə yüz qamqalaq... 
Odun yığın qucaq-qucaq! 
 
İlk baxışdan diqqəti çəkən heç nə yoxdur. Bir uşağın - baltanı qaldırıb 
odunu yarmaq gücündə olan, hələ ilk gəncliyinə, bəlkə, qədəm basmamış 
yeniyetmənin odun yardığı mənzərədir. Sanki qolunda güc duyan, artıq çox-
dan bəri evin dolanışığına kömək eləməyi özünə borc bilən bu yeniyetmə 
elə bil ki, odun yarmır, ailənin ocağını soyudacaq, evə soyuq gətirəcək və bu 
soyuqla bərabər çoxlu bəlalar da gətirəcək "qara divin" başını əzir, şərin qa-
bağını kəsir. Balta onun əlində deyəsən, şərlə döyüş alətidir. Uzun saplı balta-
nın gənclik eşqilə coşub-çağlayan yeniyetmənin əlində "havalanması" onun 
təkcə fiziki gücünü yox, həm də mənəvi gücünü göstərir, qətiyyətini gös-
tərir, inamını göstərir. Gücü çatdığı üçün qarşısını kəsdiyi soyuq adlı şərlə 
vuruşduğu üçün, daha doğrusu, vuruşa bildiyi üçün nəşələnir. 
Döyüşçü gücündə pörtüb-qızarır. Və beləcə, onun qanı qaynayır: 
128 
 
Bir nəşəydi odun yarmaq, 
Yardıqca pörtüb-qızarmaq... 
Oynayırdı qəlb də, can da 
"Yoruldun, bəsdir, gəl", - deyə 
Evdən kimsə çağıranda - 
Ayrıla bilməzdim işdən 
Həzz alardım bu gərdişdən... 
 
İnsan inamının gücü, gücün çatan işdən yapışmağın zövqü, fərəhi du-
yulur bu misralarda. Bu, sanki bir tale gərdişidir. Yeniyetmənin qışla yazın 
arasından keçib gələn sınağının davamıdır. Özünün yardığı odunların ocaq-
da yanmasına baxır; alov dilləri, ətrafa yayılan isti hərarət deyəsən, elə onun 
qəlbinin hərarətidir, ürəyinin alovlarıdır. O, özünün gücünü həmin alov dil-
lərində görür və onun nəzərində nə qədər çətin də olsa, ruzi daşdan da çıxsa, 
həyat gözəlləşir: 
Ocağa hərdən odun at, 
Ocaq yandıqca çathaçat. 
Gözəlləşir, gülür həyat. 
Nəşə var kənd ocağında - 
Bərəkətli qucağında. 
 
Həyatdan duyduğu bu fərəh onun üçün elə həyatın gözəlliyidir. Bu səh-
nə dramatik bir əsər kimi, vuruş səhnəsi kimi, son nəticədə, isti ocağın yanı, 
ailə üzvlərinin qış gecəsindəki əminliyi ona fərəh gətirməzdi. Belinski Ju-
kovskidən danışanda onun qəhrəmanlarının rus poeziyasına ruh və ürək ver-
diyini qeyd edir. "Ziyarət" əsərinin Yaddaş Sahibi kimi təqdim olunan əsas 
obrazı əsərin dərinliklərinə vardıqca ən müxtəlif çalarlarda - torpaq, yurd, 
uşaq, nənə, baba... təzahür etsə də, əslində, ruhun və ürəyin təmsilçisidir. Bu 
uşaq ailənin istiocağın başında yığışıb axşam yeməyinin süfrəsində özünün 
halal payını görür. Çünki elə bu süfrənin araya-ərsəyə gəlməsində onun dö-
yüş payı var: 
Küllü kartof, çörək, pendir... 
Qəlb duyğulu sözə bənddir, 
Ruhun doğum yeri kənddir. 
Şəhərdə tez gözünü yum, 
Kəndə qonaq gəl, oxucum! 
129 
 
Həmin uşağın - Yaddaş Sahibinin sonuncu sözləri ümumi mətndən ay-
rılmır. Və müəllifin obrazı ilə birləşir. Ona görə də onun oxucuya müraciəti 
də təbiidir, başa düşüləndir. Ən başlıcası, həmin döyünən ürəyi, sağlam, mə-
nəvi ruhu biz həmin uşağın timsalında görürük. Və sanki Belinski təkcə öz 
zamanı üçün yox, bütün zamanlarda ədəbiyyat üçün, əbədi  olanları  yada 
salır:  
"Jukovskinin qəhrəmanlığı ölçüsüz, onun rus ədəbiyyatındakı əhəmiy-
yəti isə böyükdür! Onun romantik şeir ilahəsi rus poeziyasının vəhşi 
düzənliyi üçün Elevsin ilahəsi Serera idi: o, rus poeziyasını kədər, 
hicran və mistik düşüncələrin gizli sirlərilə, adsız və yersiz, lakin gənc 
bir ruhun öz doğma vətəni kimi qəbul etdiyi "o əsrarəngiz dünyaya" 
olan həyəcanlı meylin gizli sirlərilə tanış edərək rus poeziyasına ruh 
və ürək vermişdir" 1.  
Qədim Elladanın Elevsin şəhərində bərəkət və əkinçilik Allahı De-
metraya latınlar tərəfindən verilən ad Sereradır. Qəribə bənzəyiş var, Yad-
daş Sahibinin uşaq obrazı sanki evin Sererasıdır, əkinçilik və bərəkət ila-
həsidir. İndi necə, bu qanadlı duyğulanmaları H.İsaxanlının poeziyasından, 
onun orijinal obrazlarından ruh və ürək sahibi olan "yaddaşından" ayırmaq 
olar? 
...Deyəsən, bu məqamda H.İsaxanlı daha çox Jukovskiyə, onun Yaddaş 
Sahibi isə "əsrarəngiz dünya"nın sahibinə bənzəyir. 
 
                                                 
1 V.Q.Belinski. "Rus ədəbiyyatı klassikləri haqqında". Bakı , 1954, s.81. 
130 
 
 
Zaman körpüsü 
 
 
 
 
 
 
 
 
H.İsaxanlı istər poemalarında - əlbəttə, söhbət daha çox "Ziyarət"dən 
gedir - istərsə də, şeirlərində, ədəbi-publisistik düşüncələrində (onun radio 
və televiziya ilə maraqlı müsahibələrini, çıxışlarını dinləmişik) cəmiyyətin 
mənəvi sistemi uğrunda, bəşəri dəyərlər uğrunda bu günə qədər qorunub-
saxlanılmış və müasir mədəni mühitin daha da zənginləşdirdiyi dəyərlərin 
qorunub saxlanması, gələcəyə ötürülməsi naminə fədakarlıqla mübarizə apa-
ran diplomata bənzəyir. Əlbəttə, onun diplomatiyası inam üzərində bərqərar-
dır. Öz gücünə inamdan, sözünün saflığına inamdan, doğruluğuna və düz-
günlüyünə inamından qidalanır. Elə ona görə də onun poetik lövhələri daxi-
li-mənəvi aləmin təbii səsləri təsirini bağışlayır. Onda belə bir inam var ki, 
bu günün adamları onun səmimiyyətini qəbul edirsə və ona inanırsa, gələcə-
yin adamları da onun fikir siyasətinin, düşüncə xəttinin özündə heç bir riya, 
üstündə heç bir kölgə görməyəcəkdir. H.İsaxanlı cəmiyyətin mənəvi siste-
minin qorunması yolunda şairlərin məsuliyyətini yaxşı bilir. Elə ona görə də 
o, bütün ruhu və varlığı ilə sözlə arasındakı ünsiyyəti daha da qoruyur və bu 
ünsiyyətin mahiyyətini özü ilə gələcək arasında bir körpü kimi başa düşür. 
Mənəvi sistem - sanki bu, hər bir şairin sakini olduğu və burada silahın 
ancaq sözdən ibarət olduğu bir dövlətdir... 
Şair indi ilə gələcəyin arasındakı sərhədləri görür. Gələcəyin indidən nə 
qədər fərqli olduğunu da başa düşür. Bu mahiyyəti ifadə edən, bu mənanı 
özündə ehtiva edən çoxlu, dəyərli əsərlərin, poetik lövhələrin müəllifidir. 
Ümumiyyətlə, "Ziyarət" poeması keçmişlə gələcək arasında Yaddaş Sahibi-
nin obrazının timsalında bir körpüdür. Yaddaş Sahibi olmasaydı, onda gələ-
cək keçmişi anlaya bilməzdi, dillər fərqli olardı. Birinin yaxşı cəhəti digəri-
nə ötürülməzdi. "Ziyarət" poeması ilə, onun daşıdığı mənəvi məzmunla sıx 
131 
 
bağlı olan Yaddaş Sahibinin fikrinin nüvəsində dayanan bir həqiqət də elə 
budur və bu mahiyyət kitabda verlmiş "gələcəkdə" adlanan şeirdə də çox 
dəqiq ifadə olunub. Bəri başdan qeyd eləmək olar ki, "Gələcəkdə" adı ilə 
təqdim olunan şeir ayrılıqda da uğurlu, poetik nümunədir. Gələcəkdə nə ola-
caq? Həmin gələcəyin Adamı, xüsusilə cəmiyyətin mənəvi əsgəri H.İsaxan-
lının təbirincə desək, "qələm çalan"ı indinin qələmçalanından hansı cəhət-
lərilə fərqlənəcək? 
Sən, ey bizi bizdən sonra yada salan, 
Haqqımızda fikrə dalan, 
Və bu yolda qələm çalan 
Qız, ya oğlan! 
Keçmişinə baxanda sən 
Biz nələri qurub-çatdıq? 
Nə dağıtdıq, nə yaratdıq? 
Onu bizdən daha yaxşı biləcəksən. 
Dayaz, səthi, ibtidai fikirlərə 
Baş bulayıb güləcəksən. 
 
Şair konkret olaraq bu suallara cavab verməsə də, bir həqiqəti qabarıq 
verə bilib. Ən azı gələcəyin adamı bizim nəyi düz, nəyi səhv etdiyimizi daha 
yaxşı biləcək. Hələ onun bizim dayaz, bəsit düşüncələrimizə başını bulayıb 
gülməyi də olacaq. Ancaq bunlar gələcəkdə olacaq. Əgər bu gün yaradılmış-
lar gələcəyə ötürülməsəydi, yaxud ötürülə bilməsəydi, onda nələr baş verər-
di? Qəribədir, müəllifin vahiməsi hiss olunmur. Sanki o, bu günün özündə 
dayanıb uzaq gələcəyə zillənən baxışları ilə bizə tərəf gələn gələcəyin adam-
larını müşahidə edir. Onlar qətiyyən dayanmırlar və onlar hansı sürətlə bizə 
tərəf gəlirsə, biz də əslində, onlara tərəf gedirik, hərçənd ki, bizim yönümüz 
daha çox keçmişədir. Çünki gələcək bizə çatanda artıq biz keçmişdə olaca-
ğıq. Amma bizim özümüzdən fərqli olaraq yaratdıqlarımız gələcəyə çatmaq 
əzmindədir. Əlbəttə, onun da çox hissəsini zaman küləkləri sovurub apara-
caq. Və bu küləklər zaman-zaman səhrada nəhəng qum dağlarını sovurub 
apardığı kimi küləyin ağzında qopub gedənlərdən sonra qalan kristallaşmış 
süxurlarsayağı, küləyin aparmağa gücü çatmayan hissələr gələcəyin qisməti-
nə düşən paydır. Şair bunu da mənalandıra bilir və mindən biri qalacaqsa, 
bunun özünün də əslində, körpü üçün bəs edəcək bir güc olacağına inanır. 
132 
 
Baxışlar uzaqlara zillənib. Amma sanki lirik "mən" əlini uzatsa, həmin gələ-
cəyin əli ilə tutuşa biləcək. Bax, bu nəsillərdən-nəsillərə ötürülən mənəvi 
gen daşıyıcılığıdır: 
Yazdığımız qalaq-qalaq əsərlərdən 
Məndən biri qalacaqsa, 
Şükürlər olsun, min kərə! 
Siz nəsildən kimlər isə, 
Biz nəsildən kimlərisə 
Sevib yada salacaqsa, 
Salam olsun nəsillərdən nəsillərə! 
 
Zaman küləkləri nə qədər sərt olur-olsun, gələcəyin adamlarının sevdik-
lərini, adlarını ruhlarına çəkib yaşatdıqlarını qoparıb ala bilməyəcək. Əlbət-
tə, bu adlar yaddaşa sevgi ilə yazılıbsa... demək, gələcəyin küləklərinin gücü 
yaddaşdan üstün ola bilməz. Axı biz mahiyyətcə şairləri diplomatlara bən-
zətdik. 
Və onların sözü ilə, mənəvi mühiti ilə güc kəsb edən cəmiyyətin özünü 
qoruma instinkti arasında üzvi bir bağlılığın olduğunu da qeyd etməliyik. 
Müəllif bu missiyanı demək olar ki, bütün yaradıcılığında qoruyur. Fikir və 
düşüncə baxımından, xüsusilə, mənəvi məsuliyyət baxımıından böyük əhə-
miyyət kəsb edən şeirlərindən biri də "göylər bizdən uzaqdir" adlanır. Bu 
şeirin özü də bir çox cəhətləri ilə, xüsusilə, mənəvi məsuliyyət məsələsində 
"Ziyarət" poemasının əsas obrazını - Yaddaş Sahibini tamamlayır. Dəfələrlə 
bu sualı vermişik: kimdir Yaddaş Sahibi? O, bugünümüzün ümumiləşmiş 
obrazıdır. 
Əlbəttə, təkcə zaman baxımından yox, həm də mənəvi dəyərlərin daşı-
yıcısı olmaq baxımından. Ona görə də o, daim narahatdır, o, həmişə düşü-
nür. Konkret olaraq özünün timsalında, cəmiyyətdən nə qədər ayrı və yaxud 
da cəmiyyətə nə qədər bağlı olduğunu bilmək istəyir. Ən mənfi görüntüdə, 
ən qaranlıq tərəfdə belə dayanaraq əks qütblərin mənəvi aləminin dərinliklə-
rinə enmək istəyir, onun nə düşündüyünü, onun mənəvi ölçülərinin nədən 
ibarət olduğunu aşkarlamaqla cəmiyyətdən özünü təcridetmənin səbəblərini 
də və nəticədə xəstəliyin müalicə yolunu da bu yöndə axtarır. 
Müəllif çox qəribə bir məntiqlə göylərin bizdən uzaq olduğu anlamının 
mahiyyətini açmağa çalışır. Amma hələ ki, göylərlə işi yoxdur. O, yerdəki, 
133 
 
konkret olaraq bir insanın düşüncəsini həmin uzaq yolun, sehrli aləmin açarı 
hesab edir: 
Tutanda bizi ağrı, 
Görmürük solu-sağı, 
Günün günorta çağı 
Zülmətə dönür hər yan - 
Bilmirik nə sayağı, 
Kimdən istəyək aman?! 
 
Bir adamın ağrı-acıları onun kirdarını kəsirsə, gücünü əlindən alırsa və 
bu ağrı-acının gətirdiyi sislik, dumanlıq, qaranlıq arasında cəhət itirsə, onda 
həmin şəxsin aman istəməsi və kiməsə üz tutması təbii görünər. Bəs onda 
başqası ağrıyanda necə? Yenə də mi öz canının ağrısına müvafiq olaraq hə-
min adamın çarəsi üçün çıxış yolu axtaracaq? İndi başqası ağrıyır. Başqası-
nın ağrıdığını bilən, görən şəxs bəs indi haradadır? Müəllif onun yerini çox 
dəqiq göstərir: 
Başqası ağrıyanda 
Ağrıyırmı qəlbimiz? 
Kimsə yanır o yanda, 
Güman var həmin anda 
Öz kefimizdəyik biz. 
 
Məşhur pyesdə deyildiyi kimi - "Biganələr otelində", əgər bir anlığa dü-
şünsək ki, dünyanın bir tərəfini zəlzələlər parçalayır, sunamilər dağıdırsa və 
digər tərəfində başqaları acizlərə hökm edib ölüm və qan yağışı gətirən silah 
alverindədirsə, əgər yüz minlərlə insan öz yerindən, yurdundan didərgin 
olub, on illərlə acınacaqlı bir həyat yaşamağa məcbur olursa, özünü dünya-
nın başbilənləri kimi göstərənlər bu fəlakətləri görməzliyə vurursa, onda biz 
nə üçün müəllifin biganələr otelindəki öz kefində olan obrazının həqiqətinə 
inanmayaq? Başqası ağrıyır, gözümüzü yumuruq, özümüz ağrıyırıq, fəryadı-
mız göylərə bülənd olur. Elə buradaca müəllif sanki yerdən, müasirlərindən 
ayrılır, göylərə, Aya, ulduzlara üz tutur, həmin andaca göylərlə bizim ara-
mızda ədəbi sözün gücünə körpü yaranır: 
 
Tutulsa ayın üzü, 
Yormuruq özümüzü - 
Deyirik ki, nə olsun?! 
134 
 
Tutulub, qoy tutulsun... 
Sadə maraqdan qeyri, 
Nə ziyanı, nə xeyri?! 
 
Doğrudan da, Ay tutulanda, Günəş tutulanda maraqla bu təbiət hadisə-
sini müşahidə etməyə can atırıq. Necə günəşin tutulması ilə dünyanın üzünü 
qaranlığın bürüdüyü bizdə maraq doğurmaya bilməz? Qəlbən, ruhən hadisə-
nin müşahidəçisi rolundan kənara çıxa bilmirik. Bəli, beləcə, müəllifin özü-
nün qeyd etdiyi kimi, sadəcə, maraq öz görüntüsündə qalır. Elə oradaca yad-
dan çıxarırıq. Bu Günəşinn tutulmasının, Ayın üzünün dönməsinin bizə bir 
xeyiri, ya ziyanı olacağının fərqinə varmadan yaddan çıxarırıq. Beləcə, biz-
dən uzaq göylərdə baş verənlərin nigarançılığını çəkmədiyimiz üçün bizi 
hansı bəlaların gözləyəcəyinin də fərqinə varmırıq. Unuduruq ki, dünyanın 
taleyi bizdən uzaq göylərdə baş verənlərlə çox bağlıdır. Müəllif şeri çox qə-
ribə bir sonluqla bitirir. Sanki danışan, təhkiyə edən elə biganəlik səltənətinin 
sakinidir. Və onun heç vecinə də deyil, təki onun öz səltənətinə toxunulmasın. 
Amma onun cəmiyyətin ziddinə olan düşüncələrinin əks mahiyyəti insanları 
mənəvi məsuliyyətlə silahlandırır, oxucu düşünməli olur. Doğrudanmı, bu yo-
lu axıracan getmək olar? Əlbəttə, söhbət biganəlik yolundan gedir: 
 
Göyləri sarsa tufan, 
Rahatsız olmur insan - 
Göy nədir, tufan nədir? 
Bu, kimin vecinədir?! 
Bizə dəyib toxunan, 
Yerdə qopan sazaqdır, 
Göylər bizdən uzaqdır. 
 
Bəli, göylər bizdən uzaqdır. Amma uzaq olduğu qədər də yaxındır. Və 
hətta o qədər yaxındır ki, biz orada baş verənlərin, həmin uzaqlıqda cərəyan 
edən hadisələrin istisini və soyuğunu öz canımızda hiss edə bilərik. Dünya-
nın tarazlığını pozacaq milyard kubmetr çəkilərlə buz dağlarının əriməsinə 
rəvac verəcək təbiət hadisəsinin - qlobal istiləşmənin və yaxud da əksinə, 
baş verənlərin bizə dəxli yoxdurmu? 
135 
 
Biganəliyin mənəvi mahiyyətini dəfələrlə açmağa çalışan esselər yaz-
mışam. Bəzən heç bir dəxli olmayan, hətta bir-birilə əlaqəsi olmayan adları 
yan-yana düzüb, onları bir-birilə bağlayan əlaqələri görməyə çalışmışam. 
H.İsaxanlının "Gələcəkdə", "Göylər bizdən uzaqdır" şeirlərinin yaratdı-
ğı estetik təsir altında biganəliyin mənəvi mahiyyətilə yazdığım düşüncələri 
məqamı gəldiyi üçün təqdim edirəm:  
"Düşməndən qorxma, - ən pis halda onlar səni öldürə bilər; dostlardan 
qorxma - ən pis halda onlar səni sata bilərlər; biganələrdən qorx - 
onlar öldürmürlər və satmırlar, lakin yer üzündəki satqınlıq və qətl 
yalnız onların sükutlu razılığı ilə mövcuddur" (Bruno Yasenskinin 
"Biganələrin sui-qəsdi" romanına epiqraf). "Apollon, Ariadna, "qızıl 
döyüşçü", Mövlana Füzuli, Salatın Əsgərova, Alı Mustafayev, Çingiz 
Fuadoğlu, Aydın Məmmədov... Füzuli Nəcəfov, Telli Pənahqızı, Qulu 
Məhərrəmli, Mirzə... İlk baxışdan bir-biri ilə əlaqəsi olmayan bu ad-
ları bir sapa düzmək və onlara bir cərgədə baxmaq istəyilə qələmi gö-
türdüm. Humanizm işığında aydın görünən ilk kölgəyə baxıram: qə-
dim Yunan mifologiyasında Apollon sənətə-poeziyaya, musiqiyə... ha-
milik missiyası daşıyır. 
Və bircə anlığa düşünmək üçün sual: ellinlər Apollon mifini hansı zə-
rurətdən yaratmışdılar? Bəlkə də, həmin mifi yaradan təfəkkür tərzi 
olmasaydı, bəşəriyyətin uşaqlıq dövründə yaradılmış antik mədəniyyət 
bu gün yüz illərdən bəri yeni-yeni sənət korifeyləri üçün maya olmaz-
dı. Hər halda bu qeydlərin qələmə alınmasına səbəb olmuş amillər bizi 
yenə də düşünməyə çağırır. Tutaq ki, Alı Mustafayevin mübariz əhval 
aşılayan təhlili, jurnalist mövqeyi əsaslandırılmış şəkildə açıq-aydın 
duyulan verilişləri olmayıb. Yaxud Aydın Məmmədov bu dünyada ya-
şamayıb. Nə qədər solğun görünərdi keçdiyimiz yol. Hər halda bilirik 
Çingiz Fuadoğlu yaşayıb. Salatın keçib bu dünyanın yollarından... 
Əldə qələm, dildə söz; Kim ölmək istəyir? Min illərdən bəridir bu sual 
insanlığın mənəviyyatını parçalayır, didib-dağıdır. Kimdir bu yolu 
özünə örnək seçən? Hardan alaq o möcüzəni ki, bu gün Evaris Qaulanı 
həyata qaytarsın? Hardan alaq o əli ki, qeybdən gələn bir hünərlə əlini 
uzadıb Lermontovun alnına sıxılan gülləni yayındırsın. Qaytarın, biga-
nələr, qaytarın Aydın Məmmədovu dünyaya, qoymayın Demosfeni 
ölməyə. Bəs bilmirsinizmi, min ildən bəri bəşəriyyət yol gəlir. Gələ-
gələ çalışır, vuruşur, öyrənir, hələ Demosfen qədər ritorikanı mənim-
136 
 
səyə bilməyib. Bəs ona nə üçün kameralar quraşdırıb, videosalonlar 
yaradıb Şahmalı Kürdoğlunun səslər dünyasını girmədik? 
İndi hardadır Qədir Rüstəmov? Bəs niyə axtarmırıq? Bilirikmi ki, əbə-
di dünya özü də bilmədən nə vaxtsa qatarı saxlayacaq və ona deyəcək 
ki, sənin də alın yazındakı məqam çatıb, buyur düş, indi növbə sənin-
dir. Bütün bunlar təsadüfi düşüncələrin və təsadüfi sualların bəhrəsi 
deyil. Əslində, insanın və insanlığın özü ilə vuruşur, döyüşürük. Vax-
tilə vertolyot qəzasından sonra şəhid olmadığına təəssüf eləyirdi Ay-
dın Məmmədov... Bəs biz necə? Ürəyimizdə onların hər biri üçün yer 
ayırmışıqmı? Bəlkə də, Aşıq Ələsgər ömrünün sivil dünyayacan uzan-
madığına təəssüf eləyirik, yanıb-yaxılırıq ki, bugünkü texniki imkan-
lardan uzaq düşdü Ələsgər sazının səsi, yoxsa, yazıb saxlayardıq. Bəs 
onda bugünkü fenomenləri necə, yaşatmaq, gələcək nəsillərə yadigar 
qoymaq üçün bir iş görürükmü? Hardadır sevgilərimizin açarı? Hansı 
okeanın dərinliyinə düşüb? Nədir bizi məcbur eləyən ki, könül dünya-
mızın qapılarına min bir qıfılla zəncir vurmuşuq? Sim-simin sehrli 
açarını kim tapacaq bizdən ötrü? 
Əlbəttə, insanın qəlbində sevgilər təkcə sözlərlə göyərmir. Kimlər 
üçün və nədən ötrü qəlbimizdə əbədiyyət guşəsi açmışıq? Varmı belə 
bir kimsə ki, ətəyində namaz qılaq?" 1.  
Göründüyü kimi, həmin düşüncələr "Biganələrin  sui-qəsdi" romanının 
epiqrafı ilə başlanıb. Və qətiyyən həmin adlar sırasından H.İsaxanlının da 
adını ayırmazdım. Axı həmin essenin sərlövhəsində deyildiyi kimi, "qızıl 
döyüşçüyə də Ariadna sapı gərəkdir". "Ariadna sapı" ilə mif qəhrəmanı 
dolaşıq labirintlərdən çıxır. Şairin mənəvi məsuliyyət hissi aşılayan və dün-
yanın taleyini qorumağa səsləyən sözə çevrilmiş duyğuları müasir dünyanın 
taleyini dolaşıq labirintlərdən keçirən işıqdır. Bu işıq qədim mifdəngəlmə 
obrazla çox səsləşir. İşığın mənbəyi isə ədəbiyyatdır, sözdür, sənətdir. 
H.İsaxanlı kimi duyğularında özü olan, duyğulanmalarında səmimi olan 
şairlərdir. Vaxtilə, on beş il bundan əvvəl yazılmışdı həmin düşüncələr. Və 
mətbuatda dərc olunmamışdı. Nədənsə mənə elə gəldi ki, gələcəkdə "Göylər 
bizdən uzaqdır" şeirlərinin aşıladığı məsuliyyət hissilə həmin duyğular çox 
səsləşir. 
                                                 
1 Əli Rza Xələfli, "Karvan körpüdən keçir", Bakı,1997. s.158 
137 
 
 
Bir uşağin dünyasi 
 
 
 
 
 
 
 
 
İndi "Ziyarət"ə qayıtmağın vaxtıdır. Onsuz da ziyarət edəcəyimiz ocaq 
nə qədər bizim bağrımızın başındadırsa, bir o qədər də gözlərimizin yetmə-
diyi uzaqlıqdadır. Bu, sadəcə cismani ömür müddəti deyil, keçmişlə gələcək 
arasındakı məsafədir. Və bu məsafə üzərindəki qırılmaz bağlılığı yaradan 
elə ziyarət körpüsüdür. Hər iki anlamda, həm Yaddaş Sahibinin keçmişə qa-
yıdışı, həm də onun keçmişdə olanları gələcəyə ötürmək istəyi. Və demək, 
H.İsaxanlının "Ziyarət" poemasının fəlsəfi mahiyyəti körpü anlamı ilə çox 
bağlanır. Körpüdən keçən kimdir? O, cəmiyyətin ağrılarını hələ uşaq ikən 
duymuş, həyatın gətirdiyi ağırlıqlar altında qəddini düz saxlamağa çalışan, 
hələ uşaq ikən yaddaşı kitaba çevrilmiş Yaddaş Sahibidir. Onun yaddaş kita-
bında yazılanlar arasında "uşaq ikən yaşa doldum" etiraf-xatirəsi nə qədər 
ağrılı-acılı olsa da, Yaddaş Sahibinin bu gününün cəmiyyətin mənəvi məsu-
liyyətinin ağırlığını çiynində daşıması ilə bağlı hələ onun uşaq çağlarında 
həyatın özü tərəfindən onun ruhuna yazılmış özüllər haqqında hekayətdir. 
Hər misranın, hər bir sözün mənəvi məsuliyyət yükü aydın görünür. Nə üçün 
onun bugünkü həyatı da ağrılardan və acılardan kənarda deyil? Onun ən 
böyük dərdlərindən, onun çiynində daşıdığı ən ağır yükün adlarından biri 
anlamaq dərdidir. Bu, o dərddir ki, Mirzə Cəlili "Molla Nəsirəddin"ə çevirdi. 
Sabiri hər tərəfdən suların döydüyü və zərrə belə qopara bilməyən dağ elədi. 
Anlamaq dərdi... Bu dərdin mahiyyətini H.İsaxanlı belə görür: 
 
Uşaq ikən neçə incə 
mətləbləri anlamışam. 
Ümidlərim ulduz təki 
gah parıldar, gah sönərdi. 
138 
 
Beləcə, kiçik bir uşağın dünyanı anlamaq yolu başlanır. O, iki məktəbin 
müdavimidir - bir həyat məktəbinin, bir də ailə məktəbinin. Hər iki məktə-
bin onun ruhuna bəxş elədiyi mənəvi zənginlik elmdən, ədəbiyyatdan və söz-
dən keçərək böyük ümid və inam işığına çevrildi. Hələ ki, o, balaca bir uşaq-
dır. Özünün dediyi kimi, ümidləri də ulduzlar kimi, gah parıldayır, gah da sö-
nür. Amma onun əqidəsində, ruhunda bir böyüklük var. O, özünün böyüklük 
dünyasından baxdığı həyata qiymət verməyə çalışır. Gördüklərinin ahəngini 
arayır. Ziddiyyətləri qarşılaşdırır, nəyin doğru, nəyin yalan ola biləcəyinin fər-
qinə çalışır. Elə buna görə də ürəyində olsa belə, doğruluğun yolunda addım-
ları qətiyyətli və sərrast ola bilməyənləri danlamaq haqqı qazanır: 
 
Uşaq ikən ürəyimdə 
böyükləri danlamışam. 
Dünya mənə böyüklərdən 
bir az fərqli görünərdi... 
 
Bəzən dünya bir uşağın gücü qarşısında orduların təzyiqi ilə etiraf edə 
bilməyəcəyi həqiqəti təsdiqləyir. Ağdamda hələ döyüşçü yaşına çatmamış 
doqquz yaşlı balaca uşağın düşmən snayperi ilə öldürülməsi dünyanı sarsıt-
dı. Və heç nə ilə düşmən özünə bəraət qazandıra bilmədiyi üçün cinayətini 
danmağa cəhd göstərdi. Beləcə, uşaq özünün həqiqəti ilə dünyadan güclü-
dür. H.İsaxanlının mənəvi dünyasında böyüdüb boya-başa çatdırdığı Yaddaş 
Sahibi də özünün uşaq dünyasındakı həqiqətləri ilə güclüdür. O, gecəni gün-
düzdən ayıra bilir. Dünyanı özündən böyüklər kimi yox, özünün görmək is-
tədiyi kimi görür. Və yaxud böyüklərin görmədiyini görür. Onun uşaq aləmi 
o qədər zəngin və genişdir ki, hətta böyüklərin özlərini belə dərdləri ilə bir-
likdə ruhunda daşımağa qadirdir. Amma onun gücü də intəhasız deyil. Bə-
zən bu gücün kövrələn zamanın sazaqlarından solan anları da var. O, özü-
nün qəmli havalarını için-için, dilsiz-dilsiz gözüylə oxumalı olur: 
 
Uşaq qəlbim böyüklərin 
dərdi ilə yüklənərdi, 
Uşaq qəlbim tez-tez qəmli 
havalarla köklənərdi. 
 
Biz burada insanın iç dünyasını görürük. Professor Camal Mustafayev 
H.İsaxanlının poeziyasında, şeirlərində daşınan mənəvi yükün çəkisini və 
139 
 
həm də xüsusi dəyərə malik çəkisini yüksək qiymətləndirir: "H.İsaxanlı az 
sözdə vəznli fikir ifadə etmək ustalığına malik şairdir". Və əlbəttə, professo-
run - Dədə Camalın dəqiq düstur şəklində ifadə olunmuş sözlərinə heç nə əla-
və etməyə lüzum yoxdur. Amma onu deməyə ehtiyac var ki, az sözlə vəznli 
fikir ifadə etmək üçün gərək dili, mənsub olduğun xalqın təbiətini və əlbəttə 
ki, insanın mənəvi mühitinin dərinliklərində qərar tutan ruhunu biləsən. 
H.İsaxanlının çox güman ki, moskvalı həmkarlarından,  tədqiqatçıların-
dan biri də onun dərin psixologizm ustası olduğunu yaxşı duya bilib:  
"H.İsaxanlı öz poeziyasında - lirikanın, incə psixologizmin, bədii güc 
və həyatın fəlsəfi dərkinin eyni dərəcədə, həmahəng səsləndiyi şeirlə-
rində böyük ustalıqla insanın iç dünyasına nüfuz edir"1.  
Beləcə, uşaq həqiqətinin dünya həqiqətinə çevrilməsi prosesi başa çatır. 
Cənubi Azərbaycan şairlərindən biri çox böyük səmimiyyətlə deyirdi: "Məni 
sən şair elədin, Vətən" (professor Sabir Nəbioğlunun tədqiqatlarından - 
Ə.X.) yəni sənin dərdin şair elədi, sənin ağrın-acın mənim özümün ağrım-acı-
ma çevrildi, ona görə şair oldum. Bir sözlə, səninlə yaşadım, səninlə yaşa dol-
dum, sənə dəyən zərbələrin ağrısını özümdə duydum. Göründüyü kimi, bu 
duyğulanmaların hamısında Vətən dərdlə sinonimdir. 
H.İsaxanlı hələ körpə uşaq ikən ağrılara düçar olub, bu ağrıların mahiy-
yətini anlayan şairdir: 
Hələ körpə uşaq ikən 
ağrılara düçar oldum. 
Vaxtından tez böyüdüm mən, 
uşaq ikən yaşa doldum. 
 
Şairlər mənəvi səltənətin - poeziyanın dili ilə danışan diplomatlarıdır. 
Ancaq gərək diplomat olana qədər mənəvi səltənətin hər bir insanın daxili 
aləmindən keçən sərhədlərini görə biləsən, duya biləsən, tanıya biləsən. 
* * * 
Cəmiyyətin mənəvi sistemi özünəməxsus və bütövlüyə malik dövlətdir. 
Bu dövlətin elə əsasları var ki, onun uğrunda mübarizə aparmaq onu qoru-
maq, gələcək nəsillərə ötürmək və gələcək nəsillərin inkişafını həmin özül-
lər üzərində təmin etmək lazımdır. Əks təqdirdə, yəni cəmiyyətin mənəvi 
                                                 
1 Гамлет Исаханлы. “Контрасты".  "İzoqraf" nəşriyyatı. Moskva - 2007 
140 
 
sistemini qorumadan bəşəri ahəngin özünü də qorumaq mümkün olmazdı. 
Demək, bu mənəvi dövlətin hakimiyyəti bütövlükdə bir sistem olaraq öz 
ölkəsini elə idarə etməlidir ki, onun ayrı-ayrı tərəflərinə, əsaslarına mənəvi 
sistemin ziddinə olan qüvvələrin mənfi təsiri olmasın, yaxud ən az itki ilə 
gələcəyə inteqrasiya olunsun. 
AMEA-nın müxbir üzvü, professor, görkəmli alim Nizami Cəfərov 
Xalq şairi N.Həsənzadə yaradıcılığınının, təfəkkür sisteminin müxtəlif tərəf-
ləri haqqında düşüncələrində bu məsələyə toxunur. Zənnimizcə, onun dəqiq 
və aydın müşahidəsində fikirləri oxucularımız üçün də maraqlı olar:  
"Hər bir "diplomatiyalar"ın tüğyan elədiyi bir dövrdə "şair diploma-
tiyası"nın rolu, mövqeyi nədən ibarətdir? "Şair diplomatiyası" hər cür 
"diplomatiya"dan daha hümanistdir, daha demokratikdir, daha bəşə-
ridir - şair özü aldanmasa "aldada" bilməz, "aldanaraq aldatmaq" isə 
hər cür diplomatiyadan fərqli olaraq "şair diplomatiyası" əlamətidir. 
Və dünyanın böyükləri cərgəyə düzüləndə əvvəl peyğəmbərlər, on-
ların arxasınca isə şairlər gəlirlər...".1 
Gələcək heç də bizdən uzaqda deyil. O, hər an bizə yaxındır və bir ad-
dımlıq məsafədə biz ona çatmaqdayıq. Təbiidir ki, demək, bu əlaqələr kəs-
kin şəkildə ayrılmır. Mənəvi sistemin özünün hakimiyyəti, özünün qanunla-
rı, bu sistemin təbiətlə əlaqələri, ayrı-ayrı xalqların mənəvi mühitində yaşa-
yan üstün və fərqli cəhətləri, bir sözlə, sanki dövlət olaraq onun "daxili və 
xarici" siyasəti var. 
Mən mənəvi sistemin idarə olunmasında, onun ümumbəşəri dəyərləri-
nin gələcəyə ötürülməsində bu daxili və xarici siyasət diplomatlarının rolu 
əvəzsizdir. Bu mənada, şair, filosof elə həmin sistemin diplomatıdır. Əlbət-
tə, mənəvi sistemin ordusu olaraq müəllimləri, onun ruhunun, canının mü-
hafizə edilməsində qayda-qanun keşikçilərinə həkimləri də fikrimizdən təc-
rid etmirik. Amma hər halda cəmiyyətin mənəvi sisteminin ümumi ahəngi-
nin qorunub gələcək nəsillərə ötürülməsində, onun xarici siyasətinin uğuru-
nu təmin edən diplomatların - şairlərin xidmətini qətiyyən inkar etmək ol-
maz. "Şairlik - özünəməxsus bir diplomatiyadır". Professor Nizami Cəfəro-
vun fikrini enerji qaynağı kimi qəbul etsək deməliyik: onun fikrincə, N.Hə-
sənzadə Azərbaycanın ən səmimi diplomatıdırsa, demək, onun ardıcılları da 
var. Və bu ardıcıllar sırasında H.İsaxanlı birincilərdəndir. 
                                                 
1 Nəriman Həsənzadə,” Seçilmiş əsərləri”,  “Şərq –Qərb” nəşriyyatı Bakı - 2004, s. 5  
141 
 
 
Bənzərsiz anlarin poeziyasi, 
yaxud 
"Səadətdir böyük, kiçik bir güləndə" 
 
 
 
 
 
 
Hər hansı bir bitkin əsərin ayrı-ayrı lövhələri nə qədər canlı, sirayətedi-
ci, cazibəli olsa da, əsərin özü külli-halında bütövlük yaratmırsa, əsas xəttin 
aparıcısı bir obraz olaraq son anadək, axırıncı cizgilərinə qədər dəqiq çəkil-
məyibsə, demək, həmin əsər cəmiyyətin mənəvi mühitində öz təsirini axıra-
can saxlaya bilməyəcək. Gözlənildiyindən tez unudulacaq, tez yanıb-tez sö-
nən ulduzun parlaqlığı nə qədər gözqamaşdırıcı olsa da, onun düşüncədə iz 
buraxması üçün yanma müddətinin də əhəmiyyəti böyükdür. Kamil obraz, 
yaşarı obraz da belədir. Onun yaşarılıq müddəti şüası, işığı görünən enerji 
mənbəyidir. 
"Ziyarət" poeması xarakter etibarilə bizim müasirimiz olan bir insanın 
taleyindən danışır. Yəni əsasən biz əsər boyu Yaddaş Sahibini görürük, 
onun düşüncələrini dinləyir, həyatının ayrı-ayrı məqamlarını gözlərimizin 
önündən keçiririk. Onun uşaqlığı da, körpəlik, fidanlıq çağları da, əlləri əsə-
əsə, soyuqdan iliyi dona-dona bağda-bağatda işlədiyi günləri də, barmağını 
oxuduğu kitabın dayandığı səhifəsinin üstündə saxlayıb bir arx kənarında 
axıb gedən sulara atdığı balaca daşlara baxan, o suların haracan axması haq-
qında düşünən anlarını da görürük. Özünün körpə uşaq qəlbilə sevgisini gö-
türüb dünyanın hansısa bir yaşıl adasına uçmaq xəyalları da bizi təsirləndi-
rən, özümüzün uşaqlıq dünyamızı təzədən yaddaşımıza gətirən məqamlar-
dır. Bunlar əsərin ən parlaq, ən işıqlı, görünən tərəfləridir. Dünyanın elm 
mərkəzlərində yeni tədqiqatları ilə, elmi nəticələrilə, məntiqi hökmlərilə 
həmkarlarını bəzən təəccübləndirən, bəzən sevindirən, dünyaya meydan 
oxuyan ölkələrin fikir-düşüncə sahiblərilə mübahisələrə girişən, inandığı 
məntiqindən bir addım da geri çəkilməyən Yaddaş Sahibi tarixi yurd yerləri-
nə qayıdanda yenidən həmin o arx kənarındakı uşağa çevrilir. Qətiyyət də, 
142 
 
mənəvi güc də, yeri gələndə, bütün gücü ilə inandığı əqidənin inadından dön-
məyən, qırılmayan Yaddaş Sahibi qurumuş arxın kənarındakı bozarmış otları 
görəndə necə sarsılır, necə kövrəlir? Və bəlkə də, özünün, eyni zamanda, in-
sani aləmin ən xoşbəxt çağlarına qayıdışı özü üçün təskinlik hesab edir. 
İnsanın ən qayğısız, ən təhlükəsiz əmin-amanlıq çağları onun birinci 
dünyası ilə bağlıdır. Ana bətnindəki, bizim üçün örtülü aləmdəki çağları o, 
nə ikinci aləmdə, nə də üçüncü aləmdə gördükləri ilə müqayisə edə bilməz. 
İkinci aləmdə, yəni bu dünyada insanlar cəhətləri bilinməyən küləklərin 
önündə dayanır. O, küləklərə qarşı necə vuruşub, necə həyat uğrunda çarpı-
şıb, bir sözlə, bu dünyadakı ömrünü necə yaşayıb? Bütün bunların hamısına 
əməl deyirik. Üçüncü dünyadakı ömür isə, bu dünyadakı əməllərin hesa-
bıdır, çəkilən hesabatıdır, görünənlərə, yaşananlara cavabdır. Demək, hər iki 
dünyada cavabdehlik var, hər iki dünyada insan özü öz məsuliyyətinin da-
şıyıcısıdır, doğru və yalan, ağ və qara, yaxşı və yaman arasındadır. Birinci 
dünyada isə... həmin birinci dünyanın həsrətini çəkən Füzuli necə böyük 
ağrı və əzabla yaşadığı dünya haqqında, doğrunun və yalanın bir-birinə qa-
rışdığı dünya haqqında fatehlərin maddiyyət naminə döyüş meydanlarında 
su əvəzi axan qanlara baxıb həzz almalarına nifrətini, qəzəbini birinci dünya 
haqqındakı sözünün içinə cəmləyib. 
 
Mənim asudəliyimə qibtə ilə baxdı fələk, 
Bu cahana gətirib dərd oduna yaxdı fələk, 
- demişdi. 
 
Təkcə bu iki misranın içərisində insanın hər üç dünyadakı ömrünün ma-
hiyyəti, mənası yığılıb. Biz müəyyən mənada zaman ötürücüsüyük. Şairlər 
də beləcə, nur, işıq ötürücüsü, gələcəyi daha nurlu görmək istəyi ilə sanki 
keçmiş və gələcək arasındakı birləşdirici naqildir. Onun içindən, onun dün-
yasından zaman cərəyanı keçir. Bəlkə, elə Füzulinin o iki misrasının içərisi-
nə cəmlənmiş həqiqəti H.İsaxanlı "Ziyarət"lə, "Ziyarət" əsərində yaratdığı 
Yaddaş Sahibi obrazı ilə cərəyana çevirib öz içərisindən keçirir, özündən 
keçirir, gələcəkdə Yaddaş Sahibinin "yadimdadir bugünkü tək" sözlərinin 
mayasında, nüvəsində yığışıb işığa, gücə, enerjiyə, mənəvi dəyərə çevrilə-
cək həqiqəti gələcək nəsillərə çatdırmaq istəmişdir: 
 
 
143 
 
O illər ki, xatirimdə yer almayıb 
Onlar yersiz də qalmayıb - 
Böyüklərin yaddaşına yazılıbdır 
Onlardan da mənə yadigar qalıbdır. 
 
Bu misralarda sanki Füzulinin xatırlatdığı birinci dünyanın davamını 
görürük. O mənzilə, o zamana qədərki davamını, onda hələ yenicə doğul-
muş uşaq hələ bilməzdi ki, nədən ötrü ağlayır. Onun ağlamağının səsi necə 
olub? Soyuqlayanda, xəstələnəndə ağlayışları, sevinəndə, əhvalı yaxşı olan-
da gülüşləri, danışmaq əvəzi qığıltıları, çağırmaq əvəzi çığırtıları necə olub? 
Bunları özü bilmir. Amma Yaddaş Sahibi, həm də bütün bunları bilir. Ona 
görə ki, (axı Yaddaş Sahibidir) o, böyüklərin danışıqlarından, dediklərindən, 
həyatının özü görmədiyi yaşam günlərinin tarixçəsini öyrənib. Bəli, böyük-
lərin yaddaşına yazılanları sonrakı nəsillər oxuya bilirsə, demək, "təbiətdə 
heç nə itmir" düsturunun bir mahiyyəti də elə budur. Yaddaş Sahibinə yadi-
gar qalan böyüklərin yaddaşlarından oxuduqlarıdır. 
 
Deyirlər ki, mən anadan 
İlk baharda aylı bir gecə olmuşam. 
Mən özüm hardan bilim ki, 
O vaxt mən necə olmuşam?! 
Görənlər belə söyləyib: 
Bapbalaca, həm də zəif doğulmuşam, 
Sağlığıma əmim yeddi qurban deyib. 
 
H.İsaxanlı poeziyasında nə qədər şairdirsə, şairliyində də bir o qədər fi-
losofdur. Dünya, cəmiyyət, təbiət haqqında poetik fikirlərin axarına düşən, 
qəlibinə sığışan ümumiləşdirmələr aparır. Hərdən müəllifin şeirlərindəki 
poetik biçimin müəyyən həddi gözləmədiyini deyənlər olur. Zənnimcə, on-
lar düşünsələr ki, həyat və cəmiyyət haqqında bilgilərimizdən çıxan nəticə-
ləri, yaşadığımız ömrün süzgəcindən keçirib olduğu kimi vermək istəyi, ey-
ni zamanda, yaxşı olan nə varsa, onun gələcəyə ötürülmək istəyi bütün for-
ma şərtlərindən daha alidir. Hərçənd ki, forma məzmunu tamamlayan vasi-
tədir. Formanın gözəlliyi məzmunun daha yaxşı qavranılmasına kömək edir. 
Və o deyim də var ki, gözəllik ondursa, onun yalnız bircəciyi mahiyyətdir. 
144 
 
Qalanını hər kəs özü düşünə bilər. Amma bir həqiqət də var ki, H.İsaxanlı 
heç kimə bənzəməyən, heç kimin nə formaca, nə də məzmunca getdiyi yolu 
getməyən bir şairdir. Şəhriyar "Heybərbabaya salam"ı ilə məktəb yaratdı. 
Və onun məktəbinin ən böyük müdavimləri İraqda - Kərkükdə, Anadoluda, 
Azərbaycanda, xüsusilə Cənubi Azərbaycanda dilə, yurda, yaddaşa qayıdış 
sayəsində əvəzsiz xidmətlər göstərdi və bu "salam"a yüzlərlə cavablar yazıl-
dı. Əslində, H.İsaxanlının "Ziyarət" poeması o salamlardan biridir. Ancaq 
şairin yaratdığı Yaddaş Sahibi obrazının özünün düşündüyü məzmunda, 
özünün göründüyü formada...Yəni H.İsaxanlının bütövlükdə poeziyasının 
vəzn baxımından, çəki baxımından, mənəvi yük baxımından müdrikliklə, 
fəlsəfi ümumiləşdirmələrlə yaradıcılıq baxımından bu əsəri özünün original-
lıq gücünü qoruyub saxlayır və şairin bütövlükdə yaradıcılığının mahiyyə-
tini ifadə edən, şairin özünü təqdim edən bütöv formanın bir hissəsidir. 
...Bəs Yaddaş Sahibinin əsl həyatı nə vaxtdan başlanıb? Onun bu baş-
lanğıcdan əxz elədiyi, götürdüyü nədir? Hansı hissi, hansı duyğunu yaddaşı-
nın başlanğıcına bünövrə olaraq həkk eləyib. Və əslində, Yaddaş Sahibinin 
həyatının mənası o özül daşındadır, onu dərk eləməkdə, onu qavramaqdadır: 
 
Öz həyatım öz-özümü bilən gündən 
Yaddaşıma düşən günlərdən başlayıb. 
Xatirələr! Onlardan hörülmüşəm mən 
Nələr olub - onlar bilir, bir də fələk. 
 
Hələlik, dəqiq və aydın bilmir nədir onun yaddaşının özül daşı? Sanki 
doğulan gündən ilk çığırtılarının başladığı andan başlayaraq, yaranışının 
şüura, düşüncəyə, yaddaşa gəlib çatdığı bütün mərhələləri özünün fantaziya-
sı ilə təzədən keçir. Və yalnız bundan sonra yəni xatirələrin izi ilə ilkinliyə 
tərəf, ilkinliyin əzəlinəcən yol gedir. Adidən aliyə, sadədən mürəkkəbə doğ-
ru qayıdış onu arzuladığı ana çatdırır, axtardığını ona göstərə bilir bu yol: 
 
Yadımdadır bugünkü tək 
Əllərimlə qazıdığım qara torpaq, 
Bir ağ kağız, həyətdəki meyvəli bağ. 
Yadımdadır, ucu sınan göy qələmim, 
Budağından ayrı düşən yaşıl yarpaq. 
 
145 
 
Əllərində qazdığı bir ovuc torpağın, bir vərəq ağ kağızın, həyətdəki 
meyvəli bağın yaddaşında ilişib qalmış ucu sınan göy qələmin, budağından 
ayrı düşmüş yaşıl yarpağın nə demək olduğunu anlamaq o qədər də çətin de-
yil. Amma bu ilkin anlamdan uşağın torpaqla evcik qurduğu günlərindən ke-
çən anlamdan fərqli bir məna da var bu yaddaş əşyalarında. Uşaq oyunca-
ğının əvəzi olan bir ovuc torpaqda, bir vərəq kağızda. Amma yox, əsas məna 
tamam başqadır. Elə Yaddaş Sahibinin özüdür o bir ovuc torpaq, o buda-
ğından ayrı düşmüş yarpaq, ucu sınan göy qələm o balaca uşağın böyük 
dünyaya gedən yolunda, onun ruhunda, təbiətində yaranacaq böyük sarayın 
özül daşları bax elə budur. Zənnimizcə, nə o bir ovuc qara torpaq, nə o bir 
vərəq ağ kağız, nə də ucu sınan qələm olmasaydı, budağından ayrı düşən o 
yarpaq, - o uşaq olmasaydı, o, gəlib bu geniş aləmə çatmasaydı, Yaddaş Sa-
hibinin bugünkü əzəmətini də görə bilməzdik. Həmin ağ kağız mahiyyətin-
də uşağın ağ lövhə kimi dünyaya gəlişinin də mənasını duymaq çətin deyil. 
"Ziyarət" əsərində təkrarsız lövhələr var, bənzərsiz lövhələr var. Əslin-
də, elə poeziya bənzərsiz anların poetik lövhələrə çevrilməsidir. Poeziya ya-
ranmamışdan, doğulmamışdan da əvvəl vardı. İnsanın yaşadığı ilkin mağa-
radan ta bu günəcən təbiətdə və cəmiyyətdə, həm görünüşdə, həm də düşün-
cədə poeziya yaşayır. Amma şairlik missiyası, şairin təbiəti bu bənzərsiz an-
ların bənzərsizliyini görməyi bacarmalıdır. Və o zaman təbii ki, bənzərsiz 
anların poeziyası yaranacaq. Belə bənzərsizlik anlarından biri də "Ziyarət" 
poemasında elə buradaca misra-misra gözlərimizin önünə gələn lövhədir. 
Elə bil ki, Yaddaş Sahibinin özü yox, hər hansı birimiz ömrümüzün ən xoş-
bəxt, ən gözəl, ən təkrarsız və heç vaxt unudulmayacaq bir anını H.İsaxan-
lının bu misraları bizə qaytardığına görə, ona minnətdarlığımızı bildirməyə 
tələsər və bu tələsmənin içərisində bizə fərəh, saf duyğular bəxş etdiyinə gö-
rə, həyəcanlı anlar yaşayırıq: 
 
Gözlərimin önündədir nakam əmim, 
Uzun boylu, enli kürək, ömrü gödək. 
Yadımdadır, onu yoldan saxlamağım - 
Geri dönüb qucağına aldı məni. 
At belində seyrə çıxdıq göy çəməni. 
Yolda papağım düşəndə 
Dedi: "hanı bizim papaq? 
Tez ol, qoçaq, atı çapaq, onu tapaq". 
146 
 
Güldü o da, güldüm mən də 
Səadətdir böyük, kiçik bir güləndə. 
 
Bircə sözü də saxlamaq, bircə misranı da kəsmək istəmirsən. Elə bil ki, 
hansı misrada dayansan həmin o köhlən at da dayanacaq. O köhlən atın üs-
tündəki qoçaq əmi də, həyatın dadını-tamını axıracan görməmiş, Yaddaş Sa-
hibinin xatırlamalarında nakam kimi qalan uzun boylu, enli kürək, ömrü gö-
dək əmi, o xoşbəxt uşaq gözlərimizin önündən bir anda uçub gedəcək. Papa-
ğı külək aparır. Amma əmi demir ki, hanı sənin papağın? Deyir ki, hanı bi-
zim papağımız? Nə qədər dəqiq, nə qədər doğma bir sual. Məsuliyyət təkcə 
uşağın deyil, həm də uşağı küləkdən qorumalı olanındır. Onlar o yel qanadlı 
köhlənin üstündə çapıb küləyi qabaqlayır, papağı küləyin ağzından alırlar. 
Və bundan sonra əminin də, uşağın da sevinməyi təbiidir. Amma bu bənzər-
sizliyin, amma bu ecazkarlığın, amma küləklə döyüşdə qalib gəlməyin mən-
tiqi nəticəsi daha gözəldir: "Səadətdir böyük, kiçik bir güləndə". Üst-üstə 
qalaqlanmış cildlərə bərabər, fatehlərin işğalçılıq niyyətlərinə bəraət gətir-
məyə çalışan "tomların" hamısının əvəzində iri bir qranit lövhə, təbii daş 
üzərində elə bircə bu cümləni yazmaq bəs eləyərdi. Dünyanın xilas yolu elə 
bircə bu cümlənin içərisinə yığılmış mənadan, mahiyyətdən ibarətdir. Dün-
yanın xilas yolu zorda, gücdə, mənəmlik iddialarında, dünyanın ən təhlükə-
siz banklarına yığılmış sərvətdə, pulda deyildir. Sözün həqiqətindədir, poe-
ziyanın saf, duru, bulaq kimi tər-təmiz təbiətindədir. 
İndi dünyadan köçüb getmiş nənənin həmin o uşaqlıq anlamında ilkin 
yaddaş özülündəki obrazı da nə qədər səmimidir, nə qədər sağlamdır: 
 
Nənəm də ki... hamıdan tez oyanardı 
Biz duranda həyətdə ocaq yanardı. 
Yadımdadır bu günkü tək 
Salxım söyüdün altında ağlamağım. 
"Ömrüm-günüm, sən ağlama" deyən mələk 
Baxdı mənə, yenə gözləri yol çəkdi. 
Doluxsunub öpdu yorğun gözlərimdən, 
Bir gün o da məni qoyub gedəcəkdi. 
 
Nədənsə,  buradaca  türk dünyasının  böyük ustadı Oljas Suleymenovun 
ölməz "Az-Ya"sından çox məşhur olan bir epizod xatirimdə canlandı:  
147 
 
"Türklər mərhuma al-əlvan paltar geydirib, əlinə dolça veriblər, 
üstünü adi, girdə daşlarla (ulduzlar) örtüb kurqan ucaldıblar, kurqanın 
zirvəsinə dirilmə ilahəsinin heykəlini qoyublar. Torpağa qımız çiləyib, 
dua ediblər: "Azman igid! Əgər təzədən dirilmək qismətindədirsə, öz 
doğma torpağımızda doğul!" Qəribə olur insan yaddaşı!.. Bir qarı yüz 
il yaşadı. Ömrünün son illərində dəmir pul yığırdı. Vaxt yetişdi, qarı 
kirimişcə əzabsız-əziyyətsiz ömrünü tapşırdı. Cənazəni qəbiristana 
apararkən yolboyu üstünə ovuc-ovuc pul səpirdilər. Və son sikkələr 
donmuş torpaqla bir yerdə qəbrə tökülürdü "1.  
"Doğulsan, öz torpağından doğul!" Yaddaşın ilkin mərhələsindəki ənə-
nə sonradan formasını dəyişə bilər. Ancaq söhbət doğuluş arzusundan get-
mir, söhbət əgər diriləcəksənsə, əgər doğulacaqsansa, öz torpağında doğul-
maqdan gedir. Bax "Ziyarət"in mahiyyəti budur. Yaddaş Sahibini təzədən 
dirildən, onu yaddaşına qaytaran, onu ilkinliyə səsləyən güc ancaq doğuldu-
ğu torpaqdadır. Yaddaş Sahibi özü daha dəqiq deyir. Xatirələr onun iz yad-
daşıdır. İz yaddaşı olduğu kimi, həm də yaddaşının izidir. Elə Yaddaş Sahi-
binin özü, əslində, elə xatirələrdən hörülmüş bir saraydır. Əslində, onun da-
ha dəqiq nə olduğunu bir Yaddaş Sahibi özü bilir, bir də həzin misralarda 
xatırlanan ünvan: 
Xatirələr! Onlardan hörülmüşəm mən, 
Nələr olub onlar bilir, bir də fələk. 
 
Müəllifin fikrincə, "Ziyarət" poemasının əsas qəhrəmanının - Yaddaş 
Sahibinin yaşadığı həmin günlər, o ilkinlik çağları bitkin bir əsərdir. İndii 
müəllif sanki kənardan - Yaddaş Sahibinin xatırlamalarına kənardan müda-
xilə edir, uzaqdan baxır, lap elə başqa bir əyalətdən baxır, başqa bir zaman-
dan baxır. Və bu zaman həmin günlər, həmin yaşantılar onun nəzərlərində 
rəngləri oddan-alovdan götürülmüş və bir daha heç kəsin yarada bilməyəcə-
yi əsərdir. İnsanlarla təbiətin qovuşduğu əmin-aman bir dünyanın möcüzəli 
bir mənzərəsini yaddaşlara köçürə biləcək bir tablo: 
 
O gün keçdi! Yaşandı o bircə kərə 
Mən vurğunam o əsərə - 
O ayrı bir biçimdədir 
                                                 
1 Oljas Süleymanov, "Az-Ya", 1993, səh.238  
148 
 
O bir duman içindədir. 
Məndən başqa onu heç kəs görə bilməz, 
Rəssam onu fırçasıyla verə bilməz - 
Şairindir, şairlikdir o mənzərə. 
 
Sonuncu misralardan da göründüyü kimi, müəllif Yaddaş Sahibinin ya-
şadığı mənzərə önündə heyrətini gizlətmir və sanki onun bu iddiası da - 
məndən başqa onu heç kəs görə bilməz - hökmü də yetərincə haqlıdır. Onu 
yalnız Tanrı əli yarada bilərdi, o, yalnız hər kəsin həyatında bircə dəfə yara-
nır, yaşanır. Rəssamın o mənzərənin göydəngəlmə rənglərini vermək üçün 
çalarları çatmaz. Amma yox, onu yarada bilən olar. Şair yaradar onu. Axı o 
mənzərənin özü şairanədir. 
Ədəbiyyatşünas tənqidçi, filologiya elmləri doktoru, professor Təyyar 
Salamoğlu Mehdi Hüseyn ədəbi tənqidindən danışanda çox maraqlı bir fikri 
diqqətə çəkir:  
"M.Hüseyn ədəbiyyatda özünə möhkəm yer etmiş "Sxematizm"in me-
todoloji əsasını görməsə də, bədii yaradıcılığın estetik prinsiplərinə 
yaxşı bələd olduğu üçün bədiiliklə qeyri-bədiiliyi asanlıqla fərqləndirə 
bilirdi"1. 
 M.Hüseyn "Sxematizm"in metodoloji əsasını" nə dərəcədə bilirdi, bil-
mirdi, söhbət ondan getmir, söhbət ondan gedir ki, o, bədii yaradıcılığın es-
tetik tələblərini, prinsiplərini mükəmməl bildiyi üçün bədiiliklə qeyri-bədii-
liyin fərqlərini də, sərhədlərini də yaxşı bilirdi. 
Bu gün M.Hüseynin ədəbi tənqidi yaddaşlarda, bəlkə də, elə bu cəhətlə-
rinə görə yaşayır. 
H.İsaxanlının ədəbi yaradıcılığın nəzəri əsasları ilə nə dərəcədə məşğul 
olub-olmadığını deyə bilmərəm. Amma poeziyanın estetik mahiyyətini kifa-
yət qədər duyduğuna, ruhuna hopdurduğuna heç bir şübhəm yoxdur. Çünki 
elə onun özünün dediyi kimi, əsas odur ki, həyatın bənzərsiz anlarını görə 
biləsən, duya biləsən. 
 
                                                 
1 Təyyar Salamoğlu."Ədəbi tənqid tarixinə dair portret-oçerklər". Bakı, 2011, s.173. 
149 
 
 
Həyatdaki həqiqət - yuxudaki səadət 
 
 
 
 
 
 
 
 
 
Belinski cizgiləri dəqiq verilmiş mənzərələri, kamil, bədii lövhələri poe-
ziyada incəsənət adlandırırdı, özü də təsviri incəsənət. Həqiqətən də poetik 
lövhə nə qədər canlıdırsa, bir o qədər rəssam işinə bənzəyir. Şüurumuza, 
yaddaşımıza hopur. Uzun müddət bizi səfərbər edir, ruhumuza qida verir. 
H.İsaxanlının "Ziyarət" poemasında beləcə, rəssam işinə bənzər bədii 
lövhələr az deyil. Biz bunu dəfələrlə qeyd etsək də, bir daha həmin fikrə qa-
yıtmağa məcburuq. "çaylar axmazmiş tərsinə" başlıqlı parçada canlı 
lövhənin - müəllifin özünün yaratdığı lövhənin elə onun özünün yaddaşında 
uzun müddət yaşamasının səbəbi bu canlılıqdır. "Qışla yazın arasında" ad-
lanan poetik parçanı yada salaq: iki fəslin arasında baş verənləri müəllif o 
qədər canlı vermişdir ki, hətta uzun müddət oxucunun yaddaşında fəsillər 
arasında baş verən hadisələr istər əsərin qəhrəmanının taleyi ilə bağlı hadi-
sələr, istərsə də qış-yaz arası təbiətdə baş verənlər gözümüzün önündən çə-
kilmir, bizi düşündürür, bir anlığa özümüzü həmin uşağın yerində təsəvvür 
edib yazqabağı əsən soyuq küləyin, sazağın önündə dayanırıq, üşüyən əlləri-
mizi həmin o tənək bağlayan balaca uşağın əlləri kimi görürük. 
Görünür, Belinski bu anlamda poeziyanı təsviri sənətlə eyniləşdirirmiş. 
Müəllifin özü də həmin hisslərdən ayrıla bilmədiyi üçün uzun müddət hə-
min lövhənin təsiri altında qalır və əsər boyu qışla yazın arasından, demək 
olar ki, çıxmayıb. Əlbəttə, biz müəllif dedikdə əsərin baş qəhrəmanını - şərti 
olaraq onun adını Yaddaş Sahibi qoymuşuq - düşünürük. Yaddaş Sahibi ey-
ni zamanda yaddaş ağrısı çəkir. O, yaddaşında canlanmış olanlardan can 
qurtarmağa, xilas olmağa yox, bu canlanmış - əlbəttə ki, əvvəlcə daşlaşmış 
və sonra canlanmış ruh, mənəvi güc kəsb eləmiş hadisələri danışmaq, çaya, 
150 
 
dağa, təbiətə danışmaq, yaddaşın qoruyub saxladığı adamlara danışmaq istə-
yir. Bu, onu ağrılardan xilas edəcəkmi? - O, başqa məsələdir. Amma hər 
halda, canlı xalq təfəkküründəngəlmə belə bir hökm var ki, dərdini danışan-
da insan yüngülləşir. İndi Yaddaş Sahibi yuxusunu danışır. Amma yuxusunu 
danışmamışdan əvvəl həyat, tale, insan səadəti, insanı xoşbəxt eləyən anlar 
haqqında düşüncələrini bizimlə bölüşür: 
 
Səadəti qucaqlamaq 
Olsa da, o, bir an olur. 
Dalınca - içdən ağlamaq... 
Dünya tamam viran olur. 
Növbədə gözləmək gəlir... 
Növbədə şübhə, intizar 
Dərd içib, qəm yemək gəlir... 
 
Dərdin, ağrının insanın könlünü havalandıran hisslərlə qol-boyun oldu-
ğunu bu misralarda qovuşduğunu ən zəif ədəbi zövqə malik oxucu da duya 
bilər. Amma burda daha dərindən duyulası bir həqiqət odur ki, səadəti qu-
caqlamaq, xoşbəxtlik anlarını yaşamaq insanın taleyinə yazılsa da, bunun 
ömrü uzun olmur. Müəllifin dili ilə desək, olsa da, bir an olur. 
Elə həmin o xoş, insanın ruhunu qanadlandıran duyğuların arxasınca 
ağlamaq gəlir, özü də ürəkdən ağlamaq. O ağlamaq ki, dünya insanın gözün-
də kiçilir, daralır, lap elə dağılır, viran olur - daha niyə ağlamayasan? Amma 
əgər insan həyatı, dünyanı bir heçlik kimi görürsə və bu heçlik insanın həya-
tının mənasına çevrilirsə, onda yaşamağın mənası olmazdı, onda yaşamaq 
bir daşın, bir torpağın yaşamasına bərabər olardı. Axı söhbət düşüncəli var-
lıqdan gedir, çətinliklərdən yol tapa bilən, mürəkkəblikdən baş çıxaran, 
müşkülləri asan eləməyə qadir olan insanlardan gedir. Ona görə də növbədə 
həyatın bir heçlik olmadığı haqqında düşüncələr gəlir, özünün şübhələri, in-
tizarı ilə qarışıq qəmi-kədərilə. Amma yox, müəllif bununla da barışmır. Da-
ha doğrusu, Yaddaş Sahibi özünün barışmazlığı ilə həyatın nə iləsə daha da 
yaşarı olduğunu qənaətində birinci hesab edir və deyir: 
 
Nə yaxşı ki, yuxular var, 
Filmə çəkilir xəyallar. 
Fikir uçur, arzu qaçır 
151 
 
Bəzən olur yuxularda 
Qaranlıq da işıq saçır... 
 
Burda məsələyə bir qədər daha dərindən yanaşmalıyıq. Əslində, dərin-
dən yanaşmanı mətnin özünün məntiqi tələb edir. Burada iki amil var - yuxu 
və xəyal amili. Zənnimcə, müəllif xəyal dedikdə arzuları nəzərdə tutur. De-
mək, həyatda xəyaldan gerçəkliyə gələ bilməyənlər arzunun imkanla uzlaş-
ması mümkün olmadıqda yuxu həmin xəyalları, arzuları, istəkləri filmə çe-
virir. Elə bir filmə ki, orada xəyalda olanlar, düşüncədə olanlar, arzudan 
reallığa çevrilə bilməyənlər həqiqətlərə çevrilir, əlbəttə ki, yuxu həqiqətləri-
nə. O yuxu həqiqətlərinə ki, bəzən qaranlıqda da işığa çevilir və qaranlığın 
özü də işıq olur. 
Yuxu bizi bir çox hallarda baş verəcək hadisələr üçün səfərbər edir. Və 
bəzən də arzularımızı, istəklərimizi çəkib yanımıza, yaxınımıza gətirir. Lap 
elə yuxuda da olsa, bizi arzularımıza, istəklərimizə qovuşdurur. Yuxunun 
mahiyyəti həmişə psixoloqların, psixiatrların, həkimlərin tədqiqat obyekti 
olduğu kimi, filosofları, yazıçıları da çox düşündürür. Demək, sənət adamla-
rı da bir çox hallarda yaradıcılıqlarında yuxudan təkcə vasitə kimi yox, 
həmdə mahiyyət kimi qidalanıblar. Klassiklərin fikri belədir:  
"Freyd öz fəaliyyətilə bunu sübut etdi ki, röya - yuxugörmə tarixən 
fövqəltəbii, demonik qüvvələrin işi hesab edilmişdir. Buna görə də 
onun yozulması qeyri-adi insanların – peyğəmbərlərin, cadugərlərin 
və s. kompetensiyasına aid məsələ kimi anlaşılmışdır. Freyd bişüuru 
(bilincaltını) kəşf etməklə bu xürafatlara son qoydu və sübut etdi ki, 
yuxugörmə və bişüur bir-birilə əlaqəli psixi proseslərdir: bişüurun kəş-
fi yuxuyozma, yuxuyozma isə öz növbəsində bişüurun fəaliyyət mexa-
nizminin daha yaxşı anlaşılması üçün imkan yaradır"1.  
Yaddaş Sahibi hansı yuxunu görüb? Bu yuxunun onun həyatında nə 
kimi təsiri olacaq? O, öz yuxusunu yoza bilərmi? Özünün fəaliyyət mexa-
nizminin daha çevik hərəkəti üçün bu yuxunun yozulmasının hansı köməyi 
olacaq? Hər halda Yaddaş Sahibi yuxusunu danışmalıdır. Yoxsa, bu yuxu da 
onun üçün əlavə ağrı mənbəyi olaraq qalacaq: 
 
                                                 
1 Fərman İsmayılov."Klassik psixoanalizin əsasları". Azərbaycan Milli Ensiklopediyası 
NPB. Bakı, 2003, s.126. 
152 
 
Gördüm ki, doğma evdəyəm... 
Ev o evdir, bağ da o bağ. 
Həm böyüyəm, həm də uşaq,.. 
Yaşıllaşıb yaza sarı, 
Yumşaq söyüd budaqları. 
Canıma soyuq dolubdu 
Qışla yazın arasında 
Əllərim çat-çat olubdu. 
Nənəm hər zamankı kimi, 
Yağa tutub əllərimi... 
 
Çox canlı, həyatda olduğu kimi görünən mənzərədir. Elə həmin andaca 
qışla yazın arası yada düşür. Sanki ən əlçatmaz bir arzu lap yaxındadır, ger-
çəkləşib, itirilmiş dünya tapılıb. Və ölməz lirika ustası, Azərbaycanın mənə-
vi mühitinin vaxtsız itirilmiş bir incisi - Mikayıl Müşfiq yada düşür: "Yenə 
o bağ olaydı, yenə o qumlu sahil, Sular ötəydi dil-dil". İtirilmiş dünyanın ar-
zulanması, yenidən ona qayıdış istəyi qarşısıalınmaz bir enerjiyə çevrilir. 
Əslində, Yaddaş Sahibini hərəkətə gətirən budur. Arzunun, istəyin güc 
mənbəyi nədir? Yenidən elmi-nəzəri mülahizələrə qayıdaq:  
"Arzu - gerçəkləşməsi gözlənilən tələbdir. Bişüur da əslində, tələblər 
toplusudur ki, onlar da reallaşmaq üçün fürsət gözləyirlər. Bişüurda 
toplanan arzuların həyata keçməsi xoşbəxtlik idealının əldə edilmə-
sidir. Seksual arzular isə bütün arzuların hərəkətverici qüvvəsidir; sek-
sual arzular əsas enerji daşıyıcısıdır, başqa arzular da məhz bu səbəb-
dən ondan asılı şəkildə olur. "Hər şey məhəbbətdən yaranır" hikməti 
də bu fikrin təsdiqidir. Böyük şəxsiyyətlər – böyük eşqin daşıyıcısıdır-
lar, onları xariqələr yaratmağa sövq edən qüvvə və eşqdir. L.daVinçi, 
Marks, elə Freydin özü və minlərlə dahilər qeyri-adi eşq qüvvəsindən 
ilham alaraq xariqələr yaratmağa nail olmuşlar. Psixoanalizin insana 
energetik sistem kimi baxması onu göstərir ki, insanda nəyəsə sahib 
olmaqla, hansısa hərəkəti törətməyə meyl instinktiv xarakter daşıyır: 
enerji mövcuddursa, o, sərf edilməlidir. İnsan enerjisinin nəyəsə sahib 
olmağa və ya  nəyisə  yaratmağa  yönələn  məqsədi arzudur" 1.  
                                                 
1 Fərman İsmayılov."Klassik psixoanalizin əsasları". Azərbaycan Milli Ensiklopediyası 
NPB. Bakı, 2003, s. 95. 
153 
 
Bizim düşüncələrimizlə nə qədər yaxındır? Arzu enerji mənbəyidir. Və 
o, yeraltı maqma kimi istiyə çevrilir, işığa, oda çevrilir. Və məqam gözləyir 
ki, özünün gücünü, işığını göstərsin. Yaddaş Sahibi də həmin o qarışısıalın-
maz istəyin içərisində olduğu üçün uzun illərdən sonra yenidən o əlləri 
üşüyən balaca uşağın yanına qayıdır. Yuxunun möcüzəsi orasındadır ki, ey-
ni vaxtda Yaddaş Sahibini həm böyük, hətta atasından böyük, həm də uşaq 
kimi göstərir. Bu filmin rejissoru Yaddaş Sahibinin arzusudur. Filmin mi-
zanlarını isə o, artıq gündüzdən, hələ yatmamışdan əvvəl xəyallarında qu-
rub. Bir anlığa balaca uşaq görünür. Onun əllərini - soyuqdan cadar-cadar 
olmuş əllərini nənəsi yenə yağlayır. Və elə nənə də hər zamankı kimi nə-
nədir. Bu sanki filmin əvvəlidir. Filmin əsas, ən təzadlı, hətta ağıla sığma-
yan hissəsi bundan sonra gəlir. Eyni zamanda həm böyük, həm də uşaq olan 
Yaddaş Sahibi qapıya baxır. Kimi görəcək, indi kim gələcək: 
 
Qapıya doğru baxanda 
Həyəcandan əsdim tit-tir, 
Gördüm odur... Atam gəlir! 
O, yenə də tələsirdi 
Zəhminə bax, bircə anda 
Hər uşaq bir küncə girdi... 
 
Yaddaş Sahibinin sevincinin həddini təsəvvür etmək olmur. Bu, şeirdə 
iki sözlə ifadə olunub - "Atam gəlir". Həqiqətən də nüfuzu, hökmü, şahanə 
bir mərtəbədə olan atanın gəlişi uşaqlar arasında - evdə, ailədə pıçıltılarla 
deyilən "atam gəlir" xəbərdarlığı ilə hamıya çatdırılır. Yaddaş Sahibinin hə-
lə ki, uşaqlığını görürük. Onun həyəcandan tir-tir əsdiyini təsəvvür edirik. 
Və atasının zəhmini, hökmünü görürük. Bu hökmün, bu gücün nədən ibarət 
olduğunu Yaddaş Sahibi xatırlamalarında "zəhmliydi, hökmlüydü, güclüydü" 
sözündə qəti idi - ifadələrindən istifadə eləmədən çatdırır. Atanın gəlişi ilə 
hər uşağın bir küncə girməsi bəs edir ki, onun ailədəki yerini, nüfuzunu ay-
dın təsəvvür edək. Bax burdaca, mənzərə dəyişir, Yaddaş Sahibi özünün 
uşaqlığından çıxır, körpəliyindən ayrılır və uzun illərin həsrətliləri kimi qol-
larını açıb atasını qarşılamağa çıxan dünyanın tanıdığı adamı görürük. Onun 
boyu-buxunu, görkəmi, hətta atasından bir qədər yaşlı olmağı gözlərimizin 
önündə canlanır və bu, bizə qəribə gəlmir. H.İsaxanlı adı-sanı ilə Borçalıda - 
Azərbaycanın qərb bölgəsində, bir sözlə, Gürcüstan və Ermənistanda da 
154 
 
yaxşı tanınan, qoçaqlığı və igidliyi dillərdə dastan olan Qaçaq İsaxanın nə-
vəsidir. Atası Abdulla İsaxanlı qırx altı yaşında avtomobil qəzasında dünya-
sını dəyişib - 70-ci illərin əvvəllərində. Enerji daşıyıcısı olan genlər nəsil-
dən-nəslə ötürülməklə babaların, ataların yenidən təzahürü kimi görünür. Bu 
mənada, o, nəslin, şəcərənin ən layiqli davamçısıdır. Bəli, ata oğulun indiki 
yaşından çox cavan getmişdi. Qədim misirlilərin dediyi kimi, qərbə, sükut 
vadisinə, əbədiyyətə getmişdi. Nədənsə yuxuları da, əbədiyyəti də bəzən qa-
ranlıq aləm kimi təsvir edirlər. Amma Yaddaş Sahibi doğru olaraq qaranlıq-
da işıq görür. İşıq daşıyıcıları qaranlıqda olsa belə, ətraflarını işıqlandıra bi-
lirlər. İndi qollarını açıb atasını qarşılayan, yaşında atasından böyük olan 
Yaddaş Sahibinin düşüncələrini həyatiliyinə görə, qarşısıalınmaz bir arzu ol-
duğuna görə necə yuxu hesab etmək olar: 
 
Onun ərsə gətirdiyi, 
Boya-başa yetirdiyi, 
Yaşa dolmuş böyük oğlu 
Qollarını aça-aça 
Yaşca ondan cavan olan 
Atasını qarşılayıb, 
Ona doğru qaça-qaça... 
Yuxum gerçək olaydı kaş... 
Səhralar çiçək açaydı, 
Qaranlıq işıq saçaydı... 
 
Bəlkə də yenidən atanı görmək istəyi olmasaydı və bu hiss bir qarşısıa-
lınmaz arzu kimi Yaddaş Sahibinin mənəviyyatına hakim olmasaydı, heç 
bizi cazibəsinə çəkən yuxudan çox həyat həqiqəti təsəvvürü yaradan bu löv-
hələr də olmazdı. Və istər-istəməz biz yenə arzunun, istəyin mahiyyəti haq-
qında düşünməli oluruq:  
"Arzu çox böyük yaradıcılıq qüvvəsinin daşıyıcısıdır: o insana, onun 
hərəkət və rəftarına müəyyən məqsədyönlülük, oriyentir verir, orqaniz-
min enerjisini nəyisə əldə etməyə, nəyəsə sahib olmağa sövq edir. Ar-
zunu reallaşdırmaq işində iradə mühüm rol oynayır; məhz onun hesa-
bına subyekt öz arzularını həyata keçirmək üçün müəyyən qərarlar 
qəbul edir və onların keçirilməsi üçün müəyyən cəhdlər göstərir. Ar-
zuları iki tipə bölmək olar: bişüurdan və şüurdan gələn arzular, yaxud 
155 
 
xalis irrasional və rasional arzular. İrrasional arzular sırf instinktlərlə 
əlaqədar olur, onlar bioloji varlığımızdan gəlir; rasional arzular şüur-
dan, zəkadan gəlir, reallıqla uzlaşır. İrrasional arzular heç şeylə məh-
dudlaşmır, onların məntiqi nizam və harmoniyası, qayda, qanunu, bir 
sözlə, rasional əsası olmur"1.  
Artıq oxucunun diqqətinə çatdırdığımızaxırıncı misralara yenidən qa-
yıtmağa ehtiyac var: "Yuxum gerçək olaydı kaş..." bu nöqtələrdən sonra, hət-
ta bu nöqtələrə qədərki o dörd kəlmənin yaratdığı istək-arzu mahiyyəti o 
qədər dərinliklərdən gəlir ki, sanki söz müəllifin bağrından qopan zərrələr 
kimi duyulur. Yuxunun gerçək olmasını arzulayan və bunu sonsuzluqla ar-
zulayan Yaddaş Sahibi özünün atasızlıq dünyasında gördüyü səhraların çi-
çək açmasını arzulamış olur. Atasızlığın onun ruhunda yaratdığı qaranlıqla-
rın işığa çevrilməsini arzulayır. 
Nə yaxşı ki, yuxular var. O yuxular ki, xəyalları bir anlığa da olsa səa-
dətə çevirir, işığa çevirir və ayılandan sonra insan üçün əlavə enerji mənbə-
yinə çevrilir, güc mənbəyinə çevrilir: "Freyd yazırdı ki, demək olar ki, bütün 
insanlar, hətta ən normal adamlar belə yuxu görməyə qabildirlər. Buradan 
aydın olur ki, röya insanın təbii, antropoloji atributudur. Lakin röya həmişə 
adi həyatın möcüzəsi hesab edilmişdir. Yuxugörməyə əsla heç kim biganə 
olmur, deməli, o əbədi aktuallığa və misilsiz praktik məzmuna malik bir 
problemdir. Yuxunun gələcək və cari həyatla əlaqəsi, onun proqnostik funk-
siyası, mexanizmində zərurətlə təsadüfün, adiliklə ecazkarlığın vəhdəti, on-
dakı hadisələrin zaman-məkanla əlaqəsi (əcaib yuxular, ölülər, başqa planet-
lər, əlaqəsiz sintezlər, zahirən arzu olunmayan faktlarla üzləşmə və s.), adi 
məntiqə zidd olan şeylərin müəyyən bir məzmun şəklinə düşməsi və s. insa-
nın ona marağını artırmışdır. Yuxunun adi həyat və psixi fəaliyyət üçün bu 
qədər əhəmiyyəti sübut edir ki, insanın və ruhun dərki hökmən həmin prob-
lemin həllini tələb edir"2Yuxugörmə probleminin hələ də mübahisəli oldu-
ğunun fərqinə varmayaq. Amma fakt odur ki, Yaddaş Sahibini danışdıran 
onun gördüyü yuxudur. Bir anlığa yenidən müəlliflə Yaddaş Sahibini eyni-
ləşdirək. Demək, müəllifə həmin əsəri yazdıran, bu hissləri, həyəcanları ya-
                                                 
1 Fərman İsmayılov."Klassik psixoanalizin əsasları". Azərbaycan Milli Ensiklopediyası 
NPB. Bakı, 2003, s. 98. 
2 Yenə orada.  s.128. 
156 
 
şadan elə yuxudur. Və onun ayılandan sonrakı düşüncələri də, əslində, bir 
anlıq olan səadətin yaşantılarıdır. 
Çox qəribədir, insan yuxu görür, sevincli anlar yaşayır və eyni zamanda 
elə yuxunun özündə də, hələ ayılmamış elə bunun yuxu olduğunu da bilir. 
Demək, yuxu həm də insanın iztirablı yaşantılarıdır. Ayılandan sonra Yad-
daş Sahibinin gözündəki yaşın sevincdən, yoxsa kədərdən yarandığını de-
mək də çətindir: 
Ayıldım ki, gözümdə yaş 
Yuxular da bir an olur.... 
Saçımda dən, qəlbimdə daş... 
Könül evi viran olur 
Uçub gedir yavaş-yavaş... 
 
Yaddaş Sahibi yenidən özünə qayıdır. İndi onun uşaqlığı da yoxdur, ar-
zuladığı qeyri-adi görüş də yoxdur. Onun kədərləri, iztirabları, ağrıları sinə-
sinin üstündən asılmış daşa bənzəyir. Və o, uşaq olmaqdan başqa, heç gənc 
də deyil. İndi onun saçlarında dənlər ağarır. Özünü dərketmə, özünəqayıdış 
onun müqəddəs aləmdən ayrılmasının əsasıdır. Yaddaş Sahibi isə o mü-
qəddəs aləmdən ayrılmaq istəmir. Yavaş-yavaş uçub getməkdə olan xəyalla-
rının arxasınca baxır. İndicə qucaqladığı dünyanı təzədən itirmişdir. Elə ona 
görə də onun könül evi viranədir. Xəyal aləmi yenidən onu qanadlarına alıb: 
bəlkə, gözünü yumsun? Bəlkə, gözünü yummaqla itirilmiş dünyanı təzədən 
qaytarmaq olar: 
Gözümü təzədən yumdum... 
Yuxuma şəfəq dolaydı... 
Nakam gedən atam, əmim, 
Neçə qohumum, həmdəmim 
Dörd yanımda cəm olaydı, 
Yanımda nənəm olaydı... 
Amma bunların heç birisi mümkün olmasa da, yenidən arzuların arasın-
dadır. Həyatla çarpışmada olan, lap elə gerçəkləşməsi mümkün olmayan ar-
zuların onun yuxusuna nə qədər işıq gətirən adamların şəfəqləri dolsa da, 
istilər, hərarətlər gəlsə də, itirdiyi doğmalarını təzədən qaytara bilmir. Və 
Yaddaş Sahibi atası ilə, əmisi ilə itirdiyi qohum-əqrəbaları ilə həsrətini çək-
diyi həmdəmlərilə birgə yenə onun uşaqlıq aləminin qayğılarını çəkən, üşü-
müş əllərini qoynuna-qoltğuğuna qoyub isitməyə çalışan nənəni yaddan çı-
157 
 
xarmır: "Nənəm yanımda olaydı". Təkcə nənənin yanında olması o demək-
dir ki, bəlkə də, o itirilmiş dünyanı bütövlükdə qaytarmaq olarmış. 
Müəllif buradaca Yaddaş Sahibindən ayrılır. İndi o, tək-tənhadır. Bu 
çal-çağırlı, get-gəlli, hay-haraylı dünyanın içərisində, onun arxasınca kölgə-
sini qılınclayanların nəzərləri altında, onun çıxışlarını alqışlayan, onu xoş 
nəzərlərlə qarşılayan, onu sevən adamların arasında tənhadır. Və bu tənha-
lıqda özünün çox dəqiq məntiqi yekununa gəlir: 
 
Çaylar axmazmış tərsinə, 
Mənsə uymaq istəmədim - 
Zamanın quru dərsinə... 
 
H.İsaxanlının poeziyasında lövhələr tez-tez dəyişir. Bu, onu göstərir ki, 
o, bir alim, publisist, sərrast, məntiqi gücə malik natiq olmaqdan başqa, bü-
tün ruhu poeziyanın hakimiyyəti altında olan və bu hakimə özünü bütün var-
lığı ilə təslim edən istedadlı bir şairdir. Və heç şübhəsiz, heç vaxt H.İsaxan-
lının səmimiyyətini onun şairliyindən ayırmaq olmaz. Bəlkə də, onun şairli-
yinin və demək poeziyasının ən üstün məziyyətlərindən biri səmimiyyətdir - 
həyata, insanlara, eləcə də keçmişə və gələcəyə səmimiyyət. 
 
158 
 
 
Dedal və İkar əfsanəsi 
 
 
 
 
 
 
 
 
Hər kəsin öz zəmanəsində yaradıcılığı ilə, qəhrəmanları ilə, yaratdığı 
obrazlarla sevilməsi müxtəlif cür ola bilər. Elə sənətkar var ki, zəmanəsində 
hədsiz dərəcədə sevilə bilər, hamının dilinin əzbəri olar. Amma zaman keçər 
bəlkə, elə öz sağlığında da unudulmaq təhlükəsi qarşısında qalar. Amma zə-
manəsinin döydüyü sənətkarlar da var ki, onlar vaxt keçəndən, zaman dəyi-
şəndən sonra düşüncələrə hopa bilər. Zəmanəsinin tanımadığı sənətkarı 
özündən sonrakı nəsillərin bu cür tanıması, əzizləməsi mümkün olan haldır. 
Həm bizim ədəbiyyatımızın tarixində, həm də dünya ədəbi həyatında belə 
hallar az olmayıb. F.Kafkanın taleyini yada salaq, S.Fitsceraldın faciəli tale-
yi zəmanəsinin tanımadığı sənətkarın taleyi deyilmi? Eləcə də, konkret ola-
raq bu gün yaradıcılığını araşdırmağa çalışdığımız, obrazlarının mahiyyətinə 
vardığımız, əsərlərinin psixoloji, mənəvi köklərini axtardığımız şair H.İsa-
xanlının yaradıcılığını hamının sevdiyi və bildiyi iddiasında da deyilik. Am-
ma buna şübhəmiz yoxdur ki, onun yaradıcılığını xüsusi diqqət və zövqlə 
oxumaq istəyən hər kəs onu bir şair kimi duya bilər, ağrılarına şərik olar. Ən 
azı hədsiz səmimiyyəti qarşısında qibtə hissi ilə düşünməli olar. Axı onun 
şeirləri yerdən çıxmır və göydən gəlmir. İnsan qəlbinin dərinliklərindən sü-
zülüb gəlir, duyğu ilə, hissiyyatla süzülüb gəlir. Görünür, elə bu səbəbdən 
də onun hər bir şeiri, demək olar ki, bütün obrazlarının arxasında bir insan 
aləmini, başqasının görə bilmədiyi, bəlkə, dərinliyinə vara bilmədiyi bir 
aləmin təqdimatıdır. Artıq biz Hamletin yuxuları haqqında xeyli danışdıq. O 
yuxuları haqqında danışdıq ki, çayların tərsinə axmazlığı haqqında həqiqəti 
göstərirdi. Yuxu bir arzu olaraq, istək olaraq, könül aləminin yanğısına ca-
vab olaraq bir udumluq su kimi insanı sevindirə bilər; səhrada susuzluqdan 
əzab çəkən adam üçün bir udumluq su nədirsə, elə o qədər sevindirə bilər. 
159 
 
Bəli, yuxu həyatı qaytara bilməz. Amma əvəzində şairin insan ağrılarının 
dərinliyinə vara bilməsi üçün mənəvi körpü olar, yolgöstərən bələdçi olar. 
Onu çağıran, yaşamağa, yaratmağa səsləyən ecazkar bir səs olar. Elə burada-
ca yenidən Freydin mülahizələrinə qayıtmaq yerinə düşərdi:  
"Yuxugörmə - müstəsna dərəcədə mürəkkəb, sirli, möcüzəli bir psixi 
fenomendir. Əsrlərlə bu fenomenin üzərindən "mayya pərdəsini" gö-
türmək mümkün olmamışdır. Əslində, bu problem ruh haqqında elm-
lərin "Qordi düyünü" hesab edilir. Belə bir problemi bir cümlə ilə 
ifadə etmək oxucu üçün yeni bir müəmma yaratmağa bənzər bir şey 
olardı. Bu gün ona verilən ən qısa və elmi məzmunlu tərif Freydin bu 
mülahizəsi ola bilər ki, "yuxugörmə - həyata keçməyən arzuların 
ifadəsidir"1.  
Müəllif göstərilən nümunədə yuxunun sirlərinin açımını "Qordi 
düyünü" ilə müqayisə edir. Konkret olaraq nəticəni həyata keçməyən 
arzuların ifadəsi hesab eləsək və bu nəticədən gələn yanaşma ilə şairin 
yuxularına münasibət bildirməli olsaq, onda bu yuxuları iki qismə ayır-
malıyıq. Birincisi, həqiqətən həyata keçməyən arzuların ifadəsi; ikincisi, hə-
yatın iç üzünü göstərən və müəllifin arzularının əksinə olan yuxular. "Ziya-
rət" kitabında bu iki qisim yuxuların hər birinə ən tutarlı nümunələr var. 
Çayların tərsinə axmazlığını, həyata keçməyən arzuların şirinliyini göstərən 
yuxular haqqında danışmışıq. İndi bir növ həyatın iç üzünü göstərən yuxu-
ların mahiyyətinə varaq: bu mahiyyətin ən bariz ifadəsi kitabda müstəqil şeir 
şəklində verilmiş "yuxu" poetik nümunəsidir. Ümumiyyətlə, Hamletin Yu-
xu obrazı mülayimdir, həyat həqiqətlərinə sadiqdir, insanlara düz yol gös-
tərəndir və yaxud kəskinlik gətirəndir, səbir, dözüm aşılayandır: 
 
Nə qədər ki ömür sürdüm, 
Yuxumda hey yuxu gördüm... 
Fələk gördüm, mələk gördüm, 
Çayda bir div, əlində bir ələk gördüm. 
Çaydan o yana bir cırtdan, 
Gözlərində kələk gördüm. 
Yuxuda kimlər yoxdu ki? 
                                                 
1 Fərman İsmayılov."Klassik psixoanalizin əsasları". Azərbaycan Milli Ensiklopediyası 
NPB. Bakı, 2003, s.129. 
160 
 
Bəzən oldu, gözlərim elə qorxdu ki, 
Hər yan düşmən, 
özümü tamam tək gördüm... 
 
Bu yuxudakı mənzərə bizi düşündürməlidir. Çünki burada xeyir və şə-
rin qarşılaşması, bu qarşılaşmada qüvvələrin qeyri-bərabərliyi açıq-aşkar du-
yulur. "Cırtdan" xalq nağılı həmişə xalq müdrikliyinin, ağlın zordan daha 
üstün olduğu haqqında xalq qənaətinin ifadəsi kimi təqdim olunub. Yəni, 
divlə Cırtdan qarşılaşmasında zor yox, ağıl qalib gəlir. Ağılın və zorun qar-
şılaşması ilə bağlı xalq düşüncəsində çox maraqlı rəvayətlər, əfsanələr, de-
yimlər yaranıb. Gücünə güvənənin biri bir yığnağa gəlir. Bir cansızı, çəlim-
sizi, boysuzu, yəni fiziki gücsüzü pərt eləmək üçün atını bir tərəfə bağlayıb 
arpa dolu kisəni atın qabağına gətirməyi əmr edir. Əmrə tabe olmalı cansız-
çəlimsiz adam (başqa sözlə, Cırtdan) arpa dolu kisəni gətirə bilməyəcəyini 
görüb atı kisənin yanına aparır. Beləcə, burada ağılla fiziki gücün qarşılaş-
masında ağlın üstünlüyü görünür. Hamletin "Yuxu"sunda da div və Cırtdan 
qarşılaşmasında oxşar mənzərə yada düşür, ancaq bir qədər fərqli şəkildə. 
Yalnız gücünə arxalanan div əlində ələk tutub ağlını işlətmək iqtidarında de-
yil. Və su içmək arzusunda olsa da, xəlbirlə, ələklə su içə bilməz. Çaydan o 
yana isə onu xəlbirlə suya göndərən Cırtdanın özünün qələbəsindən məm-
nunluğu görünür. Sanki gözlərinin işıltısı da bərq vurur. Ancaq müəllif bu-
rada sanki poetik emosiyanın gücü ilə Cırtdanın da divə qalib gəlmək 
"elmini" təqdir etmir. Çünki Cırtdan da divə kələklə qalib gəlib. 
Müasir siyasət aləmi yada düşür. Vaxtilə qüdrətli Misir ordusunu kələk-
lə darmadağın edən İsrailin gücü yada düşür. Camal Əbdül Nasir kimi qüd-
rətli bir dövlət başçısı və nəhəng bir dövlətin özü bütün hərbi potensialı ilə 
bahəm İsrailin siyasi fırıldaqlarının və nəticədə qəfləti zərbələrinin qurbanı 
oldu. Bu, dünyanın iç üzüdür. Bəzən görünən, bəzən görünməyən tərəfləri-
dir. Və bu yuxuda elə bugünkü dünyanın mənzərəsi də pis görünmür. Və elə 
bu səbəbdən də müəllif "Yuxuda kimlər yoxdu ki?!", - deyir. Bəsirət gözü 
açıq olanlar (yuxuda olsa belə) dünyanın bu fəlakətli mənzərəsini ağılla gü-
cün qarşılaşmasını yox, ağlın siyasətə, əslinə qalsa, sağlam siyasətə yox, 
hiylə və kələk siyasətinə xidmət etməsini müəllif qətiyyən təqdir etmir. Bu 
mənzərəni görə bildiyi üçün, bu mənzərənin təhlükəli tərəflərini, ölüm və 
qırğınlar gətirən tərəflərini (əlbəttə, eyni zamanda, fəlakət gətirə biləcək tə-
161 
 
rəflərini) gördüyü üçün etiraf eləməli olur, "Gözlərim elə qorxdu ki" hətta yu-
xuda olduğumu unudub bu aləmdən başımı götürüb qaçmaq istədim – demək 
istəyir. Çünki həmin aləmdə hər tərəf düşməndir. Sağlam, səmimi danışan xe-
yir tərəf tək-tənhadır. Bu təkliyi, tənhalığı xarakterizə edən, onun mahiyyətini 
özündə cəmləşdirən əsərin qəhrəmanı - əsas obraz deyəsən, elə şairin özüdür. 
Biz bu yuxunu xəbərdarlıq kimi də qəbul edə bilərik - bəşərə xəbərdarlıq, 
Tanrının şair vasitəsilə ruhlara, düşüncələrə, hissiyyatlara təsir edə bilmək 
gücündə olan poetik vəhylərlə xəbərdarlığı kimi də qəbul edə bilərik: 
 
Bilmək olurmu yuxunu?!.. 
Gördüyümün 
Dumanda gördüm çoxunu... 
 
Müəllif yuxunun sərhədsizliyini, onun istiqamətinin dəqiqləşdirilə bil-
məməsini, proqnozsuzluğunu diqqətə çəkməklə sanki yuxuya müdaxilə et-
məyin mümkünsüzlüyünü, nəticədə nəzəri fikirlərin doğruluğunu təsdiqlə-
yir. Heç yuxu görənin özünə də aydın deyil ki, nəyi haracan yuxuda görüb. 
Axı gördüklərinin çoxu alaqaranlıqdadır, dumana bürünüb. Bəzən yuxuda 
tanıdığı, tanımadığı adamlar, obrazlar, tərəflər, qüvvələr kölgələr kimi nəzə-
rə çarpır: 
Həm yuxu, həm gecəyarı... 
Gah oyan, gah yuxuya get... 
Tanrım, əfv et 
Yuxusunu qarışdıran günahkarı. 
 
İnsan, əlbəttə ki, dəfələrlə deyilmişləri bir də təkrar edək, yuxusuz yaşa-
ya bilməz. Yuxu sanki həyatın özünü təmin edən əsas vasitələr kimi insanın 
taleyində özünü qoruyub saxlayır. Amma yuxu görmədən də insan yaşaya 
bilər. Əlbəttə, bu müstəsna haldır və bəlkə də heç mümkün deyil. Yəni insan -  
düşünən, hətta ruhu ən sağlam insan belə yuxu görə bilər, yuxugörmədən 
qaça bilməz. 
Amma yuxuda ağın qaraya, yaxşının pisə qarışması, demək olar ki, yax-
şı əlamət hesab olunmur. Hətta belə yuxu görənlər qarışıq yuxugörmədən 
keçən adamlar "yuxumu qarışdırmışam" - deyərlər. Və bunu da müəyyən 
günahın, səhvin nəticəsi hesab edə bilərlər. Şair də, ədəbi obrazın əvəzində 
özünü yuxusunu qarışdıran günahkar hesab edir. Bunun bir mahiyyəti də 
162 
 
şairin dünyanın taleyində özünü vacib missiya daşıyıcısı hesab etməsidir. 
Dünyanın başına gələn fəlakətlərdə şərin tüğyan eləməsində özünü günahkar 
bilməsidir. Əlbəttə, şərin gücü o zaman fəlakətə çevrilir ki, xeyir öz missiya-
sını yerinə yetirmir. Və yaxud da özünə aid olan missiyanın yerinə yetiril-
məsində gecikir. Dünya isə öz qarışıqlığında xeyirin passivliyindən, fəaliy-
yətsizliyindən istifadə edərək, başqa sözlə "biganələrin sui-qəsdindən" isti-
fadə edərək tüğyan edir. Bu aləmdə nələr var? Ən dəqiq, ən aydın mənzərə 
"Yuxu"dadır: 
Yuxuda hər cür məxluq var 
Yuxular çox zəngin olar - 
Qoşadırnaq geyinənlər, 
Buynuzuyla öyünənlər. 
Atan, tutan, vuran, qıran... 
Barmağıyla ortalığı qarışdıran... 
 
"Hər cür məxluq" deyəndə fikir kifayət qədər aydın olur. Amma müəllif 
bu aydınlıqla barışmır. İronik bir münasibət bildirir: "Yuxular çox zəngin 
olar" bu zənginliyin tərsinə anlamı, istehza anlamı göz qabağındadır, tez başa 
düşüləndir. Burada buynuzuyla öyünənlər, qoşadırnaq geyinənlər (?) azmış 
kimi, atanlar var, tutanlar var, vuranlar var, qıranlar var... ən başlıcası, mə-
lək donunda ortalığı barmağı ilə qarışdıranlar var. 
...Bir qoca yer şumlayırmış. Birdən öküz xışı çəkmir, boyunduruğun al-
tında mözələk vurur. Quyruğunu belinə döyür, buynuzuyla yanındakı öküzü 
helləmək istəyir. Qoca əkinçi, "lənət sənə kor şeytan" - deyir... Gözə görün-
məyən bir tərəfdə guya ki, şeytan öz balasını yemləyirmiş. Balası anasından 
soruşur ki, ay şeytan ana, axı sən burada məni yemləyirsən. Sənin nə güna-
hın var ki, o kişi səni lənətlədi. Ana şeytan da balasına cavab verir ki, mən 
burada səni yemlədiyimə baxma, barmağım öküzün quyruğunun altındadır. 
Bu, xalq təfəkküründən gəlmə düşüncənin məntiqi H.İsaxanlının "Barmağı 
ilə ortalığı qarışdıran" misrasındakı məntiqi tamamlayır. Bəs nə vaxt ortalı-
ğı barmağı ilə qarışdıranların işi yaxşı gedir? O vaxt ki, maarif olmur, o vaxt 
ki, insan sağlam düşüncədən məhrum olur, o vaxt ki, doğru ilə yalanın, hə-
qiqətlə saxtanın meyarı itir. Bax o zaman xurafatın, xurafatdan faydalanan-
ların hökmlərində tanrısızlığa (ədalətsizliyə) güvənənlərin cəlladları iş ba-
şında olur. Ətrafda cinlər oynayır: 
163 
 
Arasında xurafat, cəllad, cin olar. 
Qorxuram, yuxudan duram... 
Qorxuram ki 
Qorxulu yuxum çin olar... 
 
H.İsaxanlı "Ziyarət" poemasında ayrı-ayrı məqamlarda və elə "Çaylar 
tərsinə axmazmış" hissəsində də yuxudan ayrılmağa (oyanmağa yox) qor-
xur. Burada da yuxudan ayrılmanın xofu duyulur. Amma mahiyyət fərqi 
var: bu qorxulu yuxuların dırnaqarası avandına düşməyindən qorxur, yəni 
çin olmağından. Əslinə qalsa, müəllif kifayət qədər dünyanın mənzərəsini 
"Yuxu" şerində və özü də çin olan mənzərəsini verə bilib. 
* * * 
H.İsaxanlı təbiət etibarilə narahat söz adamıdır. Söz onun ruhunu əsir 
edib, dilini bağlamayıb. Əslində, onun bütün varlığını əsir edərək, özünə tabe 
edərək sözlə, yəni özü ilə ülfətə yönəldib. Əslində, söz onun keşiyində ona 
görə dayanıb ki, onun ruhunu yad təsirlərdən qorusun və o, bir an da olsun 
sözdən ayrılmasın. Sözün aşiqi olaraq o, bütün varlığı ilə, cismində, canında 
söz ağrısı daşıyaraq sözün istədiyini, sözdən aldığını sözə qaytarmağa çalı-
şır. Bütün bunlar enerjiyə çevrilərək onun mənəvi aləmində təlatümlər yara-
dır. Bütün narahatlıqlar, nigarançılıqlar öz mənbəyini bu enerji qaynağından 
götürür. Demək, şairin dünyanın taleyindən narahatlığı, nigarançılığı, eyni 
zamanda insanın taleyindən narahatlıq, nigaranlıqdır. Və demək, həm də 
sözdən nigaranlıqdır. İnsan olmasa, söz də olmaz. Dünya olmasa, insan da 
olmaz. Bu zəncirvari müstəvidə şair özünü işıq verən, işıq gətirən kimi gö-
rür. Yuxularda da, əslində, bu mahiyyət hakimdir. Çayların tərsinə axmazlı-
ğı haqqında danışan yuxuda daha çox insanın ruhunun, mənəvi aləminin 
məsuliyyəti duyulur. İnsanın ruhunu qoruya biləcək duyğuların müqəddəs-
liyi tərənnüm olunur. Və şübhəsiz, bu, az əhəmiyyət kəsb eləmir. İkinci yu-
xuda isə (mən bunu əsas yuxu hesab edərdim) dünyanın taleyindən nigaran-
lıq, dünyanın taleyini qorumaq hissi daha güclüdür. Ümumiyyətlə, H.İsa-
xanlı dünyanın taleyini özünün taleyindən ayırmır. Elə ona görə də ayrı-ayrı 
kitablarında dəfələrlə dünya ilə ünsiyyətə girməyə çalışır. Bəzən onu zərif, 
nəvazişə ehtiyacı olan bir gözəl kimi vəsf edir, onun könlünü almağa çalışır: 
 
164 
 
Məhəbbətə sığınaraq dünyamıza göz açmışıq, 
Torpaq üstə ayaq açıb asimana can atmışıq. 
Duyub, görub-götürmüşük, kövrək hisslərə çatmışıq, 
Cilvələnib arzu, əməl, rəngarəng sərgidi dünya. 
 
Arzuların cilvələnməsi, əməlin gözəllik donunda görünməsi, dünyanın 
rəngbərəng sərgiyə bənzəməsi - bütün bunlar insan gözəlliyinin cizgiləridir. 
Ali insana, ürəklərə, könüllərə xoş ovqat gətirən, insanı daxildən isidən, ona 
hərarət bəxş edən gözəlin obrazını görürük bu misralarda. Bəli, o, dünyanı 
belə görür. Və eyni zamanda, həm də dünyanı bir Tanrı ahəngi kimi, həyatı, 
yaşarılığı təmin edən bir harmoniya kimi də görə bilir. Beş bənddən ibarət 
olan "Dünya" şeiri dünyaya, həyata bu günə qədər yazılmış dünya şeirlə-
rindən fərqli ancaq müəllifin öz hisslərini göstərən bir baxışdır, münasibətdir: 
 
Zərif şamdır, hər yaranan yanır, yanır, yoxa çıxır, 
Kim yandırır, kim söndürür, bu gərdişə kimlər baxır? 
Göylər sonsuz, vaxt hüdudsuz, bilinməyir əvvəl-axır, 
Ənginlikdən ağıl çaşır, Tanrı ahəngidi dünya. 
 
"Dünya" şeirinin digər bəndlərində də ümumi məntiqə tabeçilik qalsa 
da, dünyanın indiki mənzərəsinin təsviri də görünür. "Tarix mürgü içindədi, 
Yaddaşında yatır nələr?" deməklə, dünyanın savaş mənzərəsinin yalnız bu 
günlə bağlı olmadığını, dünyanın elə savaşlardan keçib gəldiyini təsdiqləyir. 
Bu savaşların bir tərəfində yırtıcılar, bir tərəfində müəllifin dediyi kimi - 
"quzu mələr". 
Bütün bunlara baxmayaraq, müəllifin bu duyğulanmalarından yan keç-
mək olmur: 
 
Ümid xəfif olsa belə, könüllərə şəfəq saçar, 
Xoş əməllər bar gətirər, xoş niyyətlər çiçək açar. 
İnsanlara qanad verən sevgi adlı möcüzə var, 
Nəhayətsiz eşq, ehtiras, duyğu çələngidi dünya. 
 
Göründüyü kimi, yenidən insana qayıdış, dünyanın özünü insanın özü 
kimi görmək, insan eşqinin, sevgisinin, ehtiraslarının, istək və arzularının bü-
töv bir harmoniya şəklində cəmləşdiyi bir obraz - dünya obrazı. İnsansız dün-
165 
 
ya varmı? İnsan olmayan digər planetləri dünya adlandırmırıq. Bu mənada, 
Hamletin dünyanın taleyindən nigarançılığı onun başqa şeirlərində də, o cüm-
lədən "durmadan" adlandırdığı yeddi misralıq bir lövhəsində də özünü 
diktə edir: 
İşıqlar qaranlığa, 
Qaranlıqlar işığa 
Dönür, dönür durmadan. 
Dünya dinclik bilməyir, 
Yanır, sönür durmadan. 
İşıqlarda, kölgədə 
Keçir ömür durmadan. 
 
Əslində, insanın həyatı işıqlar və kölgələr arasında keçir. Bu işıqların və 
kölgələrin (qaranlıqların) arasında dünya dinclik tapmır. Bax şairi narahat 
edən, onu nigaran bir həyat yaşamağa vadar edən də budur. O, dünyaya 
dinclik istəyir. 
* * * 
Dünyanın mənzərəsi isə savaşlar meydanıdır. Kimin haqlı, kimin haqsız 
olduğu bilinməyən bir meydan. Hələ də dünyanın elə yerləri var ki, insanlar 
bir tikə çörək üçün dəridən-qabıqdan çıxırlar (və bu yerlər bizdən heç də 
uzaqda deyil) Aclıqdan əziyyət çəkənlər, epidemiyaların əjdaha ağzında tə-
ləf olanlar əslində, dünyanı iddia ərazilərinə bölmək istəyənlərin qurbanıdır. 
Silahlara çəkilən xərclər təbabətə, insanın rifahının yaxşılaşmasına sərf 
olunsaydı... Bəs şair nə istəyir? Şairi qarışıq yuxular görməyə vadar edən 
hansı düşüncələrdir? Şair dünyanı fəlakətlərin cəngindən xilas etmək istəyir. 
Sanki dünya fəlakət girdabındadır. Burada dünyanın insan anlamını, insan-
lığı, insanın yaratdığı dəyərlər anlamını başa düşmək o qədər də çətin deyil. 
Söhbət insanlığı bir məkandan başqa bir məkana, bir planetdən başqa bir 
planetə köçürməkdən getmir, söhbət insanlığın xilasından gedir. Şair özü də 
insanlarla bahəm, bir çıxılmazlıqdadır. O, gördüyü yuxular vasitəsilə bu 
çıxılmazlığın yoluna gəlib çatır. Labirintlərdən, çıxılmazlıq dairəsindən xi-
las olmağın yeganə yolu insanların şairin təlqin elədiyi hisslərə tabe olma-
sında, şairin mənəvi aləminə güvənməsindədir. Qədim yunan mifologiyasın-
da Dedal və İkar əfsanəsi var. Dedal zülmkar hökmdarın əsirliyindən yaxa 
166 
 
qurtarmaq üçün özünə və oğlu İkara mumun və lələklərin köməyi ilə qanad 
toxuyur. Su və quru yol hökmdarın əlindədir, səma yolu açıqdır. Dedalın 
hazırladığı qanadlarla özü və oğlu səmaya qalxır. Dedal oğluna tapşırır ki, 
yuxarı qalxmasın, günəş mumu əridər. Çox da aşağı enməsin, dənizə düşər. 
Dedal əslində, öz taleyi üçün yox, İkarın taleyi üçün narahatdır. Yuxarıda 
mumu əritməyə qadir olan günəş, aşağıda dibsiz dəniz vardır. İkarın xilası 
xilasedicinin - atanın - Dedalın sözünü eşitməsindədir, onun göstərdiyi yolu 
qəbul etməsindədir. Ata-oğul səmada uçmaqdadırlar. Onlar tezliklə öz azad-
lıqlarına qovuşacaqlar. Birdən hökmən İkar səmanın daha dərinliklərinə, 
hündürlüyə uçmaq istəyir. Qanad çalır və üzü günəşə tərəf səmt götürür. 
İkarın qanadlarını günəşin istisi əridir və o, dənizə düşür. Dedalın İkar 
çağırışları cavabsız qalır... Beləcə, əsl həqiqət tərəflərin anlaşma sərhədlərini 
keçməsi ilə sonuclanır. Böyük fəlakət - Dedalın İkarı xilas etmək arzusu da 
cavabsız qalır. Sanki şair əsatirin əsas xilasedicisi - Dedal, insanlar isə İkar 
obrazında görünür. Şair insanlığı yandırıb məhv edəcək hərarətdən, onu 
boğa biləcək dibsizlikdən, dərinlikdən qoruyur. Şair bütün varlığı ilə, mənə-
vi aləmi ilə insanları xilas edəcək fədakarlıq yolundadır. Əslində, bu nəticə 
H.İsaxanlının poeziyasının estetik qayəsidir, fəlsəfi mahiyyətidir. İnsanlığı 
xilas etmək, insanlıq uğrunda çarpışmaq, sözü insanın ruhuna bəşəri məhv 
edəcək epidemiyalardan qoruyan həblər kimi yeritmək. Sağlam mənəvi 
aləmdən gələn poeziyanın istəyi budur. 
...H.İsaxanlının "Yuxu"larında Dedal və İkar əfsanəsinin ruhu danışır. 
 
167 
 
 
Sevdalarin ən gözəli 
 
 
 
 
 
 
 
 
H.İsaxanlının poeziyasını tədqiq edənlər, yalnız onun kitablarının dili 
ilə danışanlar onun poetik lövhələrinin şeriyyət dolu hekayətlərinin alt qatın-
da yatan sirləri asanlıqla aça bilməzlər. Birinci növbədə hər hansı bir tədqi-
qatçı gərək müəllifin həyatını heç olmasa, müəyyən səviyyədə öyrənə bilsin. 
Çünki poetik kəşflərin orijinal yozumu bir çox hallarda müəllifin həyatı ilə 
bağlı olur. Ən azı ona görə ki, həyatın müəyyən mərhələlərində müəllifin ya-
şadığı hisslər obrazın dünyasına köçür. Və yaxud müəllif ən həyati detalları 
obrazın təbiətinə o vaxt köçürə bilir ki, onu dəqiq müşahidə edə bilib. Və tək-
cə müşahidə etməyib, həm də özünün mənəvi aləmindən keçirib. Əgər həmin 
həyati detalda ağrı varsa, müəllif onu özünün mənəvi aləmində yaşamış olur-
sa, demək, o zaman əsərdə həmin ağrı istər-istəməz duyulacaq. Yox, əgər 
müəllif hər hansı bir hadisəni yalnız həyatına ən azı şəcərəsinə daxil olma-
dan çöldən-çölə eşidibsə, onu əsərinə gətirə bilər. Və zənnimizcə, bu zaman 
səmimiyyət çatmayacaq. Bəs onda müəllifin uğurunun başlıca səbəbini, eyni 
zamanda, uğursuzluğunun əsas kökünü harada axtarmaq lazımdır? 
Yenə çıxış nöqtəsi müəllifin özüdür. Əgər təxəyyül sahibi, qələm sahibi 
yazacağı mövzuya ürəkdən bağlanıbsa, həmin mövzudan gözəgörünməz 
min tellərlə asılıdırsa, onda həmin mövzu müəllifin taleyinin yozumuna çev-
riləcək. Əslində, müəllifin həyatını da həmin mövzunun özündə, həmin möv-
zu daxilində təzahür edən hadisənin özündə görə biləcəyik. Bəri başdan sual 
vermək olar: oxucuya H.İsaxanlının şeirləri necə təsir edir? Əgər bir şair 
olaraq, müəllif olaraq o, özü yaratdığı lövhələrdə istər təbiətlə bağlı, istərsə 
cəmiyyətlə bağlı ümumi düşüncələrində, istərsə də müəyyən fərdlərin, konk-
ret adamların və hadisələrin fonunda özü həyəcanlanıbsa, həmin hadisələrin, 
obrazların xarakterik cizgilərini yazarkən, yaradarkən müəyyən tərəddüdlər 
168 
 
qarşısında, müəyyən sıxıntılar içərisində olubsa, demək, oxucunu da kifayət 
qədər həmin sıxıntılara, həmin tərəddüdlərə, həmin düşüncələrə məruz qoya 
biləcək. Oxucunu da narahat edə biləcək. Əlbəttə, söhbət insana daxili-mə-
nəvi təkamül bəxş edən, ona əlavə enerji verən, onu düşüncə hərəkətinə 
məcbur edən narahatlıqdan söhbət gedir. 
H.İsaxanlı demək olar ki, bütün poeziyasında düşüncə şairidir. Onun 
hissləri nə qədər orijinal, təzə-tər və səmimi olsa da, bir o qədər də fikirlə 
yüklənmiş olur. Biz ənənəvi poeziyada demək olar ki, tərənnümü hiss və hə-
yəcanın ifadəsi kimi qəbul eləmişik. Xüsusilə, bu yönümdə S.Vurğunun sə-
mimi tərənnümləri əvəzolunmazdır. Şübhəsiz ki, S.Vurğunun ürəkdən gələn 
səmimi tərənnümləri əbədi örnək olacaq. S.Vurğunun bütün yaradıcılığı Al-
lahla təmas kimi, Allahla danışıq kimi təzahür eləyir. Amma, əlbəttə, bu tale 
hamıya qismət ola bilməz. 
Ancaq ümumdünya ədəbi prosesi göstərdi ki, cəmiyyətin ağrılarını müəy-
yən olunmuş poetik gücdə göstərmək üçün tərənnüm həmişə və axıradək eti-
barlı yol deyil. Ona görə də ya gərək ilham, pafos, emosiya və poetik ehtiras 
S.Vurğunun özünəməxsus enerjisinə bərabər olsun, ya da elə ayaqları yerin 
üstündə olub, sadə səmimi ünsiyyətlə oxucu ilə üzbəüz danışa biləsən. Bu 
zaman yeganə vasitə olaraq səmimiyyət kara gələ bilər. H.İsaxanlı istər "Zi-
yarət" poemasında, istərsə də həmin ad altında oxuculara təqdim olunan ki-
tabda verilmiş sevgi şeirlərində real həyatın, bu günün insanının sevgisinin 
dəqiq ünvanını və motivlərini göstərə bilir. Onun aşiqi, sevdalısı göydən Ay 
gətirən adam deyil, amma sevdiyinə "nə istəyirsən, sənin üçün eləyim" hök-
münü verməyə gücü çatır. Onun mənəvi gücü inamındadır. Çünki sevgisin-
də inamlıdır. Bu sevginin mənəvi mühitini vermək üçün H.İsaxanlı sələfləri 
kimi, Azərbaycanın bir çox klassik sənətkarları kimi sevginin obyekti və 
subyekti olaraq ilahi obraz yaratmaq istəmir. Təşbehlərini, bənzətmələrini 
yerdən-göydən gətirmir. Onun təqdim elədiyi, bizə tanıtdığı adamlar özünə 
nə qədər doğmadırsa, bizim özümüzə də elə bir o qədər doğmadır. Həmin 
adamları biz də tanıyırıq. Ümumiyyətlə, H.İsaxanlının yaradıcılığında onun 
əsas cəhəti olaraq  
"hər bir insanda iki cəhəti seçmək lazımdır - ümumi, bəşəri və xüsusi 
fərdi cəhəti. Hər bir insan hər şeydən əvvəl"1 
                                                 
1  V.Q.Belinski. "Rus ədəbiyyatı klassikləri haqqında". Bakı , 1954. 
169 
 
bəşərdir, insandır. Bundan sonra Hamletdir, İsaxandır, Yaddaş Sahibi-
dir, qoca kəndlidir, soyuqdan əli üşüyən uşaqdır (Belinski bu adların əvə-
zinə İvan, Sidod adlarını işlədir). Yəni bizim tanıdığımız Yaddaş Sahibi bi-
rinci növbədə bizə yaxın olan, doğma olan adamdır və bundan sonra dünya-
nın sakinidir. Onun ağrısını, acısını, yaxşısını, pisini, yurda, torpağa nə də-
rəcədə bağlı olub-olmadığını biz birinci dəfədə görürük. Bizim özümüz də 
daxil olmaqla, elə müəllifin özü də bizimlə bahəm Yaddaş Sahibi ilə bir yer-
də bundan sonra dünyanın övladıdır. 
H.İsaxanlı fəlsəfəçilik eləmədən, qətiyyən müdriklik iddiasında olma-
dan özünün daxili-mənəvi ahəngi ilə poeziyada hərəkətdədir. Onun bu daxi-
li-mənəvi ahəngi ruhunun harmoniyasını olduğu kimi təqdim edə bilir. Biz 
bir sənətkar kimi onu poeziyasının müdrikliyində, müdrikliyini isə poeziya-
sında görə bilirik. Bəlkə də, Azərbaycan ədəbiyyatı tarixində sevgi hisslərini 
özünəməxsus orijinallıqla "Leyli və Məcnun"un, "Vərqa və Gulşa"nın... XX 
əsr üçün ən nadir bir variantını yaradıb. 
Dastan elə dastandır. O, lap bir səhifə də ola bilər, min səhifə də. "bir 
diri ceyran balasi" sevgi haqqında, sevgidə səmimiyyət haqqında, ruhi-mə-
nəvi bağlanış haqqında ən dəyərli bir hekayət... H.İsaxanlının təfsirində 
sevgi haqqında hekayətin tam yeni bir məcrası... 
Belinski Puşkinin istedadından danışanda onun həyatın müxtəlif sahələ-
rindən, hətta bir-birinə zidd olan sahələrindən asanlıqla bəhs etməsini qeyd 
edir. Hətta eyni mövzu daxilində bir-birinə zidd sahələrə asanlıqla keçidini 
Puşkinin istedad nişanəsi kimi xatırlayır. Həqiqətən eyni mövzu daxilində 
hadisələrin dəyişməsi zamanı şairin iztirab çəkməsi, çətinliklər qarşısında 
qalması təbii bir hal kimi qəbul edilməlidir. Amma bütün bu iztirablara, çə-
tinliklərə baxmayaraq, şair yaradıcılığında həyatın müxtəlif tərəflərinə, hətta 
bir-birinə zidd tərəflərinə asanlıqla körpü ata bilirsə, uçurumları, istedadının 
gücünə adlaya bilirsə, demək, o, həyatı bütün əlvanlığı ilə görə bilir və bu 
əlvanlığı həm də o, özünün mənəvi mühitində ehtiva edə bilir. İnsafən, 
H.İsaxanlının "Ziyarət" poemasında həyatın ən müxtəlif tərəfləri, hətta bir-
birinə zidd tərəfləri demək olar ki, süniliyə yol vermədən, təbii şəkildə öz 
rənglərində göstərilə bilib. Məsələn, biz qışla yazın arasında üşüyən uşağın 
hisslərini nə qədər duyuruqsa, "Könül səsi"ni dinləyərkən qoca bir qarının, 
yaşlı bir kişinin həyatın bu günü ilə bağlı danışaraq "Yaşadığım mənə yetər" 
deməsi zamanı yaşadığı hissləri qarışdırmırıq. Göründüyü kimi, mövzu, ob-
170 
 
razlar, məkan, hətta zaman çox vaxt dəyişilir, sürətlə dəyişilir. Yaddaş Sahi-
bini Malayziyada da görə bilirik, ot-alaf basmış cığırlarda da, yurdun xara-
balıqları önündə dayanıb düşüncələrə daldığı zamanda da, dostlar arasında, 
yaxud düşmənlərin Qarabağ talanlarındakı qəddarlıqlarını nifrətlə yada sa-
landa da. Bütün bunlar dəyişən mənzərələrdir. Və heç də asan deyil ki, hər 
mənzərənin öz rəngini tapıb onu olduğu kimi göz önündə canlandıra biləsən. 
Professor Şamil Vəliyevin dediyi kimi:  
"Poeziya tarixi min illərdir ki, şeirin mayasında hiss və duyğunun ol-
duğunu təsdiqləyir və bu duyğular dənizində dərdi çiçəkləyənlərin şair 
olduğunu nişan verir. Odur ki, "duymaq üçün yaranan" şairin poetik 
kredosu dünyaya sevgi, məhəbbət, qayğı bəxş edir, insanın özü və 
mühiti haqqında düşüncəsinə əsas olur" 1.   
Burda həm şerin, poeziyanın, həm də onun yaradıcısı olan şairin mis-
siyası görünür. Şairin ən ümdə vəzifəsi hissləri və duyğuları ilə yoğrulmuş 
olan misralarını pıçıldayarkən, yaxud da, pafosa, emosiyaya uyğun olaraq 
qəlbinin alovuna bükərək vulkan kimi püskürəndə insanları düşündürə 
bilsin, yaxud səfərbər edə bilsin. Hər hansı bir şəkildə olursa-olsun, poetik 
lövhə insanın yaddaşında iz buraxmırsa, demək onun özünün yaradılışının 
özündə bir sünilik var. H.İsaxanlının həm zaman baxımından, həm də mə-
kan baxımından geniş imkanlara malik, əhatə dairəsinə malik "Ziyarət" 
əsərində sevginin, məhəbbətin çox məhrəm, örtülü və həm də gizlədilməsi 
mümkün olmayan tərəflərini də görürük. Artıq qeyd etdiyimiz kimi, könül 
aləmləri bir-birinə qovuşmaqda olan, yaxud istəkləri, hissləri bir-birinə tərəf 
gəlməkdə olan tərəflər arasında istəyin özünəməxsus dəyəri var. Xalq bunu 
canlı dildə "İstəyin nədir? Bir diri ceyran balası" söz abidəsi ilə əbədiləşdi-
rib. İstər-istəməz bu düşüncənin alt qatındakı sevgi mahiyyəti, ərkyanalıq, 
ərköyünlük, hiss və duyğu, nazlanma könül xoşluğu üçün mühitə təmiz və 
saf havanın gətirilməsi istəyi... bütün bunlar həmin fikrin alt qatında daya-
nır. İlk baxışdan həmin fikirləri, həmin sözün ifadə elədiyi mahiyyətin altın-
dakı görünməz duyğuları poeziyaya gətirmək çətindir. Bəlkə də, ilk baxış-
dan yox, elə ümumiyyətlə, çətindir. İnsan hisslərinin qapalı aləmin açıqlan-
ması üçün insanın dünyaya, aləmə doğmalığını təmin etmək üçün mühitin 
səmimiyyəti, tərəflərin bir-birinə açıq və səmimi etirafları əslində, bütün 
                                                 
1 Kələntər Kələntərli. "Seçilmiş əsərlər" Şamil Vəliyevin "Ön söz"ündən. Bakı,2010, s.6. 
171 
 
problemləri həll edir. Bu məsələlərin poetik təfəkkürdə də səmimi qavranıl-
ması və misralar şəklində səmimi etirafları əslində, poetik əks-sədanın da 
çətinliyini aradan qaldırır. "bir diri ceyran balasi" hekayəti sevgi haqqında 
bəlkə də, çox şirin bir nağıldır. Çünki müəllif bu sevgi hekayətini dastanlaş-
dırmaq, ona hansısa daha təhlükəli, ciddi narahatlıq və ziddiyyət dolu səh-
nələr əlavə eləmir. Baş verən hadisəni nənənin dilindən - o nənənin ki, 
həmin o "Bir diri ceyran balası" hekayətindəki əhvalat onun özünün başına 
gəlib, - danışır. Hekayətdə onun adı da verilir - Zeynəb ana. Amma bütün 
nəsil, tayfa onu "böyük ciji" deyə çağırarmış. Müəllif də hekayətin əvvəlini 
elə bu təqdimatla başlayır: 
 
Dörd yanında kimlər vardı, 
Nələr olub, kimlər keçib? - 
Çaydan asta-asta içib 
Nənəm mənə danışardı... 
("Böyük ciji Zeynəb ana" - 
Qohum, nəsil, kim ki, vardı 
Onu belə çağırardı). 
 
Bundan sonra nələr olub, nələr keçib, axı "Bir diri ceyran balası" nə 
olan məsələdir? Sən demə, dünyanın ən nadir bir hadisəsi də kiçicik bir naz-
lanmadan, ərköyünlükdən, ən başlıcası, ürəkdəki hissi, odu-alovu, istəyi dilə 
gətirməklə də yarana bilərmiş. Böyük ciji - Zeynəb ana gəlin gəldiyi vaxt 
təzə bəyin - İsaxanın evinə köçdüyü vaxt elə ilk günlərdə aralarında baş ve-
rən bir hadisəni danışır. Bir neçə günün gəlini olan gənc Zeynəb evdədir. 
Təzə bəy çöldən gəlir. Yəqin ki, atını bir tərəfə bağlayıb, tüfəngini də çiy-
nindən aşırıb divara söykəyib özünün bəylik otağına keçir. Amma sevgi-
lisini kefsiz görür. 
Onun sorğusu-sualı necə ola bilərdi? O, öz sevgilisinin əhvalını nə cür 
soruşardı? Müəllif o mənzərəni yaratmaq üçün sanki misraların arasına bircə 
kəlmə də artıq söz tapıb qoymur. Elə nənə özünün keçmiş həyatını, uzaqda 
qalmış, az qala iki nəsli yola vermiş zamandan sonra xatırlayıb danışır və 
onun danışdıqlarını da müəllif yaddaşında saxlayıb bizə danışır. Söhbət 
Yaddaş Sahibi ilə nənənin arasındakı münasibətdən gedir. Bu münasibət o 
qədər doğmadır, o qədər istidir ki, nənə də o əhvalatı sinəsinin altında bu 
dünyadan aparmaq istəmir. Onu nəvəsinə danışmalı olur. Bu qəribə hekayə-
172 
 
tin, bu maraqlı hekayətin elə ilk anlardaca bir sevgi nağılı olduğunu hər bi-
rimiz ilk misralardanca duya bilirik: 
 
O, təzə gəlin gələndə 
Bəxtin güldüyü bir gündə 
- "Ay qız, nədir bu qaş-qabaq? 
Gözünü qaldır, mənə bax" - 
Demiş İsaxan - təzə bəy. 
"Bəlkə, kefsiz, ya xəstəsən? 
Sevgilindən heç nə danma. 
Gücüm çatan nə istəsən, 
Səninkidir, de, utanma". 
 
Bəyin sorğusu, sualı, sevgilisinin yolunda nəyi edə bilib, edə bilməyə-
cəyi, hətta çox incə şəkildə gücünün dərəcəsini də yada salması nə qədər 
cəzbedicidir. "Gücüm çatan nə istəsən". Demək, söhbət ondan gedir ki, bu 
gənclər nə qədər xəyalpərvər, sevginin nə olduğunu duymaq, başa düşmək 
üçün macəra axtarsalar da, yenə də real həyatın adamlarıdır. Onların hisslə-
ri, duyğuları ümumi insana aid olan hisslər, duyğulardır. Sevgi heç onları 
dəli də etməyib. Bir-birini istəyib, ümumi el adəti ilə evləniblər. İndi qəribə-
dir, bəs onlar daha hansı şirinliyin arzusundadırlar? Görünür, bəy sevgilisin-
dən daha artıq soyuqqanlı və təmkinlidir. Amma hər halda o da gücünü gös-
tərmək əzmindədir. Sevgilisindən utanmamağı tələb edir, gücünün çatdığı 
nə varsa, hamısının onun olacağını da elə bəri başdan vədləyir. Amma əlbət-
tə, söhbət müəyyən güc daxilində, halallıqla, Tanrının izni ilə mümkün olan-
lardan gedir. Sonra gəlinin cavabı gəlir. Nə qədər öz rəngində, öz dadında-
tamında olan sözlərdir. Gənc bir qızın, gəlinin hansı istək və arzuları ola bi-
lər ürəyində? O, öz ərindən, təzə bəydən nə istəyə bilər? Nağılın şirinliyi də 
elə misraları qabaqlayan suallardadır. Hələ oxucunun düşüncəsində olan 
suallarda: 
Gəlin nazlana-nazlana: 
“Ürəyim sıxılır bir az, 
Darıxıram mən ağlı kəm. 
Keçib gedər, heç nə olmaz, 
Vallah, heç nə istəmirəm..." 
 
173 
 
Təzə bəylə gəlin arasındakı dialoq bitmir. Bu söhbət necə qurtaracaq? 
Nağılın davamını nənə necə sapa düzəcək? Bu cavabların hər birisindəki 
səmimiyyət o qədər güclüdür ki, hətta onu müəllifin yazdığına belə şübhələ-
nirsən. Deyəsən, elə nənə elə bu cür misralarla, elə bu şirinlikdə danışıb. 
Ədəbiyyatda, sənətdə təbiilik və səmimiyyət bu cür psixoloji mühitin yara-
dılması ilə təmin oluna bilər. Təzə bəysə təkid edir, onun geriyə çəkilmək 
məramı yoxdur. Bəlkə də, elə bu gün gəlinin nazlana-nazlana ürəyində gəz-
dirdiyi hissləri, duyğuları aça bilməsi ilə onun gələcək ailə həyatındakı haki-
miyyəti təmin olunacaq. Söhbət ondan getmir ki, bəy bunları düşüncəli su-
rətdə, özünün gələcək hakimiyyətini təmin etmək üçün yenicə ailə qurduğu 
gəlinin ürəyində gizlətdiklərini bilmək istəsin. Əlbəttə, bəy heç bu barədə 
düşünmür də. Amma səmimiyyət olan yerdə örtülü də heç nə qala bilməz 
axı. Və demək, əsl hakimiyyətin mayasında, nüvəsində elə səmimiyyət da-
yana bilər. Ailədə də, cəmiyyətdə də, siyasətdə də, iqtisadiyyatda da. Ədə-
biyyatda və incəsənətdə əbədiliyin təminatı üçün təbiiliyin və səmimiyyətin 
rolunu artıq demişik. 
Bəy hələ cavab almayıb, ona görə də o, çəkinmədən bacardığını "başüs-
tə" yerinə yetirməyə, imkanından xaric olanı sevgilisinin görəcəyinə və bu-
nu da düzgün başa düşəcəyinə inanır: 
 
- "Dedim ki, utanma, istə 
Bacarmasam görəcəksən, 
Bacarsam da başım üstə!" 
 
Bəzən təbiiliyin və səmimiyyətin gücü o qədər qətiyyətli, inadlı olur ki, 
qarşı tərəf özündə məsuliyyət hissini qədərincə görməyəndə özünü qınamalı 
olur. 
Bəlkə, başqa heç nə demədən bu gənc qızın - təzə gəlinin nazlana-naz-
lana dilinə gətirdiyi istəyinə, arzularına diqqət edək. Əslində qalsa, o, oxşan-
maq, sevilmək, əzizlənmək arzusundadır. Nə öz qüruruna sığışdırıb bəyə ya-
xın gəlmir, nə də onu Avropa qızlarına xas olan xüsusiyyətlə qarşılamaq gü-
cündə deyil. Buna onun gəldiyi ocağın adəti də yol verməz. Bəyin özü də 
əslində, bu hissləri keçirir. Ancaq o da dədə-baba kişilərin ənənəsinə uyğun 
olaraq dörd divar arasında olsa belə, xanımına ümumi ənənədən kənar ya-
xınlaşmaq, başqa sözlə, kişiliyə yüngüllük gətirə biləcək bir hərəkətə yol 
vermək istəmir. Məsələni isə daha da qəlizləşdirsə belə, yenə gəlin həll edir: 
174 
 
- "Çox qoçaqsan, deyirlər sən, 
Sən - bir igid, mən ağlı kəm. 
Bilirəm, boş söz deyirəm: 
Mənə yüz daş-qaş alası... 
Bircə ceyran istəyirəm, 
Bir diri ceyran balası!" 
Deyib zarafat etmişdi, 
Təzə bəy susub getmişdi. 
 
Gəlinin zarafatı bəyin qüruruna toxunmur. Amma hər halda o, sevgili-
sinin istəyi üçün atını, silahını da götürüb üz tutur meşələrə. Axı burada tə-
biətin də özündəngəlmə imkan mahiyyəti var. Bəlkə, həmin ərəfədə ceyran-
ların balalamaq dövrü deyil? Təbii olaraq körpə bala ceyran tapılmaya da 
bilər. Ancaq bəyin heç nə deməməsi, susub getməsi, yenə də onun könül 
dünyasının saflığı ilə bağlıdır. Yəni "əgər varsa, onu mütləq sənin üçün gə-
tirəcəyəm" - bəyin heç nə demədən getməsinin mahiyyəti budur. Əlbəttə, 
heç gəlinin bəlkə, ağlına da gəlmirdi ki, onun əri bir diri ceyran balasını gə-
tirmək üçün çıxıb gedəcək. Bundan sonra özünün dili ilə necə bir iş açdığını 
təsəvvür edəndə vahimələnir. Lap əvvəlcə həyasından qızarır, peşman olur, 
amma nə olsun ki, "bir diri ceyran balası" arzusu dilə gəlmişdi: 
 
O çıxan tək gəlin peşiman olmuşdu, 
Qıpqırmızı, qızarmışdı həyəcandan. 
"Doğrudan da ağılsızam, başım boşdur, 
Arvadının dəliliyi kimə xoşdur?" 
Ala gözləri dolmuşdu həyəcandan. 
 
Hekayətdə tərəflərin bir-birinə münasibəti, keçirdikləri hisslər, həyəcan-
lar, narahatlıqlar çox aydın verilib. Xüsusilə, nazlanmağı ilə ərini dağa-daşa 
saldığına görə narahatlıq keçirən gəlinin həyəcanları nağılçılıqdan çıxaraq 
oxucunun, dinləyicinin özünə də sirayət edir. Maraqlıdır, görəsən, o bir diri 
ceyran balası tapılacaqmı? Tapılacaqsa, nə baş verəcək? Nə olacaq? Tapıl-
mayacaqsa, təzə bəyin və gəlinin arasındakı münasibət necə görünəcək? 
Hansı "rəng"də olacaq? 
İnsan həm də təbiətin övladıdır. Övlad anasından həmişə arxayındır. 
Anasının nəyə imkanı çatırsa, övladından əsirgəməz. Əslinə qalsa, övlad da 
175 
 
anasına inandığı üçün həmişə çox böyük səmimiyyətlə onun dünyasına sı-
ğınmağa can atır - qadın olsun, kişi olsun, az ömür yaşasın, ya çox ömür ya-
şasın - fərqi yoxdur, ruh, can son həddə çatanda anasını çağırır, anasını istə-
yir. Əzabların, ağrıların dözülməzlik anlarında yalnız ananın adı dilə gəlir. 
Məşhur filmdən maraqlı epizod da yada düşür: Gənc, kəşfiyyatçı qadının 
hamiləlikdən azad olması anında hansı dildə, hansı sözü deyəcəyi ciddi na-
rahatlıq doğurur. Təbiidir ki, qadın hamiləlikdən azadolma anındakı əzabla-
rın qabağında bütün missiyaları unudur. Yalnız insani hisslər, köməyinə 
anasını çağırmaq hissi hakim kəsilir yaddaşına. 
...Beləcə, təzə bəy güvəncinə doğru gedir. Anasına tərəf gedir – Qaraya-
zı meşəsinə. Florasına, faunasına görə zəngin olan, nadir bitki və heyvanlar 
aləmilə məşhur olan Qarayazı meşəsinə. Qarayazı meşəsi onu boy qaytar-
maz, - ümidindədir. Və heç çox da vaxt keçmir. Bəy axşamacan qayıdır: 
 
Axşam üstü Qarayazı meşəsindən 
Bəy tutub ceyran balası gətirmişdi. 
Bu sevincdən, bu kübarlıq nəşəsindən 
Yazıq gəlin huşunu tam itirmişdi... 
 
Bəy ceyranı gətirib. Bir diri ceyran balasını görən gəlinin bəxtiyarlığını 
təsəvvür etmək o qədər də çətin deyil. Amma çətin olan başqa məsələdir. 
Doğrudanmı, bizim yazdığımız kimi, gəlin elə nazlanmasının, ərköyünlüyü-
nün nəticəsi olaraq bir diri ceyran balası arzulamışdır. Hətta bu arzu düşü-
nülməmiş olsa belə, bütün qeyd elədiyimiz səbəblərlə bahəm, başqa bir sə-
bəb də var. O səbəb gəlinin düşüncəsinin alt qatındadır. Axı bir diri ceyran 
balası arzulamaq arzunu yerinə yetirməli olan üçün bir imtahandır. Və bu 
imtahan Azərbaycan mənəvi mühitində, Azərbaycan həyatında həmişə təbii 
hesab olunub və həmin ifadənin folklorlaşması, ağız ədəbiyyatına çevrilməsi 
də elə bu səbəblə bağlıdır. İmtahan, imtahan... Füzulişünas Sabir Əliyevin 
imtahan motivini yada salması Füzuli Leylisinə münasibətdən çox xalq ara-
sında yaşayan bu hikmətin kökünü axtarmaqdır:  
"Belə düşünmək daha real olardı ki, mənəvi üsyanın iztirab mərhələsi 
ilə kifayətlənməklə Füzuli daha doğru hərəkət etmişdir, çünki elə "iz-
tirab çəkən aşiq" "etiraz edən aşiq" deməkdir. Burada Leyli həm də 
fəhmin və elmin kütlük və nadanlıq üzərində təntənəsinə şərait yara-
dır. Bu mənada, Füzuli qərarı Azərbaycan folkloru ilə yaxından səslə-
176 
 
şir: xalq dastanındakı ağıllı gözəl ərə gedəcəyi oğlanı sorğu-suala tu-
tub, bərkə-boşa salıb onun zehni və mənəvi keyfiyyətlərini imtahana 
çəkmirmi?"1.  
Burada Füzuli Leylisinə münasibət məsələsi bilavasitə yox, bilvasitə bi-
zim fikrimizlə səsləşir. Amma əsas məqam ağıllı gözəlin ərə gedəcəyi 
(bizim hekayətdə artıq ərə getmiş olduğu) gənci sınaq mərhələsinə çək-
məsidir. Şair isə bu mənzərənin gözəlliyini bir misranın içində dördcə 
sözün, kəlmənin gücünə elə yaradıb ki, o, lövhəni daha söz şəklində yox, elə 
təbii mənzərə şəklində görürük: 
 
Bu həyətdə iki ceyran 
Hər ikisi ala gözlü, pəricamal. 
Millət baxır heyran-heyran, 
Bu, nə ehtişam, bu nə hal?! 
 
Təzə gəlinin bəxtiyarlığının həddi-hüdudu yoxdur. O, öz sevgilisindən 
dünyanın bütün daş-qaşlarından, varından-dövlətindən üstün olan bir hədiy-
yə alıb. Bu hədiyyənin "bir diri ceyran balası" şəkli var, forması var. Amma 
onun adı sevgidir, sevgiyə inamdır, sevgilisinə inamdır. Tərəflər arasında 
münasibətin elə sıx qovuşmasıdır ki, bu qovuşmanı gələcək zamanlar boyu 
heç kim və heç nə ayıra bilməz. Başqaları da onlara qibtə edər, onlar kimi 
doğma, yaxın, bir-birinə sevimli olmağa çalışar. Bədxahlar həsəd aparar. 
Dünyanın yaranışından bəri ceyranın gözləri şairlər üçün tərənnüm ob-
yekti olub. Aşiqin sevgilisi timsalında ceyranın gözləri ala kimi təqdim olu-
na bilər. Amma söhbət təbiətin övladı olan ceyrandan gedəndə onun gözləri 
qaradır: 
Dünya yaranandan bəri 
Ceyranın ala gözləri 
Kimi heyran etmədi ki?! 
 
İndi həqiqətən təzə bəyin həyətində, evində bir həyətdə iki ceyran – bi-
rinin gözü ala, birinin gözü qara. Və bu mənzərənin gözəlliyi ancaq iki aşi-
qin, iki sevgilinin, iki istəkli könülün bir-birini duyması ilə yarana bilər. Bu 
                                                 
1 Sabir Əliyev. "Füzuli". Bakı, 1996, s.184. 
177 
 
mənzərənin müəllifi, ən böyük rəssamı sanki müəllifin özündən də qabaq 
sevgidir, məhəbbətdir. 
İndi göydən üç almanın düşdüyü vaxt gəlib çatdı. Nağılçı da qayıdıb öz 
zamanına getdi. Yaddaş Sahibi də indi öz yaddaşı ilə savaş meydanındadır. 
Zamanın yığdığı tozu, torpağı, daşı, qayanı yaddaşın üzərindən dağıtmaqda-
dır. Başqa nələr olacaq, daha doğrusu, yaddaşın alt qatında daha nələr qalıb? 
Bu, sonranın işidir. Amma indi müəllifin özü görünür, sözü ilə görünür, "Zi-
yarət"inin hansı məqamındadır, neçənci dönəmindədir? Bəlkə, sonudur "Zi-
yarət"in? Bu məsələni müəllif özü bizdən əvvəl duymaqdadır. 
 
"Ziyarət"im burda bitsə, 
Sözüm burda sona yetsə 
Oxuyana xoş olardı... 
Amma nağıl bitmədi ki... 
Dünyada qurd, çaqqal da var, 
Onlar ölub itmədi ki... 
 
Biz bu hekayəti nağıl adlandırmışdıq - şirin bir sevgi nağılı. Və müəllif 
özü də elə bu şirin sevgi əhvalatının nağıl motivini duyur. O, nağılın sonu 
gəlib çatsa da, nağılı yaradan aləmin qurtarmadığını, nağıl qəhrəmanlarının 
başına min cür fəlakət gətirəcək şər qüvvələrin də hələ ölüb-itmədiyini necə 
yaddan çıxara bilər? 
Müəllifin bu hekayətin sonundakı fəlsəfi ümumiləşdirməsi də maraq 
doğurur. Xüsusilə, xoşbəxliyin anlardan keçən mahiyyəti: 
 
Xoşbəxtliyin zirvəsi də, 
Hər zirvə tək duman, çəndir, 
Daş-qayadır, sürüşkəndir. 
Ora qalxsan toxta bir az, 
Orda heç kim uzun qalmaz. 
 
Aforizm səviyyəsində olan bu misralar müəllifin dünyagörüşünün, hə-
yata, cəmiyyətə baxışının təzahürüdür. Sanki bir parça təbiət təsvir olunur. 
Guya ki, bir dağ zirvəsinə çətinliklə də olsa, bir təbiətsevərin, bir səyyahın 
qalxmasından söhbət gedir. Amma söhbətin məğzi həyatdan, insan münasi-
bətlərindən ibarətdir. Bəli, o xoşbəxtlik zirvəsinə qalxmaq sürüşkən qayala-
178 
 
rın üstüylə zirvəyə qalxmaq kimidir. Yuxarılarda, əgər belə demək müm-
künsə, Tanrıya yaxın olan yerlərdə də duman var, çən var. Və orda da çox 
qalmaq olmaz. Hər kəs bu barədə, gərək, özü düşünsün. 
...Sevdaların ən gözəli, - demişdik. Nədir sevdaların ən gözəli? Xalq tə-
fəkküründəngəlmə, xalq fəlsəfəsinin qənaəti, el hikmətinin cavabı budur - 
dəli sevda! 
İgidliyin, ərliyin Koroğludangəlmə bir dəlilik anlamı var. O dəlilik ruhi 
xəstəlik, ağıl kəmliyi mahiyyəti daşımır. O dəliliyin nüvəsində bir mərdlik 
var, dönməzlik var. Dəli sevda da belədir. Məhəbbətin ölüncə varlığına 
inamdan yoğrulub dəli sevda. Dəli sevdalarda əhdinə, ilqarına əbədi bir sə-
daqət var. 
H.İsaxanlının lirik-epik əsərlərində dəli sevdalara sonsuz ehtiram və 
sevgi var. Şair insan hisslərini, duyğularını tərənnüm edir. Nə qədər insan 
var, onun hissləri və duyğuları da olacaq. Heç bir texnologiya, heç bir qeyri-
adi texniki zaman insanın hisslərini, duyğularını, sevgi aləmini onun dünya-
sından ala bilməz. Demək, nə qədər insan var, dəli sevdalar da olacaq; sev-
daların ən gözəli - dəli sevdalar!.. 
 
179 
 
 
Hamlet - olum-ölüm arasında 
 
 
 
 
 
 
 
 
H.İsaxanlının "Ziyarət" poeması bir növ ənənəvi poemalardan fərqlənir. 
Xüsusilə, ona görə ki, əsərin hər bir parsası ayrılıqda lirik-emosional hisslər-
lə zəngin olan müstəqil şeirdir. Seçilən obyekt, subyektin ona münasibəti, 
bədii məntiq və xüsusilə, müəllifin həmin parçanı ümumiləşdirərək ona ye-
kun vurması, yüksək sənətkarlıqla yerinə yetirilən bədii şərtlər - bütün bun-
lar fikrimizin həqiqət olduğunu göstərir. Və artıq bunu sübut edən ayrı -ayrı 
parçaları təhlilə çəkmiş, gözlərimizin qarşısında canlanan, bizə hədsiz, mə-
nəvi zövq verən, yüksək estetik hisslər aşılayan parçaları oxumuşuq. Müəy-
yən mənada indi bütöv əsər haqqında daha dolğun fikir demək imkanımız 
var. Bu əsər ayrı-ayrı lövhələri, parçaları ilə bizdə müəyyən hisslər oyadır, 
qəlbimizi həyəcana gətirir, bəzən sevgi, onun romantik qanadları haqqında 
düşündürür, bəzən ziddiyyətlər arasında düşüncələrimizi sınağa çəkir, nəyin 
düz, nəyin qeyri-düz olduğu haqqında suallar qarşısında qoyur. Həyatın gəl-
di-gedərliyi haqqında düşündürür. Dünyanın əbədiliyini və bizim bu gəldi-
gedərlik və əbədilik arasında yalnız seyrçi mövqe tutmamaq üçün həyat qar-
şısında, ömür qarşısında məsuliyyət hisslərimizi yada salır. Beləliklə, biz 
uzun bir dövrü, demək olar ki, bütöv bir əsri ruhi-mənəvi dünyamıza çəkir, 
onun bütün mənzərəsini görməklə bahəm, bu əsrə qədər zaman içərisində 
yaşamış olanların taleyi haqqında düşünməli oluruq. Bu, əslində, keçmiş 
haqqında düşünmək deyil, bu günün ziddiyyətlərini görmək üçün açardır, 
gələcəyin düzgün yolunu seçmək üçün imkandır. Elə ona görə də sözün 
həqiqi mənasında bütöv bir əsri böyük zaman və məkan içərisində göstərən 
"Ziyarət"i həm də həyatımızın romanı hesab edə bilərik. Yaddaş Sahibi isə 
yalnız bir adamın, bir nəslin təmsilçisi deyil, bütöv bir xalqın, etnosun dü-
180 
 
şüncə sahibi olan, zamanı və tarixi birər-birər vərəqləməyə gücü çatan mə-
hək daşı qədər saf və təmiz mənəviyyat sahibidir. 
H.İsaxanlının "Ziyarət" poemasında müəllifin özünün maraqlı obrazlar 
silsiləsi var. Yaddaş Sahibinin gözü ilə baxıb gördüyü zamanın və siyasi 
dövrün fonunda qiymətləndirdiyi, həyatın axarında yerini gördüyü adamlar-
dan biri də qəhrəman Qaçaq İsaxandır. Müəllif öz üslubuna uyğun olaraq 
Qaçaq İsaxanı çox qəribə bir təşbehlə yada salır - "evin divari uçanda". 
Demək, Qaçaq İsaxan tipli adamlar, əslində, cəmiyyətin mənəvi harmo-
niyasını qoruyan adamlardır. Belə adamların olmadığı mühitdə haqsızlıq baş 
alıb gedir, siyasilər xalqın başına olmazın oyunlar açırlar. Rejimlər yalnız 
gücə arxalanmaqla bütün qanunları ayaqlayır. Belə mühitdə qanun şah ol-
mur, şah qanuna çevrilir. Rejimlər Qaçaq İsaxan kimilərini müqavimət he-
sab elədikləri üçün, qarşılarında maneə, sipər hesab elədikləri üçün onu ar-
adan götürmək, divar olsa belə uçurmaq istəyirlər. 
H.İsaxanlı 30-cu illərin mənəvi mühitini Qaçaq İsaxan obrazının vasitə-
silə təqdim edir. Bu təqdimatdan göründüyü kimi, həmin mühit tor quran-
ların, satqınlığın, yamanlığın mühitidir. Burada insanları azad yaşamağa 
qoymurlar. Halbuki bu, hər kəsin özünün haqqıdır - azad yaşamaq haqqı. 
Amma bəşərin, insanlığın, cəmiyyətin boynuna qoyulsa belə, bu günah re-
jimlərin, təkbəşər ideyalara xidmət edən siyasilərindir. İnsanın haqlarını qo-
rumayan cəmiyyətdə bir qanunsuzluq digərini törədir. Müəllif həmin mən-
zərəni sanki təhkiyə ilə, ağır bir hekayət kimi və ən başlıcası, bədii notlar 
üzərində köklənsə də, bəşər tarixinin bir parçası kimi yada salır: 
 
Tor quranlara bax, satqınlara bax, 
Yamanlıq nə yaman uzağa getmiş... 
Öz doğma evində azad yaşamaq, 
Bu istək o qədər sadə deyilmiş - 
Bəşər bu yolda çox xatalar etmiş, 
Nə ayıb tanımış, nə bir ar etmiş... 
Canında məhəbbət qanı da axmış, 
Məsum canları da yandırıb yaxmış. 
 
Günahsızların öldürülməsi, qəlbində yurduna, torpağına, Vətəninə, in-
sanlara sevgi daşıyan, məğrurluq ruhu ilə yaşayan adamların öldürülməsi, 
köməksizlərin qətlə yetirilməsi, sürgünlərə göndərilməsi belə mühitdə adi 
181 
 
haldır. Ən azı ona görə ki, belə mühitdə insanın dəyəri yoxdur. İnsanın istək 
və arzularını rejimlər qəbul eləmir. Belə mühitdə xəyanət və xainlər, quldur-
luq və quldurlar hər yanı tutsa da, haqqı sevən, ədalətin keşiyində dayanan 
əyilməz adamlar da var. Onlar üçün yalnız iki yol var. Bunun biri ləyaqətli 
olumdur, başı uca yaşamaq olumudur. Bu, elə ömürdür ki, başqaları da on-
dan ibrət götürə bilir. Amma ikinci bir yol da var ki, bu da ölüm yoludur. 
Əqidəsinin, mənəvi ölçülərinin yolunda ölümdür. 
H.İsaxanlının təqdimatından göründüyü kimi, onun hələ adını çəkmədi-
yi obrazın yaşadığı mühit yalnız bu iki yolu vəd edir. H.İsaxanlı üçüncü yo-
lu qətiyyən təqdir eləmir. Və təqdir eləmədiyi üçün heç böyük təlaş, böyük 
təəssüflə yazdığı hekayətin içərisində də üçüncü yolu xatırlatmır. Bu başın 
əyildiyi, mənəviyyatın dağıldığı, şərəfsizlərin əlində alət edildiyi yoldur. 
Mən dəfələrlə adların insan taleyindəki rolu haqqında danışmışam: "Mənə 
elə gəlir ki, insanı öz adını təsdiq etməsi üçün bəzən bir ömür bəs eləmir. 
Amma yalnız bircə anda, ömrün bircə məqamında şərait yaranır ki, sən öz 
adını təsdiq etdiyini sübuta yetirəsən".  
Və şübhəsiz, H.İsaxanlı da öz adının mənəvi tələbatı kimi, dünya 
ədəbiyyatının klassik obrazı olan Hamletin "olum-ölüm" dilemmasını yada 
salmalı idi. H.İsaxanlı siyasilərin bütün fəaliyyətini oyun kimi görür. Ancaq 
onların oyunu uşaq oyunlarından fərqli olaraq yarımçıq qalmır. Onun 
sonluğu var; faciələrlə, ölümlərlə, qanlarla bitən sonluğu: 
 
Xainlə, quldurla dolsa da hər yan, 
Yolundan dönərmi haqq sevən insan?! 
Ya ölüm, ya olum! Nə çox, nə də az! 
Oyunu ortada saxlamaq olmaz! 
 
Bu, elə bir qəddar zamandır ki, hətta tək-tək, ayrılıqda Qaçaq İsaxanlar 
yox, bütün xalqlar onun qarşısında gücsüzdür, onun dəmir pəncəsi ayrı-ayrı 
xalqların tarixi ərazilərinin üstündə bütün qəddarlığı ilə bərqərar olur, onun 
dəmir caynaqlarının arasından qan süzülür. Və istər-istəməz, H.İsaxanlı xal-
qın çarəsizlik, əlacsızlıq girdabında çırpınmasını faciələrin tüğyan elədiyi 
anlarda bir ananın dilindən səslənən bayatı ilə yada salır: 
 
Od soyuyub sönərmiş, 
Sular buza dönərmiş; 
182 
 
Olduğu kimi qalmaq, 
Demə böyük hünərmiş. 
 
Əsərin bu parçasında hələ ki, ana görünmür. Amma onun səsi eşidilir, 
onun zamana nifrət, rejimlərə nifrət, xalqları didib-parçalamağa, ayaqlama-
ğa, zəncirlərə, qandallara vurmağa cəhd göstərən fatehlərə nifrət. Dörd mis-
ranın bayatı ruhu, əslində, həm də mərdlərin, əyilməzlərin, xalq ruhunun da-
şıyıcıları olan hünərlilərin obrazını yaradır. 
H.İsaxanlı əsərdə yeri gəldikcə həyat, cəmiyyət, insanlıq, əqidə, amal 
haqqında ümumiləşmiş, fəlsəfi düşüncələrini rübailər formasında da ifadə 
edir. Klassik forma və klassik ruh yeni məzmun kəsb edir. Güclü ironiya, 
zamana istehza əsərdə verilmiş rübaidə bütün çılpaqlığı ilə duyulur: 
 
Doğru yolla getmək deyilsə asan, 
Gərək sağa-sola sapmasın insan - 
Əqidə nə bığdır, nə də ki, saqqal, 
Hərdən uzadasan, hərdən qırxasan. 
 
Bunlar, əlbəttə, çox sonralar olacaq. Elin bir igid oğlunun öldürülməsin-
dən sonra sürgünlər başlayacaq, qəddarlıqlar baş alıb gedəcək, insanlıq ara-
da itəcək, əqidə, amal mənəvi ölçülərdən uzaq olan dəyərsiz nəsnələr kimi 
heç yada da salınmayacaq. Bütöv bir nəsil uzaq ölümlər yolu keçəcək. O nə-
sildən əli qələm tutan, zəkası nur dolu bir alim - sənətkar doğulacaq, böyü-
yəcək. Və o, həyat və cəmiyyət haqqında, əqidə və amal haqqında özünün 
nəğmələrini oxuyacaq. Böyük Yaddaş Sahibi obrazı yaradacaq ki, o obrazın 
mənəviyyat sarayında lay divar kimi yer tutan bir kişi xarakteri görünəcək. 
Amma o zaman güllələrin od saça-saça sinələrə sancıldığı günlərdə yarasın-
dan qan daman bir igid ölümü ilə yaddaşlarda təzədən doğulacaq: 
 
Güllələr işıq saçanda, 
Yaralarından qan daman, 
İsaxan adlı qəhrəman 
Öz həyatından keçəndə 
Namus, Vətən, el yolunda 
Dünyadan vaxtsız köçəndə 
Evin divarı uçanda. 
183 
 
 
Bu o zamandır ki, evin divarını siyasi zəlzələlər uçurub. İndi daha Qa-
çaq İsaxan yoxdur. Və ilk dəfə "Ziyarət"də Qaçaq İsaxanın adı burada çəki-
lir. Bəs kimdir Qaçaq İsaxan? Onun mərdliyini, qorxmazlığını kim indiki 
nəsillərə olduğu kimi çatdıra bilər və yenə müəllifin özü. İstər tarixi tədqi-
qatlarında, istərsə də yaratdığı bədii obrazlarında. Hər ikisi öyrənilməyə, əxz 
olunmağa, yadda saxlanılmağa müncərdir. 
Yaddaş Sahibi yalnız özünün gördüyü, tanıdığı, bir sözlə həyata göz aç-
dığı zamandan üzü bəri hadisələri yaddaşında çözələyir, onun mənəvi alə-
mində iz buraxmış hadisələr təzədən canlanır. İlk baxışdan oxucuya elə gələ 
bilər ki, onun keçmişə doğru, daha dərin qatlara doğru düşüncə hərəkəti 
məhduddur. Amma o, gözlənilmədən görmədiyi zamanı və tarixi yenidən 
canlandırmaq üçün özünün uşaq yaddaşında iz salmış özündən çox qabaqkı 
hadisələrə də müraciət edə bilir. Bu hadisələrdən yada düşən adamlardan 
bəlkə də, ən önəmlisi və dəyərlisi, həm də xalqımızın bütövlükdə tarixi üçün 
mühüm, mənəvi missiya daşımış Qaçaq İsaxan taleyi ilə bağlı hekayətdir. 
Qaçaq İsaxan. Onun haqqında nə kimi bilgilər var? Birinci növbədə, 
müəllifin soyadında əbədiləşmiş, abidələşmiş ünvan yada düşür. Və H.İsa-
xanlının özünün qeyd etdiyi kimi, o, İsaxanın nəvəsidir. Yaxşı olar ki, müəl-
lifin birinci şəxsin dili ilə danışan təhkiyəsini olduğu kimi xatırlayaq:  
"Uşaqlıqdan hər yerdə İsaxanla bağlı çox söhbətlərin şahidi olmuşam. 
Onu gözü ilə görən ağsaqqallar, ağbirçəklər, aşıqlar, hökumət adam-
ları, ailə və nəsil, sadə insanlar, ermənilər, gürcülər və onu heç vaxt 
görməmiş adamlar içlərində bir İsaxan əfsanəsi yaşadır. Yeri düşən ilk 
anda bu barədə ehtirasla danışardılar".1 
Demək, bu danışılanlar müəllifin heç vaxt görmədiyi babası haqqında 
onun düşüncəsində yetkin təsəvvür yaradır. Və sonralar xalq arasında "Qa-
çaq İsaxan" adı ilə tanınan və Azərbaycanın qaçaqçılıq tarixində mühüm 
rolu və xidmətləri olan haqsızlığa, işğalçılığa, antiinsani rejimlərə qarşı vu-
ruşan, rejimlərdən əziyyət çəkən insanları müdafiə edən bir qəhrəmanın hə-
yat yolunu öyrənməyə çalışır. Ardıcıl olaraq apardığı tədqiqatları ümumiləş-
dirir, müxtəlif mətbu orqanlarda nəşr etdirir (H.İsaxanlı. "Qafqazda sovet 
                                                 
1 Zahid Ələmpaşalı. “Qaçaq İsaxan” dastanı. Xəzər Universitəsi Nəşriyyatı. 2009. səh. 13 
184 
 
terroruna qarşı 1928-30-cu illər  silahlı  müqavimət  hərəkatı haqqında")1.  
Göründüyü kimi, bu, artıq onun babası haqqında xronika deyil, xalqın tarixi 
ilə bağlı azadlıq uğrunda mübarizə tarixinin tədqiqatıdır. İsaxan 20-30-cu 
illərdə sovetləşməyə qarşı mübarizənin mərkəzində olub. O qədər əhəmiy-
yətli dərəcədə güc sahibi olub ki, artıq dövlətin, yeni qurulmaqda olan reji-
min güc qurumları onun aradan götürülməsi üçün xüsusi hazırlıqla tədbirlər 
planı hazırlayıb. Və təbii ki, bu tədbirlərdən biri baş tutub. 
H.İsaxanlının özünün tədqiqatlarından Qaçaq İsaxanın həyatının son an-
ları haqqında dəqiq və aydın təsəvvür yaradan parçanı oxucuların diqqətinə 
çatdırmamaq əslində, "Ziyarət" poemasının ən mühüm səhifələrindən birini 
yarımçıq öyrənmək demək olardı:  
"İsaxan Vorontsovkada işlərini tamamladıqdan sonra cəmi iki silah-
daşı Alı Haqqalanlı və Sadıx Sadıxoğlu ilə bərabər Calaloğluna (indiki 
Stepanavan) yola düşdü. Calaloğlunda İsaxana qarşı böyük miqyasda 
milis və əsgərlərdən ibarət pusqu qurulmuşdu. İsaxanın yanına gedib-
gələn və bu pusquda rəzil rol oynamış Daneliya soyadlı bir Tiflis sa-
kininin dəfələrlə müxtəlif adamlara, o cümlədən İsaxanın ailəsinə söy-
lədiyi (və digər şahidlərin də əsasən təsdiq etdiyi) əhvalat İsaxanın bi-
zə məlum son saatlarını təsvir edir: Məni Calaloğlu mərkəzi milis 
şöbəsinə çağırıb dedilər ki, Moskvadan gəlmiş yüksək rütbəli bir mə-
mur İsaxanın igidliyi, mərdliyi haqqında çox eşidib və onunla şəxsən 
tanış olmaq istəyir. Mən heç nədən şübhələnmədim və bu söhbəti İsa-
xana çatdırdım (özünü təmizə çıxararkən Daneliyanın səmimiliyi bö-
yük şübhə doğurur - H.İ.) Təyin olunan vaxt Moskvadan gələn adam, 
iki vəzifəli milis işçisi və mən kabinetdə İsaxanı gözləyirdik. Artıq 
mən bilirdim ki, İsaxana tələ qurulub, onu tutub güllələmək istəyirlər. 
Calaloğlu milis işçiləri və əsgərlərlə dolmuşdu, milis şöbəsinin ətra-
fında və içində silahlı adamlar pusquda dayanmışdılar. Lakin mən heç 
nə edə bilməzdim, ürəyimdə deyirdim ki, bir iş çıxsa və İsaxan bura 
gəlməsəydi nə yaxşı olardı. Ancaq o, həm verdiyi sözə möhkəm, həm 
də sözə tez inanan idi. Ayaq səsləşi eşidildi və İsaxan daxil oldu. O, 
cavan olsa da, dünyagörüşlü adam idi və arxasınca qapılar bağlandıq-
ca, şübhəsiz ki, məsələni başa düşmüşdü və geriyə yol yox idi. Çox 
                                                 
1 Qafqazda Sovet totalitarizmi (20-30-cu illər): Elmi konfrans. Bakı, 6-7 noyabr, 1998-ci il. 
Xəzər Universitəsi nəşriyyatı, 1998. səh.55-58; "Mərkəzi Zaqafqaziyanın sovetləşmə və 
kollektivləşdirilməsi dövrünün ictimai-siyasi mənzərəsi və İsaxan üsyanı" Azərbaycanda ic-
timai-siyasi fikir XX əsr konfransın əsərləri, Bakı, 12 may, 1996. Xəzər Universitəsi nəş-
riyyatı, 1996. səh.1-16 
185 
 
qətiyyətli görünürdü, gülümsədi və "hə, sən burdasanmı, çox yaxşı ol-
du" deyib yarıistehza ilə və yarısevinmiş kimi mənə baxdı (zəhmli 
adamdı, amma həmişə xəfifcə gülümsəyərdi). İsaxana oturmaq təklif 
etdilər, o sağ ayağını sol ayağının üstə aşıraraq və kəmərdən asılmış 
mauzerini dizinin üstünə tərəf sürüşdürərək oturdu. Moskvadan gələn 
adam İsaxana müraciət etdi: "Sənin igidliyin haqqında çox eşitmişəm, 
biz sənə Ermənistanda yaxşı vəzifə təklif etmək istəyirik, sən öz sila-
hını təhvil ver, sənə yenisini təqdim edəcəyik". İsaxan yenə gülümsədi 
və "Nə olar, qoy olsun, mauzerimi asdığım kəməri də verərdim, amma 
kəmər mənə yadigardır, onu götürəcəm", - deyə sakitcə kəməri açma-
ğa başladı. Məncə heç kim deyilən sözlərə dərindən fikir vermirdi, 
İsaxanın aldandığını güman edərək sevincək bir-birinin üzünə baxıb 
rahat nəfəs aldılar. İsaxan kəməri açıb birdən mauzeri əlinə aldı: "alın, 
köpək uşağı" - deyə gözümüzü qırpmağa macal tapmamış üç atəş açdı. 
İki milis rəisi yerindəcə öldü, Moskvadan gələn adam (bilmirəm o, 
doğrudanmı Moskvadan gəlmişdi, amma rus idi) ağır yaralandı və bir 
neçə saatdan sonra o da öldü. Can şirindir, mən qorxumdan stolun al-
tına girdim. İsaxan məni dartıb çıxartdı, mən yalvardım ki, "məni ba-
lalarının başına çevir, bilməmişəm". O, acı-acı gülümsədi: "Qorxma, 
səni öldürməyəcəm, səni ölümdən yadigar saxlayacam", - dedi. "Ya-
dındamı, demişdin ki, İsaxan, sənə xain çıxsam, Allah iki qolumu qu-
rutsun" deyib qollarıma güllələr çaxdı. Görürsünüz ki, o zamandan 
qollarım yoxdur. Sonra özünü pəncərəyə vurdu, şüşə parçalanıb dağıl-
dı. O, bir an dönüb mənə baxdı, gözünü altı çapılmışdı, əli ilə axan qa-
nı silib bayıra atıldı. Sonrasından xəbərim yoxdur, deyirlər ki, onu 
vurdular".  
“Mən İsaxanın nəvəsiyəm. Uşaqlıqdan hər yerdə İsaxanla bağlı çox 
söhbətlərin şahidi olmuşam. Onu gözü ilə görən ağsaqqallar, ağbirçək-
lər, aşıqlar, hökumət adamları, ailə və nəsil, sadə insanlar, ermənilər, 
gürcülər və onu heç vaxt görməmiş insanlar içərisində bir İsaxan əfsa-
nəsi yaşadır, yeri düşən ilk anda bu barədə ehtirasla danışardılar".1  
Qaçaq İsaxan dastanlaşan obrazdır. Müəllifin yazdığına görə, XX əsrin 
ortalarından sonra o, belə bir dastanı Aşıq Alxanın dilindən eşidib. Aşıq Al-
xanı da el arasında Qaçaq İsaxanın aşığı kimi tanıyıblar. Göründüyü kimi, 
Qaçaq İsaxan obrazında dastanlaşma motivindən başqa, mənəvi hazırlıq 
dövrü də olub. Koroğlunun özünün aşıqlığından başqa, Koroğluluqda bir 
Aşıq Cünunluq yeri də var. Hər halda ola bilsin ki, Aşıq Alxanın yaratdığı 
                                                 
1 Zahid Ələmpaşalı. “Qaçaq İsaxan” dastanı. Xəzər Universitəsi Nəşriyyatı. 2009. səh. 13 
186 
 
dastanını yaddaşlarda nə vaxtsa bərpa eləmək mümkün olsun. Amma Zahid 
Ələmpaşalı sazdangəlmə bir şair Qaçaq İsaxan dastanını yaradıb. Z.Ələmpa-
şalının yaratdığı "Qaçaq İsaxan dastanı"nı nə qədər dastançılıq ənənələrinə 
uyğun yaradılsa da, zənnimcə, o, təkcə şifahi ədəbiyyat nümunəsi deyil, həm 
də tarixi hadisələri olduğu kimi öz nüvəsində saxlayan və gələcəyə ötürən 
yaddaş kitabıdır. Və əslində, elə H.İsaxanlı da "Qaçaq İsaxan dastanı"nın 
Ön sözündə təkcə Qaçaq İsaxanın dastanlaşmasından yox, həm də tarixin 
dastanlaşmasından danışır. Z.Ələmpaşalının "Qaçaq İsaxan dastanı" iki il 
əvvəl nəşr edilib. Elə H.İsaxanlının "Ziyarət" poemasının nəşr edildiyi dövr-
də (2009). 
İndi yenidən qayıdaq "Evin divarı uçanda" baş verən hadisələrin mərkə-
zinə. Hamı sarsılıb, qəm içindədir, tayfanın başçısı İsaxan yoxdur, rejimin 
cəlladları meydan sulayır, igidlər pərən-pərən düşüb. Çoxu qardaş Türkiyə-
yə pənah aparıb. Ev-eşik yiyəsiz, əlsiz-ayaqsızlar köməksizdir. Və yenə Qa-
çaq İsaxan ruhunu özünə çəkmiş olan, onun yaratdığı mühitin keşikçisi olan 
kimsə meydana çıxmalıdır. 
Bu, nənədir. O nənə ki, Qaçaq İsaxan sevgisi ilə əyilməzlik, qorxmazlıq 
yolu keçib. Həyatın sınaqlarından çıxıb. 
 
Hamı sarsılmış, qəm etmiş - 
Böyüklüyü nənəm etmiş. 
Başsız, yurdsuz qalanları 
Yığıb başına cəm etmiş... 
 
Tarixən elə qadınlar olub ki, onlar zamanın ən sərt küləklərinə qarşı si-
nələrini gərib, ətrafında olanların inamını qoruya biliblər. Təsadüfi deyil ki, 
tarixin ən sərt dönəmlərində qadın liderlər cəmiyyəti xaosdan, xaosun gətir-
diyi fəlakətlərdən qorumaqda daha çevik, ağıl və düşüncə sahibləri olduqla-
rını göstəriblər. İndi nəslin yeganə ümidi sanki Qaçaq İsaxanın ruhunu daşı-
yan, onun güc, cəsarət, inam kimi keyfiyyətlərini özündə cəmləşdirən ana 
obrazını Yaddaş Sahibi təsadüfi xatırlamır. Əsərdə Nənə kimi qeyd olunan 
şəxsiyyət, sözün həqiqi mənasında başsız və yurdsuz qalanların hamısına 
böyüklük etmək gücündədir. O, nəsli gözləyən gələcək ağır günləri artıq tə-
səvvür edə bilir. Baxmayaraq ki, onun da bir insan kimi qəlbindən qara qan-
lar axır. Onun ana qəlbi başsız qalan körpələrin harayı qarşısında parçalanır. 
O, qəm-qüssə içindədir. Sanki onun özü də ümidini itirməkdədir: 
187 
 
 
"Əğyar bizdən nə istəyir? 
Od ələyir, "qan-qan" deyir... 
İnsan olan 
can almaqdan nə qazandı?" 
Öz-özünə xəyal etdi, 
Yozub, düzüb fikrə getdi. 
Allahına xitab etdi: 
"Bu qan-qada 
doğrudanmı sən yazandı?" 
 
Xalqın yaşadığı ağır tale, güclü etnosun müqavimətini qırmaq üçün gös-
tərilən təzyiqlər, ümumiyyətlə tarixi bir mərhələnin insan əleyhinə yönəlmiş 
yırtıcı təbiəti bu misralarda həmin mənzərəni olduğu kimi göstərə bilir. Re-
jimlərin qarşısında gücsüz olan ana düşmənin nə istədiyini sanki bilmir. Əl-
bəttə, o, həm də bilir ki, düşmən ağlın və gücün birliyi, vəhdəti olan şəxsiy-
yət etibarilə insanların ümidi olan qüdrətli adamları aradan götürməlidir. 
Amma bu cinayətlər siyasi rejimləri təmsil edən adamlara başucalığı gətir-
mir. Zaman keçəcək, onların cinayətlərinin üstü açılacaq. Və bunun özü də 
bəşər üçün, insanlıq üçün bir dərs və ibrət kitabı olacaq. Bir daha təkrar elə-
məyə dəyər ki, hələ tayfaya başçılıq etməkdə olan ana özünün müdrik dü-
şüncəsilə təbiətən yırtıcı olan adamların xislətinə təsir göstərə bilmir. Onla-
rın qan-qan deyən, yırtıcı xislətləri hələ nə qədər canlar alsa da, ləyaqətli 
adamları gedər-gəlməzə göndərsələr də, lənətdən başqa heç nə qazana bil-
məyəcəklər. Bütün bunları artıq böyüklük etməkdə olan ana düşünür. Onun 
qəlbi parçalanıb, onun ürəyindən qara qanlar axır. Amma bu parçalanmalar, 
onun qəlbindən şoralanan qanlar onu öldürmək gücündə deyil. Çünki onun 
elə bir missiyası var ki, bu missiya onu qoruyub saxlayır. Ana yaxşı bilir ki, 
əgər bu yaralardan o, ruhdan düşsə, inamından olsa, düşüncədən qalsa, ya-
zıqlaşsa, yesirləşsə, onun ətrafına cəm elədiyi tayfanın hamısı bütövlükdə 
məhvə məhkum olacaq. Tayfa cəm olmağın, özü olaraq yaşamağın, güc 
mənbəyi kimi yalnız bu ananı görür. Ana isə əlbəttə ki, sanki Tanrısına da 
asi olmaq dərəcəsinə qalxır. Amma elə o mərtəbədəcə asi olmur. Yenə də 
haqqa inama tapınır. Suallı nəzərlərilə bu qan-qada "Doğrudanmı, sən ya-
zandı?" desə də, Tanrının bu haqsızlıqlarda əli olmadığına inanır. Həmin ri-
torik sualın özü, cavab tələb eləməyən sualın özü, əslində, Tanrını ittiham 
188 
 
deyil, rejimləri və onu təmsil edənləri ittihamdır. 
H.İsaxanlı ən epik nəsr dililə danışdığı hekayətin çıxılmaz məqamında 
dərdlərin sel kimi gözünün önündə təlatümə gəldiyi məqamlarda sanki təzə-
dən şairliyinə qayıdır. Onun poetik ruhu dilə gəlir. Bu haqsızlıqların, fəla-
kətlərin, dərdlərin, ağrıların, acıların mənəvi köklərini axtarır. Tapdı-tapma-
dı, bunun məsələyə dəxli yoxdur, amma o, bu düşüncələrini beləcə ümumi-
ləşdirir: 
Buludlar tökülən qaş-qabağımdır, 
Dumanlar dağlara çökən ahımdır. 
Sevincsiz, ümidsiz yol üstündəyəm, 
Möhnət düşərgəmdir, qəm sabahımdır. 
 
Buradakı bayatı ruhunu, xalq təbiətindəngəlmə hissləri və həyəcanları 
duymaqdan başqa həmin anda obrazın yaşadığı hissləri biz də yaşayırıq. Bu-
ludlar sıxlaşanda, günəşin qabağını kəsəndə hava qaralar, dumanlar dağların 
üstünə çökür. Şair buna təbiətin qaş-qabağını tökməsi kimi, dərd içində ola-
nın ahlarının dağların başına çökən duman olduğunu göstərməklə, təbiət və 
insan bənzətməsi yaratmışdır. Sanki təbiət bir anaya kömək etmək iqtidarın-
da olmadığı üçün, yol göstərə bilmədiyi üçün qaş-qabağını töküb və elə bu 
qaş-qabağın, bu çarəsizlikdən qaralmanın nəticəsi olaraq bir ananın dərdinə 
şərik olduğu üçün təbiət də ah çəkmədədir və onun ahları dağların başını ör-
təcək qədər, dumanlar qədər sıxdır. Sanki ananın özünü görürük. Onun bü-
tün sevincləri, ümidləri artıq keçmişdə qalıb. O, elə bir yola çıxıb ki, o yolun 
sabahı da çox qəmli görünür. Səfərə çıxanın ən böyük güc mənbəyi onun 
ümididir. Səfərdən, bu səfərin nəticəsindən alacağı maddi və mənəvi bəhrə-
nin özü də səfərə çıxanın ilkin sevinc mənbəyidir. Amma indi bütün bunla-
rın heç birisi yoxdur. Çünki bütün maddi imkanlardan, qoçaqlıq, igidlik 
rəmzi olan böyüklərdən məhrum edilmiş bir nəsil öz yerindən-yurdundan 
qoparılıb sabahı qaranlıq olan bir aləmə göndərilib. Yüz minlərlə insanın 
sürgün edildiyi, sındırılmaq üçün, mənən öldürülmək üçün, gücdən salmaq 
üçün elindən, obasından, Vətənindən qoparılır: 
 
Dünyanın doldurub min fitnə-fəsad, 
Ya Rəbb, bu işlərə sən özün əl qat. 
Bəşəri bədəndən, nəfsdən deyil, 
Ruhdan, məhəbbətdən yoğurub yarat! 
189 
 
 
Bu dördlüklərdə biz nə qədər müəllifin özünü görsək də, eyni zamanda, 
yenə ananı təsəvvür edirik. Artıq ana yaxşı başa düşür ki, hələlikdə tarixin 
çərxini döndərmək mümkün deyil. Siyasət dəyirmanı onların əleyhinə işlə-
yir. Qeyd etdiyimiz kimi güclü etnosun mənəvi müqavimətini özünün dəyir-
man daşının altında dən kimi üyüdür. Bu, elə bir quruluşdur, elə bir siyasi 
rejimdir ki, onun təbiətinə insanlıq yaddır. Və təbii ki, böyük ananın dilin-
dən fitnə-fəsad yuvası olan dünyaya etiraz sədaları sətirlərin arasından bütün 
harayı ilə eşidilir. Böyük ana bu haqsızlıqlarla barışmır. Tanrıya xitab edə-
rək: "Yalnız sənin qüdrətinlə ədalət, nizam bərpa ola bilər, sən özün bu işlə-
rə qarış" - deyə yalvarışlarını əsirgəmir. Və elə buradaca müəllifin insan və 
cəmiyyət haqqındakı fəlsəfi ümumiləşdirməsini mütləq təzədən diqqətə çat-
dırmağın yeridir: "Bəşəri bədəndən, nəfisdən deyil, Ruhdan, məhəbbətdən 
yoğurub, yarat!" İnsan övladı nə qədər ki, öz bədənində, düşüncəsində nəfs, 
yəni dünya tamahı yaşadır, demək, insanlıq aləmindən cinayətlər də heç 
vaxt qurtarmayacaq. Amma insanın nəsibi, insanın bütün varlığı ruhdan və 
məhəbbətdən yaransa, onda insan özünü dərk edə biləcək, onda bütün şərlər-
dən, yalanlardan, bədxahlıqlardan, bir sözlə, qaralardan silkinib çıxacaq. 
Göründüyü kimi, bu düşüncələrin mahiyyəti yalnız bir zamanla bağlı 
deyil. Elə bütün zamanlarda öz əhəmiyyətini qoruyub saxlayacaq düşüncə-
lərdir. Nə qədər ki, insan haqsızlıqla qarşılaşacaq, nə qədər ki insan şərin də-
mir dabanları altında əziləcək, o zaman şairin bu müdrik düşüncələri yenə 
yada düşəcək. Sözlər başqa-başqa olsa da, mahiyyət yenə olduğu kimi qala-
caq. Böyük Ana - Nənə artıq zamanın gedişatını yaxşı bilir. Bu xəmirin hələ 
çox su aparacağını da anlayır. O, bütün varlığı ilə, ağlı, idrakı ilə, iradəsi, 
mərdliyi ilə, ən böyük missiyasının keşiyindədir. Onun bircə işi var - ümid 
şamını sönməyə qoymamalı: 
 
Sönməyə qoymadı ümid şamını, 
Qanadı altına aldı hamını. 
Uşağa, böyüyə unutdurmadı 
Çörək qoxusunu, xörək tamını. 
 
Həyat təcrübəsinə güvənərək olanın-olmazın arasından qənaət qazancı 
ilə uşağı, böyüyü acından ölməyə qoymamaq, hamıya ümid və inam bəxş 
edən qanadlarını nəslin üstünə gərmək. İnsanın böyüklüyünü görmək üçün, 
190 
 
onun hansı gücdə olduğunu, nəyin sayəsində nəsli qoruya bildiyini çatdır-
maq üçün bundan artıq heç nə yazmaq lazım deyil. Böyük Ana çörək qoxu-
sunun, xörək tamının nə demək olduğunu yaxşı bilir. İnamı qorumağın bir 
yolu da elə çörək qoxusundan, xörək tamından keçir. 
Böyük bir nəsil düz iki il Qazaxıstan, Qırğızıstan çöllərində təbiətə və 
rejimlərə qarşı müqavimət göstərdi. Sərtliklərə, qəddarlıqlara davam gətirdi. 
Müəllif bir neçə misranın içərisində bu iki illik sürgün həyatını da çox yığ-
cam şəkildə ümumiləşdirə bilib: 
 
Böyük nəsil, düz iki il 
Sünrgünlərdə gün keçirdi. 
Söylədiyim qəmli dastan, 
Qazaxıstan, Qırğızıstan 
Çöllərində davam etdi, 
Hər an ölüm-itim idi. 
Gedəndə də, gələndə də. 
Dörd tərəfi yetim idi... 
 
Səfərin başlanğıcında da, sonluğunda da, müəllifin dililə desək, gedən-
də də, gələndə də dörd tərəfi yetim olan Böyük Ananın daxili-mənəvi mühi-
tini sanki yüz əlli il bundan əvvəl Belinski insan qəlbinin dərdlərə, ağrılara 
qarşı dözümünü tərənnüm edərkən hisslərinin, həyəcanlarının sözlə ifadəsini 
belə göstərib: "Nə qədər güclü, qüdrətli bir insan təbiəti! Onun ehtirası odlu 
bir dalğadır, onun dərdi ağır və çətindir: bu qorxu bilməyən elə qızğın bir 
kədərdir ki, öz təsəllisini qan və ölüm saçan bir hünərdə axtarır!". Dahi söz 
ustadı əsərin qəhrəmanının sözlərindəki, dilindəki şeiriyyətin də mahiyyə-
tinə varır. Və onun  
"sözlərində nə qədər şeiriyyət var, bunlarda necə dərin bir ələm du-
yulur - bu, güclü qəlbi parçalayan, lakin öldürə bilməyən bir qəmdir, 
bu, bizim milli poeziyamızın əsas elementini, ürək çırpıntısını, başlıca 
motivini təşkil edən bir qəmdir!"1  
- deyir. Yaddaş sahibinin ruhunu, Böyük Ananın mənəvi aləmini gös-
tərmək üçün çox istəyərdim ki, elə bu sözləri dilimə gətirim, bu ifadələri 
işlədim. Ancaq Belinskinin bu pafosundan və emosiyasından üstün ola bil-
məyəcəkdi. Mən həmin dahiyanə təsvirdə, dərin, poetik anlamda Böyük 
                                                 
1 V.Q.Belinski."Rus ədəbiyyatı klassikləri haqqında. Bakı, 1954, s.228. 
191 
 
Ananın ruhunu, qəlbini gördüm. Ona görə də ustadın qəlbi həyəcanlandıran, 
insanı duyğulandıran sözləri ilə fikrimi tamamladım. 
"Evin divarı uçanda" nələr baş verir? Bu, insanın olum və ölüm arasın-
dakı çırpıntılarıdır, yaşantılarıdır. 
Hamletin "olum" və "ölüm" arasındakı həyəcanlarıdır. 
192 
 
 
Vətən nədi, qoy desin 
 
 
 
 
 
 
 
 
Vətəndən qürbətə gedişi üzü qürbətə doğru, naməlum bir məchulluğa 
doğru gedən karvanın apardığı həsrət yükünü kifayət qədər aydınlatmağa 
çalışmışdım. Evin bir divarı uçub, qalan divarlar da özülündən silkələnib. 
Karvan da yola cəm olub. Qürbət var, qərib var... 
...Yaddaşımda oyanan və hələ çox da məndən uzaqlaşmayan beş-on il 
bundan əvvəlin bir təəssüratını buradaca xatırlatmaya bilmirəm:  
"Ailə içində, qardaşlar arasında çoxlu mübahisələrimiz olub. Bir dəfə 
də mübahisə "qərib" və "qürbət" sözlərinin üzərində dirəndi. Hər kəs 
qəribi və qürbəti bir cür mənalandırırdı. Mənim fikrim beləydi: Qərib 
vətənindən qopmuş şəxs, qürbət onun bəxtinə yazılmış məkandır". 
Ədəbiyyatda bu sözlər çox qarışdırılıb. Qurbət adının şəxsə verilməsi, 
"qərib ellər", "qərib yerlər" ifadələri, dastanlarda, bayatılarda, folklor-
da çox işlənib. Bunu da misal gətirib mənim fikrimi dağıtmaq istəyən-
lər də var idi. Bizim belə mübahisələrimizin atamız da şahidi olurdu. 
Televiziyadan Avdı Qoşqar da gəlmişdi. Bəlkə də, peşəsindən irəli 
gəldiyi üçün o, üzünü ömrünün 77-ci pilləsinə çatmış atama tutdu. - 
Zal əmi, sən nə deyirsən bu mübahisəyə? Elə bil ki, sözlər kişinin 
sinəsinin altında növbə gözləyirmiş: 
 
Qürbətdi ötən sizdən, 
Qəribdi bitən sizdən. 
Vətən nədi? - qoy desin, 
Soruşun vətənsizdən. 
 
Atamın kim olduğunu, onun hansı ruhun silkələməsi ilə danışdığını 
bildiyimdən tam qətiyyətlə deyirəm ki, bu misralar həmin anlarda 
193 
 
yaranmışdı. Həmin anların, həmin ovqatın həmin anlarda yaşadığı 
ağrıların sözə çevrilişi idi. 
Daha heç kimin deməyə sözü qalmamışdı". 
...Bəli, Vətən nədi, qoy desin, Soruşun vətənsizdən. Soruşun bütöv bir 
nəsli qanadlarının altına yığıb Orta Asiya səhralarını dolaşan, səhra küləklə-
rinin göylərə sovurduğu qumların ölüm püskürən vahiməsindən keçən bir 
anadan. Vətənsizliyin, yurdsuzluğun qənimə dönüb, əcələ dönüb onun başı-
nın üstündə qılınc oynatdığı anlarda qəlbindən hansı duyğular keçib? Həmin 
anlarda Vətən nə demək olub onun üçün? Elə bilirəm ki, Vətənin nə demək 
olduğunu, ən düzgün cavabı elə vətənsiz verə bilər. Vətənindən, yurdundan 
əli üzülmüş Vətənin nə demək olduğunu daha yaxşı bilər. 
Dostum Qərib Aşkari tələbəlik illərində Şəhriyarın "Heydərbabaya sa-
lam" əsərinə cavab yazmışdı. Bir gənc tələbənin, heç o tayı görməmiş, am-
ma atasının, anasının vətənsizlik həsrətindən necə qovrulduğunu görə-görə 
böyümüş bir gənc adında daşıdığı qəriblik mahiyyətini o vaxt elə beləcə də 
ifadə eləmişdi: "Bilməz idim Vətən nədi, el nədi? Vətən dərdi ürəyimi göy-
nədi..." 
Hələ H.İsaxanlının bir ananın qəlbində daşıyıb gətirdiyi Vətən harayla-
rını təəssüratımın mərkəzinə çəkə bilməmişəm. Amma əsərin həsrətdən ke-
çən, həsrəti öz içində qovuran misralarını oxuyan kimi yaddaşımda bu duy-
ğular göyərdi. 
H.İsaxanlının "Ziyarət" poeması öz qaynağını demək olar ki, şifahi dü-
şüncədən götürüb, folklordan qidalanıb. Bu əsərin şirəsi, mayası xalq təfək-
kürüdür. Və elə ona görə də H.İsaxanlı tez-tez bayatılara üz tutur. Həsrəti, 
dərdi, kədəri, vətənsizlik haraylarını bayatıların dili ilə çatdırmağa çalışır: 
 
Dərd yaman seçdi məni, 
Tapdayıb keçdi məni. 
Təzə baş qaldırmışdım, 
Doğrayıb biçdi məni. 
 
İlk baxışdan bu bayatını hər bir dərdli dilindən car edə bilərdi. Bayatı 
şəxsin və zamanın qarşılaşması anında, zamanın ədalətsizliyi, şəxsin varlığı-
nı, mənəvi aləmini dəmir dabanları altında əzəndə onun sinəsini caynaqları 
ilə didib dağıdanda yaranır. Və əsərin özünə qayıdanda şairin çox böyük tə-
194 
 
biilik və doğmalıqla yaratdığı Ana obrazının mənəvi simasını onun varlığın-
da, ruhunda tüğyan edən dərdlərin miqyasını, başqa sözlə, sərhədsizliyini 
görürük. Başqa cür yurdundan, Vətənindən qoparılmış bir ananın bundan 
qeyri nə deyə biləcəyini təsəvvür etmək olar? 
 
Dəryadayam, gəmim yox, 
Çöllərdəyəm, zəmim yox. 
Qəmdən zəngin olmuşam - 
Kəsirim yox, kəmim yox. 
 
Və zənnimcə, bu, Vətən ağrısı ilə ömürü başa vurmuş insanların qürbət 
ellərdə qəriblərin sinəsinin altında yara bağlamış Vətən həsrəti başqa nə cür 
dilə gətirilə bilərdi? H.İsaxanlının bayatı yaradıcılığı elə bilirəm ki, "Ziya-
rət" poemasında zirvəsinə çatıb. Və nə vaxt "Ziyarət" poemasının motivləri-
nə qayıdacaq, o zaman yeni bayatıları da yaranacaq. Başqa ovqatda inanmı-
ram ki, "Ziyarət" poemasındakı bayatı ruhu bu dərəcədə öz səmimiyyətini 
qoruyub saxlaya bilsin. 
* * * 
Ruh etibarilə "Ziyarət" poemasının ən kövrək, ən duyğulu səhifələrini 
çevirirəm. İnanıram ki, Vətən həsrətilə yoğrulmuş, Vətəndən uzaqdakı dərd-
lərin, ağrıların sözə çevrilməsi anlarında müəllif də ən kövrək anlarını yaşa-
yıb. Söhbət onda deyil ki, bu anlar hansı poetik səviyyədə qələmə alınıb. 
Ancaq onun kövrək bir aləmdən qopub gəldiyinə, o anların vətənsizlik ağrı-
larının təzədən yaşantılarını "Ziyarət" poemasının "Yol uzundu" kiçicik par-
çasında qələmə alarkən H.İsaxanlı bəlkə hələ anadan doğulmadığı, bir qə-
rinə əvvələ qədər hiss, duyğu məsafəsi keçib. Nənəsinin nağıllarından təsir-
lənərək yaddaşa yığdığı hadisələri bütöv bir mərhələnin, bir neçə kəlmənin 
içərisində yaddaş koduna çevirərək, onun özünə əmanətlənməsinə qədərki 
zamanı öz varlığında dərk eləməsəydi, qavramasaydı, bu qədər kövrək not-
larla vətənsizlik ağrılarını da yaza bilməzdi. 
Yol uzundu. İlk baxışdan bu iki sözün içərisində cəmlənmiş mahiyyəti 
elə ağrısız da təsəvvür etmək olar. Bir qonaq getdiyin ölkəyəcən yol uzundu, 
doğulduğun torpağa, kəndə, elata, bir toya, şənliyə, lap elə bir doğmanın kə-
dərinə şərik olmağa gedirsənsə, müəyyən vaxt və məsafə baxımından yol 
uzundu. Sən bir ömür yaşamalısan. Dünyaya gəlişindən gedişinəcən yaşaya-
195 
 
cağın ömrün yolu uzundu. Bir sözlə, olumun və ölümün arasında zaman var, 
məsafə var. Amma əsərdən müvafiq parçanı oxuyan kimi bu iki kəlmənin 
içərisində - "yol uzundu" sözlərinin arasında nə qədər ağrı, nə qədər həsrət, 
nə qədər hicran, vətənsizlik dərdi deyilən bir ağırlığın olduğunu təsəvvür 
etmək o qədər də çətin olmur. 
Tiranların ölümü labüddür. Tiranlar ölən kimi onların yaratdığı rejimin 
- o rejimin ki, onun hər vintindən, rıçağından qan süzülür - sonu çatır. Tari-
xin tərsinə çevrilmiş çərxi yenidən yerin günəş ətrafında fırlanma istiqamə-
tinə dönür. Rejimlərin, onları təmsil edən tiranların qəddarlığı onunla ölçü-
lür ki, sanki onların zamanında saatın əqrəbləri tərsinə fırlanır. Beləcə, tarix 
susa-susa təfkirinin ömrünü başa çatdırır. Cəzalanmalı olanlar haqlı cəza 
qarşısında qalırlar. Və beləcə, bir gün xeyir bir xəbər gəlir. İndi də Şərin 
hüznüdür, iblisin qılıncı korşalıb. Uzaq Orta Asiya çöllərində rejimin təmsil-
çisi olan komendant - komissar adamları başına yığıb tikanlı məftillərlə ha-
sarlanmış düşərgənin ömrünün qurtardığını elan edir. "QUL-aq arxipelaqı" 
(A.Soljenitsin) çiçəklənmə dövrünü bitirir, yeni zaman başlanır. Nağıl dili 
yüyrək olar, H.İsaxanlının dərd-ağrı motivləri ilə qələmə alınmış bir xalq ta-
leyini, bir etnosun iradəsinin, inamının qırılmasına, sındırılmasına yönəlik 
olan cinayətin etirafı: 
Xeyir xəbər gəldi bir gün, 
Oxudular, bu fərmanı: 
Azadsınız, bitdi sürgün! 
Xalq susmuşdu biixtiyar, 
Danışırdı tək komissar: 
 
Lap elə komissarın dediyi kimi, onun işlətdiyi terminlərlə, başqa sözlə, 
nənənin nəvəyə yaddaş kodu kimi ötürdüyü şifrələrlə danışan müəllif həmin 
mənzərəni gözlərimizin qabağında canlandırır. Sürgün bitib, indi hamıya 
azadlıq fərmanı verilib, indi komissarın özü də çox mülayim görünür: 
 
"İstəsəniz burda qalın, 
Buralar da müsəlmandı. 
Uşaq xırda, ayaq yalın, 
Yol uzundur, ölərsiniz... 
Borcumuzdur təklif etmək, 
 
196 
 
Siz özünüz bilərsiniz - 
Burda qalmaq, yoxsa getmək?" 
 
Guya ki, müsəlman olmaq, müsəlmanın özünün müsəlmanlar arasında 
olması... bütün bunlar haqsız, ədalətsizcəsinə, qəddarlıqla yüz minlərlə in-
sana qarşı soyqırımı siyasəti kimi həyata keçirilən sürgün siyasəti səhv imiş. 
Ona görə də komissar - buralar da müsəlmandır, - deyir. Müəllif də komis-
sarın sözünə izah verir: "Müsəlmandı - müsəlmançılıqdı, müsəlmanlar yaşa-
yan yerdi". Nənə komissarın dilindən işlədilmiş "buralar da müsəlmandı" 
sözlərini yaddaşında necə qoruyub? Bəlkə də, qəddar tarixi gələcək nəsillə-
rin yaddaşına ötürmək üçün həyat uğrunda mübarizə instinkti orada işə dü-
şüb. Və həmin sözlər yaddaşa yazılıb və bir gün əli qələm tutan nəvəyə çat-
dırılıb. Rejimləri təmsil edənlər bacarsaydılar bütün dünyadakı qələmləri 
yığıb ən dəhşətli vulkan odunda yandırardılar. Axı onlar çox gözəl bilir ki, 
qələm onların qəddarlığını, cinayətlərini bağışlamayacaq. İndi sanki dünənki 
qəddarlığı ilə yox, bu günün gətirdiyi havanın təsiri altında yumşaq danışan 
komissar adamlara yol göstərir. "Azadsınız, qapılar açıqdı, buyurun, gedin, 
hökumətimiz, partiyamız sizə qayğı göstərir..." Bəs onda yollarda tələf ol-
muş minlərlə körpələrin, vaqonlarda ölmüş qocaların bir içim su götürmək 
üçün stansiyada düşüb vaqondan aralaşan gənci al qanına qəltan edən ölüm-
lərin əvəzini kim verəcək, kim qaytaracaq havaya sovrulmuş ömürlərin za-
manını? 
Müəllif rejimin ikiüzlülüyünü, onun antiinsani mahiyyətini bir neçə 
misranın isərisində ironik, kinayəqarışıq bir dillə ifşa edir: 
 
Heç bir günahı olmayan 
İnsanları sürgün etmiş. 
Sürgün sona yetən zaman, 
"Azadsınız, gedin" demiş... 
Mənim Şura hökumətim 
Nə "insaflı" hökumətmiş... 
 
Yaddaş kitabı, Yaddaş Sahibi... İinsanların dəhşətli faciələrlə üzləşdiyi 
dövrlərə qayıdış... bütün bunlar müəllif üçün adi təəssürat deyil. O, hər bir 
ifadədən yapışıb oxucusunu həmin dövrə, zamana qaytara bilir. Bir sözlə, bu 
obrazlar H.İsaxanlı üçün ideya mənbəyidir. Nəhayət, onun özünəməxsus 
197 
 
ümumiləşdirməsi, sanki uzun yola yekun vurması, mənzil başına qayıdış və 
bütün bunların bir ibrət, dərs kitabına inam aşılayan düşüncələri... 
 
Ətrafı tutarsa şər, 
Ürəyi boğar kədər. 
Yanıb-yaxılar ürək 
Yana bildiyi qədər. 
 
Hər kəs bildiyicəndi. Hər kəsin gücü, qüdrəti - söhbət qələmdən, qələm-
dən yapışandan gedirsə, onda deməliyik: - sözü qədərdi, sözünün dəyəri qə-
dərdi. 
...Şair "yol uzundu", - deyirdi. O, hansı yolun uzunluğundan, bitməzli-
yindən, tükənməzliyindən danışırdı? Hər halda bir yol da var. Bu, inam yo-
ludur. Haqqın bir gün ayaq üstə duracağına, haqqın özünə təpər alacağına 
inam yolu... 
 
198 
 
 
Soruşun vətənsizdən 
 
 
 
 
 
 
 
 
...Ruhun həsrət yolu: Bədən - Vətən. Bədən və Vətən anlamı nə qədər 
bir-birinə yaxındır. Elə bilirəm ki, bu sözlər qohum sözlərdir. 
Sürgündən qayıtmağın, Vətənə qovuşmağın nə demək olduğunu Vətən 
həsrəti çəkənlər daha yaxşı bilər. Bunu kifayət qədər duyğularının tarixi ya-
şantılar üstündə köklənməsi ilə müəllif verə bilib və biz də bu barədə danış-
dıq. Əsərin oxucu ruhunda yaratdığı əhval, təəssürat, əsərin təsirilə oxucu-
nun yaddaşında canlanmış mənzərələr, əslində, müəllifin uğurudur. Və onun 
özünün - səsinin, sözünün oxucu dünyasındakı əks-sədasıdır. "Ziyarət" poe-
masında sürgünün qurtardığı, Vətənə qovuşma zamanındakı təəssüratlara 
müəllif "gözüm toxdu" hissəsində yer ayırıb. Amma nədənsə, Vətənə 
qayıdıb, sanki Vətənə qayıtmaqla ayrılmış bədən və ruh təzədən bir-birinə 
qovuşub. Düşüncəsinin təsiri altında yaddaşında oyanan daha bir mənzərəni 
buradaca, bu sətirlərin arasına gətirməyə bilmərəm. Bu, görkəmli ədəbiyyat-
şünas alim, Dövlət mükafatı laureatı, professor Məhərrəm Qasımlının Şah 
İsmayıl Xətai ilə bağlı düşüncələridir. İndiki məqamlarda mənim düşüncələ-
rimə qol-qanad verdiyi üçün, ilhamıma yeni duyğular bəxş etdiyi üçün yada 
salıram:  
"On altıncı yüzilliyin tarixi salnamələrindən birində Şah İsmayılın 
Təbrizi fəth edərək hakimiyyəti öz əlinə alması barədə poetik bir bən-
zətmə var: "O, Təbrizə girdi, elə bil ruh bədənə daxil oldu". Bu bən-
zətmədəki milli romantika indinin özündə də vətənçi duyğunu, döv-
lətçi düşüncəni dimdik ayaq üstə saxlamağa qadirdir. Şah İsmayılın 
Təbrizə girməsinin ruhun bədənə daxil olmasına bənzədilməsi onun 
Azərbaycan tarixi içindəki yerinin son dərəcə dəqiq ifadəsidir. O, öz 
keşməkeşli, yorulmaz mübarizəsi və dövlət idarəçiliyi ilə təkcə Təbri-
199 
 
zə deyil butövlükdə Azərbaycana böyük bir ruh gətirdi. Bu, milli kim-
lik, vətənçilik, dövlətçilik ruhu idi"1.  
Göründüyü kimi, professorun özünün də qanadlı duyğularla qələmə al-
dığı tarixi salnamənin hansısa bir küncünə ilişib qalmış faktın, hadisənin 
mahiyyəti Vətən və dövlətçilik duyğuları üstə köklənib. Əlbəttə, indiki mə-
qamda ruh və bədən mahiyyəti məni daha çox cəlb eləyir. Və elə bu fikirlə 
də şərikəm ki, Vətəni olmayanın milləti də olmaz. Bütün sürgünlər, deporta-
siyalar, təqiblər ona xidmət edir ki, gücünü Vətəndən, yerindən, yurdundan 
alan insanların özlərini Vətəndən ayırsınlar. Və beləliklə, milli ruhu öldür-
sünlər. Təbiətdə də belədir. Bir ağacı, bitkini başqa bir şəraitdə asanlıqla ye-
tirmək olmur. Uyğunlaşmaq üçün on illərlə vaxt lazımdır. Hindistan filini 
təbii şəraitdə Qafqazda təmin etmək mümkünmü? İnsan da təbiətin bir par-
çasıdır. Onu öz mühitindən ayıranda cismən məhv olmaqdan başqa mənən 
də ölümə məhkum olur. Ancaq "Ziyarət" poeması bir nəslin sürgünlərin, 
qürbətlərin bütün məhrumiyyətlərinə dözərək ağır qurbanlar bahasına təzə-
dən yurda dönüşünü bizə təqdim edir. Yurda qayıdacaqlarına inam bu adam-
ları qoruyub saxlayıb. Yaddaş Sahibinin dinlədiyi hekayətin mahiyyəti bu-
dur; ana Vətəndədir ruh bədəndə olduğu kimi. Bu qayıdışın ruhun bədənə 
təzədən qayıdışına bənzəri var. Həmin anlarda nənə hansı hissləri yaşayıb? 
Onu dilləndirən hansı duyğular olub? 
 
Sürgündən dönəndə dedi: 
"Şükür, şükür Yaradana 
Balalarım vətəndədi..." 
(Ey müqəddəs, əziz ana, 
İlahi ruh, Allah eşqi 
Əgər varsa, o, səndədi). 
 
Bəli, bu, ruhun bədənə qayıdış hekayətidir. Elə bir hekayətdir ki, heç 
vaxt yaddaşdan çıxmamalı, heç vaxt unudulmamalıdır. Çünki yeni nəsillər 
bu tarixi bilmədən gələcəyin etibarlı təminatçısı ola bilməzlər. Nəslin yaşa-
rılığını təmin etmək, nəsli qorumaq hissi ananın ehtiyat enerjisini səfərbər 
edib, onu uzaq yollardan keçirib, Vətənə qaytarıb ona görə ki, bu, acınacaq-
lı, bu dəhşətli tarixi Yaddaş Sahibinin kitabına yazsın. Artıq bu fikri neçənci 
                                                 
1 Məhərrəm Qasımlı, "Şah İsmayıl Xətayinin poeziyası" , Elm, Bakı,  2002. s.3. 
200 
 
dəfədir ki, vurğulayırıq. İndi yurdu dirçəltmək, qürbətdə göz açmış övladla-
ra Vətəni tanıtmaq, bəlkə, onlara gədiklərin, təpələrin, yolların, cığırların, 
bulaqların, talaların da adlarını demək lazım olacaq. İndi yaşamaq üçün Və-
tənin havası və suyu var. Bərəkət gətirən torpaq indi onların ayaqları altın-
dadır, indi onlar kifayət qədər güclüdürlər, indi onlar halal zəhmətə, bəhrəsi-
ni görəcək zəhmətə qayıtmalıdırlar. Bəli, zillət, zəhmətlə əvəz olunmalıdır. 
Nənə də elə bunu deyir: 
 
"Balalarım, zəhmət çəksək, 
Bir bağ salıb, bostan əksək, 
Düzəldərik ev-eşiyi; 
Bəndə bağlayan qapını 
O gözəgörünməz kişi 
Bir gün gələr açar" - dedi. 
 
Yeri gəlmişkən, H.İsaxanlının "Ziyarət" adlandırdığı epik-lirik poeması 
oxucuda güclü təəssürat yaradan əsərdir. Oxucunu hisslərlə silahlandırır, 
onu duyğulandırır, düşüncələrini əsərin ovqatı üstə kökləyir. Əsərin ayrı-ay-
rı fəsillərinə uyğun olaraq oxucu qəzəblənə bilir, acıyır, qürurlanır, inamın 
nəyə qadir olduğunu dərk edir, bəzən sevinir, bəzən kədərlənir. Əslində, elə 
bədii əsərin də, ədəbiyyatın da əsas məqsədlərindən biri elə budur: İnsana 
hisslər sahibi olduğunu xatırlatmaq. Hisslərlə qavramaq, hisslərlə düşünmək 
iqtidarında olan insan daha az qərəzsiz olar. Belə adamların duyğuları insa-
na hörmət, insana ehtiram, ən başlıcası insana sevgi üstə köklənir. 
 
201 
 
 
Əxlaqin meyari 
 
 
 
 
 
 
 
 
H.İsaxanlının "Ziyarət" poemasında ayrı-ayrı hissələr müəyyən silsilə 
təşkil edir. Artıq qeyd olunduğu kimi bu silsiləni yaradan əsərlər nə qədər 
bitkin olsalar da, Yaddaş Sahibinin xatırlamaları əsasında zəncirvari əlaqə 
ilə bir-birini tamamlayır. Demək, "Gözüm toxdu" adı ilə təqdim olunan əsər 
də bu silsilədə xüsusi əhəmiyyət kəsb edir. Bütöv bir nəslin az qala bir əsr 
ərzində keçdiyi yol dəyişən kino fraqmentləri kimi gözümüzün önündən ke-
çir. Nəhayət, bu nəsil zülmlərə məruz qalır, sürgünlərə göndərilir, ağır dü-
şərgə həyatı yaşayır və bir gün "QULaq arxipelaqı" dağılır. Təsadüfi deyil 
ki, sovet dövründə dissident həyatı yaşamış Aleksandr Soljenitsın sovet hə-
yat tərzini düşərgə həyat tərzi ilə epitetləmiş, ona əbədiyaşarı ədəbi damğa 
vurmuşdu. Bir sözlə, indi düşərgənin məftilləri kəsilməkdədir. Sürgünlərə 
göndərilən nəsillər, yüzminlərlə günahsız insanlar vətənlərinə, yurdlarına 
qayıtmaqdadır. Müəllif bu hissədə ("Gözüm toxdu") ilk sətirlərdə artıq qür-
bət ağrı-acılarının sonunu qəribliyin dərdini, həsrətini daşımış insanların və-
tənəqovuşma, yurd vüsalına çatmanın şirin duyğularını təqdim edir. Və əl-
bəttə, bu motivlər də xüsusi bir kövrəkliklə qələmə alınır. Bundan sonra ar-
tıq vətənin özündə dirçəlmə, birinci növbədə mənəvi yüksəliş, sonra insanla-
rın öz həyat tərzini, normal ahəngdar yaşayışını təminetmə mərhələsi başla-
yır. Vətəndə yaşamağın, vətəndə özünü dirçəltməyin də problemləri, çətin-
likləri var. Uzaq yollar, ağır illər arxada qalsa da, kasıblığın, yoxsulluğun 
caynağı hələ də Böyük Ananın ailəsinin boğazından yapışıb. Ananın çırpın-
tıları, onun daxili mənəvi əzabları elə ilk sətirlərdəncə görünür. O, ailəni 
zəhmətə alışdırmalı, yurda bağlamalı, bir növ dirçəlişin əsasını yaratmalıdır. 
Bir vaxt mahalda Qaçaq İsaxan adı ilə məşhur olan igidin, karlı kişinin xa-
nım-xatın arvadı bədxah adamların, mənəvi düşkünlərin nəzər-diqqətində-
202 
 
dir. Onlar bu qürurlu qadına bütün əzablara baxmayaraq xanım-xatınlığını, 
izzəti-nəfsini qoruyan qadına elçi düşürlər. Onu özlərinin tamahlarına qur-
ban etmək istəyirlər: 
 
"Ərə getmək fikri varsa?" - 
Belə sevdaya düşənlər 
Ağız arayanlar oldu. 
Dünən küncdə büzüşənlər, 
Hədə-qorxu gəldi bu gün: 
 
Rejimlərə güvənən, siyasi-ideoloji dayağı olan adamcığazlar üçün Bö-
yük Ananın hansı hisslərlə yaşamasının heç bir əhəmiyyəti yoxdur. Qaçaq 
İsaxanın adı gələndə zağ-zağ əsənlər indi hətta onun arvadının, ailəsinin ün-
vanına hədələr göndərir, təzyiqlər göstərirlər. Bəyliyin, ağalığın bitdiyindən 
danışırlar: 
Dünya dəyişib büsbütün, 
Ölüb getdi bəy, ağa, xan. 
Alt-üst oldu köhnə dövran, 
Xanım-xatınam deməsin, 
Sonra məndən inciməsin. 
Arvadı saxlayan ərdi, 
Ya evdəki yetimlərdi? 
 
Amma unudurlar ki, bu qadın öz ərindən güc, təpər, dəyanət dərsi alıb. 
Onu heç nə ilə sındırmaq olmaz. Onun tapındığı güc mənbəyi əxlaqi dəyərdir. 
Onun ölçüləri, qadınlıq meyarı o qədər sərt, o qədər bütövdür ki, sanki şəx-
siyyət qayasıdır. Onun üstündən əsən zaman küləkləri qayanın üstündən heç 
nə apara bilməz. Amma hər halda axı o, insandır. Hələ özünə gəlməmiş, çək-
dikləri zəhmətin sayəsində əlləri bir tikə çörəyə çatmamış övladlarının yox-
sulluqdan, kasıblıqdan çəkdiyi əzabları da görür. Amma bütün bunlar onun 
qürurunu sındıra bilmir, onun dəyanətini yenə bilmir. Elə ona görə də gözləri 
dolsa da, kövrəlsə də, düşkünlərin, şərəfsizlərin cavabını ləyaqətlə verir: 
 
Gəlinin gözləri dolu 
"Nə yoldaş, nə sirdaş, nə ər? 
Yoxdu, getdi o kişilər. 
203 
 
Mənə lazım deyil heç kim- 
Kim olsa da, yalvarsa da, 
Hökmü-divanı varsa da. 
Könlümdə eşqə yer yoxdu, 
Nəfsim ölü, gözüm toxdu. 
Dünyanın çalxanan vaxtı, 
Arzum, diləyim, tək eşqim 
Evimdi, oğul-uşaqdı". 
 
Ananın idealı, düşkünlərin idealı ilə tərs mütənasibdir. Sanki tərəflər 
qarşı-qarşıya dayanır. Bir tərəfdə maddiyyat, tamah, fiziki zor və bir sözlə, 
rejimə arxalanan qüvvələr. Digər tərəfdə ananın mənəvi saflığı, ləyaqət ar-
zusunu, diləyini, ilk eşqini evi, oğul-uşağı bilən böyük insan, onun mənəvi 
ucalığı sözün həqiqi mənasında əxlaqi-meyar təsiri bağışlayır. Və biz onun 
gücünü görürük. Əxlaqa arxalanan gücünü, mənəvi dəyərlərə sədaqət gücü-
nü. Əslində elə onun gücünün qaynağı bu dəyərlərdir. 
H.İsaxanlının hadisələrə ibrətli ümumiləşmiş münasibəti ayrı-ayrı par-
çaların arasında lirik lövhələrlə sıxlaşmış qara buludları yaran şimşək kimi 
görünür. Dərin fikir, müdrik söz bir anda bütün qaranlığı parçalayır. Xalq tə-
fəkküründən qaynaqlanan misralar əsərin üstündə (zamanın üstündə, insan-
ların düşüncəsində və elə həm də bu günümüzdə) parlaq işıqla yanan alova 
bənzəyir. Bu alovlu işıq ən passiv beyinləri belə silkələyir, oyadır. İnsanı 
düşünməyə vadar edir: 
 
Müdriklər tez od almaz, 
Boş sözü saya salmaz. 
Hər hürənə daş atsaq, 
Yurdumuzda daş qalmaz. 
 
Göründüyü kimi, xalq təfəkküründən qaynaqlanan və insana mənəvi 
güc, təpər bəxş edən bu misralar sözün həqiqi mənasında, süd aydınlığına 
bələnən gecənin parlaq ulduzlarına bənzəyir. 
Və yenə bundan sonra ananı təmkinli görürük. Axı şairin özünün dediyi 
kimi - Yaddaş Sahibinin xatırladığı kimi. Hər hürənə daş atmağın nə faydası 
var? Axı bir də atalar "İt hürər, karvan keçər" deyirlər. Karvan öz əzəməti 
204 
 
ilə yolun ona məxsus olduğunu görür, yolundan dönəsi deyil. İtin hürməyi 
özünə qalacaq. Bu psixoloji hazırlıqdan sonra artıq ananın düşüncələri tam 
əsaslı görünür: 
Düzdür, çətindir, dardayam, 
Təkəm, köməyim kəsilib. 
Amma dost da var, düşmən də, 
Gərək göz yaşımı silib, 
Cərgəyə qatılam mən də. 
Hələlik bircə dərdim var - 
Korluq çəkməsin uşaqlar... 
 
Ana yaxşı bilir ki, hər batan günün bir açılan səhəri də var. Hələlik onun 
bircə dərdi özünün dediyi kimi, uşaqları korluq çəkməyə qoymamaqdır. O, 
bilir ki, zəhmət çəkən, zəhmətdən yapışan insan darda qalmaz. Demək, onun 
övladlarının da qarnı tox olacaq. Çünki onların heç kimin əlində gözü yoxdur. 
Ona görə də ananın düşüncələri nikbindir: 
 
Qarınları tox olacaq, 
Canları sağ olsun təki. 
Dirçələcək oğul-uşaq, 
Qarşımızda yaxşı günlər 
çox olacaq... 
 
Gərək insan nə qədər böyük gücə sahib olsun ki, zülmət qaranlığın içə-
risindən işığa gedən yolu görə bilsin. Ana da özünün iradəsi, dözümü ilə bu 
gücdədir. O, təkcə uşaqlarını cismən sağ-salamat saxlamaq fikrində deyil. 
Həm də onları oxutmaq, onları mənən zəngin insanlar kimi böyütmək istə-
yir. Axı bu həm də böyük atanın -İsaxanın arzusu idi. Demək, atanın arzusu-
nun davamı ananın istəklərində, mübarizəsində yaşayır: 
 
Bir də... bir də ataları deyirdi ki, 
Gərək uşaqlar oxusun... 
O yoxdursa mən ki, varam. 
Allah üstümüzdə olsun, 
Mən böyüdüb, oxudaram. 
205 
 
Ananın duyğularında qətiyyət görünür, təəssüf və çaşqınlıqdan əsər-
əlamət yoxdur. Onun bu qətiyyəti, inamı şəxsiyyətinin bütövluyünü təsdiq-
ləyir. Onun bir güvənci də gələcəyə inamıdır. İnam ananın nəzərində Allah 
timsalındadır. "Allah üstümüzdə olsun" deyəndə inam bizimlə olsun mahiy-
yəti başa düşülür. Əslində Allah özü insanın tapındığı ən uca dəyərdir, inam 
anlamında isə bütün parlaqlığı ilə özünü göstərir. Elə ona görə də qorxmur, 
heç kimsədən çəkinmir, əlbəttə, təkliyə düşəndə ürəyini yeyə-yeyə yaşayır. 
Məşhur Çələbilər nəslinin böyük analarından biri Zibeydə Çələbi deyərdi ki,  
"Ürəyi çörəyinə yavanlıq eləməyənin qapısına salam düşmür".  
Gündüzlər başı uca gəzir, haqqa-həqiqətə tapındığı üçün ümidini üzmür: 
 
Gündüz heç qorxu bilmədi, 
Gecələr içini yedi. 
Gündüz vüqarlı hərləndi, 
Gecə-gündüz "Allah birdi, 
haqdı" dedi. 
 
H.İsaxanlının əsərinin bu hissəsi bir oxucu kimi məndə çox dərin təəs-
sürat oyatdı. Zənnimcə, əsl həyat həqiqətlərinə güvənən belə əsərlər insanla-
rın mənəvi harmoniyasına çox ciddi təsir göstərir. Əlbəttə, bu harmoniyanı 
qorumaq insanın mənəvi ucalığına xidmət etmək baxımından. Görkəmli 
ədəbiyyatşünas Məmməd Cəfər Lev Tolstoyla bağlı düşüncələrində maraqlı 
müqayisələr aparıb:  
"Elm və incəsənətin bütün tarix boyu bəşəriyyətə böyük faydaları dəy-
mişdir, lakin bəşəriyyətə xeyri dəyməyən, zərər verən elm və in-
cəsənət də vardır. Təzə, məhvedici silahlar, toplar, daha güclü partla-
yıcı maddələr ixtira edən elm həqiqi elm deyildir. Hüquq gözəl elmdir, 
ancaq xalqın hüququnu məhdudlaşdıran hüquq elmi həqiqi elm deyil-
dir. Tarix mənalı, faydalı elmdir, ancaq azğın hökmdarların səltənət 
tarixini yalanlarla bəzəyən tarix həqiqi tarix ola bilməz. Psixologiya 
gözəl elmdir, ancaq spiritizm ilə məşğul olmaq elm deyil, hoqqabaz-
lıqdır. Rəssamlıq gözəl sənətdir, lakin sərgi salonlarını çılpaq qadın 
heykəllərilə dolduran rəsm sənəti həqiqi incəsənət deyildir. Ədəbiyyat: 
roman, şeir gözəl sənətdir, lakin əxlaqsızlıq təbliğ edən bədii əsərlər 
həqiqi ədəbiyyat deyildir. Kitab mədəniyyəti böyük mədəniyyətdir, 
206 
 
lakin hər il xalqa lazım olmayan milyonlarla kitab nəşr olunur ki, bun-
lar həqiqi kitab mədəniyyətini təşkil edə bilməz" 1.   
Elə buradaca deməyin yeridir ki, böyük əxlaqı tərənnüm edən əsərlər 
həqiqi ədəbiyyatın səsidir, nəfəsidir, özüdür. Böyük Ananın timsalında əxla-
qa tapınmanın, mənəvi ucalığın gücünü gördük. 
İndi bir daha əsərin yaratdığı təəssürat əsasında Böyük Anaya ehtiram 
bildirməyin məqamıdır: Böyük Ananın gözü toxdur. O, sanki dünyadan bir 
qadın olaraq öz payına düşəcək hisslərdən çox ucadadır. Çünki o, Qaçaq İsa-
xan kimi bir kişinin arvadı olub. Ondan sonra, onun ünvanından sonra qə-
tiyyən "yastıdığını" dəyişə bilməz. Əlbəttə, o izzəti-nəfsinə qadınlığını qurban 
etməsəydi, bəlkə dolanışığı üçün də kömək olardı. Amma o, bu yolu seçmir. 
Mənəvi toxluğu, göz toxluğunu mədə toxluğundan çox ucada tutur. Toxluq 
anlamı var dilimizdə. Bu anlam mənəvi mahiyyət kəsb edəndə şəxsiyyətin gü-
cünü göstərir, onun ləyaqət, dəyanət rəmzinə çevrilir, filankəs gözü tox adam-
dır - deyirik. Demək, o, ləyaqətli adamdır. Dünya oduna yanmağı onun gö-
zündə heç nədir. Təki onun adı, ünvanı gələcək nəsillər tərəfindən hörmət və 
ehtiramla xatırlansın. Bax, budur Böyük Ananın gücü, qüdrəti! Göründüyü ki-
mi, "Gözüm toxdu" adı ilə başlayan hissə toxluğun mənəvi mahiyyətini, başqa 
sözlə fəlsəfi mahiyyətini açır. Sənət həyatın özü ilə birgə dünyaya gəlib. 
Həyatı Tanrı yaradıb. İlk əvvəl təbiət obrazı olaraq yaradıb, bir gözəllik ob-
razı olaraq,  paklıq,  saflıq obrazı olaraq təbiət ilk növbədə Tanrının əsəridir.  
"...Sənətin mənşəyi həyatın özünün mənşəyi qədər qədimdir, çətin 
dərk olunandır. Ancaq hər şeyi dərk etmək mümkün deyil, bəlkə heç 
buna lüzum da yoxdur... İnsan hisslərinin nəhayətsizliyi, çoxölçülü tu-
tumu çox vaxt ağlın açmağa gücü çatmadığı hadisələri, anlayışları 
yozmaqla, özünəməxsus şəkildə şərh etməklə boşluğu doldurur, insanı 
ovundurur, beləliklə, bir növ, onun canını mübhəm sarsıntılardan 
qurtarır"2.  
Və sonra düşünən insan yaranır. Və insan özü də əbədiyyət arzusunda 
olur. Və bununla da özünün sənətini yaratmağa başlayır. Qobustan rəsmləri, 
qaya yazıları təkcə yazı olaraq, sənət olaraq yaşamır. Həm də o, insanların 
özlərini yaşadır. H.İsaxanlının "Ziyarət" peoması onun mənəvi aləmindəki 
fırtınaların, təlatümlərin poetik əks-sədasıdır. Yaddaş Sahibi obrazının tim-
                                                 
1 Məmməd Cəfər. "Seçilmiş əsərləri ".  "Çinar-Çap". Bakı, 2003, s. 318. 
2 Kamil Vəli Nərimanoğlu. "Özümüz-Sözümüz". Çinar-Çap. Bakı, 2005, s. 437. 
207 
 
salında o, bu daxili sarsıntılardan ovunmağın yeganə yolunu sənətdə görür. 
Məlum olduğu kimi sənət qədər insanın başqa heç bir məşğuliyyəti - elmdən 
tutmuş müxtəlif peşələrə qədər onu ovundura bilməz. 
"Ziyarət" həm də yalnız bir müəllifin özünü ovundurmaq istəyinin bəh-
rəsi deyil. Bütöv bir tarixin, bir nəslin sarsıntılardan xilas olmaq, ovunmaq 
istəyinin bəhrəsidir. 
 
 
208 
 
 
Dərdini göyə açanda 
 
 
 
 
 
 
 
 
 
Şühbəsiz, bir elm adamı, təhsil təşkilatçısı olaraq özünün ləyaqətli yeri-
ni elm və maarif sahəsində zəhməti və zəkası ilə təsdiq etmiş H.İsaxanlı bir-
cə misra yazmasaydı belə, yenə də adı hörmət və iftixarla çəkiləcək ziyalıla-
rımızdandır. Ancaq Tanrı ona səmimiyyətlə silahlanmış poetik istedad da 
bəxş edib. 30-40 il ərzində elmin dərinliklərinə doğru yeridikcə şairliyi, poe-
tik istedadı onun mənəvi qida mənbəyi, ruhunun daşıyıçısı olub. Dünyanı 
gəzə-gəzə bu mənəvi gücə tapınıb. Həyatın ona qucaq açdığı sevincli gün-
lərdə də, kədərli anlarında da uzaq kənddən, dünyanın mənəvi səmasından 
ucuşundan bəri onun poetik nəfəsi həmişə qəlbində yaşayıb. Şeriyyəti, şair-
liyi poeziyası ilə sonsuz sevgilərlə munis olub. Klassik təbircə desək, onun 
həbibi, munisi olan poeziyası bir qayda olaraq tənhalığında onun çiyinləri 
üstündə qanad gərib. Və beləcə H.İsaxanlı həmişə şeirlə nəfəs alıb. Şeri ilə, 
poeziyası ilə şan-şöhrət azarına tutulmayıb. Ruhunun, paklığının müqəddəs-
liyini qoruya-qoruya poeziyanın İlahi yüksəkliyində, uçalığında mənəvi ra-
hatlıq tapıb. Yoxsa, başqa cür bir ana ruhunun mənəvi dünyasını misra-mis-
ra, söz-söz o necə gəzə bilərdi? 
Ananı müxtəlif məqamlarda həyatın qərəzlə başının üstündə qılınc oy-
natdığı anlarda da, ağzının duası ilə dərdini göylərə açanda da, iztirablarla 
çırpındığı məqamlarda da, görə bilir. Bu fərqli anların ovqatını özü təzədən 
yaşayır. Yaddaş Sahibi olaraq əlli il bundan əvvəlki dövrün xarakterini, tə-
biətini ananın öz dili ilə təqdim edir. Ananın gələcəyə olan ümidi balaları ilə 
böyüyür. Onun övladları gün-gün, ay-ay, fəsil-fəsil boy atır və onların hər 
birinin simasında ananın dərdləri dağ buzlaqları kimi əriməyə başlayır. Ana-
nın tənhalıq anları nə qədər orijinaldı. Ana haqqında saysız duyğular, düşün-
209 
 
cələr qələmə alınıb. Və bu "Odisseya"nın, "İlliada"nın, Qorqudluğun məğ-
zində Hamletin dərdini göylərə açan Anasının (əsərdə nənənin) obrazı xa-
rakter etibarı ilə tarixi anaların banisi olduğu kimi həm də çox fərqlidir. Öz 
düşüncələri ilə saflığı ilə, müasir günümüzün anasına daha yaxındır. Ana 
tənhadır və bu tənhalıqda onun bir munisi də öz Tanrısıdır. "dərdini göyə 
açardi" adı ilə təqdim olunan hissədə Tanrıya dualar pıçıldayan ananın 
bütün aləmini görə bilirik. Onun həlimliyini, müqəddəsliyini övlad sev-
gisini, dünyaya, bəşərə əmin-amanlıq arzularını müəllif çox səmimi duyğu-
larla təsvir edir. Və təbii ki, ananın öz dilindən, öz səsi ilə yaradılan mənzərə 
kifayət qədər bəs eləyir ki, biz onun zəngin aləmini görə bilək: 
 
"Kiminin körpə balası var, 
Ona dəyməsin tufanlar. 
Kasıb, varlı, gədə, ya şah, 
Kim nədirsə, özü bilər... 
İlan yerisin, ay Allah, 
Dalınca da balaları, 
İçində də mənimkilər". 
 
Ana dualarında da son dərəcə ədalətlidir. Çünki Tanrı özü ədalətli ol-
duğu üçün ananın düşüncəsinə görə onun dərgahında yalnız ədalət arzulayan 
dualar qəbul ola bilər. Ona görə də ana əslində Tanrıya dua eləyəndə təkcə 
öz övladı üçün dua eləmir. Onun nəzərində kasıb, varlı, gəda ya şah hamısı 
insandır. Və ona görə də kimin nə dərəcə haqlı-haqsız olduğunu öz ixtiyarı-
na buraxır. Hətta Tanrının yaratdığı bütün varlıqları yaşarı hesab edir. Və 
yenə yalnız nənənin dilində öz gücünü göstərə bilən xalq ifadəsi oxucunun 
ruhuna hədsiz estetik zövq bəxş edir: "İlan yerisin, ay Allah, dalınca da ba-
laları; içində də mənimkilər". 
Müəllif nənənin mənəvi durumunu bu cür təqdim edir. Və onun yaşantı-
larını əslində həyatının mənası hesab edir. Və sanki nənənin dünyasına əlavə 
nə isə deməyin xələl gətirəcəyini düşünərək öz sözünü və həm də illərin üs-
tündən keçib gələrək bu günkü sözünü deyir: "Özü kimi gözəl idi arzuları, 
duaları..." Ana obrazı bütün əzəməti ilə H.İsaxanlının yaradıcılığında illər 
boyu özünü hifz edəcək gücdə yaradılıb. 
210 
 
Dərdini göyə açanda insan hansı hisslərlə yaşayırsa, şair də poeziyanın 
ecazkar aləmində özünü o cür hiss edir. Saf, sevgili duyğuların tərənnümü 
poeziyanın uğur mənbəyidir. 
Bir anlığa düşünək ki, H.İsaxanlı tarixi keçmiş, yaşarı dəyərlər, adət-
ənənələr, nəsilə-kökə bağlılıq motivləri ilə süslənmiş "Ziyarət" əsərini yarat-
masaydı, məhz bu əsərdə ifadə elədiyi düşünəcələri başqa hansı mövzuda bu 
qədər mükəmməl ifadə edə bilərdi? Zənnimcə, hər hansı bir məzmunun mü-
kəmməl ifadəsi üçün onun özünə uyğun forma tapılmalıdır. Başqa sözlə, cırt-
dana nəhəngin paltarını (yaxud əksinə) geydirmək mümkün olmadığı kimi, 
məzmunun tələb elədiyi forma - həm də kifayət qədər mükəmməl, fikrin ifa-
dəsinə şərait yaradan, meydan açan düşüncələrə qol-qanad verən forma ol-
madan kamil əsər də yaratmaq mümkün deyildir. Hegel təsadüfi demirdi ki, 
"İncəsənət mənzərələr yaratmaq üçün yalnız subyektiv obrazlardan, 
təsəvvürlərdən ibarət xarici materiala deyil, ruhi məzmunu ifadə et-
mək üçün həm də incəsənətin duyduğu və özündə yaşatdığı anlama 
malik təbiət formalarına ehtiyac duyur. Təbiətdəki bütün formalardan 
ən alisi və həqiqisi insan biçimidir, çünki yalnız onda ruh öz bədənini 
və əyani ifadəsini tapa bilər"1.  
İndiki məqamda müəyyən tarixi şəraitdə övladları üçün gözünün işığını 
verən, ürəyinin yağını əridən bir ananın obrazını yaratmaq üçün şair Yaddaş 
Sahibinin düşüncələrinə güvənir. Və o düşüncələrdə ən istinadlı obraz ola-
raq nənəni görür. Nənə ruh etibarilə sağlam adamdır. Həyat ona hər cür 
pislik etmişdir. Hətta rejimlərin yumuşalmasından sonra müəyyən itkilər-
dən, ölümlərdən, böyük əzab və əziyyətlərdən keçərək yenidən yurda qayıda 
bilsə də, rejimin tör-töküntüləri yenə də onu rahat buraxmır. Ana bütün bun-
lara təmkinlə zirvədən baxırmış kimi nəzər salır, dözür. Bütün bunlarla belə 
yenə də onun qəlbində heç kimə qərəz yoxdu. Ancaq üzünü Tanrıya tutanda, 
dərdini göylərə açanda pisliklərə şərait yaradan mühitin dəyişməsini diləyir. 
Böyük Ananın dilindən verilmiş və kökünü xalqdan alan, şirəsini xalq təfək-
küründən götürən, qaynağını sağlam mənəvi aləmdən başlayan bir düşüncə 
ilə arzulayır: 
Dağların qarı ərisin, 
Balamın suru yerisin. 
 
                                                 
1 Hegel "Ruh fəlsəfəsi", Bakı, 2003, s. 426. 
211 
 
Çox məharətlə ananın dilindən verilmiş mövzuya tabe etdirilən xalq-
dangəlmə alqış (alxış) kimi "Dağların qarı" ifadəsinin hansı məzmunu daşı-
dığını anlamaq o qədər də çətin deyil. Əvvəla, dağların qarı əriyərsə düzlərə 
su gələr, torpağa bərəkət gələr. Dağların başı açılar, sinəsi çiçəklərlə, çə-
mənlərlə bəzənər. Amma əlbəttə, bu misranın alt qatında insanların arzu və 
diləklərini, istəklərini donduran mənəvi mühitdə qış sərtliyi yaradan rejimin 
ünvanına da bir ananın deyə biləcəyi qədər fikir yönəlikdir. "Sur" bağlı-ba-
ğatlı vadi, gücün təsdiqi olan şeypur səsi (İsrafil surunu yada salaq), güc 
rəmzi buğa, öküz mənalarını özündə cəmləyir. Buradaca qeyd etmək yerinə 
düşər ki, xalq təfəkkürü, "sur" sözünün hökm, güc mənasını ananın dilindən 
həmin misradaca təsdiqləyir. Əgər dağların qarı ərisə, böyük ananın övladı-
nın da haqqı-hüququ tapdanmaz. Onun nəslinin hökmü yeriyər. Hökmü 
ayaq tutar. Tanrının iradəsilə dağların qarının əriməsi həqiqətə yol açar. 
Ananın övladını oxşaması onun övladına məhəbbəti bir sözlə, ananın ailə 
dünyasına sədaqəti Tanrıya şükranlığında bir daha görünür: 
 
Balam oxşar bəyə, xana, padşaha, 
Qurban olum onu verən Allaha. 
 
Ana halal zəhməti ilə böyütdüyü övladının çatdığı bəyzadəliyi, yetdiyi 
ağlı, kamalı alqışlayır və bunu Allahın haqqın tərəfində olması ilə bağlayır. 
Və buradaca yenə ananın ləyaqətini görürük, onun qəlbinin genişliyini du-
yuruq. Çünki o, öz övladlarına arzuladıqlarını hamıya arzulayır. Dualarının 
əvəzində Tanrıdan alacaqlarını hər kəsin arasında bərabər bölür. Ana üçün 
sosial ədalət ən böyük meyardır: 
 
Evində çırağı yansın hər kəsin, 
Quru çörək üstə dava düşməsin. 
 
Biz burada Böyük İnsanı görürük. Ruhu ilə bədənin, cismi ilə canının 
vəhdətində təzahür edən "təbiətin ən ali formasını" görürük. Yuxarıda qeyd 
etdiyimiz kimi Hegelin insan biçimi ruhun öz bədənini və əyani ifadəsini ta-
pan forma haqqındakı düşüncələrini təsadüfi xatırlamadıq. Əslində Hegel 
həmin düşüncələrə gələnə qədər insanı ifadə edən formanın  mahiyyəti  haq-
qında öz sözünü demişdi:  
212 
 
"İnsanı ifadə edən formaya misal onun şaquli durmasını, əllərinin 
mütləq alət kimi inkişafını, onun ağız quruluşunu, gülüşü, ağlamasını 
və s. göstərmək olar, özəlliklə ali bir təbiətin ifadəsi kimi insan bə-
dənini bilavasitə xarakterizə edən bütün varlığında axan mənəvi ton 
söylənilənləri daha da təsdiqləyir"1.  
Yaddaş Sahibi nənəni elə beləcə də olduğu kimi təqdim edir. Və əsər 
boyu onun mənəvi aləmində ucalığa doğru yüksəlişini, kamilləşmə yolunu 
göstərir. Başqa sözlə, məzmun forma ilə vəhdətdə addımlayır. Ana yaşa dol-
duqca daha da kamilləşir, müdrikləşir. Müəllif öz üslubuna sadiq qalaraq 
sanki əsərin ümumi xəttindən kənara çıxır, ayrı-ayrı hadisələrə, obrazlara 
münasibət bildirir. Dərdini göylərə açan ananın düşüncələrini yazarkən də 
belə müdaxiləyə ehtiyac duyur: 
 
Mömin bəndə deyiləm mən, 
Lakin nədir saf etiqad - 
Onu duymuşam nənəmdən. 
O mələkdi, ülfəti qəlbimə doldu, 
Onun sığındığı Tanrı 
Mənim də Allahım oldu 
Mən onun, nənəmin Allahını sevdim. 
 
İlk baxışdan bu düşüncələr əsərin ümumi xəttindən kənara çıxır. Sanki 
müəllif də bunu hiss etdiyindən öz düşüncələrini əsərdə formaca fərqləndir-
məyə çalışmışdır. Amma əslində bu düşüncələr nənənin uzaq gələcəyə ün-
vanlanmış gələcək nəsillər üçün örnək olacaq həyatının indiki andan keçən 
məqamına münasibətdir. Bu düşüncələr tarixi günümüzlə bağlayan, varisin 
sələflərdən gələn yolunun xələflərə çatası məsafəsində bir körpüdür. Yaddaş 
Sahibi öz aləmindədir. İnsanlar bu gününün dərdlərini yaşayırlar. Sanki on-
ların ətrafında hörülmüş, torun kələfini açmağa çalışır, ancaq buna nail ola 
bilmirlər. Güclər toqquşur, qanlar axır, evlər yıxılır, sanki buna müvafiq 
olaraq təbiət də öz təbiətini dəyişir. Çaylar məcrasından çıxır, insanlar bir-
birilə anlaşılmazlıq, bir-birini başa duşməmək probleminin əziyyətini 
çəkirlər. Və üstəlik təbiətə qarşı da özünü mühafizə üçün qüvvə ayırmalı 
olurlar. Yaddaş Sahibi isə bütün bunları görür. İçin-için öz ağrı-acısını 
                                                 
1 Hegel "Ruh fəlsəfəsi", Bakı ,2003, s. 253. 
213 
 
yaşayır. Başqa sözlə, sanki insanlara çatdırmaq istəyir: keçmişinizi yaxşı 
öyrənin, onda bu günü yaşamaq sizin üçün çətin olmaz. Yaddaş Sahibi 
danışır ki, imansızlıq mühitində dünyanı qoruyub saxlayan, bəlkə də özünün 
tənhalığında duaları ilə Tanrıya qovuşan bir ananın Allah sevgisidir. Çünki 
kamil insan dərdini hər ötənə açmaz, yada, yadelliyə deməz. Yaddaşdan 
gələnin birgə ünvanı var bu Ulu dərgahdır, haqqın özüdür: 
 
Sübh tezdən, axşamçağı 
Sakit dua oxumağı, 
Məndə min hiss oyadardı. 
O ətrafda, o dünyada 
İmansızlıq ruhu vardı. 
Dərdi ki, açmazlar yada - 
Dərdini göyə açardı... 
 
Diqqət edin, heç kimin köməyinə ehtiyac yoxdur, heç bir yad təsir yox-
dur. Bir ananın ömür yolu çözələnir, onun həyata baxışı, düşüncəsi, mənəvi 
aləmi gözlərimiz önündə açılır. Yaddaş Sahibinin həyatın dərinliklərindən gə-
lən bir gücdən qaynaqlanması ilə Böyük Ana hekayəti rəvan axan bir çay ki-
mi davam edir. Ana keçmişin ona elədiyi pislikləri, qəddarlığı özündən kəna-
ra qovur. Kinin, qərəzin yerini Allaha ibadətlə, varlığına yığdığı saf duyğu-
larla doldurur: 
Oruc, namaz, dəstəmazı 
Yerindəydi, dəyişməzdi, 
Ruhu dolu sevgi, vüqar, 
Allahla oturub-durar. 
 
Allaha qovuşma, ən saf duyğularla yaşama hissi xırda düşüncə sahibi 
olan, ömrünü qeybətlə yaşayan adamlarla onun arasında sədd yaradır. Ananın 
varlığına haqqın-həqiqətin rəmzi olan Tanrı hakimdir, ömrünü-gününü bəd 
əməllərlə aləmi bir-birinə qatan insanların (insancığazların) hakimi isə şeytan-
dır, şər qaynağı olan iblis düşüncəsidir. Ona görə də ana qəlbində şər xisləti 
daşıyan insanlarla deyişmir. Sözü onların sözü ilə qarşılaşmır: 
 
İnsanlarla deyişməzdi, 
Dilindən heç vaxt düşməzdi 
214 
 
Allah, peyğəmbər kəlməsi. 
Hələ getmir qulağımdan 
"Bismillah... üssəməd" səsi 
O pıçıltı, o ruh, iman 
Mənimlə dünyanı gəzdi... 
 
Yaddaş Sahibi pıçıltılarla danışır, sanki vaxtilə ananın oxuduğu xeyir-
xahlıq diləkləri aşılayan ərəb kəlmələrini də təkrarlayır. Bir sözlə, o pıçıltı-
lar, o ruh, o iman anadan gəldiyi kimi Yaddaş Sahibinin dünyasında yaşa-
yıb. Elə həmin saflıqla da özünü qoruya-qoruya gələcəyə gedir. Yaddaş Sa-
hibi dünyanı dolansa da, o ruh onunla gəzir. Əslində o ruh həm də Yaddaş 
Sahibinin özünün qoruyucusuna çevrilir. Yaddaş Sahibinin mənəvi aləminin 
özülü böyük ananın saflıq duyğuları üzərində qurulub. Ona görə bu gün 
dünyanın bütün qapıları onun üzünə açıqdı. Bir vaxt nənənin duaları özünün 
saflığı ilə bahəm, mənəvi kamilliyi ilə bahəm həm də dini məzmun daşıyır-
dı. Yaddaş Sahibinin pıçıltıları Böyük Ananın yaşadığı dünyanın mükəmməl 
sonluğu haqqında ən dəqiq düsturdur: 
 
Allahım, vəd etmə bol-bol, 
Varsan - bəndənə kömək ol. 
Yoxsan-məxluqa yaxşı yol... 
 
Kəskin münasibətdir. Hər bir bəndənin - yaranmışın Yaradandan uma-
cağı var. Yaradanla yaranmışın arasındakı fərq qədərdi bu umacaq. Yəni, 
kömək etmək, yardım etmək yalnız Yaradanın işidir. Yaddaş Sahibi yaşadı-
ğı ömrün özündə ehtiva olunan tarixin dərslərindən nəticə çıxararaq Tanrıya 
müraciətdə "Bəndənə kömək ol, - deyir. Əlbəttə, bu kömək yoxdursa, onda 
məxluqa "yaxşı yol" ifadəsi istehza mahiyyəti daşıyardı. İnsanın olmadığı 
dünya aktyorsuz səhnədir. Tamaşaçının acı təəssüf və istehzasına hədəf olan 
səhnə. 
 
215 
 
 
Zirvədən görünən dünya 
 
 
 
 
 
 
 
 
H.İsaxanlının "Ziyarət" poemasında ayrı-ayrı hekayətlərin gətirdiyi 
təəssürat şübhəsiz ki, Yaddaş Sahibi ilə bağlıdır. Bəzən onun duyğuları şahə 
qalxır, bütün gücü ilə haqsızlıqlara qarşı durmaq istəyir, ananın çəkdiyi əzab 
və iztirabların ağrılarını hisslərində, emosiyalarında əks etdirir, bəzən də bu 
fırtınaya çevrilən hisslər, emosiyalar sakit bir axara düşür. Düzənlikdə axan 
çay kimi sakit- sakit öz məcrasına doğru yolunu davam etdirir. Bu sakitlikdə 
bir təəssüf, ötüb keçmiş həyatın arxasınca baxmaqla artıq tarixə, yaddaşa 
çevrilmiş insanları əbədiyyət yuxusundan qaldırmaq, onlara layiq olduqları 
haqqı vermək istəyi də duyulur. "Ziyarət" poemasında Böyük Ana hekayəti 
ilə bağlı növbəti hissə "neyləyək, qismət bu imiş" adlanır. Həyatın min cür 
zülmünü görmüş, cəfasını çəkmiş ana özünün ağlı, düşüncəsi ilə ətrafında 
hörülmüş hiylə, qəddarlıq torlarını dağıdır. Özünə yol açmaqla övladlarına 
yol açır. Bəlkə də ananın hansısa arzuları başa çatmadı: 
 
Zülm gördü, cəfa çəkdi, 
Ayaq altında qalmadı. 
Arzusu gözündə qaldı, 
İmanı zədə almadı. 
 
Zənnimcə, müəllifin ananın arzusunun gözündə qalması ilə bağlı qənaə-
ti doğrudur. Əlbəttə, nə qədər şübhəli olsa da. Çünki ana bu yolları – övlad-
larını böyütmək, boya-başa çatdırmaq yolları ömür-gün yoldaşı ilə adı artıq 
elatda, bütün Borçalıda dastanlaşan Qaçaq İsaxanla birgə keçməli idi. Əlbət-
tə, zaman, rejim buna imkan versəydi. Hər halda onun bu arzusu gözündə 
qalsa da, imanı zədə almır. El arasında müdriklərə alxış eləyəndə nisbətən 
cavanlar deyərlər: "İmanın kamil olsun". İmanı kamil olmaq insanın xeyirə 
216 
 
çalışmağı, insanlığı hifz etmək üçün səyləri ilə bağlıdır. Belə insanın dilin-
dən yalan çıxmaz. Əlindən hiyləyə qulluq edən əməl gəlməz. Bu ana da göz-
ləri ilə od götürsə də, özü oda dönüb heç vaxt ətrafı yandırmır. Amma işığa 
çevrilir- insanların ətrafındakı qaranlıqları qovan işığa. Başına gələnlərə gö-
rə nə qohumu, nə də yadı töhmətləmir, qınamır, heç kimdə günah görmür. 
Bununla da, əslində övladlarına kinsizlik, qərəzsizlik dərsi keçir. Elə bir 
öyüd verir ki, onun övladları gələcəyin insanları ilə ləyaqətlə davransınlar. 
Ən kamil insan özündən sonra kin, qərəz, münaqişə ocağı qoyub getməyən-
dir.Yaddaş Sahibinin yaşantılarında biz də Böyük Ananı beləcə görürük: 
 
Nə yalan çıxdı dilindən, 
Nə hiylə gəldi əlindən. 
Gözü od-alov görsə də, 
Oda dönmədi heç vədə. 
Nə qohumu, nə də yadı, 
Töhmət edib qınamadı. 
 
Böyük Ana çox istəyərdi ki, dünyanın az qala yarısından çoxunun qiblə 
hesab elədiyi Məkkəyə getsin, müqəddəs ocaqda gələcək naminə dualar et-
sin. Əlbəttə, bu onun zamanında mümkün deyildi. Və Yaddaş Sahibi də elə 
bunu deyir: 
Məkkəyə yolu düşmədi - 
Tikanlı, məftilli dünya... 
O vaxt Məkkə nəydi? Xülya... 
İndi Məkkəyə gedərdi. 
 
Əgər Böyük Ananın arzusu bu idisə, bu da - indi rejimlərin çökdüyü, 
imperiyaların dağıldığı, idealogiyaların insan istəklərinə rəğmən puç olduğu 
günlərimizdə mümkün olardı. Və buna Yaddaş Sahibinin özünün gücü ye-
tərdi. Çünki o, Böyük Ananın mənəvi olaraq ona bəxş elədiyi sərvətin sayə-
sində uzaq yolları yaxın eləmək iqtidarındadır. Amma əlbəttə, zaman ötmüş, 
karvan getmişdir: 
Buna hünərim yetərdi, 
Neyləyək, qismət bu imiş. 
Artıq nə etsəm hədərdi - 
Olan olmuş, keçən keçmiş... 
217 
 
İndi təəssüf qalır. Amma əlbəttə, bu təəssüf nikbin, sabaha ümidli bir 
təəssüfdür. Yaddaş Sahibi sinəsində alovlanan bir yanğını da pıçıltıları ilə onu 
dinləyənlərə çatdırmalı olur. Nənə ömrünü şam kimi əridib, dünyadan köçür. 
Və son günündə şamın sönən anında nəvəni istəmişdi. Yaddaş Sahibi həmin 
anda onun görüşündə ola bilmədiyi üçün indi də ürəyində bir nisgil daşıyır: 
 
Son günü məni istəmiş - 
Eşidəndə içim yandı. 
Nənə-nəvə görüşmədi, 
Bir daha fürsət düşmədi, 
Arada divar dayandı. 
 
Nənə artıq əbədiyyətdədir. Yaddaş Sahibi bunun qanunauyğun olduğu-
nu bilir. Axı filosoflar demiş: dünyanın dəyişkənliyi haqqında qanundan 
başqa hər şey dəyişilməyə məruz qalır. Yaddaş Sahibinin şəffaf eynəyinin 
arxasından nəzərləri dünyanın uzaq üfüqlərinəcən çata bilir. Çünki o, dünya-
ya zirvədən baxır. Bu sərraf nəzərlər Misir ehramlarını da görür, bir təpəlik-
də adı qalmış Semiramidanın asma bağlarını da. Bu nəzərlər Rodos nəhəngi-
nin əzəmətini min illər boyu parçalanmış daşlarda saxlayan insan hisslərinin 
də gücündə dayanır... 
İnsan təfəkkürünün möcüzələri ardıcıl sıralanır. "Avesta", Dədə Qorduq 
möcüzələri, Firdovsi, Xəyyam, Nizami, Nəsimi, Füzuli, Xətai...sözün, mə-
nəvi gücün vəhdəti Yaddaş Sahibinin mənəvi aləmindən süzülüb gələn dün-
ya, cəmiyyət, həyat, zaman haqqında fəlsəfi ümumiləşdirmələrə çevrilir: 
 
Tale hər vaxt nəvazişə qərq etməz, 
Günəşlər də nəhayətsiz bərq etməz. 
Ölüm haqdır, dadacaqdır hər insan, 
Dəli olsun, dahi olsun, fərq etməz. 
 
Nə qədər kükrəsə, aşıb-daşsa sel, 
Qoynunda ram eylər onu dəniz, göl. 
Həyatın axarı-çıxarı budur: 
Əvvəl sel kimi coş, qayna...sonra öl. 
 
 
218 
 
Nədəndir gen dünya mənə dar gəlir? 
Sevinc üz döndərir, intizar gəlir? 
Kişiyə ağlamaq yaraşmasa da, 
Bəzən ağlamamaq mənə ar gəlir. 
 
Ölüm deyil həyatda ən böyük zülm, 
Yaşamaqdır bu dünyada ən ağır iş, 
Varlığımız yoxluğa doğru bir giriş, 
Həyatımız ölümə gedən yol imiş. 
 
Bu dördlüklərdə, daha dəqiq desək, insanı mənən zənginləşdirən, ona 
sonsuz estetik zövq bəxş edən bu rübailərdə Xəyyam ruhu duyulur, Məhsəti 
Gəncəvi nəfəsi hiss edilir. İnsan hissləri və duyğuları o qədər təbii axarla bu 
rübailərdə bir-birini tamamlayır ki, yaradılan təəssüratı dağıtmamaq xatirinə 
şairin mənəvi aləmindən gələn ecazkar duyğulardan alınan zövqü oxucunun 
öz ixtiyarına buraxmaq daha yaxşıdır - qənaətindəyəm. Bundan sonra nəsə 
yazmaq, nəsə demək bəlkə də artıq olardı, amma ruhən, qəlbən sevdiyim 
Belinski sanki bir əsr yarım bundan əvvəl elə indiki məqamda  mənim 
yazacaqlarımı demək istəyib:  
"Daha nə deyim? Bəlkə indiyə qədər dediklərimin özü də sizi çox az 
razı salmışdır. Nə etməli? Gözəlliyi hiss edib anlamaq başqalarını gö-
zəlliyi hiss edib anlamağa məcbur etməkdən dəfələrlə asandır! Əgər 
oxuculardan bəziləri mənim məqaləmi oxuyaraq "bu həqiqətdir" de-
yərlərsə, yaxud bəziləri heç olmasa "bütün bunların hamısında həqiqət 
də var" deyərlərsə, əgər bir başqaları məqaləni oxuduqdan sonra orada 
təhlil edilən əsərlərin özlərini oxumaq meylinə düşərlərsə, o zaman 
mən öz vəzifəmi yerinə yetirmiş və məqsədə çatmış oluram" 1.   
Sözün ecazkar gücü...  yalnız sənin önündə  təzim etmək, yalnız sənin 
haləndə dolanmaq, oduna, işığına pərvanə kimi yanmaq səni duyana yeganə 
təsəlli olardı. 
... Sözün bətnində Tanrı gücü var. 
 
                                                 
1 V.Q Belinski. "Rus ədəbiyyatı klassikləri". Bakı, 1954, s. 285. 
219 
 
 
Xəyalin qanadlarinda 
 
 
 
 
 
 
 
 
 
Bədii əsər - istər poeziya olsun, istərsə də nəsr - nə vaxt oxucunu çəkir? 
Sözün bədii gücü nə vaxt özünü göstərə bilir, ecazkar haləsini yaradır? Bəl-
kə də, bədii sözü yaradanlar bu barədə ya düşünmür, ya da çox az düşünür-
lər. Əvəzində ədəbiyyatın sirrini axtaranlar, ədəbiyyatın eczkar mahiyyətini 
anlamağa çalışanlar bədii sözün dərk olunduğu gündən bəri bu suallar ət-
rafında baş sındırırlar. Sənətkar hər hansı bir obrazı həyatda görə bilirsə və 
yaxud özündən kənar xarici mühitin təsirilə onun mənəvi aləmində yaranan 
təəssüratlar, hadisələr müəyyən olunmuş bir xətt ətrafında düzülürsə və de-
mək olar ki, sənətkar həmin proseslərə müdaxilə eləmirsə, demək, obrazla-
rın, hadisələrin təbiiliyi də qorunur. Sənətkar təbiiliyi, onun daxili aləmində 
formalaşmış obrazlara səmimi münasibətini qoruyursa, onda bədii sözün 
haləsində ecazkar bir mühit yaranır. Bu, cəlbedici bir mühitdir, oxucunu çə-
kən mühitdir. Ətrafı özünə cəzb edən, haradan baxılsa görünən bir mühitdir. 
Bir çəməndə bal üçün şirəsi olan çiçəyi arıya göstərən yoxdur. Amma arı 
özünün təbii instinkti ilə o çiçəyin xüsusi qoxusunu duyur, hiss edir və çə-
məndə yeganə olsa belə həmin çiçəyi tapa bilir. 
Demək, əsas məsələ yazıçının hadisələrə yanaşma tərzi ilə bağlıdır. 
Onun daxili aləmində formalaşmış olan dünyagörüşü, məqsəd və məramı ilə 
bağlıdır. Beləliklə, sənətkar özünün məqsədini, məramını müəyyən hadisə-
lərin fonunda ardıcıl olaraq diktə edir və onun oxucuya danışmaq istədiyi 
məzmun yaranır. 
Ayrı-ayrı oxucuların belə bir qənaəti ola bilər ki, H.İsaxanlının poetik 
yaradıcılığında forma baxımından bir dağınıqlıq var. Doğrudur, dərzinin 
biçdiyi paltar sahibinin əyninə, ölçüsünə, biçisinə uyğun gələndə onu daha 
gözəl göstərir. Amma ən qiymətli bir paltarı belə ən mahir dərzinin əli ilə bi-
çilmiş-tikilmiş bir paltarı, belə paltarın nə demək olduğunu bilməyən mey-
220 
 
muna geydirsən onu, bəlkə də, zahirən, kənardan baxanda insana bənzədə 
bilər, amma meymunu döndərib insan eləyə bilməz. Demək, əsas məsələ ya-
zıçının, sənətkarın oxucuya aşılamaq istədiyi ideya ilə bağlıdır. H.İsaxanlı 
poetik lövhələrində məhz bu ölçülərə sadiqdir, başqa sözlə, mənəvi ölçü-
lərə... Onun yaradıcılığı daxili aləmindən gələn səslərin oxucuya yad, təsir-
lərsiz çatdırılması ilə fərqlənir. "Ziyarət" poemasında da bu təbiiliyi, müəlli-
fin daxili aləmindən gələn səslərin fərdiliyini və orijinallığını hiss edirik. 
Əsərin son hissələri ilk baxışdan Yaddaş Sahibinin xatırlamaları ilə əlaqəsiz, 
yaxud da zəif əlaqəli görünə bilər. Amma əslində, belə deyil. Yaddaş Sahibi 
hər şeyi danışıb. Ziyarətə çağıran ilk zəng səslərindən tutmuş, ziyarətdən 
sonra ziyarətçini ziyarət edənlərin münasibətlərinə qədər - nə varsa, hamısı 
artıq məlumdur. Bir anlığa şairi də elə belə bir müsafir kimi təsəvvür edək. 
O, səfərini başa vurub, olanların hamısını danışıb, onu ziyarət edənlər də 
dinləyiblər və nəhayət ki, hərə dağılışıb bir yana. Amma bu uzun yol müsa-
firinin xəyal, düşüncə aləmindən gəlmiş Yaddaş Sahibinin bir özü, bir də 
qəlbi tənhalıqdadır. O, öz könlü ilə danışır. Daha doğrusu, heç kimsəyə deyə 
bilmədiyi, heç kimsəyə aça bilmədiyi duyğularını nəğmələrə çevirir. Belə-
liklə, "Ziyarət" poemasının "nəğmələrin qanadinda" adlı bir hissəsi ya-
ranır. Yaddaş Sahibi - o, bu hissədə şairin özü ilə eyniləşib - kimsəyə danışa 
bilmədiklərini bəlkə də, onu bir kimsənin anlamayacağını düşündüyündən 
içindəki nəğmələrini həzin-həzin, özü üçün oxumağa başlayır: 
 
Dənizlər olmayan yerdə 
Çayda dənizçi olardım. 
Ləpələnən boz çöllərdə 
Şütüyərdim, iz salardım. 
Külək içimə dolardı, 
Köynəyim yelkən olardı. 
 
Zirvədən başlanan yolun son ucu dənizdə qurtarır. Bu, bir insan ömrü-
dür. Bu, bir insanın həyatdan aldığı paydır. Zirvə onun həyata gəlişidir, dün-
yanın hər tərəfindən görünən bir məqamdır. Onun ilkin çığırtısı hər tərəfdən 
eşidilir; - dünyaya insan gəlir! Məhz zirvə olduğu üçün bu səsi insanlar 
eşidir. Amma dənizdə qurtaran yol əbədiyyətin başlanğıcıdır. Sanki əsər bo-
yu müəllif yaddaşında oyanan nə varsa, hamısını dənizəcən keçdiyi yollarda 
danışır. Amma indi üzü zirvəyə tərəf. O zirvədə qoyub gəldiyi ilk çığırtısı ilə 
221 
 
insanlara sevinc gətirmiş güllərə tərəf nəğməsini oxuyur. Orada necə idi, han-
sı hisslərlə yaşayırdı? Hansı duyğuları ilə sinəsi qabarır, könlü atlanırdı? 
Bəlkə də, o, həmin zirvədə üzü dənizə sarı boylanıb bir dənizçi olmaq istə-
yirmiş. Dənizlər də onun üçün boz çöllərə bənzəyirmiş. Onun köynək yelkə-
ni küləyin axarında qanadlarını açarmış və hərdən də dönüb ləpələrə baxar, 
ləpələrin yuyub apardığı izinə baxarmış. Hər halda, bu, onun ilk arzuları idi. 
Onu həyata, göylərin ənginliyində qanadlarını çalıb süzdüyü boşluqlarda qo-
ruyub saxlayan, onun uçuşunu təmin edən arzular idi. 
İnsan dərəyə enməkdən çox dağa qalxmağı arzulayır. Eynilə bu düsturu 
onun həyatının mənasına da şamil etmək olar. İnsan ucalığa can atır. Mənəvi 
ucalıq insanın gücünün, qüdrətinin mahiyyətidir. Təbiətdəngəlmə duyğular 
şairin məramına, niyyətinə çevrilir: 
 
Gül ətirli, göy yamaclı, 
Dik qayalı, bulud saçlı. 
Dağları seyrə dalardım, 
Ucalıqdan həzz alardım. 
 
Onun ucalıqdan, ucalıq eşqindən məmnun olması, hətta bəzən xəyalən 
çatdığı bu ucalığın yüksəkliyində xumarlanması, məst olması, bu ucalıq həz-
zini öz canında duyması onun boy artmasıdır, mənəvi böyüməsidir. Sanki 
həmin ucalıqdan özü boyda olan dağlara baxır, dağlarla özü arasında bir mü-
vazilik, bir yaxınlıq, mənəvi qohumluq görür. Həmin andaca təzədən günlə-
rimizə qayıdır. Sanki həmin o uşaqlıq arzusuna asanlıqla, xəyalən qalxdığı 
ucalıqlara təbəssümlə, uşaq sadəlövhlüyünə yumşaq bir istehza da duyulur 
onun bu münasibətində. Yağışlara vurulmaq, hələ əlinin çatmadığı, ovucla-
yıb bir yay gününün istisində ağzına təpəcəyi dağ qarına həsrətli sevgisini 
təzədən yaşayır. Bu, o qədər saf, o qədər təmiz bir sevgidir ki, hətta onun 
rəngini belə oxucu təsəvvür edir. Dağların ucalığındakı qarın ağlığı kimi... 
 
Bir uşaqdım, vurulmuşdum 
Asta yağan yağışlara. 
Həsrətli bir sevgim vardı, 
Dağ başına düşən qara. 
Bir uşaqdım vurulmuşdum, 
Göydə gəzən buludlara. 
222 
 
Uşağın mənəvi aləmi safdır, təmizdir, qərəzsizdir, uşaq nə vaxtsa qa-
nadlarının olacağına inanır. Ona görə də bəzən vahiməli görünən, bəzən ala-
tala, seyrək-seyrək başımızın üstündən keçib gedən buludlaracan qalxıb onun 
üstündə anasının yırğaladığı beşikdə olduğu kimi, əmin-amanlıqla, asudə, 
qollarını açıb dincəlmək, göy üzündəki buludların üstündən yerləri süzmək 
istəyir. Bəs onda uşaq niyə buludlara vurulmasın? Niyə buludları sevməsin? 
Buludlar ki, onu bu qədər ucalıqlara qaldıra bilər. 
Göründüyü kimi, onun mənəvi mühitində saf bir sevginin təməli qoyu-
lub. Bundan sonra o uşağın dünyasında heç vaxt tikanlar, qanqallar bitə bil-
məz. Onun ruh çəmənzarında elə ətirli güllər, elə yaşıl çəmənlər dil açıb danı-
şacaq ki, onun səsini eşidən hər kəs bu çəmənzara gəlmək istəyəcək. Bu, hə-
yatın gözəllik donudur, bu, həyatın həyata çağırış səsidir. Burada o, artıq özü-
nü dərk edir. Buludların üstünə qalxmaq qanadı olmasa da, sevgi aləminin 
ucağılında onu saxlayacaq, onu daha da kamilləşdirəcək sevgi qanadları ya-
ranacaq. Və bu zaman o, arxasınca baxan iki həsrətli gözü görəcək. Bu iki 
göz onu əbədi olaraq özünə bağlayacaq. Onun qəlbində yandırdığı odla 
özündən şimşək qanadları ilə onun sinəsinə köçürdüyü hisslərlə, duyğular-
la... Beləcə, bir gəncin sevdası başlanır. Və o, yuxusuz gecələrində ona ba-
xan iki gözü heç vaxt unutmayacaq, həmişə ona doğru uçacaq. Çatacaq, çat-
mayacaq - bunu həyat bilər: 
 
İki gözdən bir od aldım, 
Alışdım, sönə bilmədim. 
Gecə-gündüz qanad çaldım, 
Geriyə dönə bilmədim. 
 
Bəzən saf, təmiz məhəbbətin çiçəyi çırtlasa da, gülləri açılsa da, onun 
vaxtsız solduğunu, onun bar-bəhrə gətirmək üçün öz fəslinin gəlmədiyini də 
görürük. Əsərin qəhrəmanı ömrü boyu sinəsinin altında saxladığı bu duyğu-
ları nəğməyə çevirib oxumasaydı, bəlkə də, bizim artıq tanıdığımız, bizə çox 
əziz olan Yaddaş Sahilinin obrazını bu qədər mükəmməl təsəvvür edə bil-
məzdik. İndi onun səmimiyyəti, onun təbiiliyi onu bizim gözümüzdə daha 
da ucaldır. Heç kimə heç nə deməsə də, dostları, yoldaşları, həmtayları - tay-
tuşları onun gözündə yanan işıqların mənasını duyur, könlünün sevgi odun-
da yandığını hiss edirlər. Bəzən gözlər sözlərdən daha açıq danışır: 
 
223 
 
Göz qandırdı, göz yandırdı 
Könül-könülə yaraşdı. 
Dost-yoldaşlar utandırdı, 
Söz o sözdü, yaş o yaşdı... 
 
Beləcə, ilk gəncliyin sevgi işıqları onun yolunu nurlandırır, onun həya-
tına yeni məna gətirir. Onu sevgi dolu bir aləmin, bu aləmin yaşamağa haqqı 
olan bir sakininə çevirir. Yaddaş Sahibi sanki yuxudan ayılır. Hansı hissləri-
ni nəğməyə çevirib oxuduğunu duyur və nəğməsini elə buradaca dayandırır. 
Bir sözlə, həmin o uşaqlıqdan qopmaqda olan aləmə indiki yaşından baxır: 
 
Uşaqkən min xəyal qurdum... 
Nəğmələrin qanadında. 
Deyəsən sevda adında 
Arzuma doğru uçurdum?!. 
 
Nəğmələrin qanadında uçduğu anları, xəyallarında yaratdığı aləmi öz 
nəğmələri ilə bizə qaytaran müsafir çox böyük səmimiyyətlə etiraf edir ki, 
onun dənizçi olmaq, təyyarəçi olmaq, səyahətçi olmaq istəyinin hamısının 
məğzində, mayasında dayanan bircə həqiqət vardı. O da sevda adlı arzusuna 
çatmaq həqiqəti. 
Zənnimcə, müəllifin sevgini, sevdaları arzuya bənzətməsi də çox ma-
raqlıdır. Əslində, elə həyatın yaşarılığını təmin edən əsas amil arzu ilə bağlı-
dır. Sevdasız, sevgisiz arzu isə yəqin ki, mənasız istək olardı. Birdən onun 
qəlbindən bir haray sədası qalxır. Özü öz nəğmələrinin qanadında qayıdıb 
uşaqlıq aləmindən ayrıldığı günlərə düşən anlarda öz səsinin sehrinə düşür. 
Axı o, bu səsi, heç kimsəyə oxumadığı nəğmələri özü eşitdi, öz dilindən, öz 
ağzından çıxan nəğmələri eşidən kimi vahimələnir. Hər halda o, bu nəğmə-
ləri könül sirri kimi saxlayırdı. İndi onun sirri faş olmuşdu. Özü öz səsini 
eşitmişdi. Bəlkə, bu səsi eşitməklə onun nəğmələrinə bir xələllik gələr? Bəl-
kə, məhrəmliyini qoruduğu sirrinə xəyanət eləmiş olar? Amma yox, bu səs-
dəki ecaz, bu səsdəki duyğu tamam başqadır. Yerlər, göylər eşitsə də, lap 
Allahın özünə çatsa da - həm də Allahın da özünə çata bilər, çünki sevgi 
nəğmələri Tanrı yanında dualardan da müqəddəsdi - onun, o ecazkar səsin 
nə yerlərə, nə göylərə bir xətəri dəyməz. Tanrı dərgahından tutmuş insanla-
224 
 
rın mənəvi saraylarına qədər bu səs kainatda harmoniya, ahəng yaradar. 
Müəllifin həmin səsi təsvir etdiyi misralara diqqət edək: 
 
Allah, Allah, o nə səsdi, 
Yerlər, göylər eşitdimi? 
Duadan da müqəddəsdi. 
Bülbüldümü, Rəşiddimi? 
Ya, bəlkə, Şövkətdi, Xandı? 
Ruh titrədi, könül yandı... 
 
Beləcə, onun mənəvi aləmindəki titrəyişlər, həyəcanlar öz ünvanına ça-
tır. Onun ruhunu təzədən qanadlandırır. Bu, o qədər təsirlidir ki, onun könül 
aləminə bir yanğı gətirir və əsərin indiki məqamında Yaddaş Sahibinin izti-
rablarını, onun mənəvi ağrılarını gözlərimizin önündə canlandırır. Bəlkə də, 
Xanın, Rəşidin, Şövkətin adlarını çəkməklə onun könül dünyasında səssiz 
oxunan nəğmənin səsini, sədasını bu səs qüdrətlilərinin ecazkar səsləri ilə 
müqayisə etməsi onu düşündürür. Bu səsin məlahətini o səslərlə qarışdırma-
maq üçün son anda nəğmələrinin qanadından onu bütün ömrü boyu gəzdi-
rən, xəyallarının atından yerə enir, bugünkü insanların arasında dayanır. Da-
ha nəğmə yox, asta-asta onun dodaqlarının arasından pıçıltılarını eşidirik: 
 
Ayrıca bir məlahət 
olmasa da səsimdə. 
Ürəyimin telləri 
yanırdı nəfəsimdə. 
 
Bəlkə də, H.İsaxanlının bu hisslərini, duyğularını daha sərrast, daha də-
qiq, daha biçimli formalarda vermək cəhdləri ola bilərdi. Amma onda bu 
təbiiliyi və bu səmimiyyəti görə bilməzdik. Məzmun da bizi çəkməzdi. Nə 
qədər səmimi olmalısan ki, səsində qeyri-adi bir məlahət görməsən də, an-
caq özünə aid olan səslə oxuyasan və ürəyinin də telləri öz nəfəsində yana. 
Zənnimcə, şair bu hissləri yaşaya bilməsəydi, bu duyğuları mənəvi aləmin-
dən təzədən keçirə bilməsəydi, ürək tellərinin nəfəsində yandığını da hiss et-
məzdi. Buradaca bir sevgi-məhəbbət dastanının tarixini bir muğam kimi 
dinləmiş oluruq. Təsadüfi deyil ki, müəllif son misrada "Şur" muğamının 
adını xatırladır. O, lap bəmdə oxusa da, zildə oxusa da, dərdin sarı simi üs-
225 
 
tündə oxuyur. Sarılıq ayrılıq, hicran rəngidir, həsrətin ifadəsidir. Filankəs 
elə oxuyur ki, lap sarı simə dəyir. Xalq canlı danışıqda sarı simin mahiyyəti-
ni belə ifadə edib. Və zənnimcə, müəllif də səssiz-səssiz oxuduğu nəğmələri 
ilə oxucusunun könül aləminin sarı simini dilləndirə bilib: 
 
Köklənirdim "Şur" üstə, 
həzin, sarı simdə də. 
Oxuyurdum zildə də, 
səssiz, ürəyimdə də. 
 
Yuxarda demişdik ki, bədii əsərdə oxucunu çəkən nədir? - sualı bədii 
əsərin mahiyyəti haqqında düşünənləri həmişə düşündürüb. "Ziyarət" poe-
masının ayrı-ayrı hissələrində olduğu kimi, burada da sanki nəbzi əlimizdə 
olan insanın ürəyinin döyüntülərini hiss edirik. Biz burada bir şairin həyat-
dankənar, qeyri-insani bir varlığı təsvir etdiyini yox, həqiqi insanı, bizimlə 
danışan, bizi duyan, onu duymağımızı istəyən bir insanı görürük. Göründü-
yü kimi, müəllif insanlara aşılamaq istədiyi ideyanı, fikri, məqsədi - bunu 
mənəvi sağlamlıq kimi duymaq olar, ucalığa çağırış kimi anlamaq olar, in-
sanın insan olduğunu təsdiq edən xeyirxah niyyət kimi başa düşmək müm-
kündür - öz içindən, daxili aləmindən götürüb ona nəfəs verdiyi, ona can 
verdiyi,  ruh verdiyi obrazın timsalında təqdim edir. Görünür,  mütəfəkkirlər 
də elə bu məqamı bu cür qavramağı daha üstün tutublar:  
"...Bitki toxumdan necə cücərib boy atırsa, hadisələr də ideyadan elə 
inkişaf edir. Məhz buna görə oxucular onun şəxslərində kölgələr deyil, 
canlı surətlər götürürlər, bunların sevincləri ilə sevinir, bunların haq-
qında düşünür, mühakimə edir və bir-biri ilə mübahisə edirlər, sanki 
söhbət doğrudan da yaşayan və onlarla tanış olan adamlar haqqında 
gedir..." 1.  
H. İsaxanlının yaratdığı obrazın, daha dəqiq desəm, Yaddaş Sahibinin 
ruhumla doğmalığını hiss etməsəydim, onu özümlə müsahib kimi görməsəy-
dim, başqa sözlə, onu dəqiq tanımasaydım, yəqin ki, ustadın fikirlərinə də, 
düşüncələrinə də güvənə bilməzdim. 
...Özündən başqa bir kimsənin könlünü səsi ilə, sözü ilə dilləndirə bilən 
hər kəs sənətkardır - istər şair olsun, istər nəğməkar, müğənni... 
                                                 
1 V.Q.Belinski. "Rus ədəbiyyatı klassikləri haqqında". Bakı, 1954, s.347. 
226 
 
Hər şairin dünyasında həyatın qara rənglərini görməyən saf bir aləm 
var. Şair yaşadığı dünyaya o təmiz aləmi verib getmək istəyir. Şairi yazma-
ğa, yaratmağa vadar edən elə bu duyğulardır, bu hisslərdir. 
227 
 
 
Həyat enerjisi - eşqin görünməz gücü 
 
 
 
 
 
 
 
 
Cəmiyyət həmişə keçmişi idealizə etdiyi kimi, cəmiyyəti yaradan ayrı-
ayrı insanlar da artıq yaşamış olduqları həyatı daha çox idealizə edirlər. San-
ki sehirli bir aləmdən ayrılıblar və bir də həmin aləmə doğru həmişə can 
atırlar. Uşaqlarda isə əksinədir, uşaqlar böyüklərin yaşadığı həyata tələsir. 
Amma bu həyata çatan kimi üzü geriyə boylanır və ən gözəl günlərinin geri-
də qaldığını düşünürlər. Görünür, bu, həyatın özündən gələn, həyatın təbiə-
tindən doğan bir hissdir. Və biz Yaddaş Sahibinin "damarlarda eşq axardi" 
xatırlaması ilə gəncliyini, yeniyetməlik çağlarını bu qədər böyük hiss və 
həyəcanla anmasını da həmin hisslərlə bağlamalıyıq. Və görünür, elə bu 
səbəbdən gənclik əldən gedəndən sonra, insanlar yenidən gəncliyə qayıt-
maq, yenidən cavanlaşmaq iksirini axtarıblar. Azərbaycan nağıllarındakı se-
hirli almanı yada salaq: Məlikməmmədi qaranlıq dünyadan keçirərək yeni-
dən işıqlı aləmə qaytaran hadisələrin məğzində bu sehirin, bu ovsunun tapıl-
ması əsas şərtdir. Söhbət onda deyil ki, həqiqətən belə bir sehirli alma var, 
ya yox?! Amma insanlar hər halda bu almanı arzulayıblar. İnsanların zahiri 
əlamətlərdə onları gəncləşdirən, cavanlaşdıran, yaxud gənc kimi, cavan kimi 
göstərən vasitələrə meyl etmələri, müəyyən forma dəyişikliklərinə can at-
maları həmin istəyin nəticəsidir. Cismani əbədi həyat olmadığı kimi, insanın 
yaşadığı ömrə cismən qayıdışı da mümkün deyil. Mifin məntiqinə görə, 
"Ambroziya (müşkənbər) öz-özlüyündə yalnız gənclik, güc və gözəl-
lik verirdi. O, bədənin əbədi yeniləşməsi üçün qidadır. İlahilərin ölüm-
süzlüyü əbədi həyatla, daimi gəncliyin və gözəlliyin birgəliyi kimi 
təsəvvür olunurdu"1.  
                                                 
1 Y.E.Qolosovker. "Mifin məntiqi". Kitab aləmi. Bakı , 2006, s.94. 
228 
 
Əlbəttə, söhbət mifdən gedəndə. Amma gəncliyə qayıdış bütün zahiri 
vasitələrdən asılı olmayaraq (zahiri vasitələr müəyyən təsəvvürlər yarada 
bilər), ancaq xəyalən, ruhən mümkündür, insanın həyat enerjisindən, onun 
daxili-mənəvi ehtiyatından, həyata sevgisindən asılıdır. Bu hiss insanda bir 
mənəvi səfərbərlik yaradır. Onu gənclik enerjisi ilə yazmağa-yaratmağa 
sövq edir (müəyyən yaş dövrünü keçirən insanların fiziki işlə də belə şövqlə 
işləmələri mümkündür), amma bir şərtlə, gərək insanın damarlarında qan 
formasında eşq (həyat enerjisi, güc) çağlamış olsun. Hər halda, Yaddaş Sa-
hibinin belə gücünü hiss edirik. Müəllifin timsalında onun yazıb-yaratmaq 
həvəsi sonsuzdur və tükənməzdir. 
Poeziyanın şairin varlığına hakim olan bir fikrin məhsulu olması klas-
siklər tərəfindən dəfələrlə ən müxtəlif forma və şəkillərdə ifadə olunub. 
Azərbaycan ədəbiyyatında Nizamidən, Füzulidən üzü bəri şerin sənətkarın 
varlığından necə doğulması, yaranışı hətta təfərrüatına qədər şərh olunub. 
Ancaq söhbət onda deyil ki, ən yaxşı bir fikri şair müəyyən formaya, qəlibə 
salır və bizə - oxucusuna təqdim edir. Xeyr, əslində, belə deyil. Şairin var-
lığına hakim olan fikir onun hissləri, emosiyaları ilə çulğaşır, başqa sözlə 
desək, qanına qarışır. Onun damarlarından axan qanın rəngini özünə hopdu-
rur. Yalnız bu zaman şeir yaranır. H.İsaxanlının poeziyasını da əlvan rənglə-
rə bürüyən, onu dil-dil ötməyə vadar edən, canlandıran, danışdıran öz qanı-
nın rənginə boyaması ilə bağlıdır. "Ziyarət"in ayrı-ayrı fəsillərində zaman, 
məkan dəyişir, poetik duyğuların ən müxtəlif formalarda rəngləri təzahür 
edir. Rənglər bəzən tündləşir, bəzən bozarır, hətta bəzən güclə seziləcək də-
rəcədə çalar kəsb edir. Bu, şairin damarlarından axan qanın sürəti, onun qa-
tılaşması və bəzən də durulması ilə bağlıdır. Demək, bu poetik örnəklər yal-
nız ayrı-ayrı məqamlarda fikirlər şəklində təzahür eləmir, həm də şairin zən-
gin duyğular aləmini, onun gərginləşən, tarıma çəkilən əsəblərini, varlığını 
özündə ehtiva edən hisslərini bizə çatdırır. Damarlarında axan qan bu zaman 
şairin mənəvi aləmində fikir kimi təzahür edir. Şair bunu adicə qan hesab 
eləmir, insanı yaşadan vasitə, qaynaq kimi görmür. O, bu qanı həyat eşqi, 
yaradıcılıq enerjisi kimi təsəvvür edir. Gərək insanın qanında əvvəlcə eşqin 
özü yaransın, onun bəsirət gözü açılsın, o, həyatı sevsin, yaşamağın gözəl-
liyini duysun. Yalnız bu anlamdan sonra o, damarlarında axan mayenin qan 
formasında olan eşq olduğunu anlayacaq. Müəllifin düşüncəsinə görə (əsər-
də Yaddaş Sahibinin qənaətinə görə), gəncliyin elə bir mərhələsi başlanır ki, 
229 
 
bu mərhələdə zaman da, məkan da, hərəkət də bütövlükdə ecazkar, qeyri-
adi, füsunkar və cəzbedici olur. Özü də təsəvvür edin; qışda yağan qarın özü 
insanın damarlarında qaynayan (həm də sözün həqiqi mənasında qaynayan) 
qanı soyuda bilmir, onun mənəvi aləmində bir od qaynayır: 
 
Zaman necə füsunkardı... 
Qışda lopa qar yağardı, 
İçimdə sönməz od vardı. 
 
Yeraltı layların hansısa qatlarında güclü istilik enerjisi bəzən o qədər 
yığılır ki, yer təkinin onu boğub saxlamağa gücü çatmır. Və beləcə, vulkan-
lar püskürür. Şair də müəyyən mənada canlı varlıq olaraq təbiətin belə bir 
hadisəsinə bənzəyir. Bayırda lopa-lopa qarın yağdığı, onun özünün daxili 
aləmindəki alovun bu gənci təlatümə gətirdiyi dövrün özü, müəyyən mə-
nada, açıq izah tələb edir. Onun gözlərinin önündə uzun yollar var. O, bu 
yolları necə keçəcək? Hələ aydın deyil, heç yolun son ucu haqqında da dü-
şünmür. Amma bu yol ona görə cazibəlidir ki, bu yolda ona sirli baxışları ilə 
"arxamca gəl, mənimlə gəl, mənə çat, əlimdən tut, mənə qovuş" deyən, səs-
siz baxışlarla danışan gözəlin özü şairin ruhunu özünə çəkmiş, varlığını 
özündən almış dünyanın sahibi var: 
 
O zaman uzundu yollar, 
Yol boyu gəzərdi yar. 
Ayaq gəzər, göz süzərdi, 
Könül hər şeyi bəzərdi. 
 
Damarlarında eşq axan, gözlərindən vurğunluq yağan gəncin həyatının 
mənası onun könül dünyası ilə bağlıdır. Bu könül aləmi ayaqların gəzdiyi, 
gözlərin süzdüyü yerlərin hamısını öz dili ilə bəzəyir. Hətta sevgilisinin 
gövdəsinə söykənib dayandığı ağacın yarpaqlarına, bu yarpaqların tərpə-
nişlərinə məna verir. Sanki o yarpaqların bir səhər küləyilə tərpənişləri şairə 
nəyi isə danışır. Burada şair anlamını aşiq kimi düşünmək təbiidir. 
Yaddaş Sahibi bəzən özünü kənara çəkir, başqa sözlə, özündən özünə 
baxır. Yaxud bu günün gözü ilə qayıdıb həmin günləri təzədən müşahidə 
edir. Bir ağacın altında dayanmış axşamın qaranlığında yolları kəsişən gənc-
lərin gözlərinin parıltısı ilə danışması, səssiz sükutla dilləşməsi damarlarında 
eşq axan, sevgi çağlayan gəncliyin ömür salnaməsinin başlanğıcı olan bir 
230 
 
dövrdür. Bu, artıq insan həyatının elə anıdır ki, bu anın hər zərrəsi bir dünya 
qədər əhəmiyyət kəsb edir. Həmin anlarda gənclərə dünyanı əvəz olaraq verib 
odlu baxışlarla bir-birini süzməsini dəyişmək təklifinə onlar nifrətlə baxardı-
lar. Çünki onların gözündə görünən parıltılar elə dünyanın özü deməkdir. Və 
nəhayət, Yaddaş Sahibi bu günün zirvəsindən boylanıb damarlarda çağlayan 
qanın o vaxt nə demək olduğunu bir daha etiraf edir. Bəli, bu, eşq idi: 
 
Elə ki, axşam düşərdi, 
Sevgililər qaranlıqda 
Bir anlığa görüşərdi. 
Gözlər həsrətlə baxardı, 
Damarlarda eşq axardı. 
 
Nizaminin uca göylər üçün mehrab hesab elədiyi, Füzulinin "Şəfayi-vəsl 
qədrin hicr ilə bimar olandan sor" hökmüdür. Yaddaş Sahibi sanki klassik-
lərin düsturunu özünün orijinal düşüncəsi ilə tamamlayır. Eşqin damarlarda 
qan şəklində çağladığı dövrlərdə insan övladı özünü nağıllar aləmində bilir. 
Bu nağıllar aləmi son dərəcə "dadlı"dır, öz dadı ilə mənəvi aləmə bir sehr, 
ovsun gətirən gücdədir. Həm də bir yerdə qərar tutan deyil, damarlarında 
eşq axmayanların bir ildə bəlkə, elə bütün ömürləri boyu gəzə biləcəkləri 
yerləri, məkanları bircə anda gəzib dolanırlar. Onların xəyalı, şairin dililə 
desək, "atlı"dır. Çox işlənən bir fikirlə ifadə eləmiş olsaq, deməliyik ki, bu 
xəyallar qanadlıdır, mələk timsallıdır. Bəli, bu həyatın sirrini, sehrini ancaq 
onu yaşamış olanlar duya bilər: 
 
Nağılların dünyası da 
Dadlı idi, atlı idi, 
Atları qanadlı idi. 
Söz-söhbət təsirli idi, 
Həyat necə sirli idi! 
 
Bir daha damarlarında eşq axan gənclərin həyatının sirrini, sehrini şairin 
mənəvi aləmi ilə bağlamağa cəhd edək. Onda hansı mənzərəni görərik? Bu 
mənzərədə şairin fikirlər aləmi ilə hisslərinin, duyğularının necə qovuşduğu-
nu müşahidə edə bilmək, əslində, onun poeziyasının sirlərini bilmək demək-
dir. Bütün zamanlar boyu öz düşüncələri ilə şairlərə və poeziyaya sadiq olan 
ustad bütün əsər boyu bizimlə birgə addımlamış (Yaddaş Sahibi,  şair və on-
ların həmfikri olaraq mənim özüm) V.Q.Belinski belə düşünürdü:  
231 
 
"...Hər bir poetik əsər - şairin qəlbinə hakim olan qüdrətli bir fikrin 
məhsuludur. Əgər biz bu fikri şairin ancaq əqli fəaliyyətinin nəticəsi 
saymış olsaydıq, bununla yalnız incəsənəti deyil, həmçinin incəsənətin 
yaranması imkanınını da məhv etmiş olardıq. Doğrudan da, iş təkcə 
bir fikri tapıb onu uydurulmuş bir formaya salmaqdan ibarət olsaydı, 
şair olmaq çox asan olmazdımı və hər kəs ehtiyac, fayda, yaxud həvəs 
üzündən şair ola bilməzdimi? Yox, öz təbiəti etibarilə və istedadına 
görə şair yarananlar bu yolla şair olmurlar! Təbiətcə şair olmayan şəx-
sin ağlına gələn fikir qoy nə qədər dərin, nə qədər həqiqi və hətta mü-
qəddəs olursa-olsun, onun əsəri cüzi, yalan, saxta, eybəcər və cansız 
olacaq, bu əsər kimsəni inandırmayacaq, həmin əsərdə ifadə olunmuş 
fikrin düzgünlüyünə baxmayaraq, bəlkə də hər kəsi məyus edəcəkdir! 
Halbuki qara camaat incəsənəti nə isə məhz belə başa düşür, şairlərdən 
də məhz bunu tələb edir. Boş vaxtınızda onun üçün yaxşı bir şey düşü-
nün, sonra isə qızılın ortasına alınan brilyant kimi bundan bir şey uy-
durub düzəldin! Bununla iş bitmiş olar! Yox, şairin başına gələn fikir-
lər belə fikirlər deyildir və bunlar şairin varlığına belə hakim kəsilmir, 
canlı əsərlərin canlı rüşeymləri belə olmur! İncəsənət mücərrəd, fəlsəfi 
və xüsusən düşünülmüş ideyaları yaxına buraxmır: o, yalnız poetik 
ideyaları qəbul edir; poetik ideyalar isə sillogizm, doqmat və qayda 
deyil, canlı ehtirasdır, pafosdur" 1.  
Adamın heyfi gəlir, zəncir kimi bir-birilə bağlanan insan hisslərinin də-
rinliklərinə qədər baş vuran, sözə çevrilmiş bu duyğuların arasını harda, ne-
cə kəsmək olar? Axı bu cümlələrin qırılmaz məntiqi eynilə müəllifin mənəvi 
aləminin göstəricisidir. Eyni zamanda, "Ziyarət" müəllifinin daxili aləminin 
güzgüsüdür. Biz damarlarda eşq axan gənclərin ehtiraslarını, onları bir-bi-
rinə tərəf çəkən gücü görə bilirik. Başqa cür olsaydı, heç H.İsaxanlının özü 
də, hətta öz həyatının xatirəsi olsa belə, həmin günlərə qayıda bilməzdi. Yal-
nız ağlın məntiqinə söykənib hisslərdən təcrid olunar, damarlarda axanın an-
caq qan olduğunu iddia edərdi. Və beləcə, damarlarında qan əvəzinə eşq 
axan gənclərin daxili aləmini poetik mənzərəyə, poeziyaya, şeriyyətə, şerə 
çevirə bilməzdi. 
Bəli, poeziya emosiyaların, hisslərin, duyğuların tüğyanı ilə yaranır. 
                                                 
1 V.Q.Belinski. Rus ədəbiyyatı klassikləri haqqında. Bakı , 1954, s.94. 
232 
 
 
Yaddaş simfoniyasi - son akkordlar 
 
 
 
 
 
 
 
 
H.İsaxanlının "Ziyarət" poemasını yaddaşın əzəmətli simfoniyasına bən-
zətmək olar. Yaddaş Sahibinin ocaq-ocaq, cığır-cığır, ev-ev və ən başlıcası, 
ürək-ürək gəzdiyi yerlərdə xatirələrin oyanışı hisslərə, duyğulara təsir edir, 
canlanmalar poetik lövhələrə çevrilir. Beləcə, əsər boyu poeziyanın incə, duy-
ğuları titrədən, bəzən şahə qalxan, fırtınalı dalğalara bənzəyən, bəzən az qa-
la ağacları kökündən qoparan küləklərin vıyıltısına, bəzən də bir səhər ça-
ğında bülbüllərin cəhcəhinə bənzər səsləri dinləməli olduq. Şairin orijinal, 
öz səsi və öz nəfəsi ilə oxunan musiqinin son akkordlarına gəlib çatırıq. Ar-
tıq ahəng dəyişib, Yaddaş Sahibi xəyalən mənəvi dünyasını - bir ömrə sığış-
mış olan nə varsa, hamısını gəzib, təəssüratlarını da, birinci növbədə ömrü-
nün indiki çağları ilə bölüşüb. Şübhəsiz, bu bölgüdən onun müasirlərinə də 
pay çatıb. Əsərin sonluğunda - şairin "saf, dumduru el nəfəsi" adı ilə 
təqdim etdiyi son poetik akkordlar ruhumuza həm də bir payız nəfəsi gətirir. 
Həzin pıçıltılarla bu payız nəfəsinin səsini dinləməli oluruq: 
 
Kənd dursa da, ruh dəyişib, 
Qara zurna gözə dəymir; 
Görən, aşıq kimdən küsüb? 
Saz sinədə dastan demir. 
 
Ömrün coşğun çağlarının ötüb-keçməsi haqqında elegiya təsiri bağışla-
yan bir nəğməni dinləməli olacağımızı elə bəri başdan hiss edirik. Deyəsən, 
Şəhriyarın ölməz "Heydərbabaya salam" poemasının ruhi-mənəvi təsiri də 
bu misralarda duyulur. Şəhriyar da əsərinin ikinci hissəsində yaddaş salna-
məsinin səhifələrində ocaqların yerinin qaldığından, bulaqların quruduğun-
233 
 
dan, onun uşaqlıq çağlarının şəriki olan tay-tuşlarının dünyadan köç edib 
getməsindən danışırdı. 
H.İsaxanlı da ruhların dəyişdiyini, qara zurnanın gözə dəymədiyini, 
qismən dəyişmiş olsa da, qalmış kəndin fonunda yada salır. Aşıqların əvvəl-
ki şövq ilə oxumamasının səbəbini axtarır. Bəlkə, o aşıqlar kimdənsə küsüb? 
"Saz sinədə niyə dastan demir?" sualı ilə öz könlünə müraciət edir. 
Demək, həyat öz axarını dəyişməsə də, hər axarın öz dövrü olduğunu 
diktə edir. Müəllifin (əsərdə Yaddaş Sahibinin) karvanı payızın qapısı ağ-
zındadır. O, ruhuna hakim kəsilən bu fikri hissləri, duyğuları ilə sözə çevir-
məyə başlayır: 
Karvan köçür, yola salmaq vaxtıdır, 
Küsmüşəm, könlümü almaq vaxtıdır. 
Laylası əskikdir nazik ömrümün, 
Çal, aşıq, çal, qardaş, çalmaq vaxtıdır. 
 
Göründüyü kimi, bu misralarda bir köç təbilinin həyəcanlarını dinləyi-
rik. Onun aşığa müraciətlə "çal, aşıq" deməsi də daha əvvəlki çağların qay-
narlığından xəbər vermir. Könlümüzə, duyğularımıza bir payız havası gətirir: 
"Yarpaqlar töküləndə... nələr olur? Günəşin rəngi bir az saralır, istisi 
də azalır. Təbiət solur. Günəşin rənginə çalır yarpaqlar. Qızılı-sarı yar-
paqların tökümü başlayır. İl ömrünü başa vurur. Bəs nədən payız hə-
mişə sevilir? Kədər gətirsə də, bir tutqunluq gətirsə də əbədi ayrılığın 
başlanğıcı kimi payızı qucaqlamaq istəyirsən. Bəlkə də, ürəyinin də-
rinliklərində heç nə ilə üstünü örtə bilmədiyin göyüm-göyüm göynə-
yən sevgini ona açmaq istəyirsən. Lap ona üz tutub - "Ey solğun dəm, 
ey xilqətin cazibəli, şux afəti" (Puşkin) məni qoyub hara gedirsən, əli-
mi ətəyindən üzən kimi ürəyim də üzüləcək. Axı sən mənim sevgim-
sən, qəlbimsən. 
Sanki payız də illər boyu gizlədilmiş bu sevginin vaxtı ötmüş etirafını 
tökülən yarpaqları ilə şabaşlara qərq etdiyi kimi, elə bu yarpaq töküm-
ləri ilə də sənə əlvida deyir. 
Ayrılıqlar həmişə gözəldir. Ayrılıqlar anında insanın bütün uyğulu 
duyğuları dilə gəlir. Səssiz fəryadlar göylərə bülənd olur. Ancaq bu 
234 
 
fəryadların ahı, amanı o göylərin yeddi qatınacan qalxsa belə, onu 
kimsə eşitmir, kimsə bilmir,  bir özün bilirsən, bir də payız... "1  
Hər halda gənclik duyğularının yüyənsiz at kimi havanı yarıb qanad 
açmaq istədiyi dövrlərin arxada qaldığı zamanın onun çiyninə yığdığı yükün 
ağırlığı altında öz ağrıları haqqında ağır-ağır danışdığı bir hekayəti din-
ləyirik. Bu hekayətin sevinci və kədəri bir-birinə o qədər qovuşub ki, hətta 
onları ayırmaq da mümkün deyil. Yaddaş Sahibi ömrünün bu məqamını ha-
mıya danışmaq istəməzdi. Ancaq özünün mənəvi aləmində gizləyib saxla-
maq da istəmir. Ola bilsin ki, onu çoxları başa düşməsin, duymasın. Amma 
hər halda kimsə duyacaq və o, öz salamını da onu duya bilən kimsəyə ün-
vanlayır: 
Bir ömürlük sevincimi, naləmi, 
Yüklənərək yelkən açdı bir gəmi. 
Ömür keçdi dalğalarla yan-yana, 
Salam olsun bu əhvalı duyana. 
 
İnsan nə qədər sevinclər içərisində olsa da, daxili aləmində onu həmişə 
vüsalına qovuşmayan arzuların iztirabları, ağrıları ilə baş-başa qoyan bir 
kədər yükü də var. Bəlkə də, bu kədər yükü, ağrısı olmasaydı, insan öz se-
vincləri ilə çox bayağı görünərdi. Hansı əsər, hansı ədəbi istedad onun daxili 
aləmindən gələn bu kədər duyğularını verə bilirsə, demək, oxucusuna bir 
qapı açır. Füzuli ona görə cazibədardır, Füzulini oxumaq insan hisslərinin 
dərinliklərinə baş vurmaq, insanın özünü duymaq, kədərini anlamaq demək-
dir. Əlbəttə, poeziyanın öz dilini bilənlərdən söhbət gedir. Görünür, profes-
sor  Kamil  Vəli Nərimanoğlu Füzuli poeziyasından danışanda elə bu anlamı 
nəzərdə tutur:  
"Yetər ki, sən kitabı aç və ilk misranı oxu. Bu dua, bu vəhy səni alıb 
aparacaq. Gedəcəksən və öz kədərin qədər kədərlənəcəksən, kədərlənə 
bildiyin qədər kədərlənəcəksən. O qədər duman, sis, ağrı gətirəcəksən. 
Və görəcəksən ki, bu ağrı insanı yaşadan qüdrətin özüdür. Tanrıya 
doğru atılan addımdır. Nəfəsdir. Bir dünyadan bir neçə dünyaya açılan 
qapıdır"2.  
                                                 
1 Ə.Xələfli."Yarpaqlar töküləndə" (esse). 30.05.2006 
2 Kamil Vəli Nərimanoğlu. "Özümüz, sözümüz". Çinar-Çap.Bakı , 2005, s.437. 
235 
 
İnsan hisslərini, insan duyğularını öz təravətində təzədən insanlara qay-
taran səsi arzulayan şair ömrünün payız qapısında yenə nikbin duyğularla 
yaşayır. Axı insan nəsilləri yeni fəsillər görəcək, yeni nəsillər bu fəsillərdən 
keçdikcə bir vaxt Yaddaş Sahibinin dediyi kimi, damarlarında axan qanın eşq 
olduğunu duyacaqlar. Ona görə də, Yaddaş Sahibinin ruhu da bu yeni nəsil-
lərlə təzədən qayıdacaq və torpağa müraciətlə tükənməz ilham çeşməsi arzu-
layacaq: 
Ana torpaq, səslə bizi, 
Tükənməz ilham çeşməsi. 
Kölgə düşən qəlbimizi 
İsidəcək nəğmə səsi. 
Bu büsata hay verəcək 
Qayalardan axan su tək 
Saf, dumduru el nəfəsi. 
 
Könülləri, kölgələnən ürəkləri "Qayalardan axan su kimi saf, dumduru 
el nəfəsi" isidəcək. Həyat yenə gözəl olacaq. Çünki həyatın nəbzi yeni nəsil-
lərin ürəyinin ahəngi ilə döyünəcək. Amma Yaddaş Sahibi indi doğulub-bö-
yüdüyü, arzuları ilə qucaqlaşdığı diyarda tamam başqa bir mənzərəni sanki 
onun özünə tərəf gələn, onun ruhunun daşıyıcısı olan körpə bir uşağı görür. 
Onun doğma eldə-obada, öz dünyasını yaratdığı məkanda ətrafına yığılan 
adamların arasında ruhu böyük hörmət-izzət görür. Onun adına, onun yarat-
dıqlarına ehtiramı duyur: 
 
Doğulduğum, boy atdığım, 
Arzularla qucaqlaşıb 
Öz dünyamı yaratdığım 
Doğma eldə, obadayam. 
Yığılıbdır xeyli adam, 
Bu ülfətə mən də şadam. 
Üz-gözlərdə hörmət, izzət, 
Hər damlaya dərya qiymət... 
 
Şair, bəlkə də, son akkordlar kimi bir vaxt ruhunun gəzəcəyi yerlərdə 
sonuncu sirlərini açır. 
Buna "istedadin sirri" də demək olar:  
236 
 
"Hər bir ədəbi istedadın cəmiyyətdən, onu əhatə eləyən mühitdən gizli 
qalan bir sirri var. Bəlkə də, həmin sirr nədirsə, o sirrin özü istedadı 
daim qıcıqlandırır, onu yazmağa, yaratmağa həvəsləndirir. Bəs bu sirr 
deyilən nədir? Onun - yəni hər hansı bir müəllifin geyimində, paltarın-
da, davranışında, danışığında gizlənir bu sirr, yoxsa daha dərin qat-
larda onun mahiyyətini axtarmaq lazımdır? 
Zənnimcə, insanın - həm də bu yöndən istedadın yaradıcılıq potensialı 
onun daxili-mənəvi mühitində gizlənən enerjidir. Və bizim üçün – ya-
radıcı adamın müasiri üçün örtülü olan, bəlkə də, bir çox məqamlarda 
açıla bilməyən tərəfləri biz "sirr" adlandıraraq o daxili-mənəvi mühitdə 
gizlənən enerjidə axtarmalıyıq "1.   
Ayrılıqların gözəlliyi daxili aləmin içində gizlənib qalmış olan sonuncu 
işığın üzə çıxmasıdır. Bəlkə də, ayrılıqlara qədər aşiqin cəsarət eləyib üzə 
çıxarmadığı etiraflar yalnız bu ayrılıqlar anında dilə gəlir. Və "Ziyarət"in son 
misralarında Hamletin bu etiraflarını da, həm də çox səmimi etiraflarını da, 
dərin hisslərlə müşayiət olunan duyğulanmalarını da misra-misra ruhumuza 
çəkirik: 
Bu yerlərə çox gəlmişəm, 
Gəldikcə də kövrəlmişəm. 
Nəşəm qəmlə görüşübdür, 
Sevincimə xal düşübdür. 
Ey Tanrıdan aldığım nur, 
Sən göstərən yol doğrudur. 
De, keçmişdənmi gəlmişəm, 
Ya mən özüm köhnəlmişəm? 
 
Bu, "Ziyarət" poemasının sonuncu misralarıdır. İlk baxışdan oxucuya 
elə gələ bilər ki, şair (əsərdə Yaddaş Sahibi) "Ziyarət"in fonunda bütün təəs-
süratlarını misralara çevirib, poetik lövhələrlə gələcək nəsillərə ünvanlayıb. 
Bəs onda nə üçün sonuncu misranın doğurduğu sual intonasiyası ilə dilem-
ma qarşısında qaldığını etiraf edir. Bu, hansı məchulluqdur? Hansı açılma-
yan müəmma var ki, şair ona müdaxilə edə bilməyib? Əgər diqqət edilsə, 
bütün sualların cavabını əsər boyu o, özündən soruşmağa cəhd edib. Əsərin 
ayrı-ayrı hissələrində Tanrıya müraciətlər, insana, keçmişə, gələcəyə xitab-
                                                 
1 Ə.Xələfli."İstedadın sirri" (esse), 02.04.2010 
237 
 
lar, müraciətlər sıralansa da, son anda yenə o, öz qəlbinə, özünün mənəvi 
aləminə qayıdır - sualı da əslində, Tanrının adını çəksə də, özünə verir. Tan-
rı Şairlik istedadını, mənəvi aləminə, sözə aşiqlik nuru bəxş eləməklə Allah-
lıq, Tanrılıq borcunu ödəyib. İndi qalır onun mənəvi aləminə hakim olan nur 
ilə, İlahi güclə onun arasındakı münasibətlərin harmoniyası, ahəngi... 
Şairin qənaətinə görə bu nur, bu İlahi missiya onun yolgöstərənidir. Ən 
düzgün yolu da yalnız bu nur göstərə bilər. Elə ona görə də müəllifin zən-
ninə görə, az qala bir əsri əhatə edən yaddaş tarixində Yaddaş Sahibi ona ay-
dın olmayan daxili aləmindəki müəmmaya, suala çevrilmiş əsas mətləbə ya-
xınlaşa bilməyib. Yəni onun öz dövründə hansı zamanın adamı olduğu sual 
olaraq qalır. O, keçmişdənmi gəlib, yoxsa özü keçmişdən gəlməyib, bu gü-
nün adamıdır - bunu bilmir. Ona görə də şübhəli qalan budur ki, bəlkə, özü 
köhnəlib? Hər halda mənəvi dəyərlərin də zamanın sınaqlarından çıxanı var, 
aşınmaya məruz qalanı var, yeni olanın da mənəviyyata daxil olmaqla və-
təndaşlıq haqqı qazananı var. Ona görə də əslində şairin Tanrının ona verdi-
yi nura müraciəti gələcək nəsillərə ünvanlanmış sualdır. Bəli, bu suala gələ-
cək nəsillər cavab verəcək. Kimin kim olduğunu aydınlaşdırmaq yalnız gə-
ləcəyin (gələcək nəsillərin) missiyasıdır. 
* * * 
H.İsaxanlının poeziyası daha çox musiqiyə bənzəyir. Bəzən səhradan 
keçən karvan yolundakı bir qatarın ağır, ləngərli yerişilə muğam sədaları 
dinləyirik. Bəzən simlərdə tufan yaradan sazın yanğıları bizi qovurur. Bəzən 
də həzin, sakit çay axarı ilə hansısa bir məbədin içərisindən, divarların, daş-
ların arasından özünə yol tapıb çıxan orqan musiqisinin sehrinə düşürük. 
Simfonik sədalar bizi düşündürür, bəzən də "Üvertüra"nın qanı coşduran sə-
daları altında yumruqlarımız düyünlənir, qəzəbimiz ovxarlı qılınc kimi haq-
sızları doğramaq üçün qınından siyrilir. 
...Şair qan istəmir, şair qan istəməz. Amma həm də qan tökməkdən, qan 
içməkdən gözü doymayanlara qan qusdurmağı istəyər. 
H.İsaxanlının poeziyasında bəlkə də, yaşından çox böyük bir müdriklik 
var. Amma görünür, haqsızlıq şairin qana çevrilib dizindən yuxarı qalxanda 
onun müdrikliyi də kara gəlmir. İnsanın haqqını qorumaq istəyi daha ucadır. 
* * * 
238 
 
H.İsaxanlıda sözə aşiqlik var. Bəli, təkcə poeziyaya yox, sözə aşiqlik var. 
Dünya fəlsəfi irsini tədqiq edəndə də, rus ədəbi irsinin ən dəyərli nü-
munələrini araşdıranda da sözə vurğunluğu ətrafında bir işıqlı halə yaradır. 
Mənəvi aləmin nuru onun sözündə açıq-aşkar görünür. Hər halda bu aşiqlik, 
bu vurğunluq nə qədər vurnuxsa da, nə qədər çırpınsa da, poeziya mələyinin 
onu oxşayan gözəgörünməz əlləri altında sakitləşir, həzin-həzin pıçıltılarla 
bu mələyə öz nəğmələrini oxuyur. Və yalnız bu zaman özünü daha çox bəxti-
yar, daha çox xoşbəxt hiss edir. "Bu da bir həyatdı", "Dördlüklər", "Təzadlar" 
və həm də "Ziyarət" poemasındakı səmimi, duyğulu poetik örnəklər fikrimi-
zin təsdiqi üçün canlı sübutlardır. Son onillik mərhələ onun poeziya ömrüdür 
- hökmü həmişə doğru olacaq! Onu yaşadacaq poeziya ömrü. 
...H.İsaxanlı sözün bətnində hansı gücün olduğunu yaxşı bilir. Və daha 
çox poetik sözün daxili aləmindəki enerjinin nəyə qadir olduğunu... Əməl 
insanın özündən daha uzunömürlüdür, illah da, sözə, sənətə çevrilmiş əməl! 
239 
 
Ali Rza KHALAFLİ 
 
 
 
 
 
 
 
 
 
The Saga of Life 
Literary and philosophical thoughts 
                   
                    
 
 
(On the basis of the motives of the poem 
“Ziyarət (Pilgrimage)” by Hamlet İsaxanli) 
 
 
 
 
 
 
 
 
 
 
 
 
 
 
Khazar University Press 
 
2012 
