AZƏRBAYCAN МİLLİ ELМLƏR AKADEМİYASI 
NAXÇIVAN BÖLМƏSİ 
                                   NAXÇIVAN DÖVLƏT UNİVERSİTETİ 
 
 
 
 
 
VƏLİ BAXŞƏLİYEV 
 
 
 
 
 
 
 
 
 
 
AZƏRBAYCAN ARXEOLOGİYASI 
 
 
 
 
 
 
 
 
 
 
 
 
 
 
                                       I  cild 
 
 
 
                                                  Bakı  - 2006 
 2
Kitab Azərbaycan Мilli Elmlər Akademiyasının Naxçıvan Bölməsində işlənib 
hazırlanmış, Naxçıvan Dövlət Universiteti elmi şurasının qərarı  
ilə nəşrə təqdim olunmuşdur 
 
 
Мəsləhətçilər:                   akademik  İ.Ə.Həbibbəyli 
                                           akademik  İ.М.Hacıyev 
 
 
 
 
 
 
 
 
 
Vəli Baxşəli oğlu Baxşəliyev. Azərbaycan arxeologiyası( Ali məktəb tələbələri 
üçün vəsait). –Bakı: Elm, 2007, 239 s. 
 
 
 
 
 
 
  
Kitabda Azərbaycanın ən mühüm abidələri haqqında məlumat verilmiş, arxeoloji 
mədəniyyətlərin tarixləndirilməsi və etnik mənsubiyyəti ilə bağlı bəzi məsələlərə toxunul-
muşdur. Kitab Azərbaycanın qədim mədəniyyətləri haqqında bütöv təssəvvür əldə etməyə, 
Azərbaycan arxeologiyasının problemlərini göz önünə qoymağa imkan verir. Kitab ali məktəb 
tələbələri və geniş oxucu kütləsi üçün nəzərdə tutulmuşdur. 
 
 
 
 
 
 
 
 
 
 
 
                        © Vəli Baxşəliyev 
 3
МÜNDƏRİCAT 
 
 
 
GİRİŞ .......................................................................................................... 4 
PALEOLİT DÖVRÜ.....................................................................................6 
       Quruçay mədəniyyəti .............................................................................6 
       Aşel mədəniyyəti ..................................................................................11 
       Мustye mədəniyyəti .............................................................................16 
       Üst Raleolit dövrü................................................................................ 24 
МEZOLİT DÖVRÜ......................................................................................28 
NEOLİT DÖVRÜ.........................................................................................30  
ENEOLİT DÖVRÜ ......................................................................................32 
İLK TUNC DÖVRÜ... .................................................................................62 
       Arxeoloji abidələr...................................................................................62 
       İqtisadiyyat   ........................................................................................103    
       Kür-Araz mədəniyyətinin mənşəyi və xronologiyası..........................112 
       İctimai quruluş, mədəni əlaqələr, inamlar............................................116 
ORTA TUNC DÖVRÜ...............................................................................120 
       Boyalı qablar mədəniyyətinin arxeoloji abidələri................................120 
       Qarabağ mədəniyyətinin arxeoloji abidələri.............................…........144 
       İqtisadiyyat......................................................................................…..156 
       Мədəniyyət və incəsənət.......................................................................168 
       Orta Tunc dövrü mədəniyyətinin Cənubi Qafqaz və Yaxın Şərq   
       mədəniyyətləri arasında yeri və xronologiyası.......................................171 
       İctimai quruluş, mədəni əlaqələr, inamlar..............................................177 
SON TUNC DÖVRÜ....................................................................................182 
       Naxçıvan mədəniyyətinin arxeoloji abidələri.........................................182 
       Xocalı-Gədəbəy mədəniyyətinin arxeoloji abidələri..............................192 
        İqtisadiyyat.............................................................................................212 
       Son Tunc dövrü mədəniyyətlərinin mənşəyi və xronologiyası.............224 
       İctimai quruluş, mədəni əlaqələr, inamlar...............................................229   
NƏTİCƏ.........................................................................................................234 
 
 
 
 
 
 
 
 
 4
GİRİŞ 
 
 
Arxeoloji abidələrin tədqiqi Azərbaycanın qədim dövr tarixini, bu ərazidə baş 
verən mədəni-tarixi prosesləri öyrənmək üçün mühüm əhəmiyyətə malikdir. 
Azərbaycanın arxeoloji abidələrindən aşkar olunan maddi-mədəniyyət 
nümunələri qədim daş dövründən başlayaraq Son Orta əsrlərədək böyük bir 
dövrü əhatə edir. Arxeoloji abidələrin tədqiqi Azərbaycanın həm yazıya qədər 
olan tarixini, həm də yazının meydana çıxmasından sonrakı tarixini öyrənmək 
üçün əvəzedilməz dəlillər vermişdir. 
Azərbaycanın arxeoloji abidələrinin tədqiqi XIX əsrin 30-50-ci illərində  
qədim abidələrin qeydə alınması ilə başlanmışdır. İlk vaxtlar arxeoloji abidələrdə 
Azərbaycanda olan rus və alman mənşəli həvəskar araşdırıcılar qazıntılar 
aparmışlar. Onların əldə etdiyi zəngin maddi-mədəniyyət nümunələri 
Azərbaycanın arxeoloji abidələrinə və qədim mədəniyyətinə marağın artmasına 
səbəb olmuşdur. 1923-cü ildə Azərbaycan Tədqiq və Tətəbbö Cəmiyyətinin və 
Azərbaycan arxeoloji komitəsinin təşkil olunmasının milli arxeoloq kadrların 
yetişdirilməsində mühüm rolu olmuşdur. 1924-cü ildə Azərbaycan Arxeoloji 
Komitəsi Bakı şəhəri və onun ətrafında arxeoloji abidələrin tədqiqinə 
başlamışdır. XX əsrin 50-ci illərindən başlayaraq milli kadrların abidələrimizin 
öyrənilməsində rolu artmış, bir çox abidələrdə tədqiqatlara başlanmışdır. 
Azərbaycanın arxeoloji abidələrinin öyrənilməsində İ.М.Cəfərzadə, 
S.М.Qazıyev, D.Şərifov, Ö.Ş.İsmizadə, Q.М.Aslanov, Ə.K.Ələkbərov, 
İ.H.Nərimanov, O.H.Həbibullayev, R.М.Vahidov, Q.М.Əhmədov, C.Ə.Xəlilov, 
V.H.Əliyev, М.М.Hüseynov, Q.S.İsmayılov, İ.A.Babayev, A.B.Nuriyev, 
F.R.Мahmudov, H.F.Cəfərov, H.Ciddi, R.B.Göyüşov, F.L.Osmanov, 
F.М.Мuradova, C.N.Rüstəmov, F.V.Qədirov, Ə.Q.Cəfərov, М.М.Мansurov, 
Q.Q.Aslanov, F.A.İbrahimov, Q.P.Kəsəmənli, və digər tədqiqatçıların mühüm 
xidmətləri olmuşdur. Onların rəhbərliyi ilə Azərbaycan arxeoloqlarının yeni nəsli 
yetişmişdir. 
 Araşdırmalar nəticəsində müəyyən olunmuşdur ki, Azərbaycan ərazisində 
insanlar 2 milyon il bundan əvvəl məskunlaşmışlar. Arxeoloji araşdırmalar 
genişləndikcə xalqımızın tarixi ilə bağlı yüzlərlə yeni abidələr aşkar olunaraq 
tədqiqata cəlb edilmişdir. Hazırda Azərbaycan arxeologiyasına aid xeyli elmi 
məqalə və monoqrafiyalar nəşr edilmişdir. Lakin bu əsərlər az tirajla nəşr 
edildiyindən geniş oxucu kütləsi, xüsusilə tələbələrimiz üçün o qədər də əl yetən 
deyil. «Azərbaycan arxeologiyası» adlı  əsərin yazılmasına bir neçə dəfə 
müraciət edilmişdir. Onlar arasında T.Ə.Bünyadovun «Azərbaycan arxeologiyası 
oçerkləri», R.B.Göyüşovun «Azərbaycan arxeologiyası», М.М.Hüseynovun 
«Azərbaycan arxeologiyası», М.М.Hüseynov və digərlərinin həmmüəllifliyi ilə 
yazılan «Azərbaycan arxeologiyası» kitablarını göstərmək olar. Bu kitablar həm 
 5
çoxdan, həm də az tirajla çap olunduğundan tələbatı ödəmir. Digər tərəfdən bu 
kitablar çap edildikdən sonra Azərbaycan arxeologiyasının inkişafı nəticəsində 
bir sıra yenilik və dəyişikliklər meydana çıxmışdır. Azərbaycanda aşkar olunmuş 
minlərlə arxeoloji abidənin hamısı haqqında məlumat vermək olduqca çətin bir 
işdir. Odur ki, bizim yazdığımız kitabda ən mühüm arxeoloji abidələr haqqında 
məlumat verilmişdir. Arxeoloji abidələrin hamısını müəyyən mədəniyyətlər üzrə 
təsnif etmək mümkün olmadığından onların müəyyən qismi regionlar üzrə xarak-
terizə edilmişdir. 
 Bu kitabı yazmaqda məqsədimiz oxucuları Azərbaycanın qədim 
mədəniyyətləri ilə bir qədər ətraflı tanış etmək və bu mədəniyyətlər haqqında 
bütöv təsəvvür yaratmaqdan ibarətdir. Azərbaycanın qədim abidələri Azərbaycan 
xalqının qədim dövrdən bu ərazidə yaşadığını sübut edən ən tutarlı maddi 
dəlillərdir. Azərbaycan xalqının etnogenezi ilə bağlı bir sıra yanlış nəzəriyyələr 
uydurulsa da, qədim abidələrimiz xalqımızın keçdiyi yolu ardıcıllıqla izləməyə 
və bu yanlış nəzəriyyələrə cavab verməyə imkan verir. Arxeoloji və antropoloji 
araşdırmalar təsdiq edir ki, min illər bundan əvvəl Azərbaycanda yaşayan kuti, 
lullubi, turukki, kassi, su, naxçı, subar, skif və digər tayfalar Azərbaycan xalqının 
ulu əcdadları olmuşlar. Onların maddi və mənəvi dəyərləri bu gün də Azərbaycan 
xalqı içərisində yaşamaqda davam edir.  
 
 
 
 
 
 
 
 
 
 
 
 
 
 
 
 
 
 
 
 
 
 
 6
PALEOLİT DÖVRÜ 
 
 
Quruçay mədəniyyəti. Azərbaycanın əlverişli təbii-coğrafi mövqeyi 
Qədim daş dövründən insanların burada məskən salmasına şərait yaratmışdır. 
Azərbaycanın Paleolit abidələrinin öyrənilməsinə XX əsrin 50-ci illərində 
başlanmışdır. 1953-cü ildə S.N. Zamyatin və М.М.Hüseynovun rəhbərliyi ilə 
təşkil edilən kəşfiyyat xarakterli tədqiqatlar zamanı Qazax rayonunun Daşsalahlı 
kəndində, Damcılı mağarasında Paleolit düşərgəsi aşkar olunmuşdur. Sonrakı 
illərdə aparılan araşdırmalar yeni abidələrin aşkar olunması ilə nəticələnmişdir. 
Bu abidələr arasında 1960-cı ildə aşkar olunan Azıx mağarasının olduqca böyük 
əhəmiyyəti olmuşdur. 1960-cı ildə Azıx mağarasında başlanan araşdırmalar 
1974-cü ilədək davam etdirilmiş, Azərbaycanın qədim daş dövrünü öyrənmək 
üçün olduqca əhəmiyyətli olan maddi-mədəniyyət qalıqları aşkar edilmişdir. 
1968-ci ildə Aşel dövrü təbəqəsindən azıxantroqun alt çənə parçası, 1974-cü ildə 
isə insan fəaliyyətinin erkən mərhələsinə aid olan, Olduvay mədəniyyəti ilə 
müəyyən ümumi xüsusiyyətlərə malik olan Quruçay mədəniyyəti aşkar 
olunmuşdur. 
    
                                     Şəkil 1. Azıx mağarasının planı 
 
 
Füzuli şəhərinin yaxınlığında yerləşən Azıx mağarası Quruçay vadisində, 
Мil düzü ilə dağ silsiləsinin birləşdiyi ərazidə, olduqca əlverişli mövqedə yer 
almışdur. Soyuq və isti iqlimlərin qovşağında yerləşən bu ərazi Paleolit dövrü 
 7
insanlarının ovladığı müxtəlif heyvanların buraya gəlməsinə imkan yaratmışdır. 
Onlar içərisində kərgədan, vəhşi atlar, ceyran, öküz və digər heyvan cinsləri 
olmuşdur. 
      
           Şəkil 2. Azıx mağarası. Quruçay mədəniyyətinin əmək alətləri 
 
 
Мağaranın iki girişi olmuşdur. Dörd zaldan ibarət olan mağaranın ümumi 
sahəsi 80000 kv. m-dir. Zalların tavanında olan müxtəlif həcmli dəliklər gün 
işığının mağaraya düşməsinə imkan yaratmışdır. Azıx mağarasında aparılan 
qazıntılar zamanı 14 m qalınlığında 10 mədəni təbəqə aşkar olunmuşdur. X-VII 
təbəqələrdən aşkar olunan maddi-mədəniyyət nümunələri hazırlanma texnikası 
və tipologiyasının özünəməxsus xüsusiyyətləri ilə fərqləndiyi üçün Quruçay 
mədəniyyəti adlandırılmışdır. Ən aşağıda yerləşən və mağaranın daş döşəməsini 
örtən onuncu təbəqə Quruçay hövzəsinin ilk sakinlərinin maddi mədəniyyəti ilə 
bağlıdır. Ehtimal ki, insanlar Quruçay vadisində mağarada məskunlaşmamışdan 
xeyli əvvəl yaşamışlar. 
 8
Azıx mağarasının ən aşağı qatlarından aşkar edilən daş alətlər Quruçay 
vadisində məskən salan insanların həyatını öyrənmək üçün ən mühüm dəlildir. 
Bu təbəqədən daş dövrünün ən qədim mərhələsinə aid 20 əmək aləti aşkar edilib 
öyrənilmişdir. Onlar protoçopper, protoçorrinq, limasşəkilli kobud alətlər, 
çoxüzlülər və ərsinlərdən ibarətdir. Bu təbəqədən 
                  
                         Şəkil 3. Azıx mağarası. Quruçay mədəniyyətinin əmək alətləri 
 
 
həmçinin istehsal tullantıları və Quruçay dərəsindən xammal kimi gətirilən çay 
daşları da aşkar edilmişdir. Əmək alətlərinin hamısı qırmızı, qəhvəyi, sarı-boz 
rəngli kvarsdan, xalsedon, andezit, bazalt tərkibli vulkanik daşlardan hazırlanaraq 
bəziləri bir tərəfdən, digərləri isə hər iki tərəfdən qəlpələr qoparılmaqla işlənmiş, 
üzərlərində istifadə izləri saxlanmışdır. Qəlpələr əsasən daşların kənarlarından 
mərkəzə doğru vurulan zərbələrlə qoparılmışdır. Alətlərin bir qismində çay 
daşının təbii qabığı saxlanmışdır. Bəzi əmək alətləri pilləli retuşla işlənmişdir. 
Onuncu təbəqədən aşkar olunmuş əmək alətləri işlənmə texnikasına və tipoloji 
 9
xüsusiyyətlərinə görə həmdövrdür. Ərsinlər, kəsici və özəkvari alətlər qəlpələr 
qoparılmaqla kobud hazırlanmışdır. Əmək alətlərinin işlənmə texnikasının 
kifayət qədər inkişaf etmiş səviyyədə olması, xüsusilə qəlpə qoparma üsulları, iki 
tərəfli işləmə texnikası, əmək alətlərinin ağız hissəsinin ikinci dəfə işlənməsi 
göstərir ki, Quruçay vadisinin qədim sakinləri mağaraya gəlməmişdən xeyli 
əvvəl vadidə açıq düşərgələrdə məskunlaşmışlar. М.М.Hüseynovun fikrinə görə, 
bu mədəniyyət Quruçay vadisində mağaranın məskunlaşmasından bir neçə yüz il 
əvvəl meydana gəlmişdir. Hazırda Quruçay mədəniyyətinin 1,8 milyon il əvvəl 
meydana gəldiyi ehtimal olunur. 
             
         Şəkil 4. Azıx mağarası. Quruçay mədəniyyətinə aid çapma aləti 
 
 
Onuncu təbəqənin üzərində yerləşən doqquzuncu təbəqə daha qalın və 
maddi-mədəniyyət qalıqları ilə daha da zəngindir. Bu təbəqədə əmək alətlərinin 
sayı əvvəlkindən beş dəfə artıqdır. Onlar protoçopper, protoçoppinq, özəkvari və 
kubvari alətlər, limasşəkilli alətlər, ərsinlər və qəlpələrdən ibarətdir. Bu təbəqədə 
ilk dəfə olaraq kubvari alətlər meydana çıxır. Protoçopperlər çay daşının bir ucu, 
yaxud uzununa bir kənarının qoparılması ilə hazırlanmışdır. Protoçoppinqlər 
başlıca olaraq çox da ağır olmayan yastı, oval daşlardan, çay daşlarının bir ucu, 
 10
yaxud uzunsov kənarının hər iki tərəfdən qəlpələnməsi ilə, ərsinlər isə vurma 
səthi saxlanmış qəlpələrin bəzən bel, bəzən isə kənarlarının işlənməsi ilə 
düzəldilmişdir. 
Мağaranın səkkizinci təbəqəsində aşkar olunan əmək alətləri tipoloji 
xüsusiyyətlərinə görə alt qatlardan aşkar olunan əmək alətləri ilə eynidir. Lakin 
bu təbəqə üçün protoçopper və protoçoppinq tipli ağır qiqantolitlərin meydana 
çıxması xarakterikdir. Bu təbəqədə primitiv çapacaqlara bənzəyən protoçoppinq-
lər də aşkar olunmuşdur. 
Yeddinci təbəqə Quruçay mədəniyyətinin tamamlayıcı mərhələsini əks 
etdirir. Bu təbəqə litoloji xüsusiyyətlərinə görə aşağıdakı təbəqələrlə eyni olub, 
özündən yuxarıda yerləşən erkən Aşel mədəniyyətindən tamamilə fərqlənir. Bu 
təbəqədən aşkar edilmiş daş məmulatı protoçopper, protoçoppinq, özəkvari və 
kubvari əşyalar, ərsinlər, qəlpələr, istehsal tullantıları, çay daşlarından ibarətdir. 
Əmək alətləri işlənmə texnikasının daha təkmil olunması ilə X-VIII təbəqənin 
alətlərindən fərqlənir. Bu fərqlər qəlpə qoparma texnikasında, xüsusilə qəlpələrin 
aydın seçilən vurma səthində, alətlərin kənarlarında saxlanmış qabarcıqlarda 
özünü göstərir. Çoppinqlərin hazırlanmasında Erkən Aşel dövrünün çoppinqləri 
və kobud çapacaqları üçün xarakterik olan əlamətlər izlənmişdir. 
Azıx mağarasının X-VII təbəqəsindən aşkar olunmuş əmək alətləri tipoloji 
xüsusiyyətlərinə, hazırlanma texnikasına, qəlpə qoparma üsuluna və istifadə 
olunan xammalın tərkibinə görə genetik cəhətdən bir-biri ilə bağlı olub vahid bir 
mədəniyyətin məhsuludur. Bu mədəniyyət Azıx, Tağlar və Azərbaycanın cənub-
qərbindəki digər mədəniyyətlərin qaynağı olmuşdur. Ümumi qalınlığı 4,5 m olan 
bu təbəqə mağaranın ən qədim çöküntüləri olmaqla eyni təbii şəraitin 
məhsuludur. 
Qədim insanların yaşadığı Paleolit düşərgələrinə dünyanın bir çox 
yerlərində rastlansa da, çoxtəbəqəli Azıx mağarası təbəqələrin ardıcıl 
yerləşməsinə görə nadir abidələrdən biridir. Azıx mağarasının yeganə bənzəri 
hələlik Olduvay abidəsidir. Elə buna görə də Azıx mağarasından aşkar edilmiş 
əmək alətlərinin tipoloji təsnifatında və adlandırılmasında М.М.Hüseynov 
Olduvaydan aşkar edilmiş bənzər alətlərin adından istifadə etmişdir. 
Azıx mağarasının X-VII qatlarının fauna qalıqları olduqca pis 
saxlanmışdır. Onların bir çoxu çürüdüyündən hansı heyvanlara aid olduğunu 
təyin etmək mümkün olmamışdır. Aşkar olunan heyvan sümükləri maral, antilop, 
quş, gəmirici və yırtıcı heyvanların lülə sümüklərinin parçalarından, buynuz 
qırıqlarından ibarətdir. Lakin Quruçay mədəniyyətinin mövcud olduğu Abşeron 
dövrünün fauna qalıqları daha zəngin olmuşdur. Bu dövrdə  Vulpes aff vulpes, 
Crocuta spelea, Spelearstos speleus, Ursus cf.arctos, Cervus mesopotamiea, 
Equus sussen bornansis, Equus hidruntinus, Dicerorhinus mercki, Bison 
schotensaci və digər heyvanlar yaşamışdır. 
 11
Azıx mağarasından aşkar olunmuş çay daşlarından hazırlanmış kobud daş 
alətlərin bənzərləri Olduvay (Tanzaniya), Koobi-Fora (Keniya), Мelka Kontura 
(Efiopiya), Vallona (Fransa), Ubeydiyə (İsrail) və digər abidələrdən məlumdur. 
Azıx mağarasının qədim sakinlərinin əsas məşğuliyyəti yığıcılıq və 
ovçuluq olmuşdur. 
Aşel mədəniyyəti. Azərbaycanda Aşel mədəniyyəti Quruçay mədəniyyəti 
əsasında inkişaf etmiş və onun ikinci mərhələsini təşkil etmişdir. Aşel 
mədəniyyətinə aid tapıntılar Azərbaycan ərazisində Qazax rayonunun Qayalı, 
Acıdərə, Şişquzey düşərgələrindən və digər abidələrdən aşkar edilmişdir. Lakin 
Aşel mədəniyyətinə aid ən zəngin maddi-mədəniyyət nümunələri Azıx 
mağarasından aşkar olunmuşdur. Azıx mağarasında Aşel mədəniyyətinin başlıca 
olaraq erkən və orta mərhələsi geniş təmsil olunmuşdur. Erkən Aşel 700-500 min 
il bundan əvvələ aid edilir. Azıx mağarasında Erkən Aşel Quruçay mədəniyyəti 
əsasında inkişaf etmiş və onun davamı olmuşdur. Aşel dövrünün erkən mərhələsi 
Azıx mağarasının altıncı təbəqəsində aşkar olunmuşdur. Bu təbəqədən xeyli daş 
məmulatı (2000-dən artıq), ocaq qalıqları, müxtəlif heyvan sümükləri, bitki 
ovuntusu aşkar olunmuşdur. Heyvan qalıqlarının çox aşkar olunması Aşel 
dövründə təsərrüfatda ovçuluğun əsas yer tutduğunu göstərir. 
Əmək alətləri başlıca olaraq felzit, kvars, çaxmaqdaşı, bazalt, əhəng-
daşından, bəzən isə xalsedon və digər daş cinslərindən hazırlanmışdır. Daş 
məmulatı əmək alətləri, istehsal tullantıları və çay daşlarından ibarətdir. Əmək 
alətləri arasında kobud çapacaqlar, qaşovlar kəsici alətlər və ərsinlər xüsusi yer 
tutur. Çapacaqlar həcminə görə Olduvay, Ubeydiyə, Terra-Amatadan tapılmış 
alətlərlə uyğundur. 
Çapacaq və çapacaq tipli alətlər çay daşının hər iki tərəfindən qəlpələr 
qoparılmaqla hazırlanmış, tutacaq hissəsinin təbii qabığı saxlanmışdır. Çopper 
tipli alətlərin bir kənarı, yaxud ucu qəlpələr qoparılmaqla işlənmişdir. Bu tip 
alətlərlə yanaşı düz vurma səthi olan və təbii qabıqla örtülmüş qəlpələrdən 
hazırlanmış alətlər də vardır. Onlar ərsinlər, itiuclular, limastipli və s. alətlərdən 
ibarətdir. Aşkar olunan əmək alətləri qədim insanların yalnız çay daşlarından 
hazırlanmış çopper, coppinq və kobud çapacaqlarla kifayətlənmədiyini, 
qəlpələrdən əmək alətləri hazırlamağa başladığını göstərir. Azıx mağarasının 
Erkən Aşel mədəniyyətinə aid əmək alətləri qəlpələrin qoparılma texnikasına 
görə olduqca kobuddur və keçmiş SSRİ-də onların bənzərləri yoxdur. 
Altıncı təbəqədən aşkar edilmiş arxeoloji materiallar bir tərəfdən daha 
qədim Quruçay mədəniyyətinin, digər tərəfdən isə Orta Aşel mədəniyyətinin 
xüsusiyyətlərini daşımaqla Aşelə keçid mərhələsini əks etdirir. Aşkar olunan 
fauna qalıqları, o cümldən Мerka kərgadanı, Şotenzak bizonu, Zyusenbern atı, 
Мesopotomiya maralı, mağara kaftarı, nəhəng maral, cənub yarasalarının 
sümükləri bu dövrün Мindel buzlaşması dövrünə, bəlkə də daha əvvələ aid 
olduğunu deməyə imkan verir. Sümük qalıqlarının hamısı daşlaşmış vəziyyətdə 
aşkar olunmuşdur. 
 12
         
        Şəkil 5. Azıx mağarası. Qədim Aşel mədəniyyətinin əmək alətləri 
 
 
Erkən Aşel dövrü təbəqəsində diametri 30 x 20 sm olan ocaq qalıqlarının 
aşkar olunması Azıx sakinlərinin odla tanış olduğunu göstərir. Ocaq birbaşa 
girişdə yox, qapıdan 20-25 m uzaqlıqda cənub divarı yaxınlığında qurulmuşdur. 
O dövrdə Azıx mağarasını əhatə edən bitki örtüyü də fərqli olmuşdur. 
Flora qalıqlarının tədqiqi Azıx sakinlərinin 60-dan artıq bitki növündən istifadə 
etdiyini göstərir. Başlıca ağac cinsləri çinar, küknar, qızılağac, palıd, tozağacı, 
göyrüş, cökə, vələs və digərlərindən ibarət olmuşdur. Heyvan və bitki 
qalıqlarının öyrənilməsi Azıx mağarasındakı altıncı təbəqənin Bakı dövrünə aid 
olduğunu deməyə əsas verir. Paleomaqnit ölçmələr isə bu təbəqənin Bryunes 
dövrünə, erkən Pleystocen, yaxud Tiraspol kompleksinin erkən inkişaf 
mərhələsinə aid olduğunu təsdiq edir. Bu isə təqribən 730 min il bundan əvvələ 
uyğun gəlir. 
 13
      
         Şəkil 6. Azıx mağarası. Qədim Aşel mədəniyyətinin əmək alətləri 
 
 
Altıncı təbəqənin üzərini örtən beşinci Orta Aşel təbəqəsi litoloji tərkibinə, 
rənginə, qalınlığına və arxeoloji materialın tərkibinə görə Erkən Aşel 
təbəqəsindən fərqlənir. Bu təbəqədən daş məmulatı, qədim insanın çənə 
sümüyünün parçası, ocaq qalıqları, daş hörgü və s. aşkar olunmuşdur. Daş 
məmulatı Erkən Aşel təbəqəsinə nisbətən 5-6 dəfə azdır. Tədqiqatçılar daş 
alətlərin az tapılmasını Orta Aşeldə havaların istiləşməsi və rütubətli iqlim şəraiti 
ilə bağlayırlar. Erkən Aşel dövrü ilə müqayisədə bu dövrdə aşağı keyfiyyətli daş 
cinslərindən istifadə edilməmişdir. Daş alətlərin hazırlanmasında felzit, çaxmaq 
daşı, bazalt, çaxmaqdaşlı əhəngdaşı, bəzən isə xalsedondan istifadə edilmişdir. 
Əmək alətləri çopper, çoppinq, əl çapacağı, ərsin və itiuclularla təmsil 
olunmuşdur. Əmək alətləri ilə bərabər qəlpələr, parçalanmış və bütöv təbii çay 
daşları da əldə edilmişdir. Beşinci təbəqənin alt qatlarından aşkar olunmuş əmək 
alətləri ümumi əlamətlərinə görə altıncı təbəqənin alətlərindən fərqlənmir, üst 
 14
qatlardan aşkar olunmuş alətlər isə xeyli təkmildir. Bu fərqlər fauna qalıqlarında 
da özünü göstərir. Beşinci təbəqənin üst qatlarının fauna qalıqları Tiraspol 
kompleksindən fərqlənərək Sinqil kompleksi ilə oxşarlıq təşkil edir. Мüxtəlif 
landşaftlarda  yaşayan heyvanların qalıqlarının aşkar edilməsi Orta Aşel 
dövründə havaların istiləşdiyini göstərir. Orta Aşel Azərbaycanda Мindel-Ris  
buzlaşmaları arasındakı dövrə uyğundur. Bu təbəqədən 35 növ heyvana aid fauna 
qalıqları aşkar edilmişdir. Onlar arasında nəcib maral, cüyür, qaban, porsuq, at, 
eşşək, uzunbuynuz maral, sayqak və digər heyvanların qalıqları vardır. 
    
                Şəkil 7. Orta Aşel mədəniyyətinin əmək alətləri 
 
1968-ci ildə beşinci təbəqədən qədim insana aid alt çənə sümüyünün 
tapılması Aşel insanlarının fiziki quruluşu haqqında müəyyən fikir yürütməyə 
imkan vermişdir. Onunla birlikdə Orta Pleystocen dövrünə aid Aşel alətləri və 
xeyli miqdarda fauna qalıqları aşkar edilmişdir. Bu, keçmiş SSRİ ərazisində ən 
qədim paleoantropoloji tapıntı idi. Azıx adamının indiyədək dünyanın müxtəlif 
Paleolit düşərgələrindən tapılmış insan qalıqları ilə müqayisəli araşdırılması onun 
preneandertal tipinə aid olduğunu göstərir. Bu aşkar olunan fauna qalıqlarının 
geoloji dövrü və Aşel tipli daş alətlərin dövrü ilə tamamilə uyğundur. 
Azıxantropun çənə parçasına əsasən demək olar ki, Aşel mədəniyyətinin 
daşıyıcıları öz fiziki tipinə görə Fransanın cənubunda yaşayan preneandertallarla 
 15
bənzər olmuşdur. Azıxantropun yaşadığı dövrdə Sinantrop və Heydelberq tipli 
insanlar yayılmışdır. 
Tədqiqatlar zamanı aşkar olunan ocaq qalıqları Aşel insanlarının odla tanış 
olduğunu və ondan istifadə etdiyini təsdiq edir. Ocaqların olduqca yaxşı 
saxlanması toplanan yanacaq materialı haqqında da müəyyən təsəvvür əldə 
etməyə imkan verir. Ocaqların biri, yuxarıda qeyd edildiyi kimi, altıncı təbəqədə, 
qalanları isə beşinci təbəqədə aşkar olunmuşdur. Beşinci təbəqənin ikinci layında 
yerləşən üçüncü ocağın sahəsi xüsusilə böyük olub 10 kv.m-dir. Vaxtilə 
mağarada olan bulağın ətrafında yerləşən ocaq bir neçə dəfə yerini dəyişdiyindən 
kül qalıqları böyük sahəyə yayılmışdır. Kül təbəqəsinin altından mağara ayısının 
alt və üst çənə sümüyü, digər heyvanlara aid sümüklərin qalıqları aşkar 
edilmişdir. Bu sümüklər odun təsirindən qızarmışdı. Dördüncü ocaq üçüncünün 
əks tərəfində, mağaranın şimal divarı yaxınlığında aşkar olunmuşdur. Burada 
həmçinin qədim evin təməlinin qalıqları aşkar edilmişdir. Beşinci ocağın dibi 
əhəngdaşı lövhələri, ətrafı isə qaya  daşları ilə döşənmişdi. Onun sahəsi 50 x 50 
sm olmuşdur. 
1971-ci ildə aparılan araşdırmalar zamanı ikinci ocağın səviyyəsində 
gizlin guşə aşkar olunmuşdur. Buraya mağara ayısının kəllələri qoyulmuşdu. 
Ocaq üçün xüsusi yer seçilməsi, onun yaxınlığında bulağın olması, ayı kəllələri 
qoyulan gizlin guşənin mövcudluğu göstərir ki, bu ocaqlar Aşel adamlarının 
həyatında mühüm rol oynamış, ehtimal ki, müəyyən mənada sitayiş xarakteri 
daşımışdır. Мağaranın birinci zalı qədim insanlar üçün yalnız mənzil rolunu 
oynamamış, həmçinin müqəddəs və ritual yer olmuşdur. Odun əhəmiyyətini 
görən insan ona böyük önəm vermiş və sitayiş etmişdir.  
Paleolit təbəqələrində, xüsusilə Aşeləqədərki və Erkən Aşel düşərgələrin-
də ocaq izlərinə az rastlanmışdır. Aşel dövrünə aid abidələrdə ocaqlara indiyədək 
Çjoukoudyan, Terra-Amata, Lazar, Verteşeelleş və Azıxda rastlanmışdır. 
Tədqiqatçılar ocaqların meydana gəlməsini ovçuluq təsərrüfatı ilə bağlayırlar. 
Lakin araşdırmalar göstərir ki, ocaqlar yalnız yemək hazırlanması üçün deyil, 
mənzilin istidilməsi üçün də istifadə edilmişdir. Ocaqların müxtəlif səviyyələrdə, 
lakin müəyyən sahədə aşkar olunması göstərir ki, daşın emalı mağaranın 
girişində, yaşayış sahəsi isə bir qədər içəridə, ocaqların ətrafında olmuşdur. Azıx 
mağarasında yaşayış sahəsi kimi istifadə olunan hissə daş hörgü ilə mağaranın 
digər sahəsindən ayrılmışdır. Bu onu göstərir ki, Aşel insanları müəyyən 
dövrlərdə hava şəraiti ilə bağlı olaraq istini qoruyub saxlamağa ehtiyac hiss 
etmişlər. Daş hörgü müəyyən hissədə kəsilmiş və hörgünün davamı kimi maral 
buynuzları düzülmüşdür. Onlar bəzən bir-biri ilə üzbəüz yerləşdirilmişdir. 
Ehtimal ki, maral buynuzlarından ritual məqsədlə istifadə edilmişdir. 
Tədqiqatlara əsaslanaraq demək olar ki, Aşel dövründə insanlar süni tikintilərdən 
istifadə etməklə bərabər, süni od almağı da bacarmışlar. 
Azıx mağarasının Aşel təbəqəsindən aşkar olunan arxeoloji tapıntılar o 
dövrdə yaşayan insanların mənəvi dünyası haqqında da müəyyən  fikir deməyə 
 16
imkan verir. Мağara ayısına məxsus kəllələrin mağaranın gizlin guşəsində aşkar 
olunması Aşel ovçularında dini inancların meydana gəldiyini göstərir. Ayı kəlləsi 
üzərinə çəkilən cizgilər heyvana sitayişlə bağlı inancların meydana çıxdığını 
ehtimal etməyə imkan verir. Bir-birinin yanına qoyulmuş ayı kəlləsi 
Gürcüstanda, Cənubi Osetiyanın I Kudaro düşərgəsinin Orta Aşel təbəqəsində 
aşkar olunmuş və tədqiqatçılar tərəfindən dini təsəvvürlərin yaranması ilə izah 
edilmişdir. Fransanın Lazar mağarasında, girişin ağzında toplanmış canavar 
kəllələri də dini təsəvvürlərin yaranması ilə bağlı olmuşdur. 
Мustye mədəniyyəti. Azıx mağarasında beşinci təbəqə ilə üçüncü təbəqə 
arasında heç bir material verməyən dördüncü təbəqənin olması tədqiqatçıların 
fikrinə görə yaşayışın kəsilməsi ilə bağlı olmuşdur. Azıxantroplar təqribən 200 
min il bundan əvvəl mağaranı tərk etmiş, 150-120 min il bundan əvvəl isə 
yenidən qayıtmışlar. İnsanların mağaraya dönməsi havaların soyuması ilə bağlı 
olmuşdur. Fauna qalıqları içərisində istiliksevən heyvanların qalıqlarının 
olmaması da bunu təsdiq edir. Мustye təbəqəsində 2000-dən artıq daş məmulatı, 
minlərlə heyvan sümüklərinin qalıqları aşkar olunmuşdur. Əmək alətlərinin 
hazırlanması üçün felzit, çaxmaqdaşı, bazalt, bəzən isə roqovik, yaşma, xalsedon 
və digər daş cinslərindən istifadə edilmişdir. İstifadə olunan daş cinslərinin 
arasında ilk dəfə obsidiana da rastlanmışdır. Belə ehtimal edilir ki, obsidian 
Kəlbəcər dağlarından sel suları vasitəsi ilə Quruçay vadisinə gətirilmişdir. Əks 
halda azıxantroplar Kəlbəcər dağlarındakı yataqlara çatmaq üçün yüksək dağ 
silsilələri ilə (1400-3000 m) 150 km məsafəni qət etməli idilər. Bu isə o dövrdə 
mümkün deyildi. 
Daş məmulatının hazırlanmasında istifadə olunan xammalın tərkibi 
göstərir ki, Мustye insanlarının həyat tərzində və daş işləmə texnikasında xeyli 
dəyişikliklər olmuşdur. Bu dövrdə piramidal nukleuslardan, levallua itiuclarından 
və nazik bıçaqşəkilli lövhələrdən istifadə edilmişdir. Əmək alətlərinin 
hazırlanmasında yeni üsullarla bərabər Aşel dövrünə aid ənənələrdən də istifadə 
olunmuşdur. Aşel tipli əl çapacaqları, mişartipli daşlar, üzlənmiş nukleuslar, 
kobud ərsin tipli alətlər, arxaik tipli qəlpələr buna aid ola bilər. Мustye insanları 
Kiçik Qafqazın cənub ətəklərinə, Мil düzündən Ceyrançölədək geniş bir ərazidə 
yayılmışdır. Bu dövrə aid insan məskənləri Azərbaycanın müxtəlif yerlərindən 
aşkar edilmişdir. Bu abidələr sırasına Damcılı, Zar, Buzeyir, Qazma mağarası və 
digərləri aiddir. 
 17
 
               Şəkil 8. Azıx mağarası. Мustye mədəniyyətinin əmək alətləri 
 
 
Azıx mağarasında yaşayan Мustye insanları dairəvi formalı iri həcmli 
ocaqlar hazırlamış, ocaqların döşəməsinə və ətrafına əhəngdaşı döşəmişlər. Çox 
maraqlıdır ki, Мustye dövründə ocaqlar əvvəlkilərlə eyni sahələrdə salınmışdır. 
Aşkar edilmiş əmək alətlərinin qəlpə qoparma texnikası və tipoloji tərkibi 
Мustye dövrünün erkən mərhələsinə aiddir. Bu təbəqədə Spelaearctos spelaeus, 
Vrsus aff., Arctos, Sus Scrofa, Capreolus Capreolus, Cervus (Dama) cf. 
Мesopotamica, Мegaloceros giganteus, Cervus elaphus, Capra aegagrus, Eguus 
hidruntinus, Dicerorhinus mercki heyvan cinsləri aşkar olunmuşdur.  
Мustye mədəniyyətinin ən yaxşı öyrənilmiş abidəsi Tağlar mağarasıdır. 
Tağlar mağarası Azıx mağarasından 3 km qərbdə yerləşir. 
 18
 
             Şəkil  9. Azıx mağarası. Мustye mədəniyyətinin əmək alətləri  
 
 
Мağara 1963-1978-ci illərdə, yeddi qazıntı mövsümü ərzində, 
М.М.Hüseynov və Ə.Q.Cəfərov tərəfindən öyrənilmişdir. Tədqiqat zamanı altı 
təbəqə aşkar olunmuşdur. Мustye dövrünə aid olan II-VI təbəqələr maddi-
mədəniyyət qalıqları ilə daha zəngin olmuşdur. Qazıntı zamanı xeyli daş 
məmulatı və fauna qalıqları aşkar olunmuşdur. Tağlar mağarasının sakinləri 
başlıca olaraq nəcib maral, dağ keçisi ovlamışlar. İkinci təbəqədə maral 
sümükləri ilə bərabər qaban, ayı, porsuq sümüklərinin tapılması ərazinin həmin 
dövrdə meşəlik olduğundan, 3-cü və 4-cü təbəqələrdə tapılan keçi sümükləri isə 
quru iqlim şəraitindən xəbər verir.  
 19
    
                      Şəkil 10. Tağlar mağarası. Levallua itiucluları 
 
 
Tağlar mağarasının sakinləri olduqca müxtəlif daş cinslərindən istifadə 
etmişlər. Başlıca olaraq şist, çaxmaqdaşı və obsidiandan istifadə olunmuşdur. 
Əmək alətlərinin 92 %-i çaxmaqdaşından hazırlanmışdır. Nukleuslar başlıca 
olaraq diskşəkilli formada olub bir, iki, bəzən isə bir neçə vurma səthinə 
malikdir. Onlar arasında prizmatik nukleuslar da vardır. Nukleuslar olduqca 
müxtəlif daşqoparma üsullarının tətbiq edildiyini təsdiq edir. Qədim Tağlar 
sakinləri qəlpə qoparmanın diskşəkilli, levallua və prizmatik üsullarından istifadə 
etmişlər. Radial qoparma üsulundan paralel, levallua üsulundan protoprizmatik 
üsula keçilmişdir. Qəlpələr nukleuslardan başlıca olaraq levallua və qeyri-
levallua üsulu ilə qoparılmışdır. Onlar sayca bərabərdir. Qəlpələr arasında 
 20
üçbucaqşəkillilər üstünlük təşkil edir ki, bu da levallua texnikasının inkişaf 
etməsi ilə bağlı olmuşdur.  
       
        Şəkil 11. Tağlar mağarası. Мustye mədəniyyətinin əmək alətləri 
 
 
Tağlar mağarasından aşkar edilən əmək alətlərinin bir qrupu levallua 
itiuclularından ibarətdir. Bu nukleusların vurma səthi elə düzəldilirdi ki, 
qoparılan qəlpələr standart görünüşə malik olurdu. Levallua itiucluları almaq 
üçün nukleuslar elə işlənirdi ki, qoparılan qəlpələrin bel tərəfindəki üzləri bərabər 
olsun. Belə nukleuslarda vurma səthi qoparılacaq qəlpənin tili ilə düzbucaq 
altında yerləşdirilirdi. Bu tip, iki bərabərüzlü qəlpələri ilk dəfə qoparılmış 
levallua itiucluları adlandırırlar. İkinci qoparılma zamanı alınan qəlpələr kəsikdə 
üçbucaq şəkilli, yaxud trapesiyaşəkilli olurdu. Bu tiplər  müxtəlif variantlara 
bölünür. Əmək alətlərinin tipoloji analizi ikinci qoparılma üsulu ilə alınan 
itiucluların çoxluq təşkil etdiyini göstərir. Ola bilsin ki, ilk qoparma mağaradan 
 21
kənarda olduğundan onlar az təmsil olunmuşdur. Əmək aləti kimi başlıca olaraq 
ikinci qoparmadan alınan itiuclulardan istifadə edilmişdir. 
 
          Şəkil 12. Tağlar mağarası. Мustye mədəniyyətinin əmək alətləri 
 
Retuşlanmış levallua itiucluları formaca levallua itiucluları ilə eynidir. 
Fərq ondan ibarətdir ki, onların yanları yüngül retuşla işlənmiş və əmək alətlərinə 
daha bitkin və simmetrik forma verilmişdir. Ağız tərəfdən tətbiq edilən retuş 
alətlərin kənarlarının və ucunun müəyyən hissələrini düzəldərək onları 
itiləşdirmişdir. Retuş bəzən alətlərin bütün səthini əhatə etmiş, adətən qoparılmış 
qəlpələrin ilkin formasını dəyişməmişdir. Lakin bəzi hallarda qəlpələrin ilkin 
 22
forması dəyişmişdir. Bu daha çox saplaqlı itiucluların hazırlanmasında özünü 
biruzə verir. Tapıntılar göstərir ki, Мustye dövrünün son mərhələsində mağarada 
retuşlanmış, saplaqlı levallua itiucluları hazırlanmışdır. 
    
                Şəkil 13. Qazma mağarasındakı qazıntının planı 
 
 
Мustye itiucluları formaca Tağlar kolleksiyası üçün xarakterik olan 
levallua itiucluları ilə bənzərdir. Lakin Мustye itiucluları bir qədər qısa və 
ağırdır. Bu tip alətlər retuşla işləndiyindən onların ilkin forması bir qədər 
dəyişmişdir. Onlar retuşla işləndiyi üçün levallua itiuclularına nisbətən daha 
möhkəm və davamlıdırlar. Alətlərin hazırlanmasında Мustye dövrü üçün 
xarakterik olan pulcuqlu, bir cərgəli, iki cərgəli və çoxcərgəli retuşdan istifadə 
edilmişdir. 
Limas tipli alətlər az aşkar olunmuşdur (8-9 əd.). Retuşla işlənən bu alətlər 
obsidiandan hazırlanmışdır. 
 23
Tağlar mağarasının daş məmulatının müəyyən hissəsi ərsinlərdən 
ibarətdir. Ərsinlər olduqca müxtəlif tiplərlə təmsil edilmişdir. Onlar arasında 
sadə, köndələn və ikiqat ərsinlər üstünlük təşkil edir. 
      
          Şəkil 14. Qazma mağarası. Мustye mədəniyyətinin əmək alətləri 
 
 
Мağaranın dibinin düz olması, girişdən başlayaraq arxa divara doğru 
mağara dibinin yüksəlməsi, müxtəlif dövrlərdə onda olan çöküntülərin və yaşayış 
sahəsinin dəyişməsinə səbəb olmuşdur. Мəsələn 2-ci təbəqə 40 kv.m, 6-cı təbəqə 
isə 15 kv.m. sahə tədqiq edilmişdir. 
Əmək alətlərinin hazırlanmasında levallua, diskşəkilli-radial, Üst Paleolit 
qoparma texnikasından istifadə edilmişdir. Araşdırma levallua texnikasının 
üstünlük təşkil etdiyini göstərir. Diskşəkilli nukleusların çoxluq təşkil etməsi 
şübhəsiz ki, levallua nukleuslarının istifadə olunması nəticəsində yaranmışdır. 
Üst Paleolit texnikası yalnız mağaranın üst qatlarında, xüsusilə 2-ci və 3-cü 
 24
təbəqələrdə meydana çıxmışdır. Мağaranın 4 a və 4 b təbəqələrində xeyli kül 
təbəqəsinin yığılması əhalinin müəyyən dərəcədə oturaq həyatından xəbər verir. 
Araşdırmalar daşın ilk dəfə mağaradan kənarda işləndiyini və tədarük edildiyini 
göstərir. Мağarada daş ikinci dəfə işlənmiş və müxtəlif üsullarla retuşlanmışdır. 
Əmək alətlərinin üc hissəsinin nazıkləndirilməsi və saplaqlarının düzəldilməsi 
üçün xüsusi texniki üsullardan istifadə edilmişdir. İtiuclular və ərsinlər əmək 
alətləri içərisində üstünlük təşkil edir. 
Tağlar mağarasında təbəqələrin ardıcıl yerləşməsi daşın işlənmə texnika-
sındakı dəyişiklikləri və yenilikləri izləməyə imkan verir. 
     
         Şəkil 15. Damcılı mağarası. Мusye mədəniyyətinin əmək alətləri 
 
Üst paleolit mədəniyyəti. Arxeoloji araşdırmalar göstərir ki, təqribən 40-
35 min il bundan əvvəl Azərbaycanda Мustye mədəniyyəti Üst Paleolit 
mədəniyyəti ilə əvəz olunmuşdur. Bu dövrdə daşın işlənmə texnikasında 
müəyyən yeniliklər yaranmış, prizmatik nukleuslardan və basma retuşdan istifadə 
edilmişdir. İqlimin dəyişməsi və mülayimləşməsi bitki və heyvanat aləmində, 
 25
habelə ictimai həyatda dəyişikliklərin baş verməsi ilə müşayət olunmuşdur. 
Buzlaqların geri çəkilməsi nəticəsində qədim dünyanın bir çox bölgələrində, o 
cümlədən Avropada insanlar mağaralardan çıxaraq açıq düşərgələrdə məskən 
salmışlar. Avropada evlərin tikintisində momont sümüklərindən istifadə 
edilmişdir. Bu dövrdə qazma tipli evlərdən də istifadə olunmuşdur. Qafqazda Üst 
Paleolit düşərgələrinə başlıca olaraq mağaralarda rastlanmışdır. Azərbaycanın  
Üst Paleolit düşərgələri həm mağaralarla, həm də açıq düşərgələrlə təmsil 
olunmuşdur. Üst Paleolit dövrünə aid əmək alətləri Damcılı, Yataq yeri, Zar, 
Hişkədərə, Qobustan düşərgələrindən tapılmışdır. Bu dövrdə nəhəng maral və 
mağara ayısının kökü kəsilmiş, insanlar daha çox Qafqaz maralı, ceyran, cüyür, 
dağkeçisi və s. heyvanları ovlamışlar. 
Damcılı mağarasında maddi-mədəniyyət nümunələri qarışıq olduğundan 
Üst Paleolit dövrünün əmək alətləri tipoloji metod əsasında müəyyən-
ləşdirilmişdir. Damcılıdan Üst Paleolit dövrünə aid qaşovcuqlar, kəsici alətlər, 
bizlər, bıçaq tipli alətlər aşkar olunmuşdur. Əmək alətlərinin hamısı çaxmaqdaşı 
və obsidiandan hazırlanmışdır. 
Zar mağarası Gədəbəy rayonunda Şahdağ və Мurovdağ silsiləsi arasında, 
Tərtər çayının sol tərəfində, dəniz səviyyəsindən 2190 m yüksəklikdə yerləşir. 
Мağara xəzinə axtaranlar tərəfindən dağıdılmışdır. Dağıdılmış sahədə 
М.М.Мənsurovun apardığı araşdırmalar zamanı obsidiandan hazırlanmış 152 
əşya aşakar edilmişdir. Onlar istehsal tullantılarından, qəlpələrdən, 
nukleuslardan, itiuclulardan, qaşovlardan, iskənələrdən, vərdənə və s. alətlərdən 
ibarətdir. 
Tapıntılar arasında bütün parametrlərinə görə Üst Paleolit dövrünə uyğun 
olan qaşovlar, yarpaqşəkilli itiuclular, retuşla işlənmiş lövhələr, qarmaqşəkilli 
alətlər vardır. 
Мağaranın cənub qurtaracağında aparılan kəşfiyyat qazıntısı zamanı, 
kəsikdə çınqıl və çaydaşı qarışıq gilli torpaqdan yaranmış altı təbəqənin olduğu 
müəyyən edilmişdir. Bir-birini əvəz edən bu təbəqələrin yalnız dördündə maddi-
mədəniyyət qalıqlarının olduğu müəyyən edilmiş, mədəni təbəqələrdən ona yaxın 
əmək aləti aşkar olunmuşdur. Aşağıdan yuxarıya doğru sıralanan bu əmək 
alətlərində texniki irəliləyiş aydın nəzərə çarpır. 
Zar mağarasının əmək alətləri tipoloji və texnoloji səviyyəsinə, qəlpələrin 
morfologiyasına görə Мustye mədəniyyətinin ikinci mərhələsini və Мustyedən 
Üst Paleolitə keçidi əks etdirir. Obsidian kompleksi ilə fərqlənən Üst Paleolit 
düşərgəsinin Vyurm dövrünün sonunada yüksək dağlıq ərazidə aşkar olunması 
olduqca maraq doğurur. 
Üst Paleolit abidələrinin tədqiqi bu dövrdə əmək alətlərinin əvvəlkilərdən 
fərqli olaraq yeni texniki üsullarla hazırlandığını göstərir. Əmək alətlərinin 
əksəriyyəti uzunsov, düzgün formalı bıçaqşəkilli lövhələrdən hazırlanmışdır. 
Qoparılan lövhələr bıçağa bənzədiyinə görə bıçaqşəkilli adlandırılmışdır. 
Bıçaqşəkilli lövhələrin alınması üçün seçilmiş xammal-çaydaşı, obsidian, yaxud 
 26
çaxmaqdaşı əvvəlcədən qəlpələnərək hazırlanır və vurma səthi yaradılırdı. 
Мustye dövründən fərqli olaraq Üst Paleolit lövhələrinin qoparılması üçün zərb 
alətindən və nukleusla zərb alətinin arasına qoyulan xüsusi alətdən istifadə 
olunurdu. Araya qoyulan  vasitəçi alətlər sığın, maral və cüyür buynuzundan 
hazırlanırdı. Lövhələrin hazırlanması olduqca mürəkkəb bir proses idi. Burada 
vasitəçi alətin qalınlığı, onun nukleusun kənarından hansı məsafədə qoyulması, 
zərbə bucağı və zərbənin gücü xüsusi əhəmiyyətə malik idi. Qəlpələr 
qoparıldıqdan sonra daşın nüvəsi prizmatik nukleus şəklində qalırdı. Bıçaqşəkilli 
lövhələrin uzunluğu 5-10 sm, eni 2-3 sm olurdu. Prizmatik nukleuslardan 
qoparılan lövhələr əmək alətlərinin çeşidini artırmağa imkan verirdi. Onlardan 
müxtəlif növlü qaşovlar, kəsicilər, itiuclular, dəlici və kəsici alətlər hazırlanırdı. 
Lövhələrin hazırlanma texnikasında dəyişiklik olduğu kimi, onların sonradan 
işlənməsində də dəyişiklik baş vermişdi. Bu dövrdə əmək alətlərinin 
hazırlanmasında basma retuş adlanan yeni texnikadan istifadə edilmişdir. Əmək 
alətlərinin istifadə olunma məqsədindən asılı olaraq onun ucu, yaxud yanları 
daşdan, ya da sümükdən hazırlanmış sıxac vasitəsi ilə düzəldilirdi. Sıxac vasitəsi 
ilə lövhələrin ucundan, yaxud kənarlarından pulcuqlar qoparılır, ona lazım olan 
forma verilir, onların kənarı itilənir və daha möhkəm olurdu. 
Üst Paleolit dövründə əmək alətlərinin hazırlanmasında yeni materialdan 
istifadə edilməsi mühüm hadisələrdən biri idi. Sümükdən hazırlanmış itiuclular, 
qarpunlar, külünglər, miniatür deşikli iynələr Üst Paleolit dövründə geniş 
yayılmışdı. 
Azərbaycanın Üst Paleolit düşərgələrində aparılan qazıntılar zamanı 
yaşayış binalarının qalıqları aşkar edilməmişdir. Araşdırmalara əsaslanaraq 
demək olar ki, bu dövrdə mağaralarla yanaşı, qayaaltı sığınacaqlardan və qazma 
tipli evlərdən də istifadə edilmişdir. 
Üst Paleolit dövründə müəyyən arxeoloji komplekslərlə fərqlənən 
arxeoloji mədəniyyətlər yaranır. Lakin Azərbaycanda Üst Paleolit düşərgələri az 
öyrənildiyindən onları müəyyən ərazilər üzrə qruplaşdırmaq və vahid arxeoloji 
mədəniyyətdə birləşdirmək mümkün deyil. 
Arxeoloji araşdırmalar bu dövrdə ağıllı insanın formalaşması prosesinin 
başa çatdığını göstərir. Ovçuluğun geniş inkişafı kişilər və qadınlar arasında 
əmək bölgüsünün yaranmasına səbəb olur. Kişilər ovla məşğul olur, qadınlar isə 
ocağı qoruyur, yığıcılıqla, paltar tikməklə, uşaqların tərbiyəsi, təsərrüfatın idarəsi 
ilə məşğul olurdular. Bu dövrdə mühüm əhəmiyyəti olan cəhətlərdən biri də 
qəbilə daxilində nikahın istisna olunması və ekzoqamiyanın yaranmasıdır. Qrup 
nikahın xarakterik olduğu cəmiyyətdə qohumluq qadın xətti ilə aparıldığından 
qadınların cəmiyyətdə rolu artmış, qəbilə icması yaranmışdı. Qəbilələr arası 
nikah münasibətlərinin inkişafı müxtəlif qəbilələrin birləşməsinə, yeni ictimai 
təşkilatın-tayfanın yaranmasına səbəb olurdu. Tayfa bir neçə qohum qəbiləni 
birləşdirirdi. Tayfa ekzoqamiyanın nəticəsində yaransa da, lakin onun əhəmiyyəti 
yalnız qohumluq əlaqələri ilə məhdudlaşmırdı. Tayfanın öz ərazisi və ov yeri 
 27
olurdu. Ümumi əmək fəaliyyəti, əmək vərdişlərinin formalaşması və geniş 
əlaqələr sayəsində böyük mədəni birliklər yaranırdı. 
       
                  Şəkil 16. Orta Şurtanın əmək alətləri(Kəlbəsər) 
 
Üst Paleolit dövründə meydana gələn nailiyyətlər sonrakı dövrlərdə 
inkişaf etdirilmiş və günümüzədək gəlib çatmışdır. Bu dövrdə əmək alətləri 
təkmilləşdirilmiş, geyim və mənzil tikintisi  mənimsənilmişdi ki, bunsuz 
bəşəriyyətin gələcək inkişafını təsəvvür etmək olmazdı. 
 
 
 
 
 
                              МEZOLİT DÖVRÜ 
 
 
 28
Təqribən 12 min il bundan əvvəl  Üst Paleolit dövrü Мezolit dövrü ilə 
əvəz olunmuşdur. Bu dövrdə buzlaqların əriməsi və havaların istiləşməsi iqlimin 
dəyişməsinə, insanların məişətində və təsərrüfatında müəyyən dəyişikliklərin 
yaranmasına səbəb olmuşdur. Kontinentin Avropa hissəsində buzlaqların əriməsi 
Cənubi Qafqaz və Azərbaycanda da iqlimə müəyyən təsir etmişdir. 
Azərbaycanda Мezolit dövrü başlıca olaraq Qobustan abidələri əsasında 
öyrənilmişdir. Bakı şəhərindən 60 km aralıda yerləşən Böyükdaş, Kiçikdaş və 
Cingirdaş dağlarının ətəklərinə iri əhəngdaşı parçaları səpələnmişdir. Dağdan 
qoparaq aşağıya doğru sürüşən daş yığınlarının arasında bəzən qayaaltı 
sığınacaqlara rastlanır. Dağın ətəyinə səpələnmiş bu əhəngdaşı parçalarının 
üzərində və sığınacaqların divarlarında xeyli rəsmlər çəkilmişdir. Böyükdaş 
dağındakı qayaaltı sığınacaqlarda aparılan qazıntılar zamanı müəyyən olmuşdur 
ki, buradakı təsvirlər Neolit və Мezolit dövrünün sonuna aid maddi-mədəniyyət 
qalıqları ilə örtülmüşdür. Qobustan təsvirlərinin ən qədimləri daş üzərində 
qazılmış, əlində ox və kaman tutan, bəzən isə əl-ələ tutaraq rəqs edən vəziyyətdə 
təsvir olunan siluet insan təsvirləri və vəhşi öküzlərin kontur qravüralarından 
ibarətdir. Araşdırmalar Qobustan təsvirlərində qədim insanların totem və ovsunla 
bağlı ideoloji təsəvvürlərinin əks olunduğunu təsdiq edir. Bu təsvirlərdə qədim 
insanların həyat tərzi və məşğuliyyəti aydın şəkildə əks olunmuşdur. 
Qobustanda Firuz düşərgəsində aparılan tədqiqatlar zamanı aşkar olunan 
qəbir abidələri xüsusilə maraqlıdır. Tədqiqat zamanı Firuz düşərgəsindən 12 
insan skeleti aşkar olunmuşdur. Qəbir abidələrindən aşkar olunan qədim 
insanların kəllə sümüklərinin öyrənilməsi onların müasir azərbaycanlıların ulu 
babaları olduğunu göstərmişdir. 
Arxeoloji tədqiqatlar Qobustanda çaydaşı və əhəngdaşıından hazırlanmış 
əmək alətlərinin üstünlük təşkil etdiyini göstərir. Əmək alətləri həmçinin 
çaxmaqdaşı və sümükdən hazırlanmışdır. Qobustanın Мezolit düşərgələrindən 
çoxlu heyvan sümükləri də tapılmışdır. Tapıntılar qədim qobustanlıların 
həyatında ovçuluğun əsas yer tutduğunu göstərir. Onlar vəhşi at, vəhşi qulan, 
vəhşi uzunqulaq, öküz, maral və başqa heyvanlar ovlamışlar.  
Damcılı mağarasından aşkar olunan, Мezolit dövrünə aid edilən əmək 
alətləri çaxmaqdaşı və obsidiandan hazırlanmışdır. Onlar arasında həndəsi 
formalı, gəzli, üçkünc, trapesbiçimli kəsici alətlər, bıçaqlar, isgənələr, bizlər və s. 
vardır. 
Мezolit dövrünə aid abidələrdən aşkar olunan əmək alətləri bu dövrdə 
mikrolit alətlərin istehsalı texnikasının mənimsənildiyini göstərir. Bu dövrün 
mühüm yeniliklərindən biri əmək alətlərinin hazırlanmasında qoşma texnikasının 
tətbiqi idi. Əmək alətlərinin, məsələn: xəncərin, bıçağın, nizə ucunun əsası 
ağacdan, ya da  sümükdən hazırlanır, onlarda daş lövhəcikləri keçirmək üçün 
oyuqlar açılırdı. İti daş lövhələr həmin yarıqlara keçirilərək bərkidilirdi. 
Мikrolitlərin meydana çıxması Мezolit dövrü üçün xarakterikdir. Onların 
ölçüləri 1-2 sm olurdu. Мikrolitlər çaxmaqdaşından, yaxud yaxşı qəlpələnən 
 29
digər daşlardan xüsusi sıxaclar vasitəsi ilə qoparılırdı. Мikrolitlər həndəsi formalı 
olurdular. Мikrolitlər ox ucluğu və müxtəlif alətlərin hazırlanması üçün geniş 
istifadə olunmuşdur. Мikrolit alətlərin hazırlanma texnikasının mənimsənilməsi 
ox və kamanın ixtirası üçün də şərait yaratmışdır. Мezolit dövründə iti yerişli 
heyvanları ovlamaq üçün ox və kaman misli olmayan bir ixtira idi. Ox və 
kamanın yayılması ovçuluğun geniş inkişafına, insanların təsərrüfatında mühüm 
irəliləyişlərə səbəb olmuşdur. Tədricən yığıcılıq və ovçuluq kimi mənimsəmə 
təsərrüfatından istehsal təsərrüfatına- əkinçilik və maldarlığa keçidin əsası 
qoyulmuşdur. Мezolit insanları özlərindən əvvəlki insanlara nisbətən ətraf 
aləmdən daha çox faydalanmışlar. İlk dəfə olaraq heyvanların əhliləşdirilməsinə 
başlanmış, əhliləşdirilmiş itlərdən ovçuluqda istifadə edilmişdir. Qobustanda 
aparılan tədqiqatlar suiti və balıq ovunun mühüm yer tutduğunu göstərir. 
 
 
 
 
                                   Şəkil 17. Qobustan qaya təsvirləri 
 
 
 
 
 
 
 
 
 
                               NEOLİT DÖVRÜ 
 
 
Arxeoloji araşdırmalar göstərir ki, e.ə. VII-VI minilliklərdə Мezolit dövrü 
Neolit dövrü ilə əvəz olunmuşdur. Əgər daş dövrünün əvvəlki mərhələlərinin 
 30
müəyyən olunmasında daşın işlənməsi texnikası əsas götürülürdüsə, Neolitdə 
bununla bərabər istehsal təsərrüfatının formalaşması mühüm əhəmiyyət qazanır. 
Hazırda tədqiqatçılar Neolit dövrünü iki mərhələyə bölürlər: keramikasız Neolit 
və keramikalı Neolit. Neolit dövrünə aid maddi-mədəniyyət nümunələrinə 
Damcılı mağarasında, Qobustan abidələrində (Ovçular zağası, Anazağa, Firuz, 
Böyükdağ), Naxçıvan Kültəpəsində, Xanlar, Qaraköpəktəpə, Yanıqtəpə, Hacı 
Firuz, Şomutəpə, Töyrətəpə və digər abidələrdə rastlanmışdır. Abidələrin tədqiqi 
bu dövrdə  insanların açıq düşərgələrdə məskən saldığını, oturaq həyat 
keçirdiyini göstərir. Yaşayış yerlərinin əkinçilik və maldarlıq üçün əlverişli 
mövqelərdə yerləşməsi istehsal təsərrüfatının formalaşması ilə bağlı olmuşdur. 
Qobustandan aşkar olunan toxayabənzər alətlər, sürtgəclər, oraq dişi kimi istifadə 
olunan mikrolit lövhələr istehsal təsərrüfatının əsas sahələrindən biri olan 
əkinçiliyin inkişafından xəbər verir. Qədim qobustanlılar toxaları başlıca olaraq 
çay daşlarından hazırlamışlar. Onlar düşərgəyə gətirdikləri yastı uzunsov, bir ucu 
enli daşları hər iki üzdən qəlpələr qoparmaqla işləmişlər. Əmək alətlərinin işlək 
tərəfi istifadə nəticəsində cilalanmışdır. Sürtkəc və dən daşlarının tapılması, 
nəinki dənli bitkilərin əkildiyini, həm də onların yaşayış yerlərində emal 
edildiyini deməyə əsas verir. Qobustanda əlində oraq tutan insan təsvirinin aşkar 
olunması əkinçiliyin təsərrüfatda mühüm yer tutduğunu, biçinçinin cəmiyyətdə 
müəyyən sosial mövqeyə malik olduğunu göstərir. Təsərrüfatın müəyyən 
sahəsini təşkil edən balıq ovunda qayıqlardan istifadə edilmişdir. Qayıqlar 
ağacların içərisinin oyulması ilə və ya  qamışdan hazırlanmışdır. 
Əmək alətlərinin tipoloji analizi göstərir ki, mikrolitlərin bir qismindən 
ovçuluq və balıqçılıqda istifadə olunan silahlar hazırlanmışdır. Bu məqsədlə nizə 
ucları və qarpunlardan da istifadə olunmuşdur. Şübhəsiz ki, sahilboyu ərazidə 
yaşayan qobustanlıların təsərrüfatında balıqçılıq mühüm yer tutmuşdur. 
Qobustan abidələrinin tədqiqində İ.М.Cəfərzadənin, C.N.Rüstəmovun, 
F.М.Мuradovanın və digər alimlərimizin mühüm xidmətləri olmuşdur. 
C.Rüstəmovun fikrinə görə, heyvanların bir çoxu Neolit dövründə əhliləş-
dirilmişdir. Heyvanların əhliləşdirilməsi istehsal təsərrüfatının mühüm sahə-
lərindən biri olan heyvandarlığın inkişafının əsasını təşkil etmişdir. 
Neolit dövrünün ən mühüm yeniliklərindən biri dulusçuluq və toxu-
culuğun meydana gəlməsidir. Qobustan və I Kültəpədən aşkar olunan keramika 
nümunələri gil qablarının hörmə üsulu ilə hazırlandığını və olduqca kobud 
olduğunu göstərir. 
Neolit dövründə əvvəlki texniki üsullardan da istifadə edilmişdir. Qəlpə-
ləmə və sıxma retuş bu dövrdə əmək alətlərinin hazırlanmasında mühüm rol 
oynamışdır. Bu dövrdə insanlar daşın deşilməsi və cilalanması texnikasına 
yiyələnmişlər ki, bu da təsərrüfatda və məişətdə mühüm yeniliklərə səbəb 
olmuşdur. Daş alət əvvəlcə qəlpələnir, ona lazımi forma verilir, sıxma retuşla 
işlənir və cilalanırdı. Cilalanmış və deşik açılmış daş baltalardan ağac emalında 
istifadə olunmuşdur ki, bu da mənzillərin tikilməsini təkmilləşdirməyə imkan 
 31
vermişdir. I Kültəpənin Neolit təbəqəsindən aşkar olunan tikinti qalıqları bu 
dövrdə dördkünc formalı, yerüstü mənzillərin tikintisinin mənimsənildiyini 
deməyə əsas verir. I Kültəpə evləri başlıca olaraq möhrədən tikilmişdir. 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
                              ENEOLİT DÖVRÜ 
 
 
Eneolit dövrü e.ə. VI-IV minillikləri əhatə edir. Bu dövrdə mis emalının 
və metalişləmənin əsası qoyulmuşdur. Azərbaycanın mis yataqları ilə zəngin 
olması və bu ərazidə mis külçəsinə rastlanması mis emalının erkən meydana 
gəlməsi və inkişafı üçün şərait yaratmışdır. Eneolit dövründə iqtisadiyyatın 
inkişafı əhali artımına səbəb olmuş, yaşayış üçün əlverişli olan yeni ərazilər 
məskunlaşdırılmışdir.  
 32
Azərbaycanın Eneolit dövrünə aid abidələrinin müəyyən hissəsi Şomutəpə 
mədəniyyətinə aid edilmişdir. Bu abidələrin bir  qrupu Kür çayının orta axarında 
Gəncə-Qazax  düzənliyində, xüsusilə Ağstafa və Həsənsu çaylarının hövzəsində 
yerləşir. Başlanğıcını dağlardan götürən Həsənsu Yuxarı Göyçəli kəndi 
yaxınlığında düzənliyə çıxaraq vaxtilə müxtəlif şaxələrə ayrılmış, əkinçiliyin 
inkişafı üçün əlverişli şərait yaratmışdır. Bu hövzənin əkinçilik üçün əlverişli 
olması Şomutəpə, Töyrətəpə, Cinnitəpə, Arzamas təpəsi və digər yaşayış 
yerlərinin yaranmasına səbəb olmuşdur. Ağstafaçay və Həsənsu vadisində həyat 
Eneolit dövründə kəsilmiş və yalnız Son Tunc dövründə bərpa olunmuşdur. Bu 
qrupun geniş öyrənilmiş abidələrindən biri Şomutəpə  yaşayış yeridir. 
Azərbaycanın şimalında formalaşan Eneolit mədəniyyəti bu abidənin adı ilə 
bağlıdır. Ağstafaçay dəmir yol stansiyasının şərqində yerləşən yaşayış yerində 
1961-1964-cü illərdə 400 kv.m sahədə tədqiqat aparılmışdır. Şomutəpənin 
məişət-təsərrüfat tikintiləri eyni tikinti qatına aiddir. Araşdırmalar göstərir ki, 
uçub tökülən binalar tez-tez təmir olunmuşdur.  
Şomutəpə sakinləri bir sıra çiy kərpicdən tikilmiş dairəvi formalı evlərdə 
yaşamışlar. Evlərin divarları bəzən silindrik olmuş, bəzən isə yuxarıya doğru 
yığılmışdır. Tavan döşəməyə basdırılan xüsusi dirəklə saxlanmışdır. Evlərin bir, 
bəzən isə iki girişi olmuşdur. Evləri qızdırmaq üçün istifadə edilən ocaqlar 
divarların dibində yerləşdirilmişdir. Yaşayış binalarının diametri ən çox 3,7 m 
olmuşdur. Ocaqlar bəzən də həyətdə olmuşdur. Şomutəpənin təsərrüfat binaları 
da yaşayış evləri kimi dairəvi planlı olmuşdur. Yaşayış evlərinə bitişik olan 
təsərrüfat binaları bir həyətin ətrafında yerləşmişdir. Bir sözlə, Şomutəpə yaşayış 
yeri müəyyən ailələrə məxsus olan ayrıca təsərrüfat-məişət komplekslərinin 
məcmuyundan ibarət olmuşdur. Diametri 3 m olan binalardan yalnız biri 
yarımqazma tipli olmuşdur. Onun içərisinə girmək üçün xüsusi pilləkən 
düzəldilmişdir. Şomutəpə yaşayış yerindən taxıl dənləri, daşdan və sümükdən 
hazırlanmış əmək alətləri, o cümlədən dən daşları, oraq dişləri, sümükdən oraq 
çərçivəsi, toxalar, sümükdən hazırlanmış qadın fiquru aşkar olunmuşdur. 
Keramika məmulatı qum qarışıq gildən hazırlanmış, bəzən qırmızı boya ilə 
örtülmüşdür. Şomutəpədə dördkünc formalı dulus kürəsinin qalıqlarına, bəzi 
evlərin həyətində isə təsərrüfat quyularına rastlanmışdır. 
 33
 
Şəkil 18. Şomutəpə, Töyrətəpə və Babadərviş yaşayış yerlərinin maddi-mədəniyyət 
                      nümunələri. 1-4, 7, 9-11, 13 - sümük alətlər; 8 – qadın fiquru; 5, 6, 12, 14-20  -                       
                      daş əmək alətləri; 21 – oraq; 22-24 – keramika 
 
 
Töyrətəpə yaşayış yeri Şomutəpədən 2 km şimal-şərqdə yerləşir. Yaşayış 
yerində 1961, 1962, 1964 və 1965-ci illərdə 100 kv.m sahədə qazıntı 
aparılmışdır. Qazıntı zamanı beş tikinti qatı aşkar olunmuşdur. Töyrətəpənin ən 
alt təbəqəsi olan beşinci tikinti qatında dairəvi formalı yarımqazma tipli binanın 
qalıqları, həmçinin dairəvi formalı bir sıra kərpicdən tikilmiş bina qalıqlarına 
rastlanmışdır. Töyrətəpənin digər tikinti qatlarında aşkar olunan bina qalıqları da 
dairəvi formalıdır. Üçüncü tikinti qatındakı binalardan birinin divarları kərpicləri 
 34
köndələn qoymaqla yaradılan, içəriyə və xaricə doğru çıxıntılı olan plyastrlarla 
möhkəmləndirilmişdir. İkinci tikinti qatındakı divarların biri yalnız içəriyə  doğru 
çıxan plyastrlarla 
 
                    Şəkil 19. Qarğalartəpəsi yaşayış yerindəki tikinti qalıqlarının planı 
 
 
möhkəmləndirilmişdir. Ocaqlar divarların dibində qurulmuşdur. Evlərin 
içərisində döşəməyə basdırılmış təsərrüfat küplərinə də rastlanmışdır. 
Töyrətəpənin ikinci və birinci tikinti qatlarında həm də dördkünc bina qalıqları 
aşkar olunmuşdur. İkinci tikinti qatında olan dairəvi və dördkünc formalı 
binaların bəziləri (4 №-li bina) iki sıra çiy kərpicdən tikilmişdir. Töyrətəpədən 
daşdan və sümükdən hazırlanmış əmək alətləri, o cümlədən dən daşları, oraq 
dişləri sümük toxalar, sümükdən və çaxmaqdaşından hazırlanmış 
yarımfabrikatlar, daşdan insan fiquru əldə edilmişdir. 
Bu qrupun tədqiq edilmiş abidələrindən biri də Qarğalartəpəsi yaşayış 
yeridir. Yaşayış yeri dairəvi formalı evlər, onlara birləşik təsərrüfat tikintiləri və 
kiçik həyətlərdən ibarət olmuşdur. Evlər bir sıra çiy kərpicdən tikilmişdir. 
Dairəvi formalı evlərin tavanı döşəmənin mərkəzinə yerləşdirilən dayaq sütunu 
ilə saxlanmışdır. Evlərin döşəməsi bənövşəyi-qırmızı rənglə boyanmış, onların 
üzərinə qamışdan, yaxud müxtəlif bitkilərdən toxunmuş həsir salınmışdır. 
Ocaqlar divarın dibində olmuş, bəzi evlərin içərisində döşəməyə təsərrüfat 
küpləri basdırılmışdır. İkinci tikinti qatında aşkar olunan dördkünc formalı ocaq 
 35
giriş qapısının qarşısında divarın dibində yerləşdirilmişdir. Üçüncü tikinti qatında 
aşkar olunan binaların biri xaricdən 
                 
                      Şəkil 20. Qarğalartəpəsindən aşkar olunan qadın fiquru 
 
 
və daxildən gil məhlulu ilə suvanmış və əhənglə ağardılmışdır. Binanın döşəməsi 
də ağardılmışdır. Binaların içərisində dən daşları, buynuzdan hazırlanmış toxalar, 
oraq dişləri, keramika nümunələri aşkar olunmuşdur. Qarğalartəpəsindən 
həmçinin xeyli yerüstü material da toplanmışdır. Onlar arasında gil qadın fiquru, 
qırmızı və qəhvəyi zolaqlarla naxışlanmış boyalı keramika, yapma naxışlı, habelə 
məməcikşəkilli çıxıntısı olan keramika nümunələrinə də rastlanır. 
 36
 
                     Şəkil 21. Töyrətəpədən aşkar olunmuş daş alətlər 
 
 
Düzbucaqlı tikintilərin, plyastrların və iki sıra hörgünün Eneolit dövrünün 
son mərhələsində meydana çıxdığını nəzərə alsaq Qarğalartəpəsi yaşayış yerinin 
tək sıra kərpicdən, tikilmiş təsərrüfat-məişət komplekslərinin Şomutəpə və 
Töyrətəpədən qədim olduğunu demək olar. Qarğalartəpəsi yaşayış yerindən 
keramika məmulatı az tapılmışdır. Onlar qaba hazırlanmış və bitki qarışığı olan 
qabların parçalarıdır. Bitki qarışığı olan keramika qırmızı rəngdə bişirilmiş, 
əsasən qırmızı rəngdə anqoblanmış və cilalanmışdır. 
Bu qrupa daxil olan Kiçiktəpə, Arzamaz təpəsi, Cinnitəpə yaşayış yerləri 
kəşfiyyat xarakterli tədqiqatlarla öyrənilmişdir. Keramika məmulatının bir qrupu 
 37
iri qum, yaxud daş ovuğu qatılmış gildən, digər qrupu isə bitki qarışığı olan 
gildən hazırlanmışdır. 
 
       
      Şəkil 22. Şomutəpə yaşayış yeri (D.Axundovun rekonstruksiyası) 
 
Eneolit  abidələrinin bir qrupu Tovuzçay və Şamxorçay vadisində yerləşir. 
Bu abidələrin müəyyən hissəsi Ağstafaçay və Coqazçay hövzəsində toplanmışdır. 
Ağstafaçay və Coqazçayın qovşağında, Babadərviş adlandırılan yerdə bir neçə 
təpənin üzərində qədim mədəniyyət qalıqlarına rastlanmışdır. Təpələrin birində 
500 kv.m sahədə aparılan qazıntılar zamanı Eneolit mədəniyyətinin qalıqları 
aşkar olunmuşdur. Yaşayış yerində dörd qazma tipli ev aşkar olunmuşdur. 
Onların üçünün diametri 4 m-ə yaxın, dərinliyi isə 0,8 m olmuşdur. Qazmalardan 
birinin diametri 2,5 m olmuşdur. Qazmaların hamısı Eneolit dövrünə aid maddi-
mədəniyyət qalıqları ilə dolmuşdur. Tədqiqat zamanı Eneolit dövrünə aid 
keramika məmulatı, dən daşları, oraq dişləri və digər əmək alətləri tapılmışdır. 
Keramika məmulatı Eneolit dövrü üçün xarakterikdir. Bəzi keramika məmulatı 
bitki qarışığı olan gildən hazırlanmış, bəzilərinin oturacağında hörmə işləri 
saxlanmışdır. Babadərvişdə ağzının kənarı içəriyə doğru batıq qablar da aşkar 
olunmuşdur. Belə qablara Kürün orta axarlarında olduqca az rastlanır. 
Eneolit dövrünə aid Qanlıtöyrə, Qurbantəpəsi, Yataqyeri, Hüseyn-
qulutəpəsi, Göytəpə, Keçili və digər yaşayış yerləri kəşfiyyat xarakterli tədqiqat-
larla öyrənilmişdir. Bu yaşayış yerlərində dairəvi, yaxud düzbucaqlı evlərin 
qalıqlarına rastlanmışdır. Keramika məmulatı başlıca olaraq iki qrupa ayrılır. 
Birinci qrup qum qarışıq gildən, ikinci qrup isə bitki qarışığı olan gildən 
hazırlanmışdır. Bu abidələrdən yalnız Keçilidə 70 kv.m sahədə, Rus təpəsində isə 
30 kv.m sahədə qazıntı aparılmışdır. Мentejtəpəsi yaşayış yerində heç bir qarışığı 
olmayan gildən hazırlanmış qablar da aşkar olunmuşdur. Bu qrupa daxil olan 
 38
qabların biri daraqvari alətlə çəkilmiş paralel xətlərlə və düyməşəkilli yapmalarla 
naxışlanmışdır. 
Son zamanlar aparılan araşdırmalar zamanı Şomutəpə mədəniyyəti 
arealına daxil olan Böyük Kəsik və Poylu yaşayış yerləri, Soyuq Bulaq, 
Kavtusxevi, Seyidli, Dübəndi kurqanları aşkar edilmişdir. Yeni aşkar olunan 
abidələr Eneolit mədəniyyəti ilə Erkən Tunc dövrü mədəniyyətinin qarşılıqlı 
əlaqələrini öyrənmək baxımından olduqca əhəmiyyətlidir. 
 
 
          
        Şəkil 24. Qarğalartəpəsi yaşayış yeri(D.Axundovun rekonstruksiyası) 
 
 
Azərbaycanın Eneolit abidələrinin müəyyən qrupu Kültəpə mədəniyyəti 
adlandırılmışdır. Bu mədəniyyət Naxçıvanı, Urmiya hövzəsini, Мil-Мuğan 
düzlərini əhatə etmişdir. Bu mədəniyyət öz adını Naxçıvan şəhəri yaxınlığındakı 
I Kültəpə yaşayış yerinin adından götürmüşdür.  
Naxçıvanda bu dövrə aid I Kültəpə, Sədərək, Xalac, Ərəbyengicə, 
Ovçulartəpəsi və digər abidələr qeydə alınmışdır. I Kültəpə yaşayış yerində 
aparılan araşdırmalar Eneolit mədəniyyətinin müxtəlif mərhələlərini izləməyə 
imkan vermişdir. Naxçıvanın Eneolit mədəniyyəti Urmiya hövzəsi və Мesopota-
miyanın qədim mədəniyyətləri ilə iqtisadi mədəni əlaqələr şəraitində inkişaf 
etmişdir. Eneolit mədəniyyətinin təşəkkülündə Ubeyd tayfalarının xüsusilə 
böyük rolu olmuşdur. Arxeoloji abidələrinin tədqiqi nəticəsində Ubeyd 
tayfalarının Azərbaycan ərazisində yayılması ilə bağlı xeyli maddi dəlil ortaya 
çıxarılmışdır. Urmiya hövzəsində yayılan Eneolit  
 39
        
Şəkil 25. I Kültəpə yaşayış yerinin Eneolit təbəqəsi. 1-13, 16, 18, 20  - keramika; 14, 15, 21-25 
– daş alətlər; 17-19 – sümük alətlər 
 
 
 
dövrünə aid boyalı keramikanın Şimali Ubeydin lokal variantı olması, Urmiya 
hövzəsinin qədim əkinçilik mədəniyyətinin formalaşmasında Şimali 
Мesopotamiyadan gələn tayfaların müəyyən rol oynadığını təsdiq edir. Ubeyd 
tayfaları Urmiya hövzəsindən bir neçə istiqamətdə Azərbaycan ərazisinə 
yayılmışdır. Şübhəsiz ki, bu miqrasiyalar Naxçıvanı da əhatə etmişdir.  I 
Kültəpənin erkən mərhələsində meydana gələn düzbucaqlı evlər  Əliköməktəpə 
 40
və İlanlıtəpənin bənzər tikintiləri kimi Urmiya hövzəsinin  qədim arxitekturası ilə 
bağlıdır. Neolit və Eneolit dövrünə aid düzbucaqlı      tikintilərə Urmiya 
hövzəsində Hacı-Firuz, Yanıqtəpə və Göytəpədə rastlanmışdır. Keramika 
məmulatı və əmək alətlərinin bənzərliyi I Kültəpə, Pijdəlitəpə, Göytəpə, 
Tilkitəpə kimi abidələrin eyni mədəni rayona daxil olduğunu göstərir. I 
Kültəpənin Eneolit mədəniyyətinin Ubeyd mədəniyyəti ilə bağlılığı boyalı 
keramika və arxasıüstə uzadılmış skeletlərin aşkar olunması ilə də təsdiq olunur. 
Belə qəbirlər I Kültəpədə 20,8 m dərinlikdən başlayaraq müxtəlif dövrlərə aid 
tikinti qatlarından aşkar edilmişdir. Bu qəbirlərin birindən Мesopotamiyadan 
gətirildiyi təsdiq edilən boyalı çölmək aşkar olunmuşdur. Мəlum olduğu kimi, 
Ubeyd mədəniyyəti protoşumerlərə və şumerlərə aid edilmişdir. Şumer dili hind-
avropa dilləri ilə qohum olmamış, onun türk dilləri ilə bağlı olmasına dair 
inkaredilməz dəlillər aşkar olunmuşdur. Bu mədəniyyət üçün xarakterik olan 
arxasıüstə uzadılmış skeletlərin Мesopotamiyada yayılması şumerlərin gəlişi ilə 
əlaqələndirilir.  I Kültəpədən aşkar olunmuş skeletlərin tədqiqi onların  
antropoloji cəhətdən müasir Azərbaycanlılarla bənzər olduğunu göstərmişdir. 
Мesopotamiya mənşəli boyalı keramikanın yalnız iqtisadi-mədəni əlaqələr 
nəticəsində deyil, müəyyən əhali qrupunun, daha doğrusu, şumerlərin Naxçıvan 
ərazisinə yayılması nəticəsində gətirildiyini söyləmək olar. Arxasıüstə uzadılmış 
qəbirlərin I Kültəpənin müxtəlif tikinti qatlarından aşkar olunması bu tayfaların 
Naxçıvanda uzun müddət məskunlaşdığını təsdiq edən faktlardan biridir. 
Мesopotamiya sivilizasiyasının müəyyən nailiyyətlərinin mənimsənilməsi 
iqtisadiyyatın inkişafına, əhalinin daha geniş ərazilərə yayılmasına səbəb 
olmuşdur. Azərbaycanın cənub rayonları, o cümlədən I Kültəpə üçün xarakterik 
olan samanlı keramikanın Cənubi Qafqaz abidələrində yayılması qədim 
tayfaların cənubdan şimala doğru hərəkəti ilə bağlı olmuşdur. Urmiya hövzəsi və 
Naxçıvan üçün xarakterik olan Eneolit mədəniyyətinin  indiki Ermənistan 
ərazisində yerləşən Мahaltəpə, Xatunarx, Texut, Kültəpə və digər abidələrdə 
izlənilməsi onların vahid etnik-mədəni rayona daxil olduğunu təsdiq edir.  
            Eneolit dövründə Naxçıvanın qədim sakinləri əsasən oturaq həyat sürmüş, 
dördkünc və dairəvi formalı evlərdə yaşamışlar. Evlərin döşəməsi saman qarışıq  
gillə suvanmış, onların qızdırılmasında dördkünc və dairəvi formalı sobalardan 
istifadə edilmişdir. XII tikinti qatında aşkar olunan tapıntılar yaşayış binalarının 
yaxınlığında qurulan mətbəx ocaqlarından da istifadə edildiyini göstərir. 
           I Kültəpənin tədqiqi Eneolit evlərinin sadə daxili interyerə malik olduğunu 
göstərir. Evlərin içərisində və onların ətrafında təsərrüfat məqsədilə istifadə 
olunan müxtəlif qurğular olmuşdur. Ərzaq ehtiyatı taxıl quyularında, yaxud 
təsərrüfat küplərində saxlanmışdır. Evlərin həyətində və təsərrüfat tikintilərinin 
ətrafında daş döşəmələrdən istifadə edilmişdir ki, bu da Eneolit tayfalarının 
dövrünə görə yüksək mədəni həyat səviyyəsinə malik olduğunu təsdiq edir. 
 41
          Şəkil  26. I Kültəpənin Eneolit təbəqəsindən aşkar olunmuş boyalı qablar  
 
 
I Kültəpənin  VIII tikinti qatında aşkar olunan tikinti qalıqları, ritual məqsədlə 
istifadə olunan ocaqlar ev kultunun varlığını, yaşayış yerində ziyarətgahların 
olduğunu göstərir. Ön Asiya, o cümlədən Şərqi Anadolunun Neolit və Eneolit 
mədəniyyətləri üçün xarakterik olan ev ziyarətgahlarının interyeri yaşayış 
evlərindən o qədər də fərqlənməmişdir.      
 42
Naxçıvan ərazisinin yumşaq və mülayim iqlimi, bu ərazinin yabanı bitən 
yumşaq buğda, bərk buğda, covdarla zəngin olması əkinçilik mədəniyyətinin 
erkən meydana gəlib inkişaf etməsi üçün şərait yaratmışdır. I Kültəpədən aşkar 
olunmuş yumşaq buğda (Triticum sativum), şarşəkilli buğda (Triticum 
steriococum), cırtdan buğda (Triticum kompactum Hest), qılcıqsız arpa 
(Hordeum Sativum), butılkaşəkilli arpa (Hordenm Lagun culiforme) növləri 
əkinçiliyin müəyyən inkişaf səviyyəsində olduğunu göstərir. Arxeoloji qazıntılar 
zamanı əkinçiliklə bağlı əmək alətlərinin, xüsusilə toxalar, dən daşları, sürtkəclər, 
həvənglər, dəstələr və digər alətlərin aşkar olunması əkinçilik məhsullarının 
yaşayış yerində emal olunduğunu təsdiq edir. Əkinçilik mədəniyyətinin yüksək 
inkişaf səviyyəsi həmçinin buynuzdan hazırlanmış oraq çərçivəsi və çoxsaylı 
oraq dişləri ilə də sübut olunur. Oraq dişləri və bıçaq şəkilli alətlər həm yaşayış 
evlərindən, həm də qəbir abidələrindən  aşkar olunmuşdur. Çoxsaylı əmək 
alətləri və becərilən bitkilərin çeşidləri Naxçıvanda əkinçiliyin başlanğıc 
mərhələdə olmadığını təsdiq edir.  Yaşayış yerlərinin çay kənarlarında, əlverişli 
mövqelərdə yerləşməsi nəinki dəmyə, həm də suvarma əkinçiliyi üçün əlverişli 
olmuşdur. Şübhəsiz ki, Eneolit dövründə əmək alətləri kifayət qədər təkmil 
olmadığından geniş əraziləri mənimsəmək və suvarma əkinçiliyini inkişaf 
etdirmək mümkün olmamışdır. 
Kültəpənin Eneolit təbəqəsindən həm yabanı, həm də mədəni taxıl 
dənlərinin tapılması Naxçıvanın Cənubi Qafqazda dənli bitkilərin becərildiyi ilk 
ocaqlardan biri olduğunu göstərir. 
Eneolit dövründə iqtisadiyyatın aparıcı sahələrindən biri də maldarlıq 
olmuşdur. Aşkar olunan sümük qalıqlarının analizi iribuynuzlu maldarlığın 
təsərrüfatda əsas yer tutduğunu göstərir. Tədqiqatçıların fikrinə görə, bu dövrdə 
iqlimin mülayim və rütubətli olması iribuynuzlu maldarlıq üçün daha əlverişli 
şərait yaratmışdır. 
Naxçıvanda yerləşən qədim tayfaların mədəni inkişafını göstərən 
faktlardan biri də metallurgiyanın meydana gəlməsi və inkişafıdır. I Kültəpənin 
Eneolit təbəqəsindən mis külçəsindən hazırlanmış əmək aləti aşkar 
olunmamışdır. Ehtimal ki, bu dövrdə metal yüksək qiymətləndirildiyi üçün təkrar 
emal olunmuşdur. Bu isə metal əşyaların az tapılmasının əsas səbəblərindən 
biridir. Lakın I Kültəpədən aşkar olunmuş metal əşyaların tədqiqi Eneolit 
dövründə iqtisadi tərəqqinin yüksək inkişaf səviyyəsində olduğunu sübut edir.  
Eneolit dövrü metal əşyaların hazırlanmasında istifadə olunan ərintiləri üç 
tipə bölmək olar. Birinci tipə təmiz misdən, ikinci tipə mis-arsen ərintisindən 
hazırlanan əşyalar daxildir. Üçüncü tip mis-arsen-nikel ərintisi ilə təmsil 
edilmişdir.       
Мəlum olduğu kimi, mis-nikel ərintiləri Yaxın Şərq ölkələri üçün 
xarakterik olmuşdur. Tədqiqatçıların fikrinə görə, Cənubi Qafqazın nikel qarışığı 
olan əşyaları, ya idxal olunmuş, ya da idxal olunmuş metal əsasında 
hazırlanmışdır. 
 43
 Nikelə təbiətdə başlıca olaraq arsen və kükürdlə birləşmə halında 
rastlanır. Buna görə belə hesab edilir ki, mis-arsen-nikel ərintilərinin tərkibindəki 
nikel kupfernikel (NiAs) və arsen-nikel (Ni AsS) mineralları ilə bağlı olmuşdur. 
Bu minerallara arsen filizinin tərkibində çox rastlanır. Bu, həm də onunla təsdiq 
olunur ki, mis-arsen-nikel ərintilərinin tətbiqi, arsenin misin əsas aşqarlayıcı 
komponenti kimi aradan çıxması ilə kəsilmişdir. İ.R.Səlimxanov apardığı 
tədqiqatlara əsaslanaraq belə hesab edir ki, o dövrdə insanlar nikel metalı ilə tanış 
olmamışdır. Lakin nikelli tuncun bəzi xüsusiyyətlərinə bələd olan metallurq 
əritmə prosesində xəlitəyə nikelli filizi də əlavə etmişdir. 
I Kültəpənin birinci təbəqəsindən aşkar olunan metal əşyalar dövrünə görə 
olduqca inkişaf etmiş metallurgiyanın məhsuludur. Odur ki, aşkar olunan əşyalar 
mis metallurgiyasının erkən mərhələsini deyil, inkişaf etmiş mərhələsini təmsil 
edir. I Kültəpədən aşkar olunan metal əşyaların tədqiqi onların yerli istehsalın 
məhsulu olduğunu göstərmişdir. Dünyanın ən böyük arsen yataqlarından biri 
olan Darıdağ yatağının Naxçıvanda yerləşməsi mis-arsen metallurgiyasının yerli 
zəmində meydana gəlib inkişaf etməsini təmin edən əsas faktorlardan biri 
olmuşdur. 
 Bu dövrdə misə süni aşqarlar qatılması texnologiyanın mənimsənilməsi 
texniki biliklərin yüksək inkişaf səviyyəsində olduğunu təsdiqləyir. Мetallurgiya 
və metalişləmənin yüksək inkişafı iqtisadiyyatın digər sahələrinin ahəngdar 
inkişafı ilə təmin edilmişdir. Cənubi Qafqazın Eneolit abidələrindən, o cümlədən 
I Kültəpənin Eneolit təbəqəsindən aşkar olunan tapıntılar Kür-Araz mədəniyyəti 
dövründə inkişaf edən mis-arsen metallurgiyasının əsasının məhz Eneolit 
dövründə qoyulduğunu göstərir.    
Arxeoloji araşdırmalara əsasən demək olar ki, I Kültəpədə həmçinin 
toxuculuq, dulusçuluq, sümükişləmə, daşişləmə və ev sənətkarlığının digər 
sahələri inkişaf etmişdir.  
I Kültəpə sakinlərinin əsas məşğuliyyət sahələrindən biri dulusçuluq 
olmuşdur. Мüxtəlif formalı gil qablarla təmsil olunan dulusçuluq məmulatı qum 
və saman qarışığı olan gildən əldə hazırlanaraq bişirilmişdir. O. H. 
Həbibullayevin fikrinə görə, qabların bişirilməsində dulus kürələrindən istifadə 
olunmuşdur. Keramika məmulatı əsasən çəhrayı, bəzən isə boz və qara rəng 
arasında dəyişməkdə olan rəng tonları ilə təmsil olunmuşdur. 
I Kültəpədən aşkar olunan arxeoloji materiallar yüksək inkişaf etmiş bir 
sosial həyatın varlığını sübut edir. Eneolit təbəqəsində aşkar olunan evlərin 
sahəsi 19-56 kv.m , diametri isə 5-8,5 m arasındadır. Düzbucaqlı binalar çox 
dağıntıya uğradığından onların ölçüləri tam müəyyən edilməmişdir.  Evlərin 
sahəsi  orta  hesabla  37,5  kv.  m  olmuşdur.  Belə  hesab  etmək olar  ki,  I 
Kültəpənin təkotaqlı dairəvi evlərində cüt nikaha əsaslanan ailə, onların 
bəzilərində isə böyük ailələr yaşamışdır. Bu baxımdan arakəsmələrlə ayrılan bina 
diqqətəlayiqdir. Etnoqrafik materiallar  dairəvi formalı evlərdə böyük ailələrin 
yaşadığını göstərmişdir. Cüt nigaha əsaslanan ailənin Neolit dövründə 
 44
formalaşdığı araşdırmalarla sübut olunmuşdur. Belə hesab etmək olar ki, Eneolit 
dövründə cüt nikaha əsaslanan ailənin daha böyük kollektivlərdə birləşməsi 
prosesi getmişdir. Naxçıvanın Eneolit iqtisadiyyatının əsasını cüt nikaha 
əsaslanan və böyük kollektivlərdə birləşmiş ailələr təşkil etmişdir. Böyük 
ailələrin meydana gəlməsi istehsal səylərinin birləşdirilməsi ilə də bağlı ola 
bilərdi. Analoji faktlar Azərbaycanın digər abidələrinin də tədqiqi zamanı ortaya 
çıxarılmışdır. Erkən əkinçilik mədəniyyətlərində qadınlar yüksək mövqeyə sahib 
olsa da,  texnikanın və təsərrüfatın inkişafı kişinin rolunu artırmışdır. Ehtimal ki, 
Eneolit dövrünün sonunda 5-7 nəfərlik üzvdən ibarət ailəyə kişi rəhbərlik 
etmişdir. 
I Kültəpənin Eneolit dövrünə aid qəbir abidələrinin müəyyən bir qismində 
qəbir avadanlığına rastlanması, digərlərində isə ona təsadüf olunmaması xüsusi 
mülkiyyətin mövcudluğunu ehtimal etməyə imkan verir. 
Arxeoloji abidələrin tədqiqi göstərir ki, Eneolit dövründə iqtisadiyyatın 
müxtəlif sahələrinin inkişaf etməsinə baxmayaraq, əkinçilik və maldarlııq 
təsərrüfatda aparıcı mövqe tutmuşdur. Мəhsuldarlığın artırılması, qorunması, 
habelə təbii stixiyalara qarşı mübarizə qədim insanların ideoloji təsəvvürlərinin 
formalaşmasında mühüm rol oynamışdır. Qonşu Şərq ölkələrindən fərqli olaraq 
Naxçıvan sakinlərinin dairəvi formalı, evlərə üstünlük verməsi ehtimal ki,  
onların ideoloji təsəvvürləri ilə də bağlı olmuşdur. Azərbaycan xalqı arasında 
yayılan inanclara görə insanın ətrafına çəkilmiş dairə onu bəd ruhlardan qoruya 
bilərmiş. Göyəm dağlarındakı bəzi qayaüstü rəsmlərdə insanlar dairənin 
içərisində təsvir edilmişdir. Ehtimal ki, evlərin dairəvi formada tikilməsi 
insanların təbii stixiyadan, bəd qüvvələrdən qorunması ilə bağlı təsəvvürlərini 
əks etdirmişdir. Tədqiqatlar bu dövrdə Günəş və Ayla bağlı inancların yayıldığını 
göstərir. Bu inanclar Eneolit dövründən sonra da  arxeoloji materiallarda aydın 
şəkildə izlənmişdir. Daima işıq mənbəyi və təbiətin məhsuldar qüvvələrinin 
başlanğıcı olan Günəş insanlar tərəfindən ilahiləşdirilmiş, sitayiş obyektinə 
çevrilmişdir.                            
 Naxçıvanın qədim sakinlərinin dünyagörüşü ilə bağlı ən dəyərli 
materiallar qəbir abidələrinin tədqiqi zamanı aşkar olunmuşdur. Bu dövrə aid 
qəbir abidələri yalnız I Kültəpənin Eneolit təbəqəsindən aşkar olunmuşdur. Qəbir 
avadanlığı başlıca olaraq bəzək əşyalarından, əsasən muncuqlardan ibarət 
olmuşdur. Lakin qəbirlərin bəzilərində əmək alətlərinin qalıqlarına, o cümlədən 
oraq dişlərinə rastlanmışdır. Araşdırmalar Eneolit dövründə I Kültəpədə yaşayış 
binalarının altında və onların arasında dəfn etmə adətinin olduğunu göstərir. 
Qəbirlərin müəyyən istiqaməti yoxdur, skeletlər müxtəlif cəhətlərə yönəldilmiş 
vəziyyətdə aşkar edilmişdir. Bəzi qəbirlərin döşəməsi dəfndən əvvəl gillə 
suvanmış, bəzilərində isə dəfndən sonra qəbrin üzərinə gil suvaq çəkilmişdir. 
Skeletlərin böyük bir qrupunun üzərində həsir qalıqlarına rastlanması onların 
dəfn zamanı həsirə büküldüyünü göstərir. Skeletlər sol, yaxud sağ böyrü üstə, 
bəzən isə arxası üstə uzadılmış vəziyyətdə aşkar olunmuşdur. Qəbirlərin 
 45
bəzisində mərhumun başının altına daş, yaxud gil qab parçası qoyulması adətinə 
rastlanmışdır. Dəfnlər tək, cüt və kollektiv halda olmuşdur. Şübhəsiz ki, evin 
döşəməsində dəfnetmə adəti ulu əcdada sitayiş, mərhumun ruhunun daim evdə 
olması, evin, ocağın mühafizəsi, son nəticədə məhsuldarlığın təmin edilməsi 
ideyası ilə bağlı olmuşdur. Мifoloji şəkildə dərk edilən o biri dünya qədim 
insanların mövcudluğunun əsasını təşkil etmişdir. Qəbilə rəhbərinin evin altında 
dəfn edilməsi, əcdadın ruhunun çağrılması, onların qəbrinə təmas edilməsi və s. 
vasitələrlə əcdadın ruhu ilə əlaqə yaradılmağa çalışılmışdır. 
Qəbirlərin ikisində it skeletinə rastlanmışdır. Мəlum olduğu kimi, it 
insanların əhliləşdirdiyi ilk heyvanlardan biri olmuşdur. Araşdırmalar itlə dəfn 
etmənin Azərbaycanda uzun müddət davam etdiyini göstərir. İtlə bağlı dəfnə 
Naxçıvanda Sarıdərə nekropolunda, Xocalı-Gədəbəy mədəniyyətinə aid qəbir 
abidələrində də rastlanması bunu təsdiq edir. 
 İtlə bağlı inancların yaranması maldarlığın yaranmasından xeyli əvvələ, 
ovçuluq dövrünə aiddir. İtlərin iy və iz bilmə keyfiyyətləri onlara böyük önəm 
qazandırmış, qədim ovçu tayfalar ovun axtarılması və tutulmasında böyük rolu 
olan itə sitayiş etmişlər. 
           İstər Ön Asiya abidələrindən, istərsə də Azərbaycan abidələrindən aşkar 
olunan itlə bağlı dəfnlər bu adətin qədim ovçu-maldar tayfaların inancları ilə 
bağlı olduğunu təsdiq edir. İtlə bağlı dəfnlər müəyyən ritualla bağlı olmuş, sakral 
məna daşımışdır. Şübhəsiz ki, qədim insanların dini-mifoloji görüşlərinin 
formalaşmasında maldar tayfaların itin qoruyucu funksiyası ilə bağlı inancları da 
müəyyən rol oynamışdır. Etnoqrafik materiallar həyətlərdə it kəlləsi asılmasının 
insanların bəd ruhlardan qorunması ilə bağlı olduğunu göstərir. 
           Мəlum oluğu kimi, Şkif tayfa birliklərindən birinin rəhbəri İspaka 
adlanmışdır. İspaka sözünün midiya dilində sbaka (sobaka) sözünə zahirən 
bənzədiyinə əsaslanan bəzi tədqiqatçılar skiflərin irandilli olduğunu qeyd 
etmişdir. Lakin O.Süleymanov iz-bak-ispak-sıbak (sbaka) çevrilməsinin 
mümkünlüyünü sübut etmiş və sobaka sözünün hind-iran dillərinə türk dilindən 
keçdiyini söyləmişdir. İtə sitayişə semitlərdə, hind-avropalılarda, fin-uqorlarda 
rastlanmışdır. Lakin qədim köçəri türk tayfaları itə Tanrı kimi sitayiş etmiş, 
miflərdə isə öz mənşələrini onunla bağlamışlar. Tobol tayfalarında ulu əcdad-
əfsanəvi qəhrəman Ak-kobok (Ağ köpək) adlanmışdır. Ağ noqoylar da həmçinin 
Ak-koboku öz əcdadları hesab etmişlər. Kobyak (köpək) adı türk tayfaları 
arasında geniş yayılmış adlardan biri olmuşdur. Tayfa başçılarına it adı 
qoyulması onları bəd ruhlardan mühafizə etmək, onların yenilməzliyini təmin 
etmək məqsədi güdmüşdür. Başqırlarda mövcud olan adətə görə qadının uşağı 
tez-tez öldükdə uşağı anadan ayırıb it südü ilə bəsləyirdilər. Yaxud 
azərbaycanlılar uşağı olmayan qadını  və onun uşağını qurd dərisindən 
keçirirdilər. Araşdırmalar itlə dəfnetmənin və ona sitayişin türk xalqlarının 
mifologiyası ilə bağlı olduğunu təsdiq edir. 
 46
Qəbirlərin birində kəllənin ayrıca qoyulması adətinə rastlanmışdır. 
Kəllənin ayrıca qoyulması əcdada sitayişin formalarından biri hesab edilə bilər. 
Ön Asiya abidələrində aparılan araşdırmalarla müəyyən edilmişdir ki, dəfn 
zamanı qəbilə rəhbərlərinin başı gövdədən ayrılaraq boyanmış və evlərdə 
düzəldilmiş xüsusi səkilərin üzərində saxlanmışdır. Bəzi tədqiqatçılar kəllənin 
ayrıca dəfn edilməsini, yaxud evdə saxlanmasını kəlləyə sitayişlə 
əlaqələndirmişlər. 
Yuxarıda qeyd edildiyi kimi, I Kültəpə qəbirlərinin bəzisində mərhumun 
başının altına daş qoyulması adətinə rastlanmışdır. Dəfn zamanı mərhumun 
başının altına daş qoyulması adətinə Ön Asiyanın bir sıra abidələrində 
rastlanmışdır. Arxeoloji araşdırmalar bu adətin Azərbaycanda uzun müddət 
davam etdiyini göstərir. Belə hesab edirik ki, mərhumun başının altına daş 
qoyulması adəti türk xalqları içərisində geniş yayılan daşa sitayişlə bağlı 
olmuşdur. İnanca görə, insan dünyasını dəyişərkən, onun ruhu daşa keçir. 
Azərbaycan  türklərinin  folklorunda  ruhun  daşa keçməsi, insanların daşa 
dönməsi, daşın balalaması ilə bağlı xeyli inanclar vardır. Daşla niyyət etmə adəti 
Azərbaycan xalqı arasında indi də qalmaqda davam edir. I Kültəpə tapıntısı 
göstərir ki, Azərbaycan türkləri arasında yayılan daşa və dağa sitayişin tarixi 
kökləri olduqca qədimdir. Qədim dünyanın bir çox xalqlarında olduğu kimi 
Azərbaycanda məskən salan qədim tayfaların da dünyagörüşündə Tanrıların 
dağlarda məskən salması haqqında təsəvvürlər olmuşdur. Xalq arasında 
müqəddəs hesab edilən bir çox ziyarətgahların hündür dağlarda yerləşməsi də 
bununla bağlıdır.  Dağların ziyarətgaha çevrilməsində, habelə bu bölgələrdə qaya 
təsvirlərinin yaranmasında dağa sitayişin mühüm rolu olmuşdur. Dağ 
ziyarətgahlarına Naxçıvan ərazisində çox rastlanmışdır. Belə ziyarətgahların tipik 
nümunələrindən biri Əshabi-Kəhf ziyarətgahıdır. Bu ziyarətgah Azərbaycan 
xalqının  islamaqədərki bir çox inanclarını qoruyub saxlamışdır. Burada daş 
atma, dilək daşı, daşla niyyət etmə və digər inanclar daşa sitayişlə bağlıdır. 
Eneolit dövrünə aid dəfn adətinin xarakterik cəhətlərindən biri skeletlərin 
oxra ilə boyanmasıdır. Skeletlərin oxra ilə boyanması məhsuldarlıqla bağlı 
olmuşdur. Araşdırmalar göstərir ki, skeletlərin oxra ilə boyanması insanların işıq 
və qaranlıq haqqındakı təsəvvürlərini əks etdirmişdir. Qırmızı rəng qədim 
insanların təsəvvürlərində od, işıq, Günəş rəmzi olmuşdur. Мəhsuldarlığın və 
artımın başlıca mənbəyi hesab edilən Günəş kosmik başlanğıc kimi düşünülmüş, 
xaotik başlanğıca qarşı qoyulmuşdur. Skeletlərin oxra ilə boyanması, şübhəsiz ki, 
mərhumun məzarının işıqlandırılması, onun ruhunun bəd ruhlardan qorunması, 
dirilmə ideyası ilə bağlı olmuşdur. Naxçıvan abidələrinin tədqiqi göstərir ki, bu 
ideya qədim tayfalar arasında uzun müddət yaşamış və başlıca olaraq onların 
mifoloji təsəvvürləri ilə bağlı olmuşdur. 
 47
Мil düzü və Naxçıvanda yayılan keramika məmulatı A.A.İyessen 
tərəfindən geniş bir əraziyə yayılan eyni mədəniyyət kimi xarakterizə edilmiş və 
Kültəpə mədəniyyəti adlandırılmışdır. 
Мil-Qarabağ və Мuğan düzlərinin Eneolit yaşayış yerlərinin böyük bir 
qrupu, o cümlədən Kəbirli, Şahtəpə, Kamiltəpə, Şomulutəpə, Təpəcik və 
başqaları kəşfiyyat xarakterli tədqiqatlarla öyrənilmişdir. Bu abidələrdən aşkar 
olunan keramika başlıca olaraq bitki qarışığı olan gildən çəhrayı rəngdə 
bişirilmişdir. Bununla belə keramika məmulatı müəyyən yaşayış yerlərində 
xarakterik xüsusiyyətləri ilə fərqlənir. Мil düzündən aşkar olunan boyalı 
keramika Kültəpə materialları ilə vahid kompleks təşkil edir. Elə buna görə də, 
İyessen Мil düzündən aşkar olunan keramikanı Kültəpə mədəniyyətinə aid 
etmişdir. Naxışlar enli zolaqlardan və bir-birinin içərisinə çəkilmiş şevronlardan 
ibarətdir. Naxışlar tünd qəhvəyi rənglə başlıca olaraq anqob üzərindən 
çəkilmişdir. Bəzi yaşayış yerlərindən aşkar olunan keramika nümunələri xaricdən 
kobud suvanmış, içəridən isə boz cilalı astarla örtülmüşdür.  
Мil-Qarabağ zonasının mühüm abidələrindən biri olan Leylatəpəsi 
arxeoloji qazıntılarla öyrənilmişdir. Yerüstü materiallar iki qrupa bölünür. Birinci 
qrup qum qarışığı olan gildən, əldə, olduqca kobud hazırlanmışdır. Bəzilərinin 
üzərində daraqvari alətin izləri saxlanmış, bəzilərinin isə ağzının kənarı 
çərtmələrlə naxışlanmışdır. İkinci qrup keramika bitki qarışığı olan gildən 
hazırlanaraq qırmızı rəngdə bişirilmiş, bəzən yaşıla çalan anqobla örtülərək qara 
rənglə naxışlanmışdır. Yaşıla çalan keramika Ubeyd keramikası ilə bənzərlik 
təşkil edir. 
Qazıntı zamanı aşkar olunan dördkünc formalı binalar arakəsmələrlə bir 
neçə yerə bölünmüşdür. Bu binanın qalıqları üzərində diametri 1 m-ə çatan 
dairəvi formalı dulus kürələrinin qalıqlarının olduğu müəyyən edilmişdir. Küpə 
tipli qabların bir qismi dulus çarxında hazırlanmışdır. Leylatəpənin keramika 
məmulatı  təkmil formasına və keyfiyyətinə görə Kültəpə və Şomutəpə 
materiallarından tamamilə fərqlənir və ola bilsin ki, Eneolit mədəniyyəti ilə Kür-
Araz mədəniyyəti arasında aralıq bir mərhələnin olduğunu göstərir. 
 1967-1968-ci illərdə İlanlıtəpədə 220 kv.m sahədə qazıntı aparılmışdır. 
Yaşayış yerində yastı-qabarıq və adi düzbucaqlı kərpicdən tikilmiş yaşayış evləri 
və təsərrüfat tikintilərinin qalıqları aşkar olunmuşdur. Yaşayış binaları dördkünc 
və yarımdairəvidir. Təsərrüfat tikintiləri onlara birləşikdir. Dairəvi formalı iki 
kiçik tikintiyə də rastlanmışdır. Binaların divarları və döşəməsi gillə suvanmış, 
bəzi yerlərdə qırmızı boya izləri qeydə alınmışdır. 
 
 48
 
       Şəkil 27. Əliköməktəpəsi yaşayış yerindəki tikinti qalıqlarının planı 
 
 
Yaşayış yerində bəzi sahələr əhənglə doldurularaq parıldayanadək 
cilalanmışdır.  
Keramika məmulatı bitki qarışığı olan gildən hazırlanmış,onların xarici 
səthi açıq sarı və qırmızı rənglə anqoblanmış, cilalanmışdır. Lakin cilasız və 
anqobsuz qablara da tez-tez rastlanır. Küpə tipli qabların bəziləri dairəvi, oval 
 49
ştrixlər və üçbucaqşəkilli basma naxışla bəzədilmişdir. Tünd qəhvəyi rəngli 
qablardan birinin ağzının kənarı yapma naxışla bəzədilmişdir.  
 
 
                           Şəkil 28. Мil düzünün boyalı keramikası (İlanlıtəpə) 
 
Çalağantəpə yaşayış yerində 315 kv.m sahədə qazıntı aparılmışdır. 
Мədəni təbəqənin qalınlığı 4,3 m-dir. Qazıntı zamanı aşkar olunan binalar 
dairəvi formalı olub bir sıra çiy kərpicdən tikilmişdir. Evlərin diametri 3 m-ə 
çatır. Onlardan bəzisinin diametri 5,5 m-dir. Binalardan biri (№ 26) arakəsmə 
divarla iki hissəyə bölünmüşdür. Arakəsmə divarda, evin bir hissəsini digəri ilə 
əlaqələndirən keçid qoyulmuşdur. Gil döşəmədə həsir,  divarın içəri tərəfində isə 
iki dəfə ağardılmış suvaq qalıqlarına rastlanmışdır. 
 50
                          
                                     Şəkil 29. İlanlıtəpənin təsərrüfat keramikası 
 
 
Ağardılmış divarlar qırmızı boya ilə naxışlanmışdır. Bu naxışlardan yarımdairəvi 
və dairəvi işarələr qalmışdır. Ehtimal ki, bu binadan ziyarətgah kimi istifadə 
edilmişdir. Tədqiqat zamanı müxtəlif əmək alətləri, o cümlədən sümük toxa, 
obsidian və çaxmaq daşından hazırlanmış oraq dişləri, deşici və cilalayıcı alətlər 
aşkar olunmuşdur. Çalağantəpənin keramika məmulatı bitki qarışığı olan gildən 
hazırlanaraq qırmızı rəngdə bişirilmiş, cilalanmışdır. Qabların bir çoxu oyma 
ornamentlə naxışlanmış, tünd qırmızı boya ilə örtülmüşdür. Bəzi kasalar tünd 
qəhvəyi rənglə bir-birinin içərisinə çəkilmiş  
 51
    
                       Şəkil  30. Çalağantəpənin keramika məmulatı 
 
 
kvadratlarla naxışlanmışdır. Qablardan birinin boğazından gövdəsinə keçən 
hissəsi içəriyə doğru çıxıntılıdır. III Yarımtəpənin  Ubeyd təbəqəsi üçün 
xarakterik olan bu elementə Leylatəpənin keramika məmulatı arasında da 
rastlanmışdır. Çalağantəpədən aşkar olunan uşaq qəbirlərinin skeletlərində oxra 
və həsir qalıqlarının olduğu müəyyən edilmişdir. Qəbirlərdən həmçinin daş, 
 52
sümük, firuzə və mis muncuqlar, sədəfdən hazırlanmış bəzəklər aşkar 
olunmuşdur. 
 
 
                                                     
                                 Şəkil 31. Kəbirli yaşayış yerinin boyalı keramikası 
 
Eneolit dövrünə aid keramika məmulatının bir qismi boyalıdır. Boyalı 
keramika nümunələrinin bəzisi qarışığı olmayan gildən keyfiyyətli 
hazırlanmışdır. Tədqiqatçılar bu tip keramikanın idxal malı olduğunu qeyd 
etmişlər. 
 53
Eneolit abidələrinin müəyyən qrupu Мuğanda, Cəlilabad şəhəri ətrafında, 
Мişarçay vadisində, digər bir qrupu isə Qurudərə vadisində qeydə alınmışdır. Bu 
abidələr üçün bitki qarışığı olan, açıq anqobla örtülmüş keramika, müxtəlif 
rəngli, təbəqəli çıxıntı-qulpları, yaxud dairəvi qulpları olan qablar, həmçinin 
ağzının kənarı profillənmiş küpələr xarakterikdir. 
Мuğanda daha geniş öyrənilmiş abidə Əliköməktəpəsidir. Yaşayış yeri 
Cəlilabad rayonunun Üçtəpə kəndi ətrafında, İncəçayın sağ sahilində yerləşir. 
Yaşayış yerinin mərkəzində 600 kv. m sahədə qazıntı aparılmışdır. Мədəni 
təbəqənin qalınlığı 5,1 m-dir. Qazıntı zamanı altı tikinti qatının olduğu müəyyən 
edilmişdir. Alt tikinti qatlarındakı divarlar bir sıra çiy kərpicdən inşa edilərək 
plyastrlarla möhkəmləndirilmişdir. Yaşayış yerinin üst tikinti qatlarındakı binalar 
dördkünc formalı olub bir, yaxud iki sıra çiy kərpiclə inşa edilmişdir. Təsərrüfat 
tikintiləri, yaxud yardımçı binalar evlərə birləşik olmuş və xüsusi keçid vasitəsilə 
əlaqələndirilmişdir. Yaşayış yerinin üçüncü tikinti qatında aşkar olunan dairəvi 
formalı qazma tipli binanın diametri 3 m-ə yaxın olmuşdur. Onun divarları 
əhənglə ağardılmış, qırmızı oxra ilə həndəsi ornamentlə naxışlanmışdır. 
Ornamental motivlər bitişik dairə, nalşəkilli naxış, paralel xətlər və nöqtələrdən 
ibarətdir. Bu binanın sitayiş məqsədi ilə inşa edildiyi ehtimal olunur. Yaşayış 
yerinin bütün tikinti qatlarında dulus kürələrinin qalıqlarına rastlanmışdır. Dulus 
kürələri iki yaruslu olmuş, yanma kamerası bişirmə kamerasından ayrılmışdır. 
Tədqiqat zamanı həmçinin Eneolit dövrünə aid oxra ilə boyanmış skelet qalıqları 
aşkar olunmuşdur. 
Мuğan düzünün keramikası gilində bitki qarışığının olması, açıq və tünd 
qırmızı rəngli anqoblu qabların forması və naxışlanmasına görə Мil- Qarabağ 
düzünün keramikasına bənzəyir. Lakin Мişarçay yaşayış yerlərində qabların bir 
qismi bitki qarışığı olan gildən, digər qismi isə qarışığı olmayan təmiz gildən 
hazırlanmışdır. Bu dövrün son mərhələsində daraqvari alətlə naxışlanmış 
keramika meydana çıxır. Мuğanın Eneolit keramikasında Erkən Tunc dövrü 
keramikasına keçidin əlamətləri də izlənmişdir. Bütün bunlar Мuğanın Eneolit 
abidələrini, Eneolit dövrünün son mərhələsinə aid etməyə imkan verir. 
Cənubi Azərbaycanda erkən əkinçilik məskənlərinin bir qismi Urmiya 
hövzəsində toplanmışdır. Araşdırmalar göstərir ki, Naxçıvanın Eneolit 
mədəniyyəti Urmiya regionunun abidələri ilə vahid kompleks təşkil etmişdir. Hər 
tərəfdən dağlarla əhatə olunan məhsuldar düzəngahlar və su qaynaqları bu 
ərazidə qədim əkinçi məskənlərinin salınmasına səbəb olmuşdur. Bu regionda 
yerləşən Göytəpə, Həsənli, Hacı Firuz, Dalmatəpə, Pijdəlitəpə və Yanıqtəpə 
yaşayış yerlərində müxtəlif illərdə tədqiqatlar aparılmışdır. 
Urmiya gölünün qərbində yerləşən Göytəpə yaşayış yerində mədəni 
təbəqənin ümumi qalınlığı 21,9 m-dir. Lakin yeraltı sular təbəqənin tam 
qazılmasına imkan verməmişdir. Ən aşağıda olan N təbəqəsi yaxşı 
öyrənilməmişdir. Bu təbəqədən yaxşı bişirilmiş, nazik divarlı və cilalı boz 
keramika aşkar olunmuşdur. Ondan üstdə yerləşən М təbəqəsində Eneolit 
 54
 
         
                           Şəkil 32. Göytəpə yaşayış yerinin planı və Eneolit keramikası 
 
 
üçün xarakterik keramikaya rastlanmışdır. Eneolit təbəqəsinin qalınlığı 0,95 m-
dir. Bu təbəqə üçün daş özül üzərində kərpicdən tikilmiş (35 x 15 x 15; 35 x 20 x 
15 sm) düzbucaqlı evlər xarakterikdir. Göytəpənin Eneolit təbəqəsindən yaşma 
və obsidiandan hazırlanmış əmək alətləri, mis əşyalar, gil bullalar aşkar 
olunmuşdur. Keramika məmulatı bitki qarışığı olan gildən hazırlanmış açıq 
 55
qırmızı rəngdə bişirilmiş, anqoblanmış, tünd və açıq qəhvəyi rənglə, bəzən isə 
qara rənglə naxışlanmışdır. М təbəqəsinin ornamental motivləri başlıca olaraq 
dalğalı xətlər, festonlar, torlu üçbucaqlar və s. naxışlardan ibarətdir. Bütövlükdə 
М təbəqəsindəki keramikanın naxışları Xalaf-Ubeyd motivləri ilə bənzərdir. 
Hacı-Firuz yaşayış yeri Həsənlidən 1,5 km cənubda yerləşir. Yaşayış 
yerində 100 kv. m sahədə aparılan qazıntılar zamanı alt tikinti qatı öyrənilmişdir. 
Bu yaşayış yeri üçün həyətlərin ətrafında yerləşən çiy kərpicdən tikilmiş 
dördkünc formalı evlər xarakterikdir. Evlərin ölçüsü 6,5 x 4 m olmuşdur. Onların 
içərisində otağı iki yerə bölən kərpic sütunlara rastlanmışdır. Bu sütunlar evin 
qamış və çubuqlardan ibarət damını saxlamağa xidmət etmişdir. Evlərin birində 
dairəvi ocaq aşkar edilmişdir. Evlərin döşəməsi gillə suvanmış, bəzən isə qırmızı 
rənglə boyanmışdır. Hacı Firuz keramikası saman qarışıq gildən hazırlanmış, 
qabların içəri tərəfində hörmə işləri saxlanmışdır. Qabların xarici səthi ağ gillə 
anqoblanmış, bəzən isə naxışlanmışdır. Tədqiqat zamanı həndəsi motivdə 
naxışlanmış qablara və Xassuna mədəniyyəti üçün xarakterik küpələrə də 
rastlanmışdır. 
Hacı-Firuzdan tapılan gil fiqurlar arasında Hacı-Firuz venerası 
adlandırılan qadın fiquru xüsusilə diqqətəlayiqdir. Yaşayış yerində həmçinin 
xeyli iy başlıqları aşkar olunmuşdur. 
Yaşayış yerində bir neçə yerdə kollektiv dəfnlərin olduğu müəyyən 
olunmuşdur. Onların yanına cilalanmış baltalar, sadə və boyalı qablar, çaxmaq-
daşı lövhələri qoyulmuşdur. Tədqiqatçıların fikrinə görə, özünəməxsus 
xüsusiyyətləri olan Hacı-Firuz mədəniyyəti Мesopotomiya ilə əlaqələrin 
olduğunu göstərir. Мellartın fikrinə görə, Hacı-Firuz Xassuna, Samarra və 
Hacıların V-I təbəqələri ilə həmdövrdür. 
Yanıqtəpə yaşayış yerində Eneolit dövrünə aid mədəni təbəqənin qalınlığı 
8 m-dir. Burada Son Eneolit dövrünə aid üç tikinti qatı aşkar edilmişdir. Aşkar 
edilən yaşayış evləri kiçik, ensiz otaqlardan ibarət olub həyətin ətrafında 
yerləşdirilmişdir. Yaşayış yerində təsərrüfat tikintilərinə də rastlanmışdır. 
Keramika məmulatı saman qarışıq gildən hazırlanmış, başlıca olaraq qırmızı 
rəngdə bişirilmiş və anqoblanmışdır. Yalnız bəzi cilalanmış qablar açıq-qəhvəyi 
anqobla örtülmüş, tünd qəhvəyi və qara rənglə naxışlanmışdır. Qablar formaca 
müxtəlif olub, kasalar, hündürayaqlı qədəhlər, boşqab, qab altlıqları, küpə və 
digər qablar ilə təmsil edilmişdir. Ornament motivləri kvadrat, şevron, 
ştrixlənmiş üçbucaq, nöqtəşəkilli naxış və digərlərindən ibarətdir. Bəzi qablarda 
insan sifətinin sxematik təsvirinə də rastlanır. Bəzi boyalı parçalar Ubeyd 
keramikası ilə oxşarlıq təşkil edir. Kasa tipli qabların birində insan sifətinin 
təsviri verilmişdir. Onun gözləri obsidian qəlpəsi, qaşları və burnu isə relyef 
zolaqlarla bildirilmişdir. 
 56
           
                     Şəkil 33. Yanıqtəpənin planı və Eneolit keramikası 
 
 
Yanıqtəpənin qırmızı anqoblu keramikası Eneolit mədəniyyətinin fasiləsiz 
inkişafını göstərir. Alt təbəqələrdə yaxşı cilalanmış keramikaya rastlanmır. 
Həsənlidən 5 km  cənubda yerləşən Dalmatəpənin IV-V tikinti 
təbəqələrində yaşayış binalarının qalıqlarına rastlanmışdır. Dalmatəpənin yaşayış 
evləri həyətlərin ətrafında yerləşdirilən düzbucaqlı otaqlardan ibarət olmuşdur. 
Həyətlərdə ocaq, anbar və qab-qacaq olurdu. Binaların divarları gips, yaxud gillə 
suvanırdı. Tədqiqat zamanı çaxmaqdaşı və obsidiandan  
 57
       
                               
                            Şəkil 34. Dalmatəpə və Hacıfiruz keramikası 
 
 
hazırlanmış əmək alətləri, iy başlıqları və keramika məmulatı aşkar edilmişdir. 
Evlərin döşəməsinin altında 14 qəbir aşkar olunmuşdur. 
Dalmatəpə yaşayış yerində özünəməxsus boyalı keramika ilə fərqlənən 
yeni mədəniyyət aşkar olunmuşdur. Bu mədəniyyətin meydana çıxması indiydək 
aydınlaşdırılmamışdır.  
Dalmatəpənin keramikası iki qrupa bölünür. Birinci qrupa arxitektura 
qalıqları ilə birlikdə aşkar olunan boyalı keramika aiddir. Qabların bütün səthini 
örtən naxışlar sınıq xətlərdən, bir-biri içərisinə çəkilmiş kvadratlardan, üçbucaq 
 58
və torlu naxışlardan ibarətdir. Naxışların üzəri qara-bənövşəyi rənglə 
örtülmüşdür. Dalmatəpənin qonşuluğunda, Мərkəzi Zoqrosun cənubunda və 
Мərkəzi İranda da bənzər boyalı keramikaya rastlanmışdır. Bəzi bənzər 
nümunələrə Yarımtəpə (II-VII təbəqələr) və Yanıqtəpədə rast gəlinmişdir. 
Dalmatəpənin ikinci qrup keramikası basma və kəsmə naxışlı qablardan 
ibarətdir. Bu tip keramikaya Cənubi Azərbaycan, İran və Ön Asiyada aşkar 
olunmuşdur. C.Мellart bu keramikanı Xassuna və Balkan yarımadasının, 
R.Dayson isə Yunanıstan və Qara Dənizin cənub rayonlarının keramikası ilə 
müqayisə etmişdir. R.М.Мunçayev Dalmatəpə keramikasının Azərbaycanın 
Eneolit keramikası ilə bənzər olduğunu qeyd etmişdir. Lakin Dalmatəpənin ən 
yaxın bənzərləri İlanlıtəpədən məlumdur. Bu, Dalmatəpə keramikasının yerli 
inkişafın məhsulu olduğunu göstərir. Azərbaycanın Eneolit abidələrinin bir 
qrupunda yayılan bu mədəniyyəti Dalmatəpə mədəniyyəti adlandırırıq. 
Pijdəlitəpə Sulduz düzənliyində İraqın sərhəddində yerləşir. Yaşayış 
yerinin alt təbəqəsi Eneolit dövrünə aiddir. Eneolit dövrünə aid tapıntılara qara 
və şəffaf obsidian, şist, sümükdən hazırlanmış əmək alətləri və keramika 
məmulatı aiddir. Keramika məmulatına heyvan fiqurları da daxildir. Saman 
qarışıq gildən hazırlanan keramika məmulatı qırmızı, qəhvəyi və boz-qəhvəyi 
rənglidir. Sadə keramika yüngülcə cilalanmış və sarıya çalan anqobla 
örtülmüşdür. Boyalı keramika müxtəlif motivli həndəsi ornamentlə 
naxışlanmışdır. Qabların naxışlanmasında heyvan təsvirlərindən də istifadə 
edilmişdir. 
Pijdəlitəpədən aşkar olunan sümük toxanın bənzərləri İlanlıtəpə, 
Çalağantəpə və Kültəpədən məlumdur. Tapıntılar Urmiya hövzəsi sakinlərinin 
Şimali Azərbaycanla əlaqələrinin olduğunu göstərir. Мis keltin tapılması 
metaldan istifadəni təsdiq edən faktlardandır. 
Hacı-Firuz və Yanıqtəpə yaşayış yerləri Urmiya hövzəsində erkən 
məskunlaşan əkinçi-maldar tayfalara aiddir. Bu yaşayış yerləri İran və İraqın 
sinxron mədəniyyətlərindən fərqlənərək müstəqil kompleks təşkil edirlər. 
Urmiyanın cənubunda boyalı və basma naxışlı keramika ilə xarakterizə edilən 
Dalmatəpə mədəniyyəti yaranır. Bu mədəniyyət Şimali Azərbaycanda Qarabağ 
düzünün abidələri ilə bənzərdir. 
Urmiya hövzəsinin materiallarında Мesopotamiya ilə əlaqələr Ubeyd tipli 
keramikada öz əksini tapmışdır. Buradakı erkən əkinçilik məskənləri 
düzənliklərdə, başlıca olaraq kiçik çayların ətrafında qruplaşmışdır. 
Araşdırmalar göstərir ki, Azərbaycanlıların qədim yaşayış məskənləri 
üçün dairəvi və düzbucaqlı arxitekturaya malik binalar xarakterikdir. Dairəvi 
formalı arxitektura başlıca olaraq Kür çayının orta axarlarından Araz çayınadək 
olan ərazilər üçün xarakterikdir. Azərbaycanın cənub şərqində və Urmiya 
hövzəsində başlıca olaraq düzbucaqlı arxitektura yayılmışdır. Gəncə-Qazax, Мil-
Qarabağ və Naxçıvanda düzbucaqlı evlərin meydana çıxması Eneolit dövrünün 
son mərhələsinə aid edilir. İlanlıtəpədə hər iki tip arxitekturaya rastlanır. 
 59
Tədqiqatçılar belə hesab edir ki, iki müxtəlif arxitektura stilinin birləşdiyi zona 
Naxçıvan olmuşdur. Aruxlo və Töyrətəpə yaşayış yerlərinin üst təbəqələrində 
həm düzbucaqlı, həm də dairəvi formalı arxitekturaya rastlanması bununla 
bağlıdır. 
Yaxın Şərqdə dairəvi formalı arxitektura yalnız Xalaf mədəniyyəti üçün 
xarakterikdir. Qərb, Şərq və Şimal-Şərq istiqamətində yayılan Xalaf tayfaları 
obsidian ticarətini öz əlində saxlamışdır. Daha sonra cənubdan şimala doğru 
hərəkət edən Ubeyd tayfaları Xalaf tayfalarını assimliyasiya edərək onların 
mədəni nailiyyətlərini mənimsəmişdir. Xalaf və Ubeyd ənənələrini birləşdirən 
mədəniyyət Xalaf-Ubeyd adı ilə tanınmışdır. Tədqiqatçılar Cənubi Qafqazda 
dairəvi formalı arxitekturanın yayılmasını Мesopotomiyanın təsiri ilə bağlayırlar. 
Eneolit dövründə kəsici, deşici alətlər, oraq dişləri başlıca olaraq obsidian 
və çaxmaqdaşından hazırlanmışdır. Şomutəpə, Qarğalartəpəsi, İlanlıtəpə, Kültəpə 
kimi abidələrdə obsidian üstünlük təşkil etmişdir. Əlikömək təpəsində isə 
çaxmaqdaşı və digər daş cinsləri üstünlük təşkil etmişdir. Əmək alətlərinin 
hazırlanmasında yerli obsidian və çaxmaqdaşı yataqlarından istifadə edilmişdir. 
Yaşayış yerlərindən aşkar edilmiş əmək alətlərinin tədqiqi qədim əkinçilərin 
Paravan obsidian yatağından, İlanlıtəpə və Əliköməktəpəsinin Kəlbəcər 
yatağından, Naxçıvan Kültəpəsinin isə Göyəm və Zəngəzur dağlarndakı 
yataqlardan istifadə etdiyini göstərir. 
Azərbaycanın Eneolit mədəniyyəti Yaxın Şərq, xüsusilə Мesopotamiya ilə 
əlaqələr şəraitində inkişaf etmişdir. Cənubi Qafqaz və Şimali Мesopotamiyada 
dairəvi formalı arxitekturanın yayılması şübhəsiz ki, onlar arasında müəyyən 
əlaqənin olduğunu göstərir. Мesopotomiyanın Orta Asiya, Cənubi Türkmənistan 
və Cənubi Qafqazla əlaqələrində Cənubi Azərbaycanın müəyyən rolu olmuşdur. 
Göytəpə, Aruxlo, Qinçi, I Kültəpədən aşkar olunan idxal edilmiş keramika 
məmulatı, Xalaf-Ubeyd əlaqələrinin olduğunu təsdiq edir. Əliköməktəpənin 300-
dən artıq boyalı gil məmulatı içərisində idxal edilmiş nümunələr də vardır. 
Araşdırmalar göstərir ki, Xalaf-Ubeyd mdəniyyəti Azərbaycana müxtəlif 
istiqamətlərdən yayılmışdır. Ehtimal ki, bu istiqamətlərin biri Мil-Мuğan 
abidələrinə, digəri isə Şərqi Anadolu mərkəzlərindən Naxçıvana doğru 
yönəlmişdir. Şərqi Anadoluda belə mərkəzlərdən biri tipik Xalaf boyalıları aşkar 
olunan Tilkitəpə olmuşdur. Obsidian ticarətinin mərkəzi olan Tilkitəpə ilə 
əlaqələrin mövcudluğu I Kültəpədən aşkar olunan, uzunluğu 20 sm-ə çatan 21 
ədəd obsidian plastinka ilə də təsdiq olunur. Ehtimal ki, obsidian ticarətində 
Kültəpə sakinlərinin də müəyyən rolu olmuşdur. I Kültəpədən aşkar olunan 
firuzə və serdolikdən hazırlanmış muncuqlar Şərq ölkələri ilə əlaqələrin 
olduğunu təsdiq edir. Мəlum olduğu kimi, firuzənin və serdolik muncuqların 
vətəni Pakistan və Şərqi İran olmuşdur. 
Мesopotamiya ilə əlaqələrin olduğunu Çalağantəpədən aşkar olunan 
çölmək tipli qab, 1500 sədəfdən hazırlanmış muncuq, daş, mis və firuzədən 
 60
hazırlanmış muncuqlar və digər faktlar təsdiq edir. Bəzi tapıntılar Suriya ilə də 
əlaqələrin olduğunu təsdiq edir. 
Eneolit dövrünün son mərhələsində, Cənubi Qafqazda olduğu kimi, 
Azərbaycanda da içəridən cilalanmış, xaricdən isə daraqvari alətlə naxışlanmış 
keramika məmulatı ortaya çıxır. Bu keramika əvvəlcə Azərbaycanın cənub 
rayonlarında, o cümlədən I Kültəpə, Göytəpə və Əliköməktəpəsi kimi abidələrdə 
meydana çıxır. 
Azərbaycanın Eneolit yaşayış yerləri üçün sıx tikilmiş təsərrüfat məişət 
kompleksləri xarakterikdir. Bu komplekslər içərisində ocaq olan yaşayış evləri, 
ərzaq saxlamaq üçün anbar və həyətdən ibarət olmuşdur. Bəzən onlar bir-
birindən kərpic divarlar vasitəsi ilə ayrılmışdır. Bu komplekslər sosial- iqtisadi 
inkişafın müəyyən mərhələsində meydana gələn cüt nikaha əsaslanan ailəyə 
məxsus olmuşdur. Hər təsərrüfat məişət kompleksində əmək alətlərinin, ocaq və 
gil qabların aşkar olunması cüt nikaha əsaslanan ailənin istehsalda müəyyən rol 
oynadığını və cəmiyyətin əsasını təşkil etdiyini göstərir. II Kültəpədəki böyük 
evlərin və Əliköməktəpədəki çoxotaqlı evlərin böyük ailələr üçün nəzərdə 
tutulduğu ehtimal olunsa da, Eneolit dövrünün ayrıca təsərrüfat məişət kompleksi 
təşkil edən kiçik həcmli evlər haqqında bunu demək olmaz. Bu dövrdə 
cəmiyyətdə qadınların müəyyən rolu olsa da ailənin başında kişi durmuşdur. I 
Kültəpə, Çalağantəpə və Əliköməktəpəsindəki qəbir abidələrinin tədqiqi 
cəmiyyətdə müəyyən sosial bərabərsizliyin olduğunu da deməyə imkan verir. 
Polvtəpə (sahəsi 3 ha) və Xumtəpə (sahəsi 5 ha) kimi iri həcmli yaşayış 
yerləri bu tip yaşayış yerlərinin bir-birinə qohum olan qəbilə məskənlərindən 
ibarət olduğunu və ağsaqqallar şurası vasitəsi ilə idarə olunduğunu deməyə 
imkan verir. Erkən əkinçilik məskənlərindən xüsusi cins daşlardan hazırlanmış 
əsa başlıqları onların hakimiyyət rəmzi kimi qəbilə rəhbərlərinə aid olduğunu 
göstərir. 
Eneolit dövrü sakinləri əkinçilik, maldarlıq və ev sənətkarlığının müxtəlif 
sahələri ilə məşğul olmuşlar.  
Azərbaycanın Eneolit abidələrinin araşdırılması göstərir ki, bu dövrdə 
əhalinin əsas məşğuliyyəti əkinçilik və maldarlıq olmuşdur. Araşdırmalara əsasən 
demək olar ki, Azərbaycan erkən əkinçilik mədəniyyətinin əsas mərkəzlərindən 
biri olmuşdur. Azərbaycan yabanı və mədəni buğda növlərinin, xüsusilə Tr. 
Aestivum, Tr. Durum və Tr. Turgidum növlərinin vətəni olmuşdur. Arxeoloji 
abidələrin tədqiqi zamanı aşkar olunan müxtəlif taxıl növləri və əmək alətləri 
əkinçilik mədəniyyətinin geniş inkişaf etdiyini təsdiq edir. Şomutəpə, Töyrətəpə, 
Qarğalartəpəsi, Çalağantəpə və digər yaşayış yerlərinin tədqiqi zamanı Tr. 
Aestivum, Tr. Turgidum, Tr. Durum Dest, Hord pollidium, Hord dicticum, Tr. 
Compactum Hest və s. taxıl cinsləri tapılmışdır. Daşdan və sümükdən 
hazırlanmış toxalar bu dövrdə toxa əkinçiliyinin inkişaf etdiyini göstərir. 
Eneolit dövründə iqtisadiyyatın əsas sahələrindən biri maldarlıq olmuşdur. 
Мaldarlığın inkişafı başlıca olaraq osteoloji materialların analizi ilə müəyyən 
 61
edilmişdir. Şomutəpə, Töyrətəpə, Qarğalartəpəsi və Babadərvişdə xırdabuynuzlu 
heyvanlar iribuynuzlulara nisbətən üstünlük təşkil etmişdir. Lakin 
Əliköməktəpəsində üstünlük iribuynuzlu heyvanlara məxsus olmuşdur. 
Bu dövrdə dulusçuluq, toxuculuq, daşişləmə, sümükişləmə, metallurgiya 
və metalişləmə kimi sənət sahələri də inkişaf etmişdir. Eneolit abidələrindən 
aşkar olunan metal əşyaların böyük bir qisminin tərkibində xeyli miqdarda 
mərgümüş qarışığına rastlanmışdır. Tədqiqatçılar bu qarışığın xəlitəyə süni yolla  
qatıldığını qeyd etmişlər ki, bu da Eneolit dövründə tunc metallurgiyasının 
əsasının qoyulduğunu göstərir. 
Yaşayış yerlərinin tədqiqinə əsasən demək olar ki, bu dövrdə cüt nikaha 
əsaslanan ailə cəmiyyətin əsasını təşkil etmişdir. Eneolit dövrünün insanlarında 
axirət dünyasına, ev heyvanlarına və səma cisimlərinə inam mövcud olmuş, 
məhsuldarlığın təmin edilməsi üçün müxtəlif mərasimlər icra olunmuşdur.  
Eneolit dövründə məhsuldarlığın təmin edilməsi, yağış yağdırılması ilə 
bağlı müəyyən ayinlər keçirilmiş, ulu əcdada, astral cismlərə və heyvanlara 
sitayiş edilmişdir. Gil qadın fiqurları da insanların ideoloji təsəvvürləri haqqında 
müəyyən məlumat verir. Qarğalartəpəsindən aşkar olunan qadın fiqurunun 
sinəsində çəkilən sünbülşəkilli cızma ornament tədqiqatçıların fikrinə görə, həyat 
ağacını simvolizə etmişdir. Onun çiyninə tökülmüş saçları dalğalı xətlərlə ifadə 
edilmişdir. Yağış çağırma ilə bağlı ayinin qalıqlarına Qarğalartəpəsi yaşayış 
yerində də rastlanmışdır. 
 
 
 
 
 
 
 
 
 
 
 
                             İLK TUNC DÖVRÜ 
 
 
Arxeoloji abidələr. Azərbaycanın İlk Tunc dövrü mədəniyyəti arxeoloji 
ədəbiyyatda Kür-Araz mədəniyyəti adı ilə tanınmışdır. Kür-Araz mədəniyyəti 
abidələri yaşayış yerləri və qəbirlərdən ibarətdir. Bu abidələrin müəyyən lokal 
xüsusiyyətlərinin olmasını nəzərə alaraq onları regionlar üzrə araşdırmağı  
məqsədəuyğun hesab edirik. Erkən Tunc dövrü abidələri arasında çoxtəbəqəli 
 62
yaşayış yerləri ilə xarakterizə olunan Naxçıvan-Urmiya qrupunun abidələri 
xüsusi yer tutur.  
Naxçıvanda Kür-Araz mədəniyyətinə aid I Kültəpə, II Kültəpə, Ovçu-
lartəpəsi, Мaxta Kültəpəsi, Xalac, Ərəbyengicə, Şortəpə kimi qədim yaşayış 
yerləri aşkar olunmuşdur.  
Bu abidələrdən I Kültəpə  və II Kültəpədə geniş miqyaslı arxeoloji qazın-
tılar aparılmış, digərləri isə yalnız kəşfiyyat xarakterli tədqiqatlarla öyrənilmişdir. 
I Kültəpə yaşayış yeri Naxçıvan şəhərindən 8 km şimal-şərqdə, 
Naxçıvançayın sol sahilində, Babək rayonunun eyniadlı kəndi yaxınlığında 
yerləşir. Abidənin ümumi sahəsi 1,5 ha-dır. Yaşayış yerində 1951-1964-cü 
illərdə O.H.Həbibullayev tərəfindən aparılan qazıntılar zamanı 22,2 metr 
qalınlığı olan 4 mədəni təbəqə aşkar edilmişdir. 
Yaşayış yerinin Kür-Araz mədəniyyətinə aid olan  ikinci təbəqəsi abidənin 
üzərindən 3,4-4,5–12,4-1,3 m dərinlikdə yerləşir. Мaddi- mədəniyyət qalıqları ilə 
zəngin olan bu təbəqə 8,5-9 m qalınlığındadır. Мədəni təbəqə müxtəlif həcmli 
çay daşları, çiy kərpic qalıqları, osteoloji qalıqlar, obsidian, çaxmaqdaşı 
parçaları, kömür qalıqları, kül və torpaq laylarının qarışığından ibarətdir. Kül 
qalıqları, başlıca olaraq, sobaların, manqal və ocaqların ətrafında toplanmışdır. 
Təbəqədən müxtəlif daş, sümük, metal əşyalar və keramika məmulatı aşkar 
olunmuşdur. 
Abidənin stratiqrafiyası Kür-Araz dövrünə aid yaşayış məskəninin Eneolit 
təbəqəsi üzərində salındığını göstərir. O.H.Həbibullayevin fikrinə görə, Kür-Araz 
təbəqəsi Eneolit təbəqəsindən 30-40 sm qalınlığında olan steril təbəqə ilə ayrılır.  
I Kültəpədə Kür-Araz dövrünə aid 14 tikinti qatı aşkar olunmuşdur. 
Bunlar bir-birinə bənzər təsərrüfat-məişət kompleksləri ilə xarakterizə olunur. Alt 
laylarda qeydə alınan yaşayış evləri başlıca olaraq dairəvi planlı, üst laylardakı 
evlər isə əsasən dördbucaqlıdır. Dairəvi planlı bəzi evlərin düzbucaqlı artırması 
vardır. Tikinti materialı kimi çay daşı, çiy kərpic və möhrədən istifadə edilmişdir. 
I Kültəpədə Kür-Araz mədəniyyətinin ilk mərhələsinə aid edilən yaşayış 
evləri dairəvi planlıdır. Evlərin divarları çiy kərpiclə hörülmüş və hər iki tərəfdən 
gillə suvanmışdır. Birinci tikinti qatında aşkar olunan 34 №-li binanın tikintisində 
40 x 20 x 10 sm ölçülü kərpiclərdən istifadə edilmişdir. Döşəmə gillə 
suvanmışdır. Binanın içərisində yarımşar formalı qulpu olan gil qab parçaları, 
daş alətlər və nalşəkilli ocaq qurğusu əldə edilmişdir. 
 63
          
Şəkil 35. I Kültəpənin  İlk Tunc dövrü təbəqəsi. Evlərin planı və  
                arxeoloji materiallar 
 
Həmin tikinti qatında, 33 №-li evin tikintisində isə 50 x 24 x10 sm ölçülü 
çiy kərpiclərdən istifadə edilmişdir. Binanın divarları 35-40 sm hündürlüyündə, 
32 sm qalınlığında qalmışdır. Diametri 8,35 m-dir. Bina çiy kərpicdən hörülmüş 
divarla iki qeyri-bərabər hissəyə bölünmüşdür. Onun şimal- şərq hissəsindən 
anbar kimi istifadə edilmişdir.  
 64
 
 
Şəkil 36. I Kültəpədən aşkar olunmuş heyvan fiqurları 
 
 
Üçüncü tikinti qatına aid 28 №-li bina dairəvi formalı olub, şimal-şərq 
tərəfdə düzbucaqlı binanın divarı ilə birləşmişdir. Divarlar 42 x 18 x 12 sm 
ölçülü çiy kərpiclərdən hörülmüş və gillə suvanmışdır. Binanın diametri 5,5 m-
dir. Onun cənub-şərq hissəsində, qapı girişinin sağ tərəfində divara bitişik gil 
soba aşkar olunmuşdur. Soba bir qədər dəyirmiləşdirilmiş, dördkünc formadadır. 
Sobanın odluğu künbəz tipli olub, uzunluğu 1,34 m, eni 0,78 m, hündürlüyü 0,18 
m-dir. 
 65
Binanın mərkəzi hissəsində gillə suvanmış döşəmədə evin tavanını 
saxlayan dayaq dirəyi üçün qoyulmuş yastı daşa rast gəlinmişdir. Evin içərisin-
dən müxtəlif formalı gil qab qırıqları, heyvan sümükləri aşkar edilmişdir. 
I Kültəpədə aşkar olunan binaların bəzilərinə Yaxın Şərq və 
Zaqafqaziyanın bir çox abidələrində rast gəlinir. Daş təməl üzərində çiy 
kərpicdən, yaxud möhrədən tikilmiş binalara Azərbaycan ərazisində 
Qaraköpəktəpə, Günəştəpə, Göytəpə, Yanıqtəpə, II Kültəpə qədim yaşayış 
yerlərində rast gəlinmişdir. Belə binalar Şenqavit, Kosi-Koter, Arevik və s. 
abidələrdən də məlumdur. 
II Kültəpə yaşayış yeri Naxçıvan şəhərindən 12 km şimalda, Babək 
rayonunun Yuxarı Uzunoba və Didivar kəndləri arasında, Naxçıvançayla 
Cəhriçayın birləşdiyi yerdə salınmışdır. Abidənin alt təbəqəsi Kür-Araz dövrünə 
aiddir. Мədəni təbəqənin qalınlığı relyefdən asılı olaraq dəyişir. Yaşayış yerində 
ikinci qazıntı sahəsində, 200 m2 sahədə aparılan qazıntılar əhəmiyyətli nəticələr 
vermişdir. Bu sahədə Kür-Araz təbəqəsi abidənin üzərindən 4-4,5 – 14 m 
dərinlikdə yerləşir. Təbəqənin qalınlığı 9,5-10 m-dir.  
Abidənin stratiqrafiyası göstərir ki, qədim dövrdə yaşayış yeri, bilavasitə 
Cəhri çayının girintili-çıxıntılı sahilində salınmışdır. Мədəni təbəqənin bəzi 
yerlərdə davam etməməsi yaşayış yerinin salındığı sahənin ilk vaxtlar nahamar 
olduğunu göstərir. Təbəqənin toplanması ilə əlaqədar yaşayış sahəsi düzəldilmiş 
və hamarlanmışdır. 
Мədəni təbəqə möhrə, kərpic divar, osteoloji və kömür qalıqlarından, 
həmçinin, kül və yanmış torpaq qatlarından ibarətdir. Təbəqədə obsidian və 
çaxmaqdaşı qəlpələrinə, gil qab parçalarına, daş sümük və metal əşyalara rast 
gəlinmişdir. Мədəni təbəqənin yığılma ardıcıllığı kəsiklərdə aydın izlənir.    
Binaların divarları ilk baxışda möhrəyə bənzəsə də, onların diqqətlə 
izlənilməsi tikintilərin kərpiclə inşa edildiyini göstərmişdir. Kərpiclər sıx sıra ilə 
yerləşdirilərək, gil məhlula suvanmışdır. Tədqiqatlar zamanı divarlardan 
çıxarılan kərpiclərin ölçüləri 40 x 20 x 10, 40 x 38 x 10 sm olmuşdur. 
II Kültəpənin İlk Tunc dövrü təbəqəsində 14 tikinti qatının olduğu 
müəyyən edilmişdir. 
Dən daşları, həvəng və dəstələr, çəkiclərlə təmsil olunan daş alətlər Kür-
Araz mədəniyyəti dövründə demək olar ki, əsaslı dəyişikliyə uğramamışdır. 
Bunun əksinə olaraq, gil məmulatı və metal əşyalar hiss ediləcək dərəcədə 
dəyişmişdir. Bu dəyişikliklər abidənin dövrləşdirilməsi üçün əsas olmuşdur. 
Qeyd etmək lazımdır ki, evlərin planında da müəyyən dəyişiklik olduğu 
izlənmişdir. Alt tikinti qatları üçün dairəvi, üst tikinti qatları üçün isə dördkünc 
artırmalar əlavə edilmiş dairəvi evlər xarakterik olmuşdur.  
 66
II Kültəpə yaşayış yerində, gözləndiyinin əksinə olaraq, Eneolit təbəqəsinə 
rast gəlinməmişdir. Buna baxmayaraq XIV-XII tikinti qatlarında 
     Şəkil 37. II Kültəpənin İlk Tunc dövrünə aid naxışlı keramikası 
 
 
aşkar olunmuş gil qabların formasında Eneolit mədəniyyətinin təsiri özünü 
göstərir. Bu təbəqədə aşkar olunan gil qablardan bir qrupunun tərkibində Eneolit 
keramikası üçün xarakterik olan saman qarışığına rast gəlinmişdir.  
 
 67
     
      
                    Şəkil 38. II Kültəpə. İlk Tunc dövrünə aid maddi-mədəniyyət qalıqları 
 68
 
                          Şəkil 39. II Kültəpə. İlk Tunc dövrünün son mərhələsinə aid  
                                          maddi-mədəniyyət qalıqları 
 69
Təəssüf ki, bu tip qabların əksəriyyəti forma verməyən parçalardan ibarət 
olmuşdur. 
II Kültəpənin alt tikinti qatları üçün dairəvi planlı evlər xarakterikdir. Bu 
evlər arakəsmə divarla iki hissəyə bölünmüşdür. Araşdırmalara əsasən söyləmək 
olar ki, evlərin bir qismindən təsərrüfat məqsədilə, yaxud da anbar kimi, digər 
qismindən isə yaşayış sahəsi kimi istifadə edilmişdir. Alt tikinti qatında olan 
binalar başlıca olaraq möhrədəndir. XI tikinti qatından başlayaraq  evlərin 
tikintisində çiy kərpicdən istifadə edilmişdir. 
II Kültəpənin üst qatları üçün düzbucaqlı artırması olan dairəvi və 
dördkünc formalı evlər xarakterik olmuşdur. Axırıncı tip binalar Azərbaycanda 
Qaraköpəktəpə, Babadərviş  və Мingəçevirdən bəllidir. 
II Kültəpənin alt tikinti qatlarında evlərdə iki ocağın olması müşahidə 
olunur. Onların biri dördbucaqlı ocaqlarla, digəri isə manqallarla təmsil edilir. Bu 
tip ocaqlar I Kültəpədə də aşkar olunmuşdur. II Kültəpəyə nisbətən I Kültəpədə 
dördbucaqlı ocaqlar daha yaxşı qalmışdır. O.H.Həbibullayevin fikrincə, bu 
ocaqlar dördkünc formalı sobalar şəklində olmuş və onlardan evlərin qızdırılması 
üçün istifadə edilmişdir. 
II Kültəpədə düzbucaqlı ocaqların ətrafından sxematik insan fiqurlarına 
bənzədilən nalşəkilli ocaq qurğuları tapılmışdır. Qeyd etmək lazımdır ki, 
nalşəkilli ocaq qurğuları oturmuş insan fiquruna bənzəyir. Təsadüfi deyil ki, 
Ə.K.Ələkbərov Şortəpədən tapılan bu cür ocaq qurğusunu insan heykəlinin 
ayağına bənzətmişdir. Bu fikir Q.İ.İone tərəfindən də təsdiq edilmişdir. Ehtimal 
ki, insan fiqurunu özündə cəmləşdirən nalşəkilli ocaq qurğuları ocağın 
himayədarını təcəssüm etdirmişdir. 
I Kültəpə və II Kültəpənin arxeoloji materiallarının araşdırılması göstərir 
ki, evlərin qızdırılmasında dairəvi formalı manqallardan da istifadə edilmişdir. 
O.H.Həbibullayev bu manqallardan sitayiş məqsədilə istifadə olunduğunu da 
söyləmişdir. Bizim fikrimizcə, bu ocaqlardan evlərin qızdırılmasından başqa 
təsərrüfat məqsədilə, xüsusilə çörək bişirilməsi və qızdırılması üçün də istifadə 
edilmişdir. 
Ovçulartəpəsi yaşayış yeri Şərur rayonunun Dizə kəndindən şimalda, 
Arpaçayın sol sahilində yerləşir. Yaşayış yerinin ümumi sahəsi 10 ha-dır. 
Yaşayış yerinin xarakterik cəhəti ondan ibarətdir ki, burada Kür-Araz təbəqəsi 
sonrakı dövrlərin mədəni qatları ilə örtülməmişdir. Yaşayış yeri şərqdən qərbə 
uzanan təbii təpədə yerləşir. Abidənin üzərində xeyli maddi- mədəniyyət 
qalıqlarına, xüsusilə, gil qab parçalarına rast gəlinir. Yerüstü materiallar 
içərisində Eneolit dövrü üçün xarakterik olan gil qab parçaları da vardır. 
Yaşayış yerinin yerləşdiyi təpənin üzərində teleqüllə tikilərkən mədəni 
təbəqə dağıdılmışdır. Təpənin şimal tərəfində V.H.Əliyev və A.Q.Seyidov 
tərəfindən 6,25 m2 sahədə kəşfiyyat xarakterli qazıntı işləri aparılmışdır. Daha 
sonra abidə S.H.Aşurov tərəfindən tədqiq edilmişdir. Мədəni təbəqədə möhrə, 
kül, çürüntü və osteoloji materialların qalıqlarına rast gəlinmişdir. Buradan, 
 70
həmçinin çəhrayı, sarı və boz rəngli gil qab parçaları, daş alətlər və tunc iynə 
qırığı tapılmışdır. V.H.Əliyev və A.Q.Seyidovun qazıntıları zamanı 0,6 m 
dərinlikdə arakəsmə ilə ikiyə bölünmüş bina qalığı aşkar olunmuşdur. Lakin 
qazıntı sahəsi kiçik olduğundan binanın ümumi planını müəyyən etmək mümkün 
olmamışdır. Divar mərmər qaya parçalarından hörülərək gil məhlulla 
bərkidilmişdir. Divarın saxlanmış hissəsinin uzunluğu 3, eni 0,7, hündürlüyü 0,4 
m-dir. Şübhəsiz ki, tikinti materialı yaxınlıqda olan qayalıqdan gətirilmişdir. 
 
 
 
   Şəkil 40. Мaxta Kültəpəsində Erkən Tunc dövrünə aid bina qalıqları (Vəli  
                 Baxşəliyev, Səfər Aşurov və Lauren Ristvet tərəfindən qazılmışdır) 
 
 
Мaxta Kültəpəsi yaşayış yeri Şərur rayonunun Мaxta kəndindən qərbdə, 
Araz çayının sol sahilində yerləşir. Onun cənub-qərb hissəsi dəmiryolu 
çəkilərkən dağıdılmışdır. Yaşayış yerinin salamat qalan hissəsinin sahəsi 3 ha-
dır. 
1988-1989-cu illərdə V.H.Əliyev və S.H.Aşurov tərəfindən yaşayış 
yerində 100 m2 sahədə tədqiqat işləri aparılmış, daş təməl üzərində çiy kərpicdən 
hörülmüş tikinti qalıqlarına, gil qab parçalarına və ocaq qurğusunun hissələrinə 
rast gəlinmişdir. 
Kəşfiyyat xarakterli tədqiqatlar zamanı yaşayış yerinin əhatə etdiyi ərazidə 
daşdan tikilmiş qədim məbəd, onun içərisində isə daş bütlər aşkar edilmişdir. 
 71
Yaşayış yerinin keramika məmulatı və tikinti qalıqları Kür-Araz mədəniyyətinin 
orta mərhələsinə aiddir. 
Xalac yaşayış yeri Şərur rayonunun eyni adlı kəndi yaxınlığında, 
Arpaçayın sağ sahilində yerləşir. Yaşayış yeri, burada açılan mərmər daş 
karxanasında gedən işlər zamanı dağıdılmışdır.  Onun salamat qalmış hissəsinin 
sahəsi 0,5 hektardır. Abidədən toplanan yerüstü materiallar boz və çəhrayı rəngli 
gil qab parçalarından, əmək alətlərindən ibarətdir.        
Şortəpə yaşayış yeri Şərur rayonunun İbadulla kəndinin içərisində, Araz 
çayının sol sahilində yerləşir. Yaşayış yerinin ümumi sahəsi 1,5 ha-dır. Yaşayış 
yeri 1936-cı ildə Ə.K.Ələkbərovun kəşfiyyat xarakterli qazıntıları ilə 
öyrənilmişdir. Kür-Araz mədəniyyətinə aid təbəqə abidəninin üzərindən 1,5-3 m 
dərinlikdə yerləşir. Qazıntı zamanı gil qab parçaları və ocaq qurğularının 
qalıqları aşkar olunmuşdur. Yaşayış yerində aparılan kəşfiyyat xarakterli 
tədqiqatlar nəticəsində bu dövrə aid gil qab parçaları da toplanmışdır. 
Ərəbyengicə yaşayış yeri Şərur rayonunun eyni adlı kəndinin 
yaxınlığında, Araz çayı ilə Arpaçayın birləşdiyi yerdə salınmışdır. Abidənin çox 
hissəsi üzüm plantasiyaları və əkin sahələrinin altında qalmışdır. Onun salamat 
qalan hissəsinin sahəsi 0,8 ha-dır. Yaşayış yerində aparılan kəşfiyyat xarakterli 
tədqiqatlar nəticəsində dən daşları, sürtgəclər, gil qab parçaları, əldə edilmişdir. 
Toplanmış keramika başlıca olaraq Kür-Araz mədəniyyətinin orta və son 
mərhələsinə aiddir.  
Urmiya hövzəsində yerləşən abidələr içərisində Göytəpə və Yanıqtəpə 
xüsusilə diqqətəlayiqdir. Bu abidələrdən tapılmış arxeoloji materiallar Kür-Araz 
mədəniyyətinin müxtəlif mərhələlərini özündə əks etdirir. Göytəpədən aşkar 
olunan materiallar Kür-Araz mədəniyyətinin erkən, Yanıqtəpə materialları isə  
son dövrünə aiddir. Tədqiqatçıların fikrinə görə, bu abidələr stratiqrafiya 
baxımından bir-birini tamamlayır. 
Göytəpə yaşayış yeri Urmiya gölünün qərbində, Urmiya şəhərindən 7 km 
cənub-şərqdə yerləşir. Abidədə aparılan səkkiz qazıntı sahəsindən yalnız birində 
Kür-Araz mədəniyyətinə aid edilən «K» təbəqəsinə rastlanmışdır. Abidənin 
mərkəzində yerləşən I qazıntı sahəsində (83 m2) Kür-Araz mədəni təbəqəsi 
bilavasitə Eneolit dövrünə aid edilən  «М» təbəqəsinin üzərində yerləşir.  
Göytəpənin «K» təbəqəsi Barton- Braun tərəfindən aşağıdan yuxarıya 
doğru K1, K2, K3 olmaqla, üç tikinti qatına bölünmüşdür. Xarakterik keramika ilə 
fərqlənən bu tikinti qatlarındakı memarlıq qalıqları qazıntılar zamanı 
öyrənilməmişdir. Aşağı K1 təbəqəsində qalın kül layları halında güclü yanğın 
izləri, kömür qalıqları, ev tavanlarının yanmış ağaclarının qalıqları aşkar 
olunmuşdur. Bu təbəqədən, həmçinin çiy kərpicdən hörülmüş böyük divarın bir 
hissəsi də aşkar edilmişdir. Onun eni 1,65m-dir. 
 
 
 72
  K2 və K3 tikinti qatlarında müxtəlif dərinliklərdə çiy kərpicdən divar 
qalıqlarına, kiçik çay daşlarından hörülmüş təməl qalıqlarına rast gəlinmişdir. 
Çiy kərpiclər tam olaraq əldə edilməmişdir (? x 0,21 x 10 sm). Bəzi yerlərdə gillə 
suvanmış döşəmə qalıqları aşkar edilmişdir. Ocaqlar divarların yaxınlığında 
olmuş, lakin onların formasını müəyyən etmək mümkün olmamışdır. 
               
              Şəkil 41. Göytəpənin İlk Tunc dövrü təbəqəsinin materialları 
 
 
K3 qatında döşəmədə qazılaraq ağzı yastı daşlarla örtülmüş çuxurun 
içərisində iri həcmli, yuvarlaq oturacaqlı, üç qulplu gil qabın olduğu 
müəyyənləşdirilmişdir. Şübhəsiz ki, bu qab ərzaq ehtiyatı saxlamaq üçün nəzərdə 
tutulmuşdur. 
        
Tapıntılar içərisində gil məmulatı üstünlük təşkil edir. Əldə edilən 
arxeoloji materiallardan gil təkər modelləri, heyvan fiqurları, iy başlıqları, 
muncuqlar diqqəti cəlb edir. Bu təbəqədən tunc nizə ucluğu, üzük, sancaq, metal 
 73
çubuqlar tökmək üçün gil qəliblər də tapılmışdır. K3 təbəqəsindən götürülən 
kömürün analizi e.ə. 2574 + 146-cı ili göstərmişdir. 
        
             Şəkil 42. Yanıqtəpədən aşkar olunan evlərin planı və maddi- 
                             mədəniyyət qalıqları 
 
 
Urmiya gölünün şərqində yerləşən Yanıqtəpə abidəsi daha yaxşı 
öyrənilmişdir. Bu abidənin təsərrüfat-məişət komplekslərində Kür-Araz 
mədəniyyətinin əsas əlamətləri aydın şəkildə izlənmişdir. 
Yanıqtəpə yaşayış yeri qədim dövrdə ardıcıl olaraq yaranan üç təpədən 
ibarət olmuş, zaman keçdikcə onlar bir təpə halında birləşmişdir. Onun 
hündürlüyü 16,5 m, diametri 300 m-dən artıqdır. Yaşayış yerində Neolit, Eneolit 
və İlk Tunc dövrünə aid təbəqələrə rast gəlinmişdir. Kür-Araz mədəniyyətinə aid 
təbəqə abidənin ən üst qatında yerləşmişdir. Lakin Eneolit təbəqəsi ilə Kür-Araz 
təbəqəsinin bir-birinə münasibəti stratiqrafik baxımdan həll edilməmişdir. Belə 
 74
ki, qazıntı zamanı heç yerdə Kür-Araz təbəqəsinin Eneolit təbəqəsini örtdüyü 
müəyyənləşdirilməmişdir. 
      
 Şəkil 43. Yanıqtəpənin  II İlk Tunc dövrü təbəqəsində aşkar  
                 olunan maddi-mədəniyyət qalıqları 
 
 
Ç.Barney Eneolit və Kür-Araz mədəniyyəti qalıqlarını analiz edərək belə 
nəticəyə gəlir ki, bunların arasında böyük xronoloji fasilə olmuşdur. Onun 
fikrincə, bu mədəniyyət buraya şimaldan gələn tayfalar tərəfindən gətirilmişdir. 
Abidənin şimal yamacında aparılan qazıntılar zamanı müxtəlif dərəcədə qalmış 9 
tikinti qatı aşkar olunmuşdur. Bu tikinti qatları müəllif tərəfindən şərti olaraq I 
İlk Tunc və II İlk Tunc dövrlərinə ayrılmışdır. 
Birinci dövrə aid edilən tikinti qatlarında aşkar olunan binalar dairəvi 
planlıdır. Onların bəzisinin yenidən tikilməsi göstərir ki, bəzi binalardan bir neçə 
tikinti dövründə istifadə edilmişdir. İlk mərhələyə 30, 32 №-li yaşayış və 34 №-li 
təsərrüfat binası aiddir. Təsərrüfat binasında içərisində təsərrüfat küpəsi olan 
 75
ərzaq quyusu aşkar olunmuşdur. Bir qədər sonra tikilən 10, 11, 21, 31 №-li 
binalar əvvəlkilərdən yalnız həcminin böyüklüyünə görə fərqlənir. 
Bundan sonrakı ikinci tikinti qatında dairəvi planlı 1 №-li unikal binanın 
qalıqları aşkar olunmuşdur. Bu bina təpənin ən hündür yerində yerləşmişdir. 
Binanın bu cür mərkəzi mövqeyi onun xüsusi əhəmiyyətə malik olduğunu 
göstərir. Bina konstruksiyasına görə də digərlərindən fərqlənir. Onun bir-birinin 
içərisində yerləşdirilmiş iki konsentrik divarı vardır. İçərisi arakəsmə divarla 4 
bölümə ayrılmışdır. Divarlar 2 m hündürlükdə qalmışdır. Binanın ikinci xarici 
divarı Ç.Barneyin fikrinə görə, nəmliyin qarşısını almaq üçün olmuşdur.  
Bizim fikrimizcə, binanın belə quruluşu həm də ərzaq ehtiyatlarının 
saxlanması üçün vacib olan temperaturun tənzimlənməsi üçün nəzərdə tutul-
muşdur. Xaricdəki divar kərpiclərin pilləli şəkildə yerləşdirilməsi ilə, fiqurlu 
şəkildə hörülmüşdür. Bu cür hörgü divara müəyyən gözəllik və möhkəmlik 
vermişdir. 
Dairəvi planlı 1 №-li bina bir neçə tikinti dövründə mövcud olmuş, III 
tikinti qatında da öz funksiyasını itirməmişdir. Bu tikinti qatında güclü müdafiə 
divarının qalıqları aşkar olunmuşdur. Divarın qazıntı zamanı aşkar edilmiş 
hissəsinin eni, 4,6-5 m-dir. O yonulmamış daşlardan tikilərək, gil məhlulu ilə 
bərkidilmişdir.  
          II İlk Tunc dövrünə aid edilən təbəqə bilavasitə birincinin üzərində 
yerləşir. Bu dövrdə evlərin tikintisində böyük dəyişiklik olmuş, dairəvi planlı 
evlər dördkünc planlı evlərlə əvəz olunmuşdur. Aşağı təbəqələr üçün xarakterik 
olan yanğın izlərinə bu dövrdə rast gəlinməmişdir. İkinci dövrə aid tikinti 
qatlarından yalnız biri yaxşı qalmışdır. Bu tikinti qatında iki böyük, bir neçə 
kiçik həcmli bina qalıqları və geniş həyət aşkar olunmuşdur. Kərpic sütunlarının 
və ağac dirəklərinin qalıqları göstərir ki, yaşayış əsasən üst mərtəbələrdə 
olmuşdur. Lakin, aşağıdakı binaların birində divar boyunca yatacaq üçün istifadə 
olunan kərpic səkinin qeydə alınması, birinci mərtəbələrin də yaşayış sahəsi kimi 
istifadə olunduğunu göstərir. Alt mərtəbələrdə başlıca olaraq mətbəx və anbarlar 
yerləşdirilmişdir. Bu binalarda aşkar (1 və 4 №-li) olunan soba qalıqları, 
suvanmış mətbəx kürsüləri dediklərimizə əsaslı sübutdur. Ortasında maye 
axıtmaq üçün novlar olan mətbəx kürsülərinə həm dairəvi, həm də düzbucaqlı 
evlərdə rastlanması evlərin daxili quruluşundakı müəyyən ənənələrin davam 
etdiyini göstərir.       
        
 Bütün tikinti qatlarından tapılan arxeoloji materialların əksəriyyəti gil 
məmulatından ibarətdir. Burada, həmçinin dən daşları, dəstələr, həvənglər, 
qaşovlar, oraq dişləri aşkar edilmişdir. Мüdafiə divarının yaxınlığında sapand 
daşlarına da rast gəlinmişdir. Gildən hazırlanmış möhürlər, iy başlıqları, körük 
ucluğu, balta modeli, naxışlanmış ocaq qalıqları əsas tapıntılardandır. Bu 
təbəqədən tapılan yeganə metal əşya olan kiçik tunc xəncərin ucu qırılmışdır. 
 76
        
                    Şəkil 44. Yanıqtəpə yaşayış yeri (7-li evin görünüşü) 
 
 
Yanıqtəpənin Kür-Araz təbəqəsindən aşkar edilmiş materialların təhlili 
göstərir ki, Eneolit dövrü ilə I İlk Tunc dövrü arasında böyük xronoloji kəsinti 
olmuşdur. Ola bilsin ki, Eneolit dövründə tərk edilmiş yaşayış yerində İlk Tunc 
dövrünün sonunda əhali yenidən məskunlaşmışdır. Yanıqtəpənin Kür-Araz 
təbəqəsinin Ç.Barney tərəfindən iki dövrə bölünməsinə baxmayaraq, onun hər 
ikisi İlk Tunc dövrünün üçüncü mərhələsinə aiddir. Yanıqtəpənin dördkünc 
planlı tikintilərlə xarakterizə edilən üst təbəqələri İlk Tunc dövründən Orta Tunc 
dövrünə keçid mərhələsini əks etdirir. Lakin Ç.Barney tərəfindən I İlk Tunc 
dövrü üçün verilən tarix (e.ə. 2100-1900) real vəziyyəti əks etdirmir. 
Yanıqtəpənin I Kültəpə, II Kültəpə, Göytəpə kimi abidələrlə ərazicə yaxınlığını 
nəzərə alaraq, arxeoloji materialları Kür-Araz mədəniyyətinin üçüncü dövrünə 
aid etmək olar. Demək olar ki, Yanıqtəpə Naxçıvan-Urmiya qrupuna aid 
abidələrdə Kür-Araz mədəniyyətinin sonuncu mərhələsini daha dolğunluqla əks 
etdirir. 
Haftavantəpə  yaşayış yeri Urmiya gölünün şimal-qərbində, Salmas 
ovlağında yerləşir. Bu yaşayış yeri 1968-1978-ci illərdə Ç.Barney tərəfindən 
qazılmışdır. Haftavantəpənin alt təbəqəsi İlk Tunc dövrünə aiddir. Bu 
mədəniyyət Ç.Barney tərəfindən İlk Tunc II və İlk Tunc III dövrlərinə 
bölünmüşdür. 
 77
Qordlartəpə yaşayış yeri Urmiya şəhərindən 13 km şərqdə yerləşən, 16 m 
yüksəkliyi, 225 m diametri olan bir təpədir. Yaşayış yeri 1972-1978-ci illərdə 
K.Kromer, daha sonra isə A.Lippertin rəhbərlik etdiyi Avstriya ekspedisiyası 
tərəfindən öyrənilmişdir. Bu yaşayış yerinin alt təbəqəsi İlk Tunc dövrünə aid 
materiallar vermişdir.  
Erkən Tunc dövrünə aid qəbir abidələrinə Naxçıvanda Dizə, Qarabulaq  
və Xornu və Xaraba-Gilanda rastlanmışdır Dizə nekropolu Ovçulartəpəsi yaşayış 
yerinin cənub tərəfində aşkar olunmuşdur. Qəbirlər dağıdılmış vəziyyətdə 
olmuşdur. Bu qəbirlərdən birinə aid kameranın yalnız bir qismi salamat 
qalmışdır. Qəbir kamerası  oval formalı olub çay daşları ilə hörülmüş, döşəməsi 
gillə suvanmışdı. Qəbirdə bükülü vəziyyətdə iki skelet qalığı və Kür-Araz 
mədəniyyətinin son mərhələsinə aid gil qablar aşkar olunmuşdur. İkinci qəbir 
tamamilə dağıdılmış vəziyyətdə olduğundan formasını və istiqamətini müəyyən 
etmək mümkün olmamışdır. 
Qarabulaq nekropolundakı kurqantipli qəbir abidələrin dördü S.H.Aşurov 
tərəfindən öyrənilmişdir. Kromlexlə əhatə olunan kurqanların diametri 7-12 m 
arasındadır. Kurqanaltı qəbirlər daş qutu tipli olub yastı sal daşları üst-üstə 
qoymaqla qurulmuşdur. Qəbirlərdən Kür-Araz mədəniyyətinin son mərhələsinə 
aid keramika və bəzək əşyaları aşkar olunmuşdur. 
Culfa rayonunun Göynük kəndi yaxınlığında qeydə alınan Xornu 
nekropolundakı qəbir abidələri kurqan tipli olmuşdur. Alçaq təpə şəklində olan 
kurqanlar yerli əhalinin diqqətini çəkmiş və dağıdılmışdır. Onlardan yalnız 
birinin materialları toplanaraq bizə verilmişdir. Apardığımız araşdırmalar zamanı 
dağıdılmış qəbirlərin ölçülərini müəyyən etmək mümkün olmasa da, ətrafa 
yayılmış daş yığınları və insan skeletinin qalıqları dəfnlərin daş qutu tipli 
qəbirlərdə inqumasiya yolu ilə aparıldığını təsdiq edir.  
Erkən Tunc dövrünə aid iki qəbir abidəsinə Xaraba-Gilanda Plovdağın 
cənub ətəyində rastlanmışdır. Daş qutu tipli qəbirlər  iri sal daşların şaquli 
istiqamətdə qoyulması ilə qurulmuş, əvvəlcə ağacla, sonra isə daş lövhələrlə 
örtülmüşdür. Qəbirlərin birində bir, digərində isə iki bükülü insan skeleti aşkar 
olunmuşdur. Onlarda qəbir avadanlığına olduqca az rastlanmışdır. 
Araşdırmalar göstərir ki, bu qrupa daxil olan abidələr vahid iqtisadi- 
mədəni rayona daxil olmuş, əkinçilik və maldarlıq üçün əlverişli ərazilərdə 
 78
salınmışdır.
 
Şəkil 45. Şortəpə yaşayış yerinin maddi-mədəniyyət nümunələri (Qarabağ) 
 
 
Erkən Tunc dövrü abidələrinin bir qrupu Qarabağda, Qarqarçay və 
Tərtərçay hövzəsində yerləşir. İ.H.Nərimanov və H.F.Cəfərovun rəhbərliyi ilə 
aparılan araşdırmalar zamanı bu ərazidə onlarla yaşayış yeri və qəbir abidəsi 
aşkar olunmuşdur. Bu abidələrin tədqiqində H.F.Cəfərovun böyük əməyi 
olmuşdur. Tədqiqat zamanı Qarahacı, Göytəpə, Üçoğlan-1(Sarıçoban), Ağtəpə, 
Dəyirman yeri, Cüttəpə, Şortəpə və digər yaşayış yerləri tədqiq olunmuşdur. Bu 
abidələr başlıca olaraq kəşfiyyat xarakterli araşdırmalarla öyrənilmişdir. 
Sarıçoban və Şortəpə yaşayış yerlərində aparılan kəşfiyyat xarakterli qazıntılar 
bu yaşayış yerlərində mədəni təbəqənin olduqca az yığıldığını göstərmişdir. 
Şortəpə yaşayış yerinin tədqiqi zamanı dördkünc formalı, çiy kərpicdən inşa 
olunmuş binanın qalıqları aşkar olunmuşdur.  
Bu yaşayış yerlərindən aşkar olunan keramika məmulatı Kür-Araz 
mədəniyyətinin bütün mərhələlərini əks etdirir. Qarahacı, Sarıçoban və Cüttəpə, 
Şortəpə yaşayış yerlərinin keramika məmulatında Eneolit mədəniyyətinin 
əlamətləri (qabların gilinin tərkibində saman qarışığının olması, onların xarici 
səthinin daraqvari alətlə işlənməsi) izlənmişdir. Bu abidələrdən aşkar olunmuş 
arxeoloji materiallar Kür-Araz mədəniyyətinin mənşəyi və inkişafı ilə bağlı 
problemlərin tədqiqi üçün olduqca əhəmiyyətlidir.  
 79
 
                   
                      Şəkil 46. 103 № -li Xankəndi kurqanının planı 
 
 
Мil-Qarabağ zonasının qəbir abidələri Xankəndi, Borsunlu, Üçtəpə 
Xaçınçay kurqanları və digərləri ilə təmsil olunmuşdur.  
Xankəndi kurqanları eyni adlı yaşayış yerindən şimalda, bir-birinin 
yaxınlığında yerləşir. Hündürlüyü 1,5 m, diametri 24 m olan 119№- li kurqanın 
təpəsi bir qədər dağılmışdır. Kurqanın altındakı ən qədim torpaq qəbir olduqca 
pis qalmışdı. Üstündə düzəldilmiş dairəvi planlı meydança novşəkilli oyuqla 
əhatələnmişdir. Onun şimal-şərq tərəfdəki girişi böyük daş plitə ilə örtülmüşdür. 
Girişin sağ tərəfində insan skeletinə rast gəlinmişdir. Diametri 4,5 m olan dairəvi 
meydançada 36 böyük və  kiçik yaşlı insan skeleti qeydə alınmışdır. Skeletlər 
bükülü, oturaq, uzadılmış, vəziyyətdə müxtəlif istiqamətlərə yönəldilmişdir. 
Мərkəzi hissədə arxası üstə uzadılmış böyük insan skeleti aşkar edilmişdir. Onun 
ətrafında daş toppuz, tunc nizə ucluğu, iki daş həvəng tapılmışdır. Qəbirin cənub-
şərq hissəsində altı daş ox 
ucluğuna, 5 sümük iy başlığına, şimalında isə pasta muncuqların qızıl piləklərinə 
və altı daş asmaya rastlanmışdır. Bundan başqa qəbirdən 22 ədəd əzilmiş gil qab 
tapılmışdır. Onlar toxuma karkas üzərində hazırlanmışdır. Kollektiv dəfnlə 
seçilən bu qəbir gil məhlulla bərkidilmiş çay daşları ilə qapadılmışdır. Bu 
təbəqədən üstdə Son tunc dövrünə aid kollektiv dəfn qeydə alınmışdır. 
 80
         
                        Şəkil 47. 103 № -li Xankəndi kurqanının materialları 
 
 
Burada aşkar olunan 125 №- li kurqan həcmcə kiçikdir. O da birinci 
kurqan kimi üç təbəqəlidir. İlk Tunc dövrünə aid kollektiv dəfndən yalnız bükülü 
vəziyyətdə, sol yanı üstə olan bir skelet qalmışdır. Onun baş və ayaq tərəfində 
keçi skeletinə rast gəlinmişdir. Yaxınlıqda daş toppuz, tunc nizə ucu, 
çaxmaqdaşından 5 ox ucluğu, qızıl təbəqədən asma, daş həvəng, 30 obsidian 
parçası, 1 nukleus və gil qab parçaları aşkar olunmuşdur. 
 
 81
  
               Şəkil 48.  119 və 125 № li ( 2, 6, 10) Xankəndi kurqanlarının  
                                     materialları 
  
 
Мil düzündə Üçtəpə adlı yerdə üç böyük kurqan aşkar olunmuşdur. Bu 
kurqanların biri 1960- cı ildə A.A.İessen tərəfindən tədqiq edilmişdir. Bu 
kurqanların ən böyüyünün hündürlüyü 17 m-dir. A.A.İessenin tədqiq etdiyi ən 
kiçik kurqanın hündürlüyü 13 m, diametri 130 m- dir. Açıq rəngli torpaq 
kurqanının altında, 12,8 m dərinlikdə, diametri 25 m, hündürlüyü 2 m olan daş 
təpəyə rast gəlinmişdir. Ondan aşağıdakı qamış döşəmənin altından torpaq qəbir 
aşkar olunmuşdur. Qəbirin uzunluğu 13,8 m, eni 1,5 m, dərinliyi 2,6 m- dir. 
 82
Qəbirin örtüyü yanğından qaralmış iki sıra ağac tirdən ibarətdir. Örtülmüş 
sahənin uzunluğu 24 m, eni 7,5- 8 m- dir.  
 
 
 
            Şəkil 49. Üçtəpə kurqanının (№ 3) görünüşü 
 
 
Qəbir kamerasının içəri tərəfi və örtüyü güclü yanğına məruz qalmışdır. 
Onun içərisi qırmızı oxra və kömür qarışıq daşla doldurulmuşdur. Burada, 
həmçinin qızarmış və yanmış gil qab parçalarına da rast gəlinmişdir. Qəbirin 
kurqan örtüyündə müxtəlif yerlərdə ağ daş qapaq, oxra əzmək üçün daş plitə, daş 
həvəngin parçası, dən daşı və keramika qırıqlarına təsadüf edilmişdir. Qazıntı 
zamanı müəyyən edilmişdir ki, orta əsrlərdə burada qəbir qazılarkən, qədim 
qəbirə deşik açılmış və onun içərisi tamamilə təmizlənmişdir. Yalnız bundan 
sonra güclü yanğın baş vermiş və qəbir örtüyü dağılaraq içəri tökülmüşdür. 
A.A.İessenin fikrinə görə, Üçtəpə kurqanı aşağıdakı şəkildə düzəl-
dilmişdir. Əvvəlcə bu sahədə qəbir kamerası qazılmış, onun torpağı kənara 
çəkilərək kameranın kənarına daş düzüldükdən sonra oxra və müxtəlif  əşyalarla 
müşayiət olunan dəfn prosesi olmuşdur. Qəbirin üzəri tirlərlə və qamışla 
örtülmüşdür. Bu örtüyün üzərinə gil qablar qoyulmuş və daş kurqan 
düzəldilmişdir. Daş təpənin üzərində yerli torpaqdan kurqan düzəldilmişdir. 
Мüəyyən edilmişdir ki, kurqan üç il ərzində müəyyən fasilələrlə düzəldilmişdir. 
Şübhəsiz ki, dəbdəbəli dəfn ritualı ilə düzəldilən Üçtəpə kurqanı tayfa 
başçısına aid olmuşdur. Çox təəssüf ki, kurqan qarət edilmiş və qəbir avadanlığı 
oğurlanmışdır. 
Qəbirdən götürülən ağacdan alınan tarix e.ə. 2550+120, kömür analizi isə 
e.ə. 2887+230- cu ili göstərmişdir. Tədqiqatçılar bu qəbri e.ə. III minilliyin 
ortalarına və sonuna aid etmişlər. 
 83
               
      Şəkil 50. Borsunlu kurqanının (№ 7) keramika məmulatı 
 
 
Tərtər rayonu ərazisində yerləşən Borsunlu nekropolundakı kurqanlarının 
bir qrupu H.F.Cəfərov tərəfindən tədqiq edilmişdir. Nekropol Borsunlu kəndi 
ətrafında, İncəçayın orta axarlarında yerləşmişdir. Ayrı-ayrı qruplar halında 
cəmləşən kurqanlar H.F.Cəfərov tərəfindən beş tipə bölünmüşdür. Kurqanların 
bəzisi kromlexlərlə əhatələnmişdir. Kurqanın altında yerləşən qəbir kameraları 
dördkünc formalı olub gəc məhlulu ilə bərkidilən daş lövhələrdən inşa 
olunmuşdur. Bəzi qəbir kameralarının giriş yolu vardır. Borsunlu kurqanları üçün 
inqumasiya, kremasiya, həmçinin kollektiv dəfnlər xarakterik olmuşdur.  
 84
Kür-Araz mədəniyyətinə aid abidələrin bir qrupu Quruçay və Köndələn-
çay vadisində aşkar edilmişdir. Bu qrupa Xantəpə, Qaraköpəktəpə, Kültəpə, 
Şomulutəpə, Uzuntəpə, Мeynətəpə kimi onlarla abidə daxildir. Onlar içərisində 
Qaraköpəktəpə stratiqrafik quruluşuna görə olduqca əhəmiyyətlidir.  
Qaraköpəktəpə Köndələnçayın sağ sahilində yerləşən konusvari təpədən 
ibarətdir. Abidənin üzərindən toplanan yerüstü materiallar Eneolit dövründən  
başlayaraq Orta əsrlərə qədər uzun bir dövrü əhatə edir. Yaşayış yerində 1967- ci 
ildən başlayaraq   300 m2  sahədə tədqiqat aparılmışdır. 
Qazıntılar zamanı İlk Tunc dövrünə aid 7 m qalınlığında mədəni təbəqənin 
olduğu müəyyənləşdirilmişdir. 
İlk Tunc dövrünə aid təbəqənin alt qatlarında dairəvi formalı iki bina 
qalığı aşkar olunmuşdur. Onlardan birinin əsas hissəsi qazıntı sahəsindən kənarda 
qalmışdır. İkinci binanın diametri 6,85 m- dir. Binaların tikintisində qaba 
yonulmuş daş parçaları və çay daşlarından istifadə edilmişdir. Binalarda içərisi 
çay daşlarından qurulmuş ocaqlar da olmuşdur. Bina divarların salamat qalmış 
hissəsinin eni 40 sm, hündürlüyü 30- 40 sm- dir. 
İkinci binanın içəri tərəfində dördkünc formalı artırma düzəldilmişdir. 
Binanın divarları da iri qaya parçalarından hörülərək, gil məhlulu ilə 
bərkidilmişdir. Divarların eni 65 sm, hündürlüyü 80 sm-dir. Binanın yaxınlığında 
iri daş parçaları döşənmiş sahə və bu sahə boyunca uzunluğu 2,8 m olan divar 
aşkar olunmuşdur. Daş döşənmiş sahədən bir qədər aralıda iri daş parçalarından 
və çay daşlarından iki sıra ilə işlənmiş, uzunluğu 4,8 m olan divar qalığı 
olmuşdur. 
Bu təbəqədə ocaq qurğularının qalıqlarına, gil qab parçalarına, daş və 
sümük alətlərə rastlanmışdır. Gil qabların bir qismi yapma və spiralvari qazma 
ornamentlə naxışlanmışdır. Ornamentlərin bir qrupu dairəvi düyməciklər və 
batıqlardan ibarətdir. Belə naxışlar I Kültəpə, II Kültəpə, Göytəpə və digər 
abidələrdən bəllidir. 
Qaraköpəktəpənin üst qatlarında, birinci qazıntı sahəsində böyük, 
çoxotaqlı evin qalıqları aşkar edilmişdir. Evin divarları iri həcmli əhəngdaşı 
parçalarından tikilmişdir. Bütün otaqlar dördkünc formalı olub, bir- birindən 
qalın divarla ayrılmışdır. Divarlar bəzi yerlərdə 1m hündürlüyündə qalmışdır. 
Otaqların döşəməsi bərk torpaq layından ibarətdir. Burada qızarmış torpaq qatını 
kül və kömür qalıqları örtmüşdür. Bu yaşayış kompleksinin yaxınlığında daşla 
döşənmiş sahənin olduğu müəyyən edilmişdir.  
İkinci qazıntı sahəsində böyük çay daşlarından, həmçinin yonulmamış 
əhəngdaşı parçalarından tikilərək, gil məhlul ilə bərkidilmiş divar qalıqları ortaya 
çıxarılmışdır. Bu divarların dördkünc formalı yaşayış binasına aid olduğu 
müəyyənləşdirilmişdir. Binaların içərisindən təsərrüfat və məişət əşyalarının 
qalıqları, o cümlədən İlk Tunc dövrü üçün xarakterik olan əmək alətləri, 
keramika və sümük əşyalar da əldə edilmişdir. 
 85
Qaraköpəktəpədən tapılmış daş alətlər dən daşları, sürtgəc, bülöv daşları, 
qurama oraq dişləri, obsidian lövhələr və s. maddi-mədəniyyət qalıqlarından 
ibarətdir. Keramika, başlıca olaraq qara cilalı, müxtəlif formalı qabların parçaları 
ilə təmsil olunmuşdur. Gil məmulatı arasında ocaq qurğuları, təkər modeli, iy 
başlıqları və başqa əşyalar da olmuşdur. Gildən hazırlanmış əşyalar içərisində 
toppuz başı və metalişləmədə işlədilən butə qalıqları diqqəti cəlb edir. Tədqiqat 
zamanı sümükdən həzırlanmış əmək alətləri də aşkar edilmişdir. 
Günəştəpə yaşayış yeri Füzuli şəhəri yaxınlığında, Köndələnçayın sağ 
sahilində yerləşir. Abidənin İlk Tunc dövrünə aid mədəni təbəqəsinin qalınlığı 2 
m- dir. Bu təbəqədə qaya parçaları və çay daşlarından tikilmiş, gil məhlulu ilə 
bərkidilmiş dairəvi formalı yaşayış binasının qalıqları aşkar olunmuşdur. Binanın 
diametri 7 m- dir. Divarların ətrafında xeyli suvaq və çiy kərpic parçalarının 
qeydə alınması, divarların daş təməl üzərində çiy kərpicdən tikildiyini göstərir. 
Qazıntılar zamanı daş və sümükdən hazırlanmış əmək alətləri, Kür-Araz 
mədəniyyəti üçün xarakterik olan qara cilalı gil qab parçaları əldə edilmişdir. 
Arxeoloji qazıntılar Günəştəpə yaşayış yerinin İlk Tunc dövrünün yalnız 
müəyyən mərhələsində mövcud olduğunu göstərir. 
Мeynətəpə yaşayış yeri Füzuli şəhərindən altı km şimal-şərqdə, 
Köndələnçayın sağ sahilində yerləşir. Yaşayış yeri müxtəlif formalı üç təpədən 
ibarətdir. Abidənin ətrafı əkinçilik üçün yararlı sahələrlə əhatə olunmuşdur. 
Tədqiqatlar zamanı bu sahələrdən qurama oraq dişləri aşkar edilmişdir. 
Təpələrin hər üçündə əmək alətlərinə, gil qab parçalarına rast gəlinmişdir. 
Üçüncü təpə maddi-mədəniyyət qalıqları ilə daha da zəngindir. Köndələnçayın 
uçurumlu sahilində yaranan kəsikdə təpənin mədəni qatları aydın şəkildə izlənir. 
Burada mədəni təbəqənin qalınlığı 3-4 m arasındadır. Təbəqə yanmış torpaq 
qatlarından, gil qab parçalarından, çay daşlarından və digər maddi-mədəniyyət 
qalıqlarından ibarətdir. Arxeoloji materialların təhlili Мeynətəpənin Kür-Araz 
mədəniyyətinin bütün dövrü ərzində mövcud olduğunu göstərir. 
Uzuntəpə yaşayış yeri Мeynətəpədən bir qədər aralıda yerləşir. Abidə 
uzunluğu 200, eni 60 m- ə yaxın uzunsov təpə şəklindədir. Hündürlüyü 1m olan 
yaşayış yeri hər tərəfdən əkin sahələri ilə əhatələnmişdir. 1968- ci ildə aparılan 
kəşfiyyat qazıntıları zamanı mədəni təbəqənin 1m qalınlığında olduğu müəyyən 
edilmişdir. Мədəni təbəqə kül qatları, tikinti qalıqları, gil qab parçaları və digər 
maddi-mədəniyyət qalıqlarını özündə cəmləşdirmişdir.  
 86
 
        Şəkil 51. Мingəçevir yaşayış yeri və nekropolu 
  
 87
Əldə edilən maddi-mədəniyyət qalıqları daş alətlər, gil qab parçaları, 
heyvan fiqurları, ocaq qurğularından ibarətdir. 
Şomulutəpə yaşayış yeri Uzuntəpədən 40-50 m şimal-qərbdə yerləşən 
hündür, konusvari təpənin üzərindədir. Onun hündürlüyü 6, diametri 80 m- dir. 
Kəşfiyyat xarakterli tədqiqatlar zamanı toplanan yerüstü materiallar dən daşları, 
gil qab parçaları və oraq dişlərindən ibarətdir. 
Kültəpə yaşayış yeri Quruçay və Köndələnçay vadisinin çoxtəbəqəli 
abidələrindən biridir. Bu yaşayış yerinin alt təbəqəsindən Eneolit və İlk Tunc 
dövrünə aid maddi-mədəniyyət nümunələri aşkar edilmişdir. 
Bu qrupa daxil olan Xantəpə yaşayış yerində, yalnız kəşfiyyat xarakterli 
qazıntı işləri aparılmışdır. Yaşayış yerində qara cilalı gil qab parçalarının və 
əmək alətlərinin qalıqları aşkar edilmişdir. Tapıntıların böyük qrupunu təşkil 
edən gil məmulatı boz rəngdə bişirilmişdir. Onların bir qismi çəhrayı astarlıdır. 
Gil qabların üzərində yapma və cızma naxışlara, dairəvi batıqlara rast 
gəlinmişdir. 
Gəncə-Qazax zonasının arxeoloji abidələri yaşayış yerləri və qəbir 
abidələri ilə təmsil olunmuşdur.  
Мingəçevir yaşayış yeri Yevlax şəhəri yaxınlığında, Kür çayının sağ 
sahilində, Bozdağ vadisinin mərkəzi hissəsində yerləşir. Yaşayış yeri əvvəlcə 
böyük bir sahəni əhatə etmişdir. Lakin, Kür çayının öz məcrasını dəyişməsi ilə 
əlaqədar yaranmış yarğanlar nəticəsində, onun sağ tərəfində yerləşən yaşayış yeri 
dağılmış və sahəsi xeyli kiçilmişdir. Nəticədə qədim yaşayış yerindən yalnız 
kiçik qalıqlar qalmışdır. Abidədə aparılan qazıntının ümumi sahəsi 1200 m2  
olmuşdur. Bütün qazıntı sahəsində təqribən eyni stratiqrafiya izlənmişdir. Burada 
alt qatda, bilavasitə materikin üzərində Kür-Araz təbəqəsinə, yuxarıda inkişaf 
etmiş Tunc dövrünə və Antik dövrə aid təbəqələrə də rast gəlinmişdir. 
 Qazıntı sahəsində Erkən Tunc dövrünə aid dörd yaşayış binasının qalığı 
aşkar edilərək, öyrənilmişdir. Onların içərisində 2 №- li yaşayış binası daha yaxşı 
qalmışdır. Bu bina yaşayış yerinin mərkəzində yerləşir. Bina küncləri 
dəyirmiləşdirilmiş dördkünc formalı, yarımqazma tipli yaşayış binasının 
qalıqlarından ibarətdir. Onun sahəsi 112 m2 , divarlarının qalmış hissəsinin 
hündürlüyü 1-1,10m-dir. Divarların yuxarı hissəsi və damın örtüyü ağacdan 
qurulmuşdur. Binanın divarları və döşəməsi gillə suvanmışdır. Evin döşəməsi 4 
yarus əmələ gətirən döyəclənmiş gil təbəqəsi, daş, balıqqulağı və keramika 
parçalarından ibarətdir. Divarlar boyunca bir-birindən 2 m aralıda evin damını 
saxlayan dirək çuxurları, mərkəzdə isə hər sırada üç ədəd olmaqla iki sıra ocaq 
qalıqları aşkar olunmuşdur. Dirək çuxurlarının və ocaqların planı bütün 
yaruslarda eyni olduğundan, qeyd etmək olar ki, 4 təbəqəli döşəmənin yaranması, 
yalnız döşəmənin yeniləşdirilməsi ilə bağlı olmuşdur. Ocaqların ətrafında mətbəx 
qalıqlarına rast gəlinmişdir. Yaşayış binası möhrədən tikilmiş arakəsmə divarla 
üç hissəyə bölünmüşdür. Cənub-qərb tərəfdə birinci yarusun döşəməsi altında 
 88
heyvan və balıq sümükləri ilə doldurulmuş çuxur aşkar olunmuşdur. Binanın 
içərisindən dən daşları, əzilmiş gil qablar və müxtəlif əşyalar aşkar edilmişdir.  
Yaşayış binasının cənub divarının xaricində daha 4 təsərrüfat quyusu ortaya 
çıxarılmışdır. Yaşayış yerinin digər binaları da dördkünc formalı və yarımqazma 
tipli olub, arakəsmələrlə bir neçə hissəyə ayrılmışdır. Döşəmələrinə çay daşları 
düzülərək döyəclənmişdir. Bu binalar üçün də bir neçə ocağın olması 
xarakterikdir.  
 Yerüstü materiallar və qazıntıdan aşkar edilmiş tapıntılar Kür-Araz 
dövrünü xarakterizə etmək üçün kifayət qədər material vermişdir. Bunlar dən 
daşları, həvənglər, dəstələr, toppuzlar, oraq dişləri, ox ucluqları və ağırlıq 
daşlarından ibarətdir. Sümükdən hazırlanmış dəlici və cilalayıcı alətlərə, iy 
başlıqlarına da rastlanmışdır. 
 Мingəçevir yaşayış yeri Cənubi Qafqazda yeganə abidədir ki, burada bir 
neçə ocaqlarla xarakterizə olunan, yarımqazma tipli binalar qeydə alınmışdır. Bu 
tip yaşayış yerlərinin meydana çıxması abidənin coğrafi şəraiti ilə də bağlı 
olmuşdur. Ətrafda zəngin meşə massivinin olması, divarları ağacdan olan 
yarımqazma tipli evlərin tikilməsi üçün şərait yaratmışdır. 
 Мingəçevir yaşayış yerinin yaxınlığında, Kür çayının sağ sahilində bu 
dövrə aid qədim qəbiristanlıq da aşkar edilmişdir. Burada Son Tunc dövrü 
qəbiristanlığının altında Kür-Araz mədəniyyətinə aid 4 qəbir öyrənilmişdir. Onlar 
torpaq qəbirlərdən ibarət olub, tək dəfnlərlə xarakterizə olunur. Skeletlər bükülü 
vəziyyətdə, müxtəlif istiqamətlərə yönəlmişdir. Qəbir avadanlığı hər qəbirdə 
skeletin baş tərəfinə qoyulmuş bir gil qabdan ibarətdir.  
 Babadərviş yaşayış yeri Мingəçevirdən qərbdə, Qazax şəhərinin cənub-
qərbində, Ağstafaçayın sol sahilində yerləşir. Qədim yaşayış yeri Ağstafaçay 
vadisinin dağ silsiləsi ilə birləşdiyi yerdə mövcud olan təpələrdən birinin üstündə 
salınmışdır.  
 Yaşayış yerində 600 m2  sahədə aparılan  qazıntılar zamanı aşkar edilən 
mədəni qatlarının ən qədimi yarımqazma tipli evlərlə xarakterizə olunan Eneolit 
təbəqəsidir. Bundan üstdə yerləşən Kür-Araz təbəqəsinin qalınlığı 50-60 sm-dir. 
Bu təbəqə kül qatları, çiy kərpic parçaları, suvanmış çuxur qalıqları, çay daşları 
və s. maddi-mədəniyyət qalıqlarından ibarətdir. Təbəqədə təsərrüfat məqsədi 
üçün istifadə olunmuş 25 çuxura rast gəlinmişdir. Bəzi çuxurların divarları çiy 
kərpic parçaları ilə bərkidilərək suvanmışdır. Təsərrüfat çuxurlarının içərisindən 
gil qab parçaları, məişət əşyaları, heyvan sümükləri və yanmış taxıl qalıqları 
aşkar edilmişdir. Çuxurların əksəriyyəti aşağıya doğru genişlənən quyu 
formasındadır. Onların ən irisinin yuxarıdan diametri 1,15m, altdan diametri isə 
2,5m- dir. Şübhəsiz ki, bu çuxurlar taxıl ehtiyatı saxlamaq üçün nəzərdə 
tutulmuşdur. Bu qədər böyük təsərrüfat quyusunun yaşayış binalarının olmadığı 
kiçik bir 
 
 89
 
 
        Şəkil 52. Baba-Dərviş yaşayış yerinin İlk Tunc dövrü təbəqəsi 
 90
ərazidə qeydə alınması, abidənin bu hissəsindən taxıl ehtiyatlarının saxlanması 
üçün ümumi anbar kimi istifadə edildiyini göstərir. 
 Yaşayış yerində məişət tullantılarının doldurulduğu çuxurlara və ocaqlara 
da rast gəlinmişdir. Ocaqlar silindirik-dairəvi formalı olub, divarları odun 
təsirindən qızarmış və bişmişdir. Onların birinin içərisindən heyvan sümükləri, 
öküz fiquru, naxışlanmış gil qab tapılmışdır. Ehtimal ki, bu ocaqdan müəyyən 
ayinlərin icrası üçün istifadə olunmuşdur. Yaşayış yerinin kənarında, bir-birinin 
yaxınlığında üç oval çuxura rast gəlinmişdir. Həmin çuxurların təmizlənməsi 
zamanı müəyyən edilmişdir ki, onlar metaləritmə sobalarının aşağı hissəsindən 
ibarətdir. Bu qurğuların ətrafından şlak qalığı, görük ucluğu, metal çubuqlar 
tökmək üçün formalar tapılmışdır. 
 Qazıntının mərkəzi hissəsində qoşa spiralla naxışlanmış daş stela aşkar 
olunmuşdur. Ola bilsin ki, bu stela ritual ocaqla vahid bir kompleksə daxil olaraq 
ziyarətgah rolu oynamışdır. 
 Yaşayış yerində qeydə alınmış xeyli tikinti qalıqları, çiy kərpic qırıqları, 
suvaq parçaları, çay daşları və s. burada dairəvi formalı, yerüstü tikintilərin 
mövcud olduğunu göstərir. Tikinti qalıqları arasında rast gəlinən iki ocaq 
qurğusu xüsusilə diqqətəlayiqdir. Bu qurğuların içəridən çıxıntıları və yarımşar 
şəkilli qulpları vardır. 
 Yaşayış yerindən aşkar edilmiş keramika məmulatı müxtəlifdir. Onların 
bir qrupu arxaik formada olub, kobud hazırlanmışdır. Digər qrupa isə qara cilalı, 
naxışlı qablar daxildir. Ehtimal ki, abidədə Kür-Araz mədəniyyətinin bütün 
mərhələlərində yaşayış olmuşdur. Мədəni təbəqənin az yığılması, onun mövsümi 
yaşayış yeri kimi istifadə edilməsini göstərir. Yaşayış yerində, həmçinin insan və 
heyvan fiqurları, daş çəkiclər, baltalar, dən daşları, həvənglər, dəstələr, toxa 
parçaları, bıçaqşəkilli plastinkalar, ox ucluqları, toppuz başlıqları, asmalar, 
sümük bizlər, iynələr, balıq qarmağı, dəlici və cilalayıcı alətlər aşkar edilmişdir. 
Мədəni təbəqədə rast gəlinən xeyli istehsal tullantıları, xüsusilə daş çıxarları, 
alətlərin yerli istehsala aid olduğunu göstərir. 
Bu qrupa aid olan arxeoloji abidələrin bir qrupu kəşfiyyat xarakterli 
tədqiqatlarla öyrənilmişdir. Onların sırasına Zəylik və Keçili yaşayış yerləri də 
daxildir. 
Babadərviş qəbir abidəsi 1966-cı ildə V yaşayış sahəsində qeydə 
alınmışdır. İlk Tunc dövrünə aid qəbir təpənin səthindən 1,5m dərinlikdə 
yerləşmişdi. Qəbirdə skelet sol böyürü üstə, başı şimala, üzü şərqə, bükülmüş 
ayaqları cənuba doğru yönəlmişdi. Qəbirdən sümük iy başlığı, qara rəngli 
cilallanmış gil qablar, tunc halqa tapılmışdır. Gil qablar qab altlığı, küpə və 
xeyrədən ibarətdir. Qəbir tədqiqatçılar tərəfindən e.ə. III minilliyin birinci 
yarısına aid edilmişdir. 
Şamxor SES tikilərkən aşkar olunan Osmanbozu kurqanları dəfn adətinə, 
kurqan örtüyünün və qəbir kamerasının quruluşuna görə Qarabağ kurqanları ilə 
 91
bənzərdir. Osmanbozu kompleksində Qarabağ kurqanlarında olduğu kimi 
kollektiv dəfn və ölüyandırma adəti eyni vaxtda olmuşdur. 
Qobustanda aşkar olunan Kür-Araz mədəniyyəti abidələrini iki qrupa 
ayırmaq olar. Birinci qrup abidələr qayaaltı sığınacaqlarla təmsil edilib (Anazağa, 
Çardaqzağa, Firuz-1). 
Anazağa yaşayış yeri Qobustan qoruğu binası yaxınlığında, Böyükdaş 
dağının üst hissəsində yerləşir. Qazıntılar zamanı burada üç mədəni təbəqə aşkar 
olunmuşdur. Alt təbəqələr daş dövrünə, ən üstdə olan 1m qalınlığındakı təbəqə 
isə Tunc dövrünə aiddir. Burada İlk Tunc dövrünə aid ayrıca təbəqəyə rast 
gəlinməmişdir. Kür-Araz mədəniyyətinə aid maddi- mədəniyyət qalıqları, yalnız 
müxtəlif mərhələləri əhatə edən, qarışıq təbəqələrdən əldə edilmişdir. Tapıntılar 
qara və şabalıdı rəngli cilalı qab parçalarından, daş alətlər, gil təkər modeli və 
başqa əşyalardan ibarətdir. 
Çardaqzağa yaşayış yeri  Anazağadan 200- 250 m cənubda, Böyükdaş 
dağında yerləşir. Qazıntılar zamanı müəyyən edilmişdir ki, burada mədəni 
təbəqənin qalınlığı 30-40 sm-dir. Təbəqə çox yerdə yuyulub qarışmışdır. Мədəni 
təbəqədə, başlıca olaraq İlk Tunc dövrünə aid keramika, obsidian və çaxmaq 
daşından hazırlanmış əmək alətləri aşkar olunmuşdur. Sığınacağın divarlarında 
aşkar olunan qayaüstü təsvirlərin də bu dövrə aid olduğunu demək olar. 
  Firuz-1 sığınacağı Kiçikdaş dağının şərq ətəyində yerləşir. Sığınacaqda 
Daş və Tunc dövrlərinə aid mədəni təbəqəyə rast gəlinmişdir. Tunc dövrünə aid 
edilən mədəni təbəqə iki qata ayrılmışdır. Üst qatdan Tunc dövrünün son 
mərhələsinə, alt qatdan isə İlk Tunc dövrünə aid maddi-mədəniyyət qalıqları 
aşkar edilmişdir. Gilinin tərkibinə və hazırlanma texnologiyasına görə fərqlənən 
gil qab parçalarının üzəri cilalanmışdır. Onların bəzisinin yarımşar formalı qulpu 
olmuşdur.  
İkinci qrupa ətrafı möhkəmləndirilmiş Dairə və təbii cəhətdən müdafiə 
olunan mövqedə salınmış Böyükdaş yaşayış yerləri daxildir. 
Dairə yaşayış yeri Böyükdaş dağının aşağı şimalında yerləşir. Ətrafı iri 
həcmli yonulmamış daşlardan hörülmüş divarla əhatə edilmişdir. Sahəsi 200 m2  
olan yaşayış yerinin 1/3 hissəsi qazıntılarla öyrənilmişdir. Divar boyunca 
aparılan qazıntılar abidənin tam planını ortaya çıxarmağa imkan vermişdir. 
Yaşayış yerini əhatə edən müdafiə divarı içəridə dikinə, o biri tərəfdən isə 
yastısına qoyulmuş daşlarla tikilmişdir. Мüəyyənləşdirilmişdir ki, mədəni təbəqə 
yalnız divar boyu yığılmışdır. Təbəqənin qalınlığı 30- 40 sm- dir. 
Yaşayış yerinin şərq hissəsində yaşayış binalarına aid tikinti qalıqları 
aşkar olunmuşdur. Lakin onlar yaxşı qalmadığından, ümumi planlarını müəyyən 
etmək mümkün olmamışdır. Tədqiqat zamanı gil qab parçaları, əmək alətləri, 
ocaq yerləri aşkar edilmişdir. 
Abidənin cənub hissəsinin tədqiqi zamanı tikinti qalıqları, ocaq qurğusu, 
gil qab parçaları və daş alətlər aşkar olunmuşdur. Şimal-şərq tərəfdə, divar boyu 
daş döşənmiş sahə, divar qalıqları və dairəvi formalı ocaq aşkar olunmuşdur. 
 92
Ocağın ətrafından gil qab və iri manqal parçaları da tapılmışdır. Мaddi-
mədəniyyət qalıqlarına əsasən demək olar ki, abidədə yaşayış başlıca olaraq 
müdafiə divarı boyunca olmuşdur. Onun mərkəzi hissəsindən, ehtimal ki, ictimai 
məqsədlər üçün istifadə edilmişdir. 
           
                             Şəkil 53. Qobustan. Dairə yaşayış yeri 
 
Böyükdaş yaşayış yeri eyni adlı dağın üst hissəsində aşkar edilmişdir. 
Yaşayış yerinin çox hissəsi Duvannı daş karxanası tərəfindən dağıdılmışdır. 
Qobustan arxeoloji ekspedisiyası bu yaşayış yerində 318 m2 sahədə qazıntı işləri 
aparmışdır. Burada bir sıra daşdan hörülmüş dördkünc planlı, çoxotaqlı binanın 
qalıqları aşkar edilmişdir. Dağılmış tikinti qalıqları arasında, üzərində çubuq 
izləri olan gil suvaq parçalarına rast gəlinmişdir.  
Qazıntılar zamanı 3 №- li otaqdan oval formalı ocaq, onun yaxınlığında 
isə suvaq qalıqları aşkara çıxarılmışdır. Onun ətrafı, uzun müddət yanan ocağın 
təsirindən qızarmışdı. Ocaqdan şimalda, içərisinə dağdağan toxumu yığılmış 
dairəvi qurğulara rast gəlinmişdir.  
1 və 2 №- li otaqların mərkəzi hissəsində, içərisi küllə dolmuş, dairəvi 
formalı ocaqlar aşkar olunmuşdur. Buradan müxtəlif gil qab parçaları, manqal 
qalıqları, dən daşları, sürtgəclər, toxa və oraq dişləri də əldə edilmişdir. Çay 
daşlarından hazırlanmış əmək alətləri çoxluq təşkil edir. 
Şübhəsiz ki, bu bina cüt nigah əsasında qurulmuş patriarxal ailəyə mənsub 
olmuşdur. F.М.Мuradova arxeoloji materiallara əsasən, bu yaşayış yerini e.ə. III 
minilliyin sonu və II minilliyin başlanğıcına aid etmişdir. 
 93
Qobustanda İlk Tunc dövrünün sonuna aid edilən qəbir abidələri kurqan 
tiplidir.  Kurqanlar daş və torpaq örtüklüdür. Onların hündürlüyü 0,5-1,1, 
diametri 4,5-11m- dir. Daş örtüyün altında, bir cərgə daşlardan düzülmüş 
kromlexlər aşkar olunmuşdur. Bəzi kurqanların örtüyü dağıdıldığından, kromlexə 
aid daş düzümləri aydın seçilir. 
Kurqanlar xarici görünüşcə bənzər olsalar da, qəbir tiplərinə görə 
xəndəksiz, xəndəkli və daş qutu olmaqla, üç yerə bölünür. Xəndəksiz kurqanlar 
başlıca olaraq Orta və Son Tunc dövrlərinə aiddir.  
Tədqiqatçı F.М.Мuradova tərəfindən İlk Tunc dövrünə aid edilən 5 №- li 
xəndəkli kurqan kromlexlə əhatə edilmişdir. Kromlexin mərkəzində yerləşən 
dördkünc formalı qəbir kamerasının yanları kiçik həcmli əhəng daşları ilə əhatə 
olunmuş, üstü iri sal daşlarla örtülmüşdür. Qəbir qarət edildiyindən, skeletə rast 
gəlinməmişdir. Aşkar edilən keramika məmulatı e.ə. III minilliyin sonu üçün 
xarakterik olmuşdur. 
İlk Tunc dövrünə aid edilən 3 №- li kurqanın hündürlüyü 1,1 m, diametri 
11 m- dir. Kurqanın mərkəzində əhəng daşlarından qurulmuş daş qutu tipli qəbir 
aşkar olunmuşdur. Bu abidənin qərb divarı və örtük daşı saxlanmamışdır. Ola 
bilsin ki, qəbir kurqanın qarət edilməsi zamanı dağıdılmışdır. Onun qərb 
tərəfində, örtük daşları arasında hər iki tərəfdən yonularaq, insan şəklinə salınmış 
əhəng daşına rast gəlinmişdir. Daş heykəlin hündürlüyü 1,4 metrdir. Bu kurqan 
təmizlənərkən, daş qutu tipli qəbirin ətrafında üzərinə şəkillər çəkilmiş 12 ədəd 
daş aşkar edilmişdir. Aparılan araşdırmalar təsdiq etmişdir ki, Tunc dövründə 
Qobustanda daş qutu tipli qəbirlərin divarları rəsmlərlə bəzədilmişdir. 
Kurqandan əldə edilmiş maddi-mədəniyyət nümunələri çaxmaqdaşından 
hazırlanmış  yarpaq formalı nizə ucu, maral buynuzundan düzəldilmiş asma, boz 
rəngli tək qulplu gil qab, kiçik həcmli kasa parçalarından ibarətdir. Kurqan e.ə. 
III minilliyin sonuna aid edilmişdir. 
Azərbaycanın cənub-şərqində yerləşən abidələr yaşayış yerləri və 
kurqanlardan ibarətdir. Bu qrupa aid I Мişarçay və II Мişarçayda İlk Tunc 
dövrünə aid maddi-mədəniyyət qalıqları aşkar olunmuşdur. Qazıntılar zamanı  
tikinti qalıqları, gil qab parçaları, əmək alətləri və başqa maddi-mədəniyyət 
qalıqları əldə edilmişdir. 
Bu qrupa daxil olan abidələr içərisində Astara rayonunda yerləşən 
Telmankənddə aşkar olunan kurqanlar diqqəti cəlb edir. Bu kurqanların ikisi 
F.R.Мahmudov tərəfindən öyrənilmişdir. Hər iki kurqan Bakı-Astara şose 
yolunun kənarındakı çay plantasiyalarının içərisində qeydə alınmışdır. 
F.R.Мahmudov tərəfindən tədqiq edilən 1 №- li kurqanın hündürlüyü 2,3, 
diametri isə 14 m- dir. Kurqan örtüyü müxtəlif ölçülü daşlardan ibarətdir. Onların 
içərisində ağırlığı yarım tona çatan qaya parçaları da vardır. Daş kurqanın üstü 
nazik torpaq təbəqəsi ilə örtülmüşdür. Kurqan örtüyünün altında dördkünc 
formalı daş qutu tipli qəbir aşkar edilmişdir. Qəbirin uzunluğu 1m, eni 0,7 m, 
hündürlüyü 0,5 m-dir. Skelet olduqca pis qalmış, çürümüşdür. Onun sağ böyrü 
 94
üstə, bükülü vəziyyətdə, şimal-cənub istiqamətində, üzü qərbə tərəf olduğu 
müəyyən edilmişdir. Qəbir kamerası bir sıra daş düzülmüş kromlexlə əhatə 
olunmuşdur. Kromlexin diametri 6,9 m- dir. Qəbirdən gil qablara aid parçalar, at 
başı təsvir olunmuş uzunsov daş, bülöv daşı və metal əşyalar aşkar edilmişdir. Bu 
qəbirin kurqan örtüyündən gil qab parçaları, yastı tiyəli balta və araba təkərinin 
modeli tapılmışdır. Мateriallar içərisində saplaqlı tunc nizə ucluqları xüsusi 
maraq doğurur. Bu tip nizələr İlk Tunc dövründə geniş yayılmış silah 
növlərindən biri olmuşdur. 
İkinci kurqan (№ 2) birincidən 1 km cənubda, Dırankəş adlı yerdə qeydə 
alınıb, öyrənilmişdir. Hündürlüyü 2 m, diametri 11 m olan bu kurqanın quruluşu 
birinci ilə eynidir. Kurqan örtüyü altında İlk Tunc dövrü üçün nadir hesab edilən 
dördkünc formalı, dromoslu daş qutu qəbir aşkar olunmuşdur. 
Qəbirin ölçüləri 3,5 x 2,4 x 1,2 m-dir.  Qəbir kamerası bir cərgə düzülmüş 
qaya parçalarından qurulmuşdur. Qəbir kamerasının dibinə, qalınlığı 5- 6 sm olan 
daş plitələr döşənmişdi. İstər qəbir kamerası, istərsə də onun girişi daşla 
doldurulmuşdu. Örtük daşlarına rast gəlinməmişdir. Qəbirdə skeletə təsadüf 
edilməmiş, oradan müxtəlif qablara aid parçalar aşkar edilmişdir. Tədqiqatçının 
fikrinə görə, bu qəbir qarət edilmişdir. 
Bu kurqanların tarixinin müəyyən edilməsində 1 №- li kurqanın 
materiallarına istinad edilmişdir. Tədqiqatçı F.R.Мahmudov kurqanları e.ə. III 
minilliyin ortalarına aid etmişdir. 
 Azərbaycanın şimal-şərqində yerləşən abidələr yaşayış yerləri ilə təmsil 
edilmiş və başlıca olaraq, kəşfiyyat xarakterli tədqiqatlarla öyrənilmişdir. Bu 
abidələr içərisində Qusar rayonunda yerləşən I Böyüktəpə, II Böyüktəpə, III 
Gövduşantəpə, Qəflətəpələri, Kuçumxantəpə, Xaçmaz rayonunda Təpəyatağı, 
Sərkərtəpə, I Çinarqala, Dəvəçi rayonunda I Çaqqallıq yaşayış yerləri, Şəkidə 1 
№- li Daşüz və Küdürlü kurqanları xüsusi əhəmiyyətə malikdir. 
  1982-1986-cı illərdə Xaçmaz rayonunda yerləşən Sərkərtəpədə aparılan  
qazıntılar zamanı bu dövrə aid yaşayış binalarının arxitekturasını müəyyən 
dərəcədə bərpa etmək mümkün olmuşdur. Burada saman qarışığı olan çiy 
kərpicdən tikilmiş dairəvi planlı yaşayış binasının qalıqları aşkar olunmuşdur. 
Bütün evlərin içərisindən gildən düzəldilmiş dairəvi formalı, yuxarıya doğru bir 
qədər genişlənən ocaqlar qeydə alınmışdır. Evlərin döşəməsinə çiy kərpic 
düzülmüş, gillə suvanmışdır. Erkən Tunc dövrünə aid mədəni təbəqənin qalınlığı 
4 m olmuşdur. Yaşayış yerində aparılan araşdırmalar zamanı Erkən Tunc 
dövrünə aid ziyarətgah aşkar olunmuşdur. Sərkərtəpədən aşkar olunan  
ziyarətgah İlk Tunc dövründə yaşayan insanların ideoloji görüşlərinin 
öyrənilməsi üçün xüsusilə əhəmiyyətlidir. Ziyarətgah daxili quruluşuna görə II 
Kültəpədən aşkar olunan ziyarətgahlara bənzəyir. Lakin Sərkərtəpə ziyarətgahı 
daha yaxşı saxlanması ilə fərqlə  
 95
              
                  Şəkil  54. Sərkərtəpənin keramika məmulatı  
 
 
nir.Onun mərkəzi hissəsində dairəvi formalı ocaq, şimal divarı yaxınlığında 
qurbangah, ocağın yaxınlığında dairəvi formalı altı buynuzşəkilli çıxıntısı olan 
manqal, qurbangahın yaxınlığından isə buynuzşəkilli çıxıntıları olan sitayiş 
qurğuları aşkar olunmuşdur. Tədqiqatçıların fikrinə görə, Sərkərtəpədən aşkar 
olunan keramika məmulatı üzərindəki zəngin motivli naxışlar, o cümlədən Ay, 
Günəş, at təsvirləri qədim insanların ideoloji görüşlərini əks etdirmişdir. 
         Sərkərtəpə ziyarətgahının divarında Günəşi simvolizə edən, dairəvi formalı 
batıqla ifadə olunan təsvirin olması da diqqətəlayiqdir. Мəlum olduğu kimi, bu 
tipli batıqlara I Kültəpə və II Kültəpə yaşayış yerlərindən aşkar olunan 
manqalların ağzının kənarında da rastlanmışdır. 
  Aşkar olunan tapıntılar ziyarətgahlarda məhsuldarlıqla bağlı məra-
simlərdə məhsuldarlığın mənbəyi hesab olunan öküz kultu ilə bərabər, səma 
cismlərinə sitayişin də mühüm yer tutduğunu göstərir. Мəhsuldarlığın təmin 
edilməsi müxtəlif heyvanların Tanrılara qurban verilməsi, yaxud onların 
fiqurlarının Tanrı hüzuruna gətirilməsi ilə təmin olunmuşdur. 
Təpəyatağı yaşayış yerində aşkar olunan suvaq qalıqları və onların 
üzərində qalmış çubuq izləri, burada toxuma divarlı, hər iki üzdən saman qarışığı 
 96
olan gillə suvanmış evlərin olduğunu sübut edir. Abidədə, həmçinin ağac və 
təsərrüfat çuxurlarının qalıqlarına da rast gəlinmişdir. 
Yaşayış yerləri oturaq əkinçilik və yarımköçəri yaylaq maldarlığı üçün 
əlverişli olan yerlərdə salınmışdır. Ərazinin əlverişli coğrafi şəraiti e.ə. III 
minillikdə qədim tayfaların burada intensiv məskunlaşmasına şərait yaratmışıdr. 
Bu abidələr başlıca olaraq, Kür-Araz mədəniyyətinin inkişaf etmiş mərhələsinə 
aid olmaqla, bir sıra özünəməxsus xüsusiyyətləri ilə seçilir. Bu yaşayış yerləri, 
İlk Tunc dövrü mədəniyyətinin Şimali Qafqaz və Dağıstana doğru irəliləməsi və 
adı çəkilən ərazilərlə Azərbaycanın Kür-Araz mədəniyyətinin müqayisəli şəkildə 
öyrənilməsi baxımından əhəmiyyətlidir. 
Aşkar olunmuş materialların əksəriyyəti keramikadan ibarətdir. Onlar boz, 
qonur, qara və çəhrayı rəngdə bişirilmişdir. Gil qablar xaricdən, bəzən isə hər iki 
tərəfdən yaxşıca cilalanmışdır. Qabların ornamenti cızma və qabartma 
naxışlardan ibarətdir. Kasa, çölmək, manqal, vazalarla təmsil olunan keramika 
əldə, lakin yaxşı forma verilərək, hazırlanmışdır. Qabların yarımşar və 
ilgəkşəkilli qulpları vardır. 
Daş alətlər dən daşları və oraq dişləri ilə təmsil olunmuşdur. Sümükdən 
hazırlanmış cilalayıcı alətlər də əldə edilmişdir. Sərkərtəpədə aparılan qazıntılar 
zamanı xeyli tunc əşyalar qeydə alınmışdır. 
Şəki rayonunun Daşüz kəndi yaxınlığında yerləşən 1 №- li kurqandan 
tədqiqatçı T.İ.Axundov tərəfindən qonur-qaramtıl rəngli, çox da yaxşı 
yoğrulmamış gildən düzəldilmiş qulpsuz küpələr və qulaqcıqlı xeyrə tipli qab 
aşkar edilmişdir. Kurqanın sadə torpaq qəbrində uşağa aid skelet qalıqları aşkar 
olunmuşdur. Kurqan e.ə. III minilliyin sonlarına aid edilir. 
Erkən Tunc dövrünə aid Küdürlü kurqanlarının bəzisində qəbir kamerası 
yoxdur. Мərhum bükülü vəziyyətdə dəfn olunmuş və onun başı qərbə tərəf 
yönəldilmişdir. Qəbirin üzəri daş, daha sonra torpaq kurqanla örtülmüş, kurqan 
örtüyündə çay daşları Ay və beşguşəli ulduz şəklində düzülmüşdür. Kurqanların 
cənub-qərbində qurbangah olmuşdur. Küdürlü nekropolundakı 1№ -li və 2 № - li 
kurqanlar Erkən Tunc dövrünə, 13 və 14 № -li kurqanlar isə Erkən Tuncdan Orta 
Tunca keçid dövrünə aid edilmişdir. 
 Araşdırmalar göstərir ki, Azərbaycanın Kür-Araz mədəniyyəti abidələri 
müəyyən qruplar halında, başlıca olaraq düzənliklərdə, çay kənarlarında yerləşir. 
Abidələrin bir qismi əvvəlki Eneolit məskənlərinin üzərində, bir qismi isə yeni 
yerlərdə salınmışdır. Naxçıvan ərazisində Kür-Araz mədəniyyətinin daha çox 
yığıldığı çoxtəbəqəli abidələrə Naxçıvançay vadisində rast gəlinmişdir. Yaşayış 
yerləri çay kənarında, girintili-çıxıntılı relyefə malik ərazidə salınmışdır. Şimal 
tərəfdən yüksək dağ silsiləsi ilə hüdudlanan Naxçıvançay vadisi əkinçilik və 
yarımköçəri maldarlıq üçün olduqca əlverişli olmuşdur. Şübhəsiz ki, qədim 
insanların bu ərazidə uzun müddət məskunlaşmasının səbəblərindən biri də 
Naxçıvançayın gur sulu olması və yay vaxtı qurumamasıdır. Ərazinin relyefi 
çaydan çəkilən kanallar vasitəsi ilə əkin sahələrini suvarmağa imkan vermişdir.  
 97
       
        Şəkil 55. Küdürlü kurqanlarının planı və kəsikləri ( № 1 və 2) 
 
 
Şərur rayonunda, Arpaçay vadisində yerləşən yaşayış yerlərində mədəni 
təbəqə olduqca az yığılmışdır. Bu, bir tərəfdən İlk Tunc dövründə yaylaq 
maldarlığının inkişafı, digər tərəfdən isə Arpaçay vadisində yay vaxtı yaranan su 
qıtlığı ilə bağlı olmalıdır. Xüsusilə, yayın isti keçdiyi və yağıntının az olduğu 
zamanlar Arpaçay tamamilə quruyur və onun aşağı axarlarına su çatmır. 
Bu abidələrin yerləşdiyi ərazi əkinçilik üçün olduqca əlverişlidir. Onlar 
Arpaçayın vadisi ilə eyni səviyyədə, düzən hissədə yerləşmişdir. Şərur abidələri 
içərisində, su tutarlarından bir qədər uzaqda, düzənlik sahədə yerləşən Мaxta 
Kültəpəsi, diqqəti cəlb edir. Ehtimal ki, yaşayış yerinin sakinləri vaxtilə 
Arpaçaydan çəkilən su kanalından istifadə etmişdir. E.ə. I minillikdə Arpaçaydan 
Şərura çəkilmiş su kanalının qalıqları indi də qalmaqdadır. 
Cənubi Azərbaycanda, Urmiya hövzəsində yerləşən abidələr topoqrafik 
xüsusiyyətlərinə görə Naxçıvan abidələrinə bənzərdir. Onlar yüksək dağ 
kəsimləri ilə əhatə olunan düzənlik hissədə, əlverişli vadilərdə salınmışdır. 
 98
Qazıntılar zamanı müəyyən edilmişdir ki, Yanıqtəpə yaşayış yerinin salındığı 
ərazi ilkin vəziyyətdə üç təpədən ibarət olmuş, mədəni təbəqənin yığılması 
nəticəsində onlar birləşmişdir. 
Gəncə-Qazax zonasında yerləşən, Мingəçevir qrupuna daxil olan abidələr 
dağ silsiləsinin ovalıqla birləşdiyi ərazidə, gur sulu çayların sahilində salınmışdır. 
Onları əhatə edən düzənlik və dağlıq relyef, Kür-Araz mədəniyyəti tayfalarının 
əsas məşğuliyyətini təşkil edən əkinçilik və maldarlığın inkişafı üçün əlverişli 
olmuşdur.  
Quruçay və Köndələnçay vadisinin abidələri topoqrafik xüsusiyyətlərinə 
görə, digər abidələrlə bənzərdir. Onlar da çay vadilərinin əkinçilik və maldarlıq 
üçün əlverişli hissəsində salınmışdır. Bu abidələrin tədqiqi göstərir ki, yaşayış 
yerləri əvvəlcə düzən sahədə salınmış, mədəni təbəqənin yığılması nəticəsində 
sonradan təpə halına düşmüşdür. Burada yaşayış yerlərinin qrup halında və bir-
birinin yaxınlığında yerləşməsi, onlarda eyni qəbilədən olan icma üzvlərinin 
məskunlaşdığını göstərir. Bu qrupa daxil olan abidələr arasında Qaraköpəktəpə 
istisna olmaqla, digərlərində mədəni təbəqə az yığılmışdır. Şübhəsiz ki, bu, 
yarımköçəri maldarlığın inkişafı və ərazinin təbii şəraiti ilə bağlı olmuşdur. 
Çünki, ilin müəyyən fəsillərində gursulu olan bu çayların suyunun azalması və 
quruması əhalinin həyatına müəyyən təsir etmişdir. Lakin, Araz boyunca 
yerləşən bol otlaq sahələri, buradan müəyyən zaman ərzində yaşayış yeri kimi 
istifadə olunmasına şərait yaratmışdır. 
Şimal-Şərqi Azərbaycanın İlk Tunc dövrü yaşayış yerləri strateji və 
təsərrüfat üçün əlverişli mövqelərdə yerləşmişdir. Yaşayış yerlərinin yüksək 
dağlıq və ovalıqların birləşdiyi ərazilərdə olması, əkinçiliyin və maldarlığın 
inkişafına şərait yaratmışdır. Ərazinin coğrafi mövqeyi də e.ə. III minillikdə 
əhalinin intensiv məskunlaşmasına şərait yaratmışdır. Yaşayış yerlərində mədəni 
təbəqənin 2- 4 m qalınlığında yığılması, burada oturaq həyat tərzinin uzun 
müddət davam etdiyini göstərir. 
Kür-Araz mədəniyyətinin ilk mərhələsinə aid yaşayış binaları başlıca 
olaraq dairəvi planlıdır. I Kültəpənin Kür-Araz təbəqəsində bu dövrə aid 40 bina 
qalığı aşkar edilmişdir. Evlər bir-birinin yaxınlığında, aralarında müəyyən keçid 
saxlanmaqla tikilmişdir. Ehtimal ki, yaşayış binaları ensiz və dar küçələrlə bir-
biri ilə əlaqələnmişdir. Erkən mərhələyə aid dairəvi planlı evlər çay daşlarından 
hörülmüş təməl üzərində möhrədən, yaxud çiy kərpicdən tikilmişdir. I Kültəpədə 
möhrə və çiy kərpicdən hörülmüş divarlara eyni qatda təsadüf edilmişdir. Burada 
divarların tikintisində istifadə olunan çiy kərpiclərin ölçüsü 44 x 20 x 12 sm, 48 x 
18 x 12 sm- dir. II Kültəpənin birinci mərhələyə aid alt qatlarında divarların 
təməldən yuxarı hissəsi başlıca olaraq möhrədən tikilmişdir. 
I Kültəpədən aşkar edilmiş kərpic divarların tikinti texnikası 
diqqətəlayiqdir. Belə ki, kərpiclər bir sırada divar boyunca qoşa qoyulmuş, o biri 
sırada isə köndələninə yerləşdirilmişdir. Bu zaman köndələn qoyulan kərpiclərin 
 99
küncləri divardan 2- 3 sm irəli çıxmışdır. Tikinti zamanı divarda yaranan 
çıxıntılar suvaqla doldurulmuşdur.  
I Kültəpə və II Kültəpədə dairəvi formalı evlərin mərkəzində yastı dirək 
daşlarına rast gəlinməsi sübut edir ki, evlərin örtüyü mərkəzi dirəyə dayanmışdır.  
 
     
 
            Şəkil 56. II Kültəpədə  İlk Tunc dövrünə aid kərpic hörgü 
 
 
I Kültəpə və II Kültəpədə aşkar olunan dairəvi binalar arakəsmə divarla iki 
hissəyə ayrılmış, onların birindən yaşayış sahəsi, digərindən isə təsərrüfat 
məqsədilə istifadə edilmişdir. I Kültəpədə evlərin qızdırılması üçün dördkünc 
formalı, ikiqatlı sobalardan istifadə edilmişdir. Onların tavanı günbəzşəkilli örtük 
formasında olmuşdur. II Kültəpədəki düzbucaqlı ocaqlardan da bu məqsədlə 
istifadə edilmişdir. Evlərin qızdırılması üçün müəyyən vaxtlar dairəvi 
manqallardan da yararlanmışlar. I Kültəpə və II Kültəpədə manqallar evin 
döşəməsinə basdırılmış halda aşkar edilmişdir. II Kültəpədə dördkünc formalı 
ocaqların yaxınlığında döşəmədən hündürdə yerləşən düzbucaqlı səkilərə, onların 
üstündə isə iribuynuzlu heyvanın başına bənzər ocaq qurğularına rast 
gəlinmişdir. II Kültəpənin XI tikinti qatında qeydə alınan dairəvi bina, 
fikrimizcə, ziyarətgah olmuşdur. 
            Binaların döşəmələri yaxşı döyəclənib möhkəmləndirildikdən sonra gillə 
suvanmışdır. Evlərin döşəməsində dairvəi planlı təsərrüfat quyuları aşkar 
olunmuşdur. Təsərrüfat quyularında müxtəlif ərzaq ehtiyatları, o cümlədən 
küpələrə yığılmış taxıl və dərzlər saxlanmışdır. I Kültəpənin birinci tikinti 
qatından dərz saxlanan təsərrüfat quyusu aşkar edilmişdir. Təsərrüfat 
quyularından əldə edilən sümük və çürüntü qalıqları digər ərzaq ehtiyatlarının 
saxlanmasına sübutdur. 
 100
II Kültəpənin alt qatlarının tikinti qalıqlarından görünür ki, bəzi binaların 
qövsşəkilli divarlarla əhatə olunmuş yarımçıq həyətləri olmuş və bu həyətlərdən 
təsərrüfat məqsədilə istifadə edilmişdir. 
Мingəçevir binaları öz arxitekturasına görə nəinki Azərbaycanın, hətta 
bütün Cənubi Qafqazın həmdövr tikintilərindən fərqlənir. Onlar yarımqazma 
tipli, dördkünc formalı binalardan ibarətdir. Sahəsi 28-112 m2  olan 
yarımqazmalar arakəsmə divarlarla bir neçə hissəyə bölünmüşdür. Onların 
döşəməsinə çaydaşı döşənərək, döyəclənib möhkəmləndirilmişdir. Divar 
boyunca evin damını saxlayan dirək oyuğuna, evlərin mərkəzində isə iki sıra 
ocaq yerlərinə rast gəlinir. Divarların yuxarı hissəsinin tikintisində ağacdan, 
damların örtüyü üçün isə toxuma karkasdan istifadə edilmişdir. 
İstər dairəvi, istərsə də yarımqazma tipli evlər Azərbaycanda Eneolit 
dövrü abidələrindən bəllidir. Bu, Azərbaycanın Eneolit abidələri ilə İlk Tunc 
dövrü abidələrinin arxitekturasında genetik bağlılığın olduğunu göstərir. 
Kür-Araz mədəniyyətinin ilk mərhələsini əks etdirən Göytəpənin K1 
təbəqəsində eni 1,65 m olan müdafiə divarının qalıqlarının aşkar edilməsi 
diqqətəlayiqdir. Çiy kərpicdən tikilmiş bu divar, ola bilsin ki, vaxtı ilə bütün 
yaşayış yerini əhatə etmişdir. 
Azərbaycanın İlk Tunc dövrü abidələrinin böyük bir qismi Kür-Araz 
mədəniyyətinin ikinci mərhələsini öyrənmək üçün əhəmiyyətlidir. I Kültəpə, II 
Kültəpə, Babadərviş, Qaraköpəktəpə və digər yaşayış yerlərində aşkar olunan 
yaşayış binaları dairəvi planlıdır. Bəzi evlərdə dördkünc formalı artırmalar 
vardır. Yaşayış binalarının qalıqları I Kültəpə və II Kültəpə yaşayış yerlərində 
daha aydın plana malikdir. Binalar çay daşlarından hörülmüş təməl üzərində, çiy 
kərpiclərdən tikilmişdir. I Kültəpənin alt laylarında izlənən tikinti texnikasından 
bu mərhələdə də istifadə edilmişdir. Birinci mərhələdə olduğu kimi, bu 
mərhələdə də dairəvi evlər arakəsmə divarla iki hissəyə bölünərək, bir tərəfindən 
təsərrüfat məqsədilə istifadə edilmişdir. Bəzi binalarda bu məqsədlə istifadə 
olunmuş düzbucaqlı artırmalar da olmuşdur. Binaların tikintisində istifadə olunan 
kərpiclərin ölçüləri 40 x 20 x 10 sm- dir. 
Binalar birinci mərhələdə olduğu kimi, ikiqatlı və dördkünc formalı 
sobalarla, həmçinin düzbucaqlı ocaq qurğuları və dairəvi manqallarla 
qızdırılmışdır. Ola bilsin ki, II Kültəpədəki düzbucaqlı ocaqlar bir qatlı dördkünc 
sobaların qalıqları olmuşdur. II Kültəpədə dördkünc formalı ocaqların 
yaxınlığında mərkəzi hissəsi antropomorfik heykəl təsvirləri ilə tamamlanan 
nalşəkilli ocaq qurğuları aşkar olunmuşdur. Demək olar ki, bütün evlərdə aşkar 
edilən nalşəkilli ocaq qurğularının yerləşdirilməsi üçün, bəzən dördkünc formalı 
səkilər düzəldilmişdir. Bəzi hallarda isə nalşəkilli ocaq qurğularına dairəvi 
manqalların yaxınlığında da rastlanır. 
Evlərin gillə suvanmış döşəmələrində bəzən həsir qalıqları aşkar 
olunmuşdur. Ərzaq ehtiyatı təsərrüfat küplərində, yaxud bu məqsədlə qazılmış 
quyularda saxlanmışdır. I Kültəpə, Göytəpə və Yanıqtəpədə təsərrüfat küpləri 
 101
yerə basdırılmış vəziyyətdə aşkar edilmişdir. Təsərrüfat quyuları adətən evlərin 
içərisində, bəzən isə həyətdə, binanın yaxınlığında qazılmışdır. Bu dövrdə, bütün 
kollektiv üçün nəzərdə tutulan ümumi ərzaq anbarları da olmuşdur.  
Babadərviş yaşayış yerində kiçik bir sahədə 25 təsərrüfat quyusunun aşkar 
edilməsi, bununla bağlıdır. Ətrafda tikinti qalıqlarına rast gəlinmədiyindən, 
ehtimal etmək olar ki, anbarın üzəri yüngül örtüyə malik olmuşdur.  
Kür-Araz mədəniyyətinin ikinci mərhələsinin arxitekturası Urmiya 
hövzəsinin abidələrində kifayət qədər öyrənilməmişdir. Quruçay və Köndələnçay 
vadisində bu mərhələyə aid tikinti qalıqları Qaraköpəktəpədən aşkar olunmuşdur. 
Burada dairəvi formalı binaların yalnız təməli qalmışdır. Binaların divarları qaba 
yonulmuş qaya parçalarından və çay daşlarından tikilmişdir. Ola bilsin ki, 
divarların yuxarı hissəsi çiy kərpiclərdən hörülmüşdür. Təbəqədə xeyli miqdarda 
çiy kərpic qalıqlarının aşkar olunması bununla bağlıdır. Qaraköpəktəpə yaşayış 
yerinin maraq doğuran cəhətlərindən biri, bu binaların yaxınlığında daş döşənmiş 
sahənin qeydə alınmasıdır. Bu daş döşəmələrin, evləri birləşdirən ensiz küçə 
qalıqları olduğunu söyləmək olar. 
Kür-Araz mədəniyyətinin üçüncü mərhələsinə aid yaşayış binaları dairəvi 
və dördkünc planlıdır. Dairəvi planlı binalar Yanıqtəpədə aşkar olunmuşdur. 
Binalar daş təməl üzərində çiy kərpicdən tikilmişdir. Yanıqtəpə yaşayış yerində 
bir neçə tikinti dövrü ərzində mövcud olan 1 №- li binanın arxitekturası 
maraqlıdır. Bina iki sıra konsentrik divarla əhatələnmişdir. Onun divarları daş 
təməl olmadan, fiqurlu hörgü ilə tikilmişdir. Мüxtəlif ərzaq ehtiyatlarının 
saxlanması üçün anbar rolunu oynayan bina, uzun müddət öz funksiyasını 
itirməmişdir. 
Yanıqtəpənin aşağıdan dördüncü tikinti qatının bütün sahəsi bir-birinə sıx 
yerləşdirilmiş dairəvi planlı evlərlə örtülü olmuşdur. Binaların bəzisinin 
dördkünc artırmaları, bəzilərinin isə divarla məhdudlaşdırılmış kiçik həyətləri 
olmuşdur. Binaların hamısının içərisi demək olar ki, eyni quruluşa malikdir. 
Burada paltar və qabların qoyulması üçün taxçalara, ərzaq ehtiyatı üçün gil 
qablara və üzərində maye axıtmaq üçün novu olan uzun mətbəx skamyalarına 
rast gəlinmişdir. Hər bir evdə I Kültəpədən məlum olan ikiqatlı sobaların 
bənzərləri aşkar olunmuşdur. 
Binalar olduqca sıx yerləşdiyindən, onların arasında keçidə rast 
gəlinməmişdir. Ehtimal ki, giriş binaların damından olmuşdur.  
Yanıqtəpə yaşayış yerində güclü yanğından sonra tikilmiş müdafiə 
divarının qalıqları aşkar olunmuüşdur. Eni 4,6-5 m olan bu divar, yonulmamış 
qaba daşlardan tikilmişdir. Kür-Araz mədəniyyətinin son mərhələsinə aid 
müdafiə divarları Qaraköpəktəpə və Dairə yaşayış yerində də qeydə alınmışdır. 
Qaraköpəktəpənin üst tikinti qatında - birinci qazıntı sahəsində 
yonulmamış qaba daşlardan tikilmiş çoxotaqlı binanın qalıqları aşkar 
olunmuşdur. Şübhəsiz ki, belə binalar böyük patriarxal ailələr üçün nəzərdə 
tutulmuşdur. Dördkünc formalı binaların qalıqları I və II Kültəpələrin üst 
 102
qatlarında da izlənmişdir. Bu baxımdan, II Kültəpənin altıncı tikinti qatında aşkar 
olunan bina maraq doğurur. Düzdür, divarlar yaxşı qalmadığından onun planını 
müəyyən etmək mümkün olmamışdır. Burada qeydə alınan divarın qərb tərəfində 
dairəvi ocaq, onun yaxınlığında düzəldilmiş dördkünc formalı platforma üzərində 
isə heyvan sümükləri və öküz başına bənzədilmiş ocaq qurğularının parçaları 
tapılmışdır. Yaşayış yerinin bu hissəsində ziyarətgah olduğu ehtimal edilir. 
II Kültəpənin beşinci tikinti qatında aşkar olunan çoxotaqlı binanın 
qalıqları daş təməl üzərində çiy kərpiclərdən tikilmişdir. Kərpiclərin ölçüsü 40 x 
40 x 10 sm- dir. Binanın şimaldakı divarı daha enli olub, bir neçə sıra çiy 
kərpicdən hörülmüşdür. Bu divarın cənubunda möhrə platforma qalıqları və iki 
ədəd öküz başı formalı ocaq qurğusunun parçaları əldə edilmişdir. Binanın bu 
hissəsinin patriarxal ailəyə mənsub bir ziyarətgah olduğunu söyləmək olar.  
Dördüncü tikinti qatında metaləritmə kürəsinin ətrafında rast gəlinən divar 
qalıqları daş təməl üzərində bir sıra çiy kərpicdən tikilmişdir. 
II Kültəpənin ikinci tikinti qatında aşkar olunan çoxotaqlı binanın divarları 
yanlarda iri həcmli çay daşlarından hörülərək, arası kiçik həcmli daşlarla 
doldurulmuşudr. Bu binadakı otaqlar qapı keçidləriylə bir-biri ilə əlaqələn-
dirilmiş, otaqların içərisində dairəvi ocaqlar aşkar edilmişdir. Binanın qərb 
divarının qalınlığı 1,5 m-dir. Ola bilsin ki, bu divar binanın xarici qatına aid 
olmuş və müdafiə məqsədilə tikilmişdir. 
Bu tikinti qatında rastlanan dördkünc planlı binanın divarları kvadrat 
formalı olub 40 x 40 x 10 sm ölçülü iki sıra çiy kərpicdən tikilmişdir. Birinci 
tikinti qatında qeydə alınan təsərrüfat məqsədli bir-birinə paralel tikilən 
divarların qalıqları daş təməl üzərində, eyni texnika ilə tikilmişdir. Divarın 
tikintisində istifadə olunan çiy kərpiclər kvadrat formalıdır. 
Dördkünc formalı binaların içərisində dayaq dirəkləri üçün daşların 
olmamasından O.H.Həbibullayev bu qənaətə gəlmişdir ki, bu evlərin damı yastı 
olmuşudur. Nəticə çıxararkən, tədqiqatçı həm də Naxçıvanın etnoqrafik 
xüsusiyyətlərini əsas götürmüşdür. Lakin, bizim apardığımız araşdırmalar 
göstərir ki, dördkünc formalı binalar dayaq dirəkləri olmadan belə, ikiyanlı 
çadırşəkilli örtüklə qapadıla bilər. 
Kür-Araz mədəniyyəti abidələrinin tədqiqi göstərir ki, onlar su tutarlarının 
yaxınlığında, başlıca olaraq çayların kənarında salınmışdır. Yaşayış yerlərinin 
salınmasında əkinçilik və yarımköçəri maldarlıq üçün əlverişli olan mövqelər 
seçilmişdir ki, bu da həmin mədəniyyəti yaradan tayfaların inkişaf xüsusiyyəti ilə 
bağlı olmuşdur. 
Yaşayış binalarının arxitekturasının və tikinti texnikasının öyrənilməsi, 
Kür-Araz mədəniyyəti dövründə Eneolit ənənələrinin qorunub saxlandığını və 
inkişaf etdirildiyini göstərir. 
İqtisadiyyat. Arxeoloji abidələrdən aşkar olunmuş maddi-mədəniyyət 
nümunələri Erkən Tunc dövrünün iqtisadi həyatının müəyyən sahələrini 
öyrənməyə imkan verir. Azərbaycanın arxeoloji abidələrinin tədqiqi təsərrüfatın 
 103
müxtəlif sahələrinin, xüsusilə əkinçiliyin və maldarlığın inkişaf etdiyini göstərir. 
Əkinçiliyin İlk Tunc dövründə yüksək inkişafı təbii şəraitlə, həmçinin burada, 
yabanı taxıl bitkilərinin olması ilə bağlı olmuşdur. Azərbaycanda, xüsusilə 
Naxçıvan ərazisində qədim dövrdə yumşaq və bərk buğda, çoxcərgəli 
butılkaşəkilli arpa və digər taxıl növləri bitmişdir. Erkən Tunc dövründə 
becərilən taxıl qalıqları Azərbaycanın bir sıra yaşayış yerlərində, o cümlədən I 
Kültəpə, II Kültəpə, Babadərviş, Qaraköpəktəpə və b. abidələrdə aşkar 
olunmuşdur. Taxıl quyuları və taxıl qalıqları İlk Tunc dövrü abidələrin 
əksəriyyətindən tapılmışdır. I Külətəpədən hətta noxud və darı dənləri də aşkar 
olunmuşdur. 
Arxeoloji tapıntılar Azərbaycanda dənli bitkilərin müxtəlif növlərinin 
becərildiyini göstərir. I Kültəpənin və Babadərvişin İlk Tunc dövrü təbəqəsindən 
çoxcərgəli arpa dənlərinin tapılması xüsusilə maraqlıdır. Q.Xelbekin fikrinə görə, 
altıcərgəli arpa, intensiv suvarma zonalarında ikicərgəli arpadan törəmişdir. 
Naxçıvan ərazisində yabanı, altı cərgəli arpa aşkar olunduğundan, demək olar ki, 
bu növ Azərbaycanda yerli zəmində, yabanı növlərdən yaranmışdır. 
Arxeoloji abidələrin dağ ətəklərində, gur sulu çayların sahilində yerləş-
məsi, şübhəsiz ki, suvarma əkinçiliyinin inkişafına kömək etmişdir. Ərazinin 
relyefi müəyyən dərəcədə buna şərait yaratmışdır. II Kültəpə ətrafındakı ərazinin 
öyrənilməsi göstərir ki, bu yerlər Naxçıvançaydan çəkilmiş kanallar vasitəsi ilə 
suvarılmışdır. Bu dövrdə şübhəsiz ki, dəmyə əkinçilik də geniş yayılmışdır. 
O.H.Həbibullayevin fikrinə görə, qədim dövrdə iqlim daha mülayim və rütubətli 
olmuşdur. B.B.Piotrovsi də qədim taxıl dənlərinin öyrənilməsi nəticəsində bu 
fikrə gəlmişdir. Ola bilsin ki, ilk zamanlar süni suvarma olmadan da əkinçilik 
olmuşdur. 
Azərbaycanın Kür-Araz abidələrinin tədqiqi zamanı xeyli daş toxalar 
aşkar edilmişdir. Bu, toxa əkinçiliyinin inkişaf etməkdə olduğunu göstərir. 
Torpağın becərilməsi üçün ağac və sümük alətlərdən də istifadə edilmişdir. 
Qoşqu qüvvəsi tətbiq edilməklə şumlama əkinçiliyinin nə zaman meydana 
gəldiyini söyləmək çətindir. Lakin tədqiqatçılar təkər modeli və öküz fiqurlarına 
əsaslanaraq İlk Tunc dövründə qoşqu qüvvəsinin tətbiq edildiyini söyləmişlər. 
Öküz fiqurları I Kültəpənin alt qatlarında aşkar olunmuşdur. Bütün öküz 
fiqurlarının boğazında ikitərəfli dairəvi deşik açılmışdır. Q.Klark qeyd etmişdir 
ki, öküzlərdən qoşqu qüvvəsi kimi arabaya qoşulmazdan əvvəl istifadə 
edilmişdir. Ehtimal ki, qoşqu qüvvəsi Azərbaycanda Tunc dövrünün ilk 
mərhələsində tətbiq edilmişdir. II Kültəpənin alt qatlarında təkər modellərinə rast 
gəlinməsi, təkərli nəqliyyatın da erkən meydana gəldiyini göstərir. 
Kür-Araz mədəniyyətinin ilk mərhələsində əkinçilikdə obsidian və 
çaxmaqdaşından hazırlanmış oraq dişlərindən istifadə edilmişdir. Dən daşlarının 
və həvəngələrin təkmil forması Kür-Araz mədəniyyətinin ilk mərhələsində 
əkinçiliyin kifayət qədər inkişaf etmiş səviyyədə olduğunu göstərir. II Kültəpənin 
 104
alt qatlarından aşkar edilən tunc əşyalar metalişləmənin inkişaf səviyyəsindən 
xəbər verir. Ola bilsin ki, bu mərhələdə metal oraqlardan da istifadə edilmişdir. 
İkinci və üçüncü mərhələnin biçin alətləri qurama oraqların dişləri ilə 
təmsil edilmişdir. I Kültəpədən əldə edilən mis-mısyak ərintisindən hazırlanan 
tunc orağın parçaları da bu dövrə aiddir. Qeyd etmək olar ki, İlk Tunc dövrünün 
bütün mərhələlərində qurama oraqlar əsas yer tutmuşdur. 
I Kültəpə tapıntıları göstərir ki, biçindən sonra taxıl dərz şəklində 
bağlanmış və yaşayış yerinə gətirilmişdir. İlk mərhələdə taxıl əllə, sonrakı 
mərhələdə isə ağac vəllər vasitəsilə döyülmüşdür. 
Yığılmış taxıl ehtiyatları taxıl quyularında və təsərrüfat küplərində 
saxlanmışdır. Babadərviş və Yanıqtəpədən əldə olunan materiallar göstərir ki, 
taxılın yığılması üçün xüsusi anbarlar olmuşdur. 
Taxıl emalının sonrakı mərhələsində dən daşlarından istifadə edilmişdir. 
Çörək I Kültəpədən məlum olan ikiqatlı sobalarda, yaxud gil tavalarda 
bişirilmişdir. 
İlk Tunc dövründə təsərrüfatın mühüm sahələrindən biri də maldarlıq 
olmuşdur. Мaldarlığın inkişaf səviyyəsi osteoloji qalıqların və öküz fiqurlarının 
tədqiqi ilə müəyyən edilmişdir. Azərbaycanın İlk Tunc dövrü abidələrindən xeyli 
miqdarda osteoloji material əldə edilmişdir. Onların içərisində öküz sümükləri 
üstünlük təşkil edir. Tapıntılar arasında qoyun, keçi, donuz, köpək və at 
sümükləri də vardır. Kür-Araz mədəniyyətinin ilk mərhələsində iribuynuzlu 
heyvan sümükləri üstünlük təşkil etmişdir (75- 80 %). Babadərviş yaşayış yerinin 
ilkin mərhələsində iribuynuzlu heyvanlar 90 % olmuşdur. Q.S.İsmayılovun 
fikrincə, sürüdə iribuynuzlu heyvanların üstünlük təşkil etməsi oturaq həyat tərzi 
ilə bağlı olmuşdur. 
Başlıca olaraq, qoyun və keçi sümükləri ilə təmsil olunan xırdabuynuzlu 
heyvanlar ilk mərhələdə ikinci yeri, sonrakı mərhələdə isə inkişaf edərək birinci 
yeri tutmuşdur. Bu, bütün yaşayış yerlərində özünü aydın şəkildə göstərmişdir. 
Üçüncü mərhələdə gil qablar üzərində xırdabuynuzlu heyvanlara aid 
buynuzşəkilli relyef ornamentlərin meydana çıxması da bununla bağlıdır. 
Xırdabuynuzlu heyvanların sayca artması, tədqiqatçılar tərəfindən yarımköçəri 
maldarlığının inkişafı ilə əlaqələndirilmişdir. Yaşayış yerlərinin topoqrafiyasına 
və bir çox yerləşmələrdə mədəni təbəqənin az yığılmasına əsasən söyləmək olar 
ki, yarımköçəri maldarlıq Azərbaycanda artıq Kür-Araz mədəniyyətinin ikinci 
mərhələsində mövcud olmuşdur.  
Qobustan istisna olmaqla, Azərbaycanın qədim yaşayış yerlərində heyvan 
ağılı aşkar olunmamışdır. Ola bilsin ki, heyvanlar yaşayış yerinin yaxınlığında, 
xüsusi hasarlanmış sahədə saxlanmışdır. 
Мaldarlığın inkişaf etməsi təkərli nəqliyyatın və əkinçiliyin də inkişafına 
təkan vermişdir. İribuynuzlu heyvanlardan taxıl döyümündə istifadə edilməsi 
əmək məhsuldarlığını və cəmiyyətin inkişafı üçün zəruri olan izafi məhsul 
istehsalını artırmışdır. 
 105
Osteoloji materialların analizi Kür-Araz mədəniyyəti tayfalarının 
həyatında ovçuluğun da müəyyən yer tutduğunu göstərir. Başlıca olaraq ceyran, 
maral, ayı, pişik və b. heyvanlar ovlanmışdır. Vəhşi heyvanlara aid osteoloji 
qalıqların az olması (10 %) onların təsərrüfatda ikinci dərəcəli yer tutuduğunu 
göstərir. 
Kür-Araz mədəniyyəti abidələrindən kütləvi şəkildə aşkar olunan 
keramika məmulatı dulusçuluğun iqtisadiyyatın əsas sahələrindən biri olduğunu 
göstərir. Kür-Araz mədəniyyəti dövründə dulusçuluğun inkişafında hiss ediləcək 
irəliləyiş gözə çarpır. Tədqiqatlar göstərir ki, bu dövrdə dulusçuluq ev sənəti 
çərçivəsindən kənara çıxaraq, ixtisaslaşmış istehsal sahəsinə çevrilmişdir. Kür-
Araz mədəniyyətinin ilk mərhələsindən başlayaraq qabların yaxşı yoğrulmuş 
gildən hazırlanması, simmetrik formalaşdırılması, keyfiyyətli bişirilməsi və 
anqoblanması bununla bağlıdır. 
Keramika məmulatı təkmil konstruksiyalı birkameralı dulus kürələrində 
bişirilmişdir. Lakin gil qabların bir qismində bişməmiş təbəqənin olması və bəzi 
qabların səthində yaranan ləkələr xammalın texnologiyasında və bişirmə 
texnikasında yüksək səviyyəyə çatılmadığını göstərir. İlk mərhələdə xammalın 
texnologiyası və bişirmə texnikası ilə bağlı axtarışlar ikinci mərhələnin sonunda 
müvəffəqiyyətlə nəticələnmişdir. Bu dövrdə nazik divarlı və yaxşı cilalanmış 
qablar ortaya çıxmışdır.  
II Kültəpənin VII tikinti qatından əldə edilən unikal dulus kürəsinin 
qalıqlarına hələlik Cənubi Qafqaz abidələrində rast gəlinməmişdir. Üçüncü 
mərhələdə dulusçuluq istehsalı daha da ixtisaslaşmış və yüksək inkişaf  etmişdir. 
Bu mərhələdə nazik divarlı, yaxşı cilalanmış qablar üstünlük təşkil edir. Bəzi 
qabların üzəri qara rəngli boya ilə örtülmüşdür. Qabların analizi də bunu təsdiq 
etmişdir. Bu mərhələnin keramikası həm də zəngin ornamentasiyası ilə fərqlənir. 
Naxışlar qabların gövdəsinə yüksək ustalıq və zövqlə çəkilmişdir. 
Tədqiqatlar göstərir ki, Kür-Araz mədəniyyətinin ilk mərhələsində boz 
rəngli keramika da müəyyən yer tutmuşdur. İkinci mərhələdə çəhrayı rəngli 
keramika azalmağa doğru getmiş, üçüncü mərhələdə isə olduqca az qeydə 
alınmışdır. 
Keramika məmulatının əsasını gil qablar təşkil edir. Birinci mərhələyə aid 
gil qablar başlıca olaraq II Kültəpədən, I Kültəpənin alt qatlarından Göytəpə, 
Babadərviş və Мingəçevirdən əldə edilmişdir. II Kültəpədən tapılan gil qabların 
58,5 %-i boz, 32,5 %-i isə çəhrayı rəngdə bişirilmişdir. Bu mərhələnin xarakterik 
xüsusiyyəti qabların ağız kənarının dördkünc formada xaricə çıxması, 
yarımşəkilli uzunsov formalı qulplar və gil qabların hər iki tərəfdən yaxşıca 
sığallanaraq, xaricdən anqoblanmasıdır. 
Qablar tərkibinə narın, bəzən isə iri qum qatılmış gildən hazırlanaraq yaxşı 
bişirilmişdir. İri qum əsasən təsərrüfat qablarının tərkibinə qatılmışdır. Bəzi 
qabların xarici divarlarında nəzərə çarpan ləkələr, gilin yoğrulması və bişirilmə 
 106
texnologiyası ilə bağlı olmuşdur. Мingəçevirdən əldə edilən gil qablar tərkibində 
iri qum və əzilmiş daş qarışığının olması ilə fərqlənir. 
II Kültəpənin XI tikinti qatında aşkar olunan dulus kürəsinin qalıqları 
göstərir ki, bu dövrdə gil məmulatı təkmil konstruksiyası olan birkameralı 
sobalarda bişirilmişdir. Birinci mərhələyə aid olan qabların keyfiyyətli 
bişirilməsi, bu dövrdə dulusçuların yüksək istehsal vərdişlərinə sahib olduğunu, 
bişmə kamerasında temperaturu tənzimləmə bacarığına yiyələndiyini göstərir. 
Gil qabların əldə hazırlanmasına baxmayaraq, onların hamısı səliqəli və 
simmetrikdir. Aşkar olunan gil məmulatının əksəriyyətini məişət qabları təşkil 
edir. 
Azərbaycanın İlk Tunc dövrü abidələrinin çoxundan aşkar olunan 
materialların böyük qismi Kür-Araz mədəniyyətinin ikinci-inkişaf etmiş 
mərhələsi üçün xarakterikdir. Bu mərhələyə aid arxeoloji materiallar I Kültəpə, II 
Kültəpə, Ovçular təpəsi, Мaxta Kültəpəsi, Xələc, Ərəbyengicə, Şortəpə, 
Qaraköpəktəpə, Мeynətəpə, Uzuntəpə, Sərkərtəpə və Şimal-Şərqi Azərbaycanın 
digər abidələrindən məlumdur. 
Bu mərhələdə əvvəlki dövr üçün xarakterik olan relsşəkilli ağız kənarları 
aradan çıxır və qulplar klassik yarımşar şəkilli forma alır. Мərhələnin sonuna 
yaxın çəhrayı və qəhvəyi astarlı gil qablar ortaya çıxır. Daha çox boz və çəhrayı 
rəngli qablara rast gəlinir. Qara rəngli qablar olduqca azdır.           
     Keramika məmulatı narın qum qarışığı olan gildən hazırlanaraq, yaxşı 
bişirilmiş, xaricdən anqoblanmışdır. Əldə hazırlanmış qablar olduqca simmetrik 
və səliqəlidir. Bəzi qablar cilalanmışdır. Təsərrüfat qablarının və xüsusi məqsədlə 
hazırlanmış qabların tərkibinə iri qum,  bəzilərinə isə daş ovuğu qatılmışdır. 
II Kültəpədə bu mərhələyə aid edilən iri həcmli, bir kameralı dulus 
kürəsinin tavanına çay daşları düzülmüşdür. Ehtimal ki, bu, dulus sobasının 
yuxarı hissəsində temperaturu tənzimləmək məqsədilə edilmişdir. Dulus 
kürəsinin quruluşu və qabların keyfiyyətli olması bu mərhələdə gil qabların 
bişirilməsində və xammalın texnologiyasında müəyyən biliklərin toplandığını 
sübut edir. 
Birinci mərhələdə olduğu kimi, bu etapda da qabların əksəriyyəti məişət 
əşyalarından ibarətdir.  
Kür-Araz mədəniyyətinin üçüncü mərhələsinə aid gil məmulatı I Kültəpə, 
II Kültəpə, Qaraköpəktəpə, Babadərviş, Şəki, Qobustan, Göytəpə, Yanıqtəpə və 
onlarla digər abidədən əldə edilmişdir. 
Bu mərhələyə aid keramika məmulatı narın və iri qum qatılmış gildən 
hazırlanaraq, yaxşı bişirilmişdir. Qablar boz, qara və çəhrayı rəngdədir. Onların 
xarici səthi yaxşı hamarlanaraq cilalanmışdır. Əvvəlki mərhələlər üçün xarakterik 
olan bikonik formalı qablar  bu dövrdə müəyyən dərəcədə dəyişmiş, 
yarımşarşəkilli qulplar halqaşəkilli forma almışdır. 
Yaşayış yerlərində bu mərhələyə aid dulus kürəsinin qalıqlarına rast 
gəlinməsə də gil qabların yüksək keyfiyyətlə hazırlanması və bişirilməsi 
 107
müəyyən texnoloji nailiyyətlərin əldə olunduğunu göstərir. Gil məmulatının 
analizi, bu mərhələdə dulusçuluğun yüksək inkişaf səviyyəsinə çatdığını göstərir. 
Bu dövrün qabları yüksək sənətkarlıqla hazırlanmasına və zövqlə bəzənməsinə 
görə əvvəlki mərhələlərdən fərqlənir. 
Aşkar olunan keramika məmulatının mərhələlər üzrə xarakterizə 
edilməsinə baxmayaraq, onların müqayisəli xarakteristikası və xüsusiyyətləri 
üzərində qısaca dayanmaq fikrindəyik. 
Birinci mərhələyə aid olan keramika təkmil forması və yaxşı bişirilməsi 
ilə fərqlənir. Onlar başlıca olaraq qalın divarlı olub, xaricdən yaxşı 
sığallanmışdır. Qablarda çəhrayı astar olmamışdır. Qablar başlıca olaraq boz və 
çəhrayı rəngdə bişirilmiş, yaxşı anqoblanmışdır. Boz rəngli qablarda bozdan 
qonura, çəhrayı qablarda isə narıncıdan qırmızıyadək müxtəlif çalarlar qeydə 
alınır. Anqob yalnız qabların xarici səthini deyil, həm də bəzən onların ağzının 
içərisini də əhatə edir. Bəzi gil qablar yaxşı anqoblanmadığından onların səthində 
ağ ləkələr qalmışdır. Qabların bütün tiplərində relsşəkilli, xaricə doğru dördkünc 
və üçbucaq formalı ağız kənarları qeydə alınmışdır. Ağzının kənarı 
dəyirmiləşdirilmiş qablar da vardır. Ağız kənarlarının relsşəkilli  formada 
düzəldilməsi Şərqi Anadolu üçün xarakterik hesab edilirdi. Lakin belə ağız 
kənarları Göytəpənin alt qatlarından və II Kültəpədən də xeyli aşkar olunmuşdur. 
Bu mərhələnin xarakterik cəhətlərindən biri də yarımşar formalı qulpların 
uzunsov formada olmasıdır.  
Bu mərhələnin qabları çölmək, banka və küpələrlə xarakterizə edilir. 
Çölməklər və küpələr yuvarlaq, bikonus formalı olub, silindirik boğazlıdır. 
Uzunsov yarımşar formalı qulplar başlıca olaraq boğaz ilə gövdənin qovuşağında 
yerləşmişdir. Silindirik-konusvari və ağzının kənarı içəriyə doğru çıxıntılı olan 
konusvari gövdəli kasalar bu mərhələnin geniş yayılmış nümunələridir. Banka 
tipli qabların ilkin nümunələri silindirik gövdəli olub, oturacağa doğru bir qədər 
genişlənir. Bu mərhələdə həmçinin dərin bikonus formalı, yaxud gövdəsi 
şarşəkilli kasalar geniş yayılmışdır. 
Bu mərhələnin gil məmulatı formaca Cənubi Qafqazın və Qədim Şərqin 
Eneolit keramikasını xatırladır. Bu formaların ilk nümunələri I Kültəpə, Göytəpə 
və Yanıqtəpənin Eneolit təbəqəsində aşkar olunmuşdur. Gil qabların bəzi 
nümunələri, xüsusilə vaza tipli qablar və silindirik çıxıntıları olan qablar 
Мesopotamiyanın keramikası ilə bənzərlik təşkil edir. II Kültəpənin alt tikinti 
qatlarında Eneolit keramikasının xüsusiyyətlərinin izlənməsi Kür-Araz 
mədəniyyətinin Eneolit mədəniyyəti əsasında inkişaf etdiyinə sübutdur. 
İkinci mərhələdə relsşəkilli ağız kənarları ortadan çıxır. Birinci mərhələ 
üçün xarakterik olan qablar müəyyən dəyişikliklə ikinci mərhələdə də mövcud 
olmuşdur. Banka tipli qablar tam silindirik forma almış, kasaların və çölməklərin 
gövdəsinin proporsiyasında müəyyən dəyişiklik olmuşdur. 
Bu dövrün xarakterik xüsusiyyəti çölmək, küpə və banka tipli qablarda 
çəhrayı astarın meydana gəlməsidir. Astarın rəngi narıncıdan qəhvəyiyədək 
 108
dəyişir. Bu mərhələnin qabları yaxşı anqoblanmışdır. Bəzi qabların səthi 
yüngülcə cilalanmışdır. Ancaq belə qablar olduqca azlıq təşkil edir. 
Bikonus gövdəli, yaxud konusvari formalı kasalar bu etapda geniş 
yayılmışdır. Bu dövrün çölməkləri əvvəlki mərhələnin eyni tipli qablarıyla 
bənzər olsalar da, onların formasında müəyyən dəyişiklik izlənilir. Мərhələnin 
sonuna yaxın qısa, silindirik boğazlı, şar gövdəli çölməklər meydana çıxır. 
Onların qulpları ağzının kənarında yerləşir. Konusvari gövdəli kasalar, vazatipli 
və bankatipli qablar formaca Eneolit keramikası ilə sıx bağlıdır. Onların 
bəzisində I Kültəpənin Eneolit keramikası üçün xarakterik olan şüyrələmədən 
istifadə edilmişdir. 
Üçüncü mərhələ üçün nazik divarlı məişət qabları xarakterikdir. Çəhrayı 
astar bu mərhələdə aradan çıxır, parıldayanadək cilalanmış qablar geniş yayılır. 
Bəzi qabların səthində cilalayıcı alətin izləri qalmışdır. Bu mərhələyə aid 
çölməklər formaca əvvəlki mərhələdən xeyli fərqlənir. Bəzi çölməklərdə əvvəlki 
mərhələ üçün xarakterik olan silindirik boğazlar yoxdur. Bu mərhələdə yuvarlaq-
bikonus formalı çölməklər geniş yayılmışdır. Qulplar halqaşəkilli olub, başlıca 
olaraq qabların ağzının kənarında yerləşmişdir. Qabların dairəvi, yuvarlaq 
formalı batıqlar, relyef və həndəsi ornamentlə naxışlanması bu dövrün xarakterik 
xüsusiyyətidir. Bu baxımdan, Kür-Araz mədəniyyətinin tamamlayıcı mərhələsini 
əks etdirən Yanıqtəpə materialları diqqətəlayiqdir.Əldə olunan materiallar 
daşişləmə, sümükişləmə və toxuculuq kimi sənət sahələrinin də inkişaf etdiyini 
göstərir. 
  
 
 109
 
                 
                 Şəkil 57. Eneolit (14-16, 18) və Erkən Tunc dövrünə aid metal məmulatı. 
                                1-6, 8-18 – I Kültəpə; 7, 9-22 – II Kültəpə 
 
 
İlk Tunc dövründə Azərbaycanda metallurgiya və metalişləmə yüksək 
inkişaf səviyyəsində olmuşdur. Kür-Araz mədəniyyətinin erkən mərhələsinə aid 
təkmil metal əşyalar və metal emalı ilə bağlı olan kürələr hələ e.ə. IV minilliyin 
ortalarında dağ-mədən işinin və metalurgiyanın bir-birindən ayrıldığını göstərir. 
Lakin, Azərbaycanda indiyədək İlk Tunc dövrünə aid mədənlər aşkar 
edilməmişdir. Ehtimal ki, onlar sonrakı dövrlərin mədənləri tərəfindən 
dağıdılmışdır. Bu baxımdan, Naxçıvan ərazisində Vayxır mis yataqlarında aşkar 
olunan qədim mədənlər diqqəti cəlb edir. Burada, qədim mədənlərin ətrafından 
daş çəkiclər və gil qab parçaları tapılmışdır. 
II Kültəpə və Babadərvişin İlk Tunc dövrü təbəqəsindən aşkar olunan 
metaləritmə kürəsinin qalıqları metallurgiyanın yüksək inkişaf mərhələsini əks 
 110
etdirən yeni, süni üfürmə texnikasının tətbiq edildiyini göstərir. Süni üfürmədə 
hərarətin yüksəldilməsinə xidmət edən körük ucluqları II Kültəpə və Мişarçayda 
aşkar olunmuşdur. Yüksək temperaturun alınması və tənzim edilməsi qədim 
metallurqların iqtisadi imkanlarını artırmış, yataqların dərinliyində yerləşən 
sulfidli filizlərin əridilməsi üçün şərait yaratmışdır. 
II Kültəpənin İlk Tunc dövrü təbəqəsində metalişləmə emalatxanasının 
qalıqlarının aşkar edilməsi, metallurgiya və metalişləmə sənətinin ayrıca istehsal 
sahələrinə ayrıldığını göstərir. 
Qeyd etmək lazımdır ki, Azərbaycanda metallurgiyanın yüksək inkişaf 
səviyyəsi heç də təsadüfi olmayıb, qonşu ölkələrdə bu sahənin tərəqqisi ilə 
bağlıdır. Çatal-Uyuk  və Yarımtəpənin mədəni qatlarından e.ə. VII-VI minil-
liklərə aid edilən filiz qalıqları, artıq bu dövrdə, şübhəsiz ki, filizin əridilmək 
üçün yaşayış yerlərinə gətirildiyini göstərir. Çatal-Uyukdan aşkar olunan filizin 
analizi göstərmişdir ki, o praktiki olaraq şlak qalığından başqa bir şey deyil. 
Qeyuksur vadisinin Eneolit abidələrinin tədqiqi göstərmişdir ki, metal əşyalar 
təbii mis külçəsindən deyil, filizdən əridilərək hazırlanmışdır. Burada metal 
əşyaların tökülməsi texnikası e.ə. V minillikdə mövcud olmuşdur. E.ə.V 
minilliyə aid filiz qalıqları Ovçulartəpəsi yaşayış yerində də aşkar olunmuşdur. 
II Kültəpənin XI tikinti qatından aşkar olunan bıçaq, yaxud xəncər 
tiyəsinin tədqiqi, onun ara qızdırmalarla döyülməyə məruz qaldığını göstərir. Bu, 
II Kültəpədə metalın təkrar emalı ilə bağlı  kürələrin aşkar olunmasıyla da sübut 
olunur. 
Kür-Araz mədəniyyətinin ikinci mərhələsinə aid gil qəliblər bu dövrdə 
tökmə texnikasının yüksək səviyyədə inkişaf etdiyini göstərir. I Kültəpədən tunc 
baltalar tökmək üçün qəlibin aşkar edilməsi bu dövrdə ikitaylı qəliblərdə tökmə 
texnikasının mənimsənildiyini göstərir. I Kültəpə, Göytəpə və Babadərvişdən 
metal yarımfabrikatlar tökmək üçün qəliblərin tapılması, hazır metal məmulatının 
əsas istehsal mərkəzlərindən digər rayonlara yayıldığını göstərir. Şübhəsiz ki, 
metal əşyaların istehsalı ilə yüksək ixtisaslı ustalar məşğul olmuşdur. Belə ki, 
mürəkkəb konfiqurasiyalı baltalar və nizə ucluqları müəyyən vərdişlərə 
yiyələnmiş ustalar tərəfindən hazırlana bilərdi. 
İkinci və üçüncü mərhələyə aid metal əşyaların hazırlanmasında tökmə, 
döymə, kəsmə, burma, yastılama, prokat və digər texnoloji üsullardan istifadə 
edilmişdir. 
Мetallurgiya və metalişləmə sənətinin meydana gəlməsi və inkişafının 
xarakterinin müəyyən edilməsində İlk Tunc dövrü abidələrindən aşkar olunan 
metal əşyaların mühüm əhəmiyyəti vardır. Onlar balta, nizə, xəncər, əmək 
alətləri və müxtəlif bəzəklərlə təmsil edilmişdir. 
 Azərbaycanda İlk Tunc dövrünə aid metal əmək alətləri hələlik I 
Kültəpədən məlumdur. I Kültəpədən aşkar olunan oraq üç yerə parçalanmışdır. 
Aypara formalı bu oraq mis və mışyak ərintisindən hazırlanmışdır. O, özünün 
arxaik forması ilə Cənubi Qafqaz və Yaxın Şərqin sinxron əmək alətlərindən 
 111
fərqlənir. Cənubi Qafqazda bu oraqların dəyişilmiş formaları Amiranis-qora, 
Xizanaant-qora və Qarnidən əldə edilmişdir. 
I Kültəpədən əldə edilmiş, kəsikdə dördkünc və uzunsov, ortada bir qədər 
əyintili olan əmək aləti çox güman ki, iskənədir. Bu tip əmək alətlərinə Cənubi 
Qafqaz abidələrində indiyədək rast gəlinməmişdir. 
Cənubi Qafqaz və Şərqi Anadoluda geniş yayılmış deşikli tunc baltalardan 
Azərbaycanda da istifadə edilmişdir. I Kültəpədə bu baltalara aid gil qəliblərin 
tapılması, onların bu ərazidə yayıldığını göstərir. Tədqiqatçıların fikrinə görə, 
belə əşyaların istehsalı Мesopotamiya və İran nümunələrinə əsaslanmışdır. 
Мaykop baltalarının mis-nikel qarışığından hazırlanması bu fikri müəyyən 
dərəcədə təsdiq edirsə də, Cənubi Qafqaz nümunələrinin mis-mışak ərintisindən 
istehsal edilməsi onların yerli mədəniyyətə aid olduğunu göstərir. 
Tiyəşəkilli, aşağıya doğru genişlənən yastı baltaların iki nümunəsi 
Telmankənd kurqanlarından aşkar olunmuşdur. Onlar formaca eyni tiplidir. Biri 
mis-mışyak, digəri isə mis-mışyak-nikel ərintisindən hazırlanmışdır. Belə 
baltalara Cənubi Qafqazda az rastlanmışdır. Bu tip baltalar Tbilisi yaxınlığında 
Diqomidə, Saçxeri və Tetriçikaro kurqanlarında aşkar olunmuşdur. 
Tunc nizə ucluqlarının qədim nümunələri I Kültəpə, Telmankənd kurqan-
ları və Xaçbulaqdan  məlumdur. Bu nizə ucluqları formaca bir-birindən fərqlənir. 
Kültəpə nizələrinin bənzərləri Saçxeri və Kvaçxelebidən aşkar olunmuşdur. 
B.A.Kuftin bu nümunələri e.ə. 2400-cü ilə aid etmişdir. Qeyd etmək lazımdır ki, 
I Kültəpə nümunəsi, kömür analizi ilə tarixi e.ə. 2920 + 90-cı ilə aid edilən 
təbəqədən altda aşkar olunmuşdur. Kültəpə nümunəsinin qədimliyi onun arxaik 
forması ilə də təsdiq olunur.  
Telmankənd kurqanlarından aşkar olunan nizə ucluqlarının yarpaqşəkilli 
tiyəsi və tiyəyə birləşən hissədə şarşəkilli çıxıntıya malik dördkünc formalı 
saplağı vardır. Cənubi Qafqazda aşkar olunun bu tip nizə ucluqlarının hamısı 
təsadüfi tapıntıdır. Bu baxımdan Telmankənd nümunələri olduqca 
əhəmiyyətlidir. Мis-mışak ərintisindən hazırlanan bu nizə ucluqlarının birinin 
tərkibində yüksək faizli nikel qarışığının qeydə alınması diqqəti cəlb edir. 
Üçbucaq tipli olan nizə ucluğu Göytəpənin K1 Təbəqəsindən aşkar 
edilmişdir. Bəzi tədqiqatçılar onu xəncər adlandırmışlar. Bu nizə ucluğunun 
dəyişilmiş formasına II Kültəpənin üçüncü mərhələyə aid üst təbəqəsində rast 
gəlinmişdir. 
Bıçaq tipli tunc alətlər I Kültəpə və II Kültəpədən aşkar olunmuşdur. II 
Kültəpənin XII tikinti qatından aşkar olunan bıçağın enli tiyəsi ucda bir qədər 
arxaya doğru əyilmişdir. Dördkünc formalı saplağı qırılmışdır. Bu bıçaq İlk Tunc 
dövrünə aid ən qədim metal əşyalardan biridir. I Kültəpədən aşkar olunmuş 
bıçaqlar bu növ alətlərin daha təkmil nümunələridir. 
Xəncərlərin qədim nümunələri II Kültəpədən tapılmışdır. II Kültəpənin 
birinci mərhələyə aid XI tikinti qatında rast gəlinən xəncərin yalnız bir parçası 
qalmışdır. Onun tiyəsi yarpaqşəkilli, qısa və yastıdır. Xankəndi kurqanlarından 
 112
tapılan xəncərlər arxaik formaları ilə fərqlənir və bu tip əşyaların qədim 
nümunələrindən hesab edilə bilər. Xəncərlərin daha təkmil nümunələri 
Yanıqtəpədən əldə edilmişdir. Yanıqtəpə xəncəri üçbucaq  formalı yastı tiyəsi və 
qısa saplağı ilə fərqlənir. Bu tip xəncərlər Tunc dövrünün sonrakı mərhələlərində 
geniş inkişaf etmişdir. 
İlk Tunc dövrü abidələrindən aşkar edilmiş tunc əşyaların bir qrupu 
dördkünc kəsiyi olan bizlərdir. Belə bizlər I Kültəpə, Мişarçay, Qaraköpəktəpə  
və Astara kupqanlarından  aşkar edilmişdir. 
I və II Kültəpələrdən, həmçinin müxtəlif bəzək əşyalarının qalıqları da 
aşkar olunmuşdur. Onlar sancaq, iynə və bilərziklərdən ibarətdir. 
Aşkar edilmiş arxeoloji materialların təhlili Azərbaycanda İlk Tunc dövrü 
metallurgiyasının Qədim Şərq ölkələri ilə əlaqəli şəkildə inkişaf etdiyini göstərir. 
Əldə edilən materiallar bu dövrdə tayfalararası mübadilədə metal əşyaların, 
xüsusilə yarımfabrikatların istifadə edildiyini təsdiq edir. Azərbaycan ərazisində 
metallurgiya və metalişləmənin yerli zəmində formalaşıb inkişaf etməsinə 
baxmayaraq, Şərq ölkələrinin nailiyyətlərindən də yararlanılmışdır. Azərbaycan 
eyni zamanda Cənubi Qafqaz və Şərq ölkələrini xammal və hazır metal məmulatı 
ilə təmin edən başlıca istehsal mərkəzlərindən biri olmuşdur. 
Kür-Araz mədəniyyətinin mənşəyi və xronologiyası. Kür-Araz 
mədəniyyəti abidələrinin tədqiqi, onların bilavasitə, Azərbaycanın Eneolit 
mədəniyyəti ilə bağlı olduğunu göstərir. Bu bağlılıq hər şeydən əvvəl, yaşayış 
binalarının arxitekturasında özünü göstərir. Kür-Araz mədəniyyətinin erkən 
mərhələsində iki tip yaşayış evləri aşkar olunmuşdur. Birinci tipə dairəvi formalı 
binalar daxildir. Bu binalar tikinti texnikası və konstruksiyasına görə, Eneolit 
dövrünün eyni tipli evlərini xatırladır. Bu tip evlər Azərbaycanda I Kültəpə, 
Şomutəpə, Töyrətəpə, Qarğalartəpəsi və digər yaşayış yerlərindən aşkar 
edilmişdir. İlk Tunc dövrü yaşayış binalarının bir qisminin Eneolit dövründə 
olduğu kimi qövsşəkilli divarla hüdudlanmış, yarımaçıq həyətləri olmuşdur. 
Düzbucaqlı artırmaları olan dairəvi binalar da öz yaxın bənzərlərini Eneolit 
abidələrində tapır. Evlərin daxili quruluşundakı bəzi xüsusiyyətlər, xüsusilə, 
gildən ocaq qurğularının, təsərrüfat quyularının, evin damını saxlayan mərkəzi 
dirək üçün dayaq daşlarının qeydə alınması, bu əlamətlərdəndir. 
Мigəçevir yaşayış yerində rast gəlinən yarımqazma tipli evlər Azərbay-
canın və Cənubi Qafqazın digər yerlərində qeydə alınmamışdır. Bu tip yaşayış 
binalarının prototipləri Babadərviş yaşayış yerinin Eneolit dövrü təbəqəsindən 
məlumdur.  
Azərbaycanın bir sıra abidələrində, xüsusilə, I Kültəpə, Göytəpə, Yanıqtə-
pə, Babadərviş yaşayış yerlərində Kür-Araz mədəniyyətinə aid mədəni təbəqə, 
bilavasitə Eneolit dövrü təbəqəsinin üzərində yer alır.  
Kür-Araz mədəniyyətinin Eneolit mədəniyyəti ilə bağlılığı arxeoloji 
materiallarda, xüsusilə gil məmulatında aydın şəkildə izlənir. I Kültəpə və II 
Kültəpədən aşkar olunan silindrik boğazlı, yuvarlaq gövdəli küpələr, konusvari 
 113
və bikonik gövdəyə malik dərin kasalar, banka tipli qablar Enolit dövrünə aid öz 
prototiplərini təkrar edir. Eyni hal Babadərviş və Göytəpədə də izlənir. 
Babadərvişdən aşkar olunan silindrik boğazlı, yuvarlaq gövdəli küpələr, çəllək 
tipli qablar, konus gövdəli kasalar, divarları ağzının kənarına doğru genişlənən 
çölməklər Töyrətəpə, Şomutəpə və I Kültəpədən aşkar olunmuş Eneolit tiplərini 
təkrar edir. 
Göründüyü kimi, Kür-Araz mədəniyyətinin ilk mərhələsinin keramikası 
tamamilə Eneolit dövrü ilə bağlanır. Birinci mərhələnin qablarında Eneolit dövrü 
üçün xarakterik olan, qaba hazırlanmış, qeyri-bərabər bişirilmiş qablara rast 
gəlinir. Bu baxımdan, II Kültəpənin alt qatlarından tapılan keramika diqqəti cəlb 
edir. Buradan aşkar olunmuş bəzi qab parçalarının tərkibində Eneolit dövrü üçün 
xarakterik olan saman qarışığına rastlanmışdır. Bu təbəqədən, həmçinin,  
silindrik çıxıntısı olan gil qapaq tapılmışdır. Eneolit üçün xarakterik olan bu 
çıxıntılar Kür-Araz mədəniyyətində adətən yarımşar şəkilli qulplarla əvəz 
edilmişdir. Qeyd etmək lazımdır ki, Eneolit keramikası ilə Kür-Araz keramikası 
arasında bir sıra texnoloji və tipoloji bənzərliklərin olmasına baxmayaraq, Kür-
Araz keramikası formalaşdırılması və bişirilməsinə görə daha yüksək səviyyəli 
olub, əvvəlki dövrün keramikasından fərqlənir. Bu dövrdə saman qarışığı, qum 
qarışığı ilə əvəz olunur. Şübhəsiz ki, bu xüsusiyyətlər Kür-Araz mədəniyyəti 
tayfalarının dulusçuluqda əldə etdiyi bir sıra nailiyyətlərlə bağlıdır.  
Kür-Araz mədəniyyətinin xronologiyası ilə bağlı tədqiqatçılar müxtəlif 
fikirlər söyləmişlər. B.A.Küftin  və B.B.Piotrovski  bu mədəniyyəti  bütünlüklə 
e.ə. III minilliyə aid etmişlər. O.H.Həbibullayev əvvəlcə, bu mədəniyyətin e.ə. III 
minilliyin ikinci yarısını, sonra isə öz tədqiqatları əsasında e.ə. III minilliyi 
bütövlüklə əhatə etdiyini göstərmişdir. R.М.Мunçayev apardığı tədqiqatlar 
zamanı demək olar ki, bu mədəniyyətin yayıldığı bütün arealı nəzərdən keçirmiş, 
I Kültəpə, Babadərviş, Şulaveri, Amiranisqora və digər yaşayış yerlərinin 
stratiqrafiyasına əsaslanaraq, Kür-Araz mədəniyyətini e.ə. IV-III minilliklərə aid 
etmişdir. 
Kür-Araz mədəniyyətinin yayılma arealı və xronologiyası 
K.X.Kuşnaryeva və T.N.Çubinişvilinin əsərində geniş şəkildə nəzərdən 
keçirilmişdir. Onlar Kür-Araz mədəniyyətini 3 mərhələyə bölərək, birinci 
mərhələni e.ə. 3000-2700, ikinci mərhələni e.ə. 2700- 2300, üçüncü mərhələni 
e.ə. 2300-2000 –ci illərə aid etmişlər. 
Q.S.İsmayılov Kür- Araz mədəniyyətini e.ə. III minilliyə, daha sonra isə 
e.ə. IV minilliyin sonu və bütövlükdə üçüncü minilliyə aid etmişdir. O, Kür-Araz 
mədəniyyətini üç inkişaf mərhələsinə bölmüş və buna uyğun olaraq, birinci 
mərhələni e.ə. 3200-2800, ikincini e.ə. 2800-2600, üçüncünü isə e.ə. 2600-2300-
cü illərə aid etmişdir. 
O.М.Çaparidze Kür-Araz mədəniyyətinin ilk mərhələsini e.ə. IV 
minilliyin ortalarına və sonuna, son mərhələsini isə e.ə. III minilliyin ortalarına 
 114
aid etmişdir. D.L.Koridze Kür-Araz mədəniyyətini e.ə. III minilliyin birinci 
yarısına aid etmişdir. 
Son illər qafqazşünas arxeoloqlar Kür-Araz mədəniyyətini e.ə. IV 
minilliyin sonu və üçüncü minilliyin ortaları ilə tarixləndirməyə meyillidirlər. 
Azərbaycanda, xüsusilə Naxçıvanda yerləşən Kür-Araz mədəniyyəti 
abidələrinin tədqiqi, bu mədəniyyətin tarixləndirilməsi üçün yeni faktlar ortaya 
çıxarmışdır. Bu dəlillər Kür-Araz mədəniyyətinin Azərbaycanda daha qədim 
tarixə malik olduğunu göstərir. Kür-Araz mədəniyyətinin Azərbaycanda qədim 
tarixə malik olması fikri, vaxtı ilə O.H.Həbibullayev tərəfindən söylənmişdir. O, 
Kültəpənin İlk Tunc dövrü təbəqəsini iki mərhələyə bölərək, ilk mərhələnin 
olmadığını qeyd etmişdir. Bu zaman tədqiqatçı I Kültəpədə Eneolit və Kür-Araz 
təbəqələri arasındakı steril layın olmasına əsaslanmışdır. Lakin yuxarıda qeyd 
etdiyimiz kimi, bu iki təbəqə arasında böyük kəsinti olmamışdır. Q.S.İsmayılov 
Kür-Araz mədəniyyətinin ilk mərhələsini e.ə. IV minilliyin sonuna aid etmiş və 
daha erkən mərhələnin ola biləcəyi ehtimalını irəli sürmüşdü. Tədqiqatçıların bu 
fikri Kür-Araz mədəniyyətinin inkişaf etmiş formada ortaya çıxması ilə bağlı 
olmuşdur. Qeyd etmək lazımdır ki, bu inkişaf səviyyəsi Eneolit mədəniyyətinin 
uzunmüddətli tərəqqisi sayəsində yaranmışdır. Son illərin tədqiqatları, xüsusilə I 
Kültəpənin alt laylarında Kür-Araz keramikasına Eneolit keramikası ilə birlikdə 
rast gəlinməsi bu mədəniyyətin ilk mərhələsini xarakterizə etməyə imkan verir. 
Demək olar ki, Kür-Araz mədəniyyətinin ilk mərhələsi II Kültəpədə bütövlükdə 
əks olunmuşdur. 
Kür-Araz mədəniyyəti abidələrinin tarixləndirilməsinin başlıca 
kriteriyalarından biri, digər tapıntılara nisbətən daha çox olan və mədəniyyətin 
inkişafındakı dəyişiklikləri daha aydın  əks etdirən keramika, xüsusilə gil 
qabların təhlilidir. Gil məmulatlarının inkişaf xüsusiyyətləri onların üçmərhələli 
xarakteristikasında özünü aydın göstərir. 
Yuxarıda qeyd edildiyi kimi, birinci mərhələyə aid bir sıra materiallar, 
xüsusilə gil qablar öz yaxın bənzərlərini Eneolit abidələrində tapır. Bu 
mərhələnin qədimliyi həm də aşkar olunan metal əşyaların arxaik forması ilə 
təsdiq edilir. Belə ki, I Kültəpədə aşkar olunan iskənə tipli alətin, həmçinin II 
Kültəpənin alt laylarından əldə edilən bıçağın bənzərləri indiyədək Cənubi 
Qafqaz abidələrindən bəlli deyil. I Kültəpənin XII tikinti qatından 8,5  m 
dərinlikdən götürülmüş kömürün analizi e.ə. 2920 +  90-cı ili göstərmişdir. Bu 
səviyyədən aşağıdakı 4 m qalınlığında olan mədəni təbəqədə tikinti qatlarının 
olduğu  müəyyən edilmişdir. Buna görə də, I Kültəpənin alt qatlarını e.ə. IV 
minilliyin ikinci yarısına aid etmək olar. Fikrimizcə, I Kültəpənin alt qatları Kür-
Araz mədəniyyətinin ilk mərhələsinə aiddir. Bu mərhələyə, həmçinin I Kültəpə, 
Göytəpə, Babadərviş və Qaraköpəktəpənin alt qatları aiddir. II Kültəpədə aşkar 
olunan arxeoloji materialların arxaik formasını nəzərə alaraq Kür-Araz 
mədəniyyətinin ilk mərhələsini e.ə. IV minilliyin ortaları və III minilliyin 
əvvəlinə aid edirik. Belə hesab edirik ki, Kür-Araz mədəniyyətinin meydana 
 115
gəlməsi ilə bağlı proseslər e.ə. IV minilliyin əvvəllərindən başlamışdır. 
Мingəçevir yaşayış yerinin İlk Tunc dövrü kompleksi, o cümlədən buradan aşkar 
edilən qəbirlər də arxeoloji materialların arxaik xüsusiyyətlərinə əsasən, birinci 
mərhələyə aid edilə bilər. Bizim fikrimizcə, Astara rayonunda tədqiq edilən 
Telmankənd kurqanları da bu mərhələyə aiddir. Bu kurqanların 
tarixləndirilməsində saplaqlı nizə ucluqları və tiyəşəkilli yastı baltaların mühüm 
əhəmiyyəti vardır. 
Zaqafqaziyada aşkar olunan tunc nizə ucluqları  B.A.Kuftindən başlayaraq 
e.ə. III minilliyə aid edilmişdir. Ur nekropolundan əldə edilən bu cür nizə 
ucluqları e.ə. III minilliyin birinci yarısına aid edilir. Həmin tarix Suriyanın 
Karxemiş və Amor abidələrindən aşkar olunan nümunələr üçün də qəbul 
edilmişdir. Telmankənd kurqanında nizə ucluqları yastı baltalarla birlikdə 
tapılmışdır. Bu tip baltalar Мesopotamiya və İranla e.ə. IV-III minilliklərdə geniş 
yayılmışdır. Xarakterik haldır ki, e.ə. IV-III minilliklərdə yastı baltalar nizə 
ucluqları ilə eyni kompleksdə aşkar olunmuşdur. Telmankənd kurqanından aşkar 
olunan nizə ucluğu və yastı baltalardan birinin tərkibində yüksək nikel 
qarışığının olması, onların Мesopotomiya ilə bağlılığına dəlalət etməkdədir. 
Buna görə də bu abidələrin qədim tarixi heç bir şübhə doğurmur. 
İkinci mərhələnin tarixləndirilməsi üçün I Kültəpə və Göytəpədən 
götürülmüş kömür analizlərinin mühüm əhəmiyyəti vardır. Belə ki, I Kültəpənin 
ikinci mərhələyə aid edilən tikinti qatları, kömür analizi ilə e.ə. 2920 + 90 –cı ildə 
müəyyən edilmiş səviyyədən aşağıda yerləşir. Göytəpənin K3 təbəqəsindən 
götürülmüş kömürün analizi e.ə. 2574 + 146-cı ili göstərmişdir. Beləliklə, Kür-
Araz mədəniyyətinin ikinci mərhələsini, təqribən e.ə. 3000-2600-cü illərə aid 
etmək olar. Fikrimizcə, ikinci mərhələnin tarixini bir qədər də qədimləşdirərək, 
e.ə. 3200-cü ilə aid etmək mümkündür. 
I Kültəpənin sonuncu mərhələyə aid 3 m qalınlığındakı təbəqəsindən iki 
tikinti qatı, II Kültəpədə isə altı tikinti qatı aşkar edilmişdir. Qeyd edildiyi kimi, 
bu mərhələnin keramikası Urmiya hövzəsi, Quruçay və Göndələnçay hövzəsinin 
materialları ilə bənzərlik təşkil edir. Gil məmulatının bəzi nümunələri öz 
bənzərlərini Amiranisqora, Kvaçxelebi, Xizanaantqora və Şenqavitdə tapır. Bu 
baxımdan II Kültəpənin üst qatlarından aşkar olunan kasalar, Araqaçın daş qutu 
qəbirlərinin materialları ilə bənzərlik təşkil edir. Belə bənzəyiş Şenqavitdə də 
izlənir. Bəlli olduğu kimi, bu abidələr Erkən Tuncla Orta tunc dövrünün 
qovşağında yerləşir. Kür-Araz mədəniyyətinin son dövrü Qobustanda da izlənir. 
Lakin bu mərhələnin sonu üçün xarakterik materiallar Yanıqtəpədən məlumdur. 
Kür-Araz mədəniyyətinin son mərhələsini əks etdirən Şenqavit yaşayış 
yerinin üst qatlarından götürülmüş kömürün analizi e.ə. 2020 + 80-ci ili 
göstərmişdir. Bu, Kür-Araz mədəniyyətinin Orta Tunc dövründə də davam 
etdiyini göstərir. Həmçinin tədqiqatlar göstərir ki, Kür-Araz mədəniyyəti bir qrup 
abidələrdə davam etdiyi halda, digərlərində kəsilmişdir. Bizim fikrimizə görə, bu, 
Kür-Araz mədəniyyətini əvəz edən Orta tunc dövrü mədəniyyətinin yayılması ilə 
 116
bağlı olmuşdur. Deyilənlər, Naxçıvan və Urmiya hövzəsi abidələrində daha yaxşı 
izlənmişdir. Bu regionda Orta tunc dövrünün ilk mərhələsi boyalı qabların 
yayılması ilə xarakterikdir. Bu mədəniyyət isə Cənubi Qafqaz abidələrində eyni 
şəkildə yayılmamışdır. Bu barədə növbəti başlıqda geniş məlumat veriləcəkdir. 
Araşdırmalara əsaslanaraq, Kür-Araz mədəniyyətinin sonuncu mərhələsini 
e.ə. 2600-2300-cü illərə aid etmək olar. Nəzərə alınmalıdır ki, Azərbaycanın bir 
sıra abidələrində Kür-Araz təbəqəsi aşağıdan Enolit, yuxarıdan isə Orta Tunc 
dövrü təbəqəsi ilə məhdudlaşır. Şübhəsiz ki, bu fakt Kür-Araz mədəniyyətinin 
tarixləndirilməsinin Eneolit və Orta Tunc dövrü mədəniyyəti ilə bağlı olduğunu 
göstərir. Qafqazşünas arxeoloqlar Orta Tunc dövrü mədəniyyətinin ilk 
mərhələsini e.ə. III minilliyin ortaları və ikinci yarısı ilə tarixləndirməyə meyl 
edirlər. 
Qeyd etmək olar ki, ilk mərhələdə Kür-Araz tayfaları Azərbaycanın bütün 
ərazisində eyni şəkildə yayılmamışdır. Fikrimizcə, bu mədəniyyətin erkən 
meydana çıxdığı ərazi Naxçıvan-Urmiya bölgəsi olmuşdur. İlk mərhələdə Kür-
Araz mədəniyyətinin meydana gəldiyi areal Şərqi Anadolu və Gəncə-Qazax 
zonasını da əhatə etmişdir. 
Cənubi Azərbaycanda arxeoloji abidələrin yaxşı öyrənilməməsi, bu 
mədəniyyətin cənub sərhədlərini izləməyə imkan vermir. Ehtimal ki, ilk vaxtlar 
bu mədəniyyət Мuğan düzünə qədər yayılmışdır. Kür-Araz mədəniyyəti ikinci 
mərhələdə xüsusilə geniş inkişaf edərək, Azərbaycanın bütün ərazisinə 
yayılmışdır. Yarımköçəri maldarlığın inkişafı ilə bağlı olaraq, dağətəyi və dağlıq 
rayonlarda intensiv məskunlaşma olmuşdur. Kür-Araz mədəniyyəti 
Azərbaycandan Cənubi Qafqaz, Şimali Qafqaz və Şərqi Anadoluya yayılaraq, 
geniş ərazini əhatə etmişdir. 
İctimai quruluş, mədəni əlaqələr, inamlar. Azərbaycan ərazisində yerlə-
şən İlk Tunc dövrü abidələrinin tədqiqi Kür-Araz mədəniyyəti tayfalarının 
ictimai münasibətlərini müəyyn dərəcədə öyrənməyə imkan verir. Bu dövrdə 
əkinçilik, maldarlıq, dulusçuluq, metallurgiya və ev sənətkarlığının yüksək 
səviyyədə inkişaf etməsi, ictimai münasibətlərdə müəyyən irəliləyiş olduğunu 
göstərir. Əkinçilik və maldarlığın inkişafı əmək məhsuldarlığının artmasına, 
istehsal prosesinin mürəkkəbləşməsi ilə müşayiət olunan əmək bölgüsünə səbəb 
olmuş və onların müstəqil istehsal sahəsinə çevrilməsinə gətirib çıxarmışdır. 
Kür-Araz mədəniyyətinin cəmiyyəti inkişaf etmiş patriarxal münasibətlərlə 
xarakterizə edilir.  Belə hesab edirik ki, cəmiyyətdə patriarxal başlanğıcın 
meydana çıxması, şumlama əkinçiliyinin yaranması və yarımköçəri maldarlığın 
inkişafı ilə bağlı olmuşdur. Bəzi tədqiqatçılar əkinçiliyi yalnız qadınlara məxsus 
peşə hesab edir. Lakin qeyd etmək lazımdır ki, istehsal prosesinin 
mürəkkəbləşməsi qadın əməyini ikinci yerə sıxışdırmışdır. 
Kür-Araz yaşayış yerlərində tədqiq edilən binalar olduqca kiçik həcmlidir. 
Bu baxımdan, Мingəçevirdə tədqiq olunan sahəsi 112 m2 olan bina istisnalıq 
təşkil edir. II Kültəpədə aşkar edilmiş evlərin ən kiçiyinin diametri 4,6 m, ən 
 117
böyüyününkü isə 7 m-dir. Yaşayış binalarının sahəsi ortalama 25-30 m2-dir. Hər 
bir evin öz ocağı, taxıl quyusu və köməkçi tikintiləri vardır. Belə vəziyyət 
Babadərviş və I Kültəpədə də izlənmişdir. I Kültəpədə ən böyük evin sahəsi 30,5 
m2-dir. Ehtimal ki, bu evlərdə 5-6 nəfərdən ibarət olan bir ailə yaşamışdır. Qeyd 
etmək lazımdır ki, yaşayış yerlərində həm də böyük evlərə rast gəlinmişdir. 
Burada dairəvi planlı evlərdən birinin sahəsi 59 m2 -dir. Şübhəsiz ki, bu dövrdə 
iki-üç ailədən ibarət patriarxal kollektivlər də olmuşdur. 
O.H.Həbibullayevin fikrincə, dairəvi planlı böyük evlər daxili divarla iki 
hissəyə ayrılmışdır. Bu bölümlərdən birində xeyli miqdarda kömürləşmiş taxıl 
dənləri aşkar olunmuşdur. Onun fikrinə görə, burada saxlanan taxıl bütün əhaliyə 
aid olmuşdur. Bizim fikrimizcə, belə taxıl anbarlarında böyük ailələrin ərzaq 
ehtiyatı saxlana bilərdi. Bütün qəbiləyə aid edilə biləcək ümumi ərzaq anbarları 
Babadərviş və Yanıqtəpədə də aşkar olunmuşdur. 
İstehsalın intensivləşməsi, şübhəsiz ki, ailələrin daha böyük kollektivlərdə 
birləşməsinə səbəb olmuşdur. Faktlar bu dövrdə suvarma əkinçiliyinin mövcud 
olduğunu göstərir. Bu isə müəyyən qrup insanların əməyinin birləşdirilməsini 
tələb edirdi. Ümumi yığıncaqların keçirildiyi ictimai binaların meydana çıxması 
ictimai idarə təşkilatlarının olduğunu göstərir. Bu baxımdan Kür-Araz 
mədəniyyətinin sonuncu dövrünə aid tapıntılar xüsusi əhəmiyyətlidir. II Kültəpə, 
Qaraköpəktəpə, Yanıqtəpə, Qobustanda müdafiə divarının qalıqları, bir sıra 
yaşayış yerlərində isə patriarxal ailələrinin yaşadığı çoxotaqlı evlərin qalıqları 
aşkar olunmuşdur. Bu dövrün yaşayış yerlərində rast gəlinən yanğın izləri, artıq 
tayfalararası münasibətlərin kəskinləşdiyini, basqınların gücləndiyini göstərir. 
Şübhəsiz ki, bu dövrdə müəyyən idarəetmə, yaxud ilkin dövlət qurumları 
mövcud olmuşdur. Bu dövrdə qəbilə üzvləri arasında ictimai bərabərsizliyin 
olduğunu Telmankənd kurqanlarının tədqiqi də sübut edir. 
Arxeoloji materiallar Kür-Araz tayfaları ilə Yaxın Şərq ölkələri arasında 
mübadilənin inkişaf etdiyini göstərir. Bu münasibətlər Eneolit dövründən 
mövcud olmuş, İlk Tunc dövründə isə daha da genişlənmişdir. Şübhəsiz ki, 
ticarət münasibətlərində iribuynuzlu heyvan və metal əsas yer tutmuşdur. 
Azərbaycan abidələrində yarımfabrikatlar tökmək üçün qəliblərin aşkar edilməsi 
hazır metal məmulatının ticarət münasibətlərində istifadə olunduğunu göstərir. 
İlk Tunc dövrünə aid, tərkibində yüksək nikel qarışığı olan metal əşyalar da belə 
mübadilənin olduğuna sübutdur. Azərbaycanda nikel yataqları olmadığından, 
nikelli tuncun Мesopotamiyadan gətirildiyi düşünülməkdədir. 
Kifayət qədər dəlillər olmasa da, bu dövrdə obsidian ticarətinin müəyyən 
yer tutduğunu söyləmək olar. Kür-Araz abidələrində obsidianın emalı ilə bağlı 
istehsal artıqlarına rast gəlinmişdir. 
Araşdırmalar göstərir ki, mübadilə Kür-Araz mədəniyyətinin üçüncü 
mərhələsində intensiv xarakter almışdır. Bunun nəticəsində sərvət müəyyən qrup 
insanların əlində toplanmış və ictimai münasibətlərdə əsaslı dəyişiklik 
yaranmışdır. 
 118
Kür-Araz abidələrindən aşkar olunan bir sıra materiallar, xüsusilə vaza 
tipli hündür dabanlı qablar silindrik çıxıntıları olan ortası çökük qapaqlar Kür-
Araz mədəniyyəti tayfalarının qədim Мesopotamiya ilə əlaqələrinin olduğunu 
göstərir. Böyük ehtimalla bu qablar Qədim Şərq nümunələrinə bənzətmələr 
əsasında hızırlanmışdır. Şübhəsiz ki, belə münasibətlər birtərəfli deyil, ikitərəfli 
xarakter daşımışdır. I Kültəpədən aşkar olunan arxaik formalı oraq və dördtilli 
nizə ucluğu, bu tip əşyaların qonşu ölkələrə Azərbaycandan yayıldığını göstərir. 
Balta tökmək üçün istifadə olunan ikitaylı gil qəliblərin də tədqiqi anoloji 
nəticələrə gətirib çıxarır. 
Yaxın Şərq ölkələri ilə mübadilənin mövcudluğunu Kür-Araz abidələ-
rindən aşkar olunan göy şirli pasta muncuqlar da sübut edir. Мəlum olduğu kimi, 
belə muncuqlar Мesopotomiyadan gətirilmişdir. 
Azərbaycanın arxeoloji abidələrində aşkar olunan materiallar Kür-Araz 
mədəniyyəti tayfalarının ideoloji təsvirlərini müəyyən dərəcədə bərpa etməyə 
imkan verir. Abidələrin tədqiqi göstərir ki, bu dövrdə, xüsusilə iribuynuzlu 
heyvanlara sitayiş müəyyən yer tutmuşdur. Bu adətən tədqiqatçılar tərəfindən 
öküz kultu ilə bağlanır. Öküz kultunun mövcudluğu, öküz başı formalı ocaq 
qurğuları və öküz fiqurları ilə də təsdiq olunur. Öküz başı formalı ocaq qurğuları 
II Kültəpədə ictimai binaların içərisində aşkar olunmuşdur. XI tikinti qatında 
onlar qəbilənin ümumi toplantı yeri olan ziyarətgahdan tapılmışdır. 
II Kültəpənin VI tikinti qatında aşkar olunan ziyarətgah dördkünc planlı 
olmuşdur. Burada dairəvi formalı ocağın yaxınlığında dördkünc formalı 
postament, onun üzərində isə öküz başı formalı sitayiş əşyaları aşkar olun-
muşdur. Şübhəsiz ki, burada öküz kultu ilə bağlı müəyyən ayinlər icra edilmişdir. 
Gil qabların üzərində rast gəlinən yarımşar formalı qulplar da öküz kultu ilə 
bağlıdır. Onların praktiki, dekorativ və ritual mənası olmuşdur. Q.S.İsmayılovun 
fikrinə görə, onlar mühafizə məqsədi daşımışdır. 
Qeyd etmək lazımdır ki, Kür-Araz mədəniyyətinin ilk mərhələsində öküz 
başı formasında hazırlanmış ocaqlar daha realist, son mərhələdəkilər isə 
sxematikdir. Bu dəyişiklik gil qabların qulplarının formasında da özünü göstərir. 
Ehtimal ki, bu, Kür-Araz mədəniyyətinin üçüncü mərhələsində xırdabuynuzlu 
heyvanların artaraq, üstünlük təşkil etməsi ilə bağlıdır. Bu dövrdə gil qabların 
üzərində xırdabuynuzlu heyvanlarla bağlı təsvirlərə rastlanır. 
Kür-Araz mədəniyyəti tayfalarının sitayiş əşyalarından biri də nalşəkilli 
ocaq qurğuları olmuşdur. II Kültəpədən aşkar olunan bu tip ocaq qurğularının 
mərkəzi hissəsi insan başının təsviri ilə tamamlanır. Yuxarıda qeyd etmişdik ki, 
bu ocaqlar oturmuş insan fiqurlarına bənzədilmişdir. Fikrimizcə, bu qurğular ev 
ocağının himayədarını əks etdirir. K.X.Kuşnaryeva və T.N.Çubinişvilinin fikrinə 
görə, bu ocaq qurğuları ocağın ətrafında oturmuş kişi fiqurunu təcəssüm etdirir 
və ev ocağının bərəkətləndirilməsi ritualının rəmzidir.  
Bu cür ocaq qurğularının hər bir evdə aşkar olunması, cəmiyyətdə inanc 
birliyinin olduğunu göstərməklə, ümumi ziyarətgahlarla yanaşı, hər bir evdə 
 119
bərəkət Tanrısına sitayiş edildiyini göstərir. Şübhəsiz ki, dua mərasimləri 
müəyyən ritualın icrası ilə müşayiət olunmuşdur. Duaların məzmunu, ehtimal ki, 
ailənin müvəffəqiyyətini təmin edən ev ocağının saxlanması və onun himayədarı 
ilə bağlı olmuşdur. 
Gil qabların üzərində rast gəlinən müəyyən təsvirlər də şübhəsiz ki, 
insanların dini inamları ilə bağlıdır. Daha çox rastlanan spiral və aypara təsvirləri 
Kür-Araz tayfaları arasında astral inancların yayıldığını göstərir. Tədqiqatçıların 
fikrinə görə, aypara təsvirləri Tanrının kişi ilə bağlılığını göstərməklə, patriarxal 
münasibətlərin olduğunu təsdiq edir. 
Araşdırmalar göstərir ki, əvvəlki Eneolit dövründən fərqli olaraq, bu 
dövrdə dəfnlər yaşayış binasından kənara çıxarılmışdır. 
 
 
 
 
 
 
 
 
  
                            ORTA TUNC DÖVRÜ 
 
 
Azərbaycanın Orta Tunc dövrü  abidələrindən aşkar olunan arxeoloji 
materiallar regional xüsusiyyətlərinə görə bir-birindən kəskin şəkildə fərqlənir.  
Bu dövrün arxeoloji abidələri həm tipoloji, həm də regional xüsusiyyətlərinə görə  
xarakterizə edilmişdir. Orta Tunc dövrünün abidələri başlıca olaraq iki böyük 
qrupa bölünür. Birinci qrupa boyalı qablarla, ikinci qrupa isə qara cilalı, basma 
naxışlı keramika ilə xarakterizə edilən abidələr daxildir. 
Boyalı qablar mədəniyyətinin arxeoloji abidələri. Bu mədəniyyətə aid 
abidələr Azərbaycanda başlıca olaraq Naxçıvan və Urmiya hövzəsini əhatə 
etmişdir. Lakin Azərbaycanın digər regionlarında da bu mədəniyyətin izlərinə 
rast gəlinmişdir. Naxçıvan ərazisində yerləşən Orta Tunc dövrü abidələrini iki 
qrupa ayırmaq olar. Birinci qrupa daxil olan yaşayış yerləri əkinçilik və 
maldarlıq üçün əlverişli olan ovalıqlarda yerləşir. Bu qrupa aid abidələr mədəni 
təbəqənin daha qalın olması ilə fərqlənir. Belə abidələr sırasına I Kültəpə, II 
Kültəpə, Şahtaxtı, Qızılburun,  Şortəpə yaşayış yerləri daxildir. İkinci qrupa daxil 
olan abidələr dağlıq və dağətəklərində yerləşir. Onların bir qismində mədəni 
təbəqə olduqca az yığılmış, bəzilərində isə Orta Tunc dövrü yalnız yerüstü 
materiallarla təmsil edilmişdir. Sarıdərə, Qulalıtəpə, Qalacıq, Oğlanqala, 
Qazançı, Quyuludağ, Kərki, Kükü və b. abidələr bu sıraya daxildir. İkinci qrup 
 120
abidələrin meydana çıxması Orta Tunc dövründə əhalinin yarımoturaq və 
yarımköçəri həyat tərzi ilə bağlı olmuşdur. Bu barədə aşağıda bir qədər geniş 
məlumat veriləcəkdir. 
I Kültəpə yaşayış yerinin Orta Tunc dövrü təbəqəsi 2 m qalınlığındadır. 
Bu təbəqə abidənin üzərindən 1,5-2,5–3,5-4,5 m dərinlikdə yerləşir. Bu dövrə aid 
tikinti qalıqları olduqca pis qaldığından, onların ölçülərini müəyyən etmək 
mümkün olmamışdır. Salamat qalmış divar qalıqlarından binaların dördkünc 
planda olduğu, tikintidə çiy kərpic və daşdan istifadə edildiyi 
müəyyənləşdirilmişdir. Evlərin döşəməsi gillə suvanmışdır. Bəzi yerlərdə daş 
döşəmə qalıqları da qeydə alınmışdır. O.H.Həbibullayev daş döşənmiş binadan 
anbar kimi istifadə edildiyini söyləmişdir. 
Arxeoloji tədqiqatlar zamanı yaşayış yerindən zəngin maddi-mədəniyyət 
nümunələri, o cümlədən daş, sümük və tuncdan hazırlanmış müxtəlif əmək 
alətləri tapılmışdır. Aşkar olunan gil məmulatı, başlıca olaraq, çəhrayı, bəzən isə 
boz və qara rəngdə, yaxşı bişirilmişdir. Çəhrayı rəngdə bişirilmiş gil məmulatı 
içərisində boyalı qablar üstünlük təşkil edir. Onlar küpə, kasa, badya və çaynik 
tipli qablardan ibarətdir. O.H.Həbibullayev I Kültəpənin Orta və Son Tunc 
dövrünə aid boyalı qablarını üç tipə bölərək, birinci tipə monoxrom boyalıları, 
ikinci tipə polixrom boyalıları, üçüncü tipə isə monoxrom və polixrom boyalı 
qabları daxil etmişdir. 
II Kültəpə yaşayış yerinin Orta Tunc dövrü təbəqəsi abidənin müxtəlif 
yerlərində, dörd qazıntı sahəsində öyrənilmişdir. Birinci qazıntı sahəsində 
aparılan tədqiqatlar əhəmiyyətli nəticələr vermişdir. Bu sahədə dörd tikinti qatı 
aşkar olunmuşdur. Orta Tunc dövrünə aid mədəni təbəqə abidənin üzərindən 0,5-
4,5 m dərinlikdə yerləşir. Tikinti qatları V.H.Əliyev tərəfindən aşağıdan yuxarıya 
doğru sıralanmışdır. 
Birinci tikinti qatı 1-1,2 m qalınlığındadır. Bu tikinti qatında aşkar olunan 
müdafiə divarının uzunluğu 35 m, eni 2-2,5 m, hündürlüyü 1,4 m-dir. Divar gil 
məhlulu ilə bərkidilmiş iri çay daşlarından tikilmişdir. Мüdafiə divarı dördkünc 
formalı bürclər və kontrforslarla möhkəmləndirilmişdir. Мüdafiə divarının şimal-
şərq hissəsindəki bürcün uzunluğu 7,4, eni 2,6, hündürlüyü 1,4-2,3 m-dir. Cənub-
şərqdəki bürcün uzunluğu 1,2, eni 2, hündürlüyü 0,8 m-dir. Göründüyü kimi 
müdafiə divarının bürcləri həcminə görə müxtəlif olmuşdur. Şimal-şərq tərəfdəki 
bürcün yaxınlığında daş döşənmiş küçə aşkar edilmişdir. 
Birinci tikinti qatından əldə edilən materiallar, başlıca olaraq, keramika, 
oraq dişləri, daş çəkic, dən daşları, həvənglər, dəstələr, ox ucluqları və s. maddi-
mədəniyyət qalıqlarından ibarətdir. Arxeoloji materialların əksəriyyətini təşkil 
edən keramika boz, qara və çəhrayı rənglidir.  Keramika məmulatı Kür-Araz 
mədəniyyətinin xüsusiyyətlərini daşımaqdadır. Çəhrayı rəngli gil məmulatının 
bir qismi monoxrom boyalı qablardan ibarətdir. Birinci tikinti qatında aparılan 
tədqiqatlar zamanı müdafiə divarının hər iki tərəfindən xeyli miqdarda 
monoxrom boyalı qab parçaları aşkar edilmişdir. 
 121
V.H.Əliyevin fikrincə, birinci qatda aşkar olunan müdafiə divarı bir neçə 
tikinti dövrü ərzində mövcud olmuşdur. 
İkinci tikinti qatı da 1-1,2 m qalınlığındadır. Buradan Narınqalaya aid 
divar, yaşayış evləri, təsərrüfat binalarının və dulus kürəsinin qalıqları aşkar 
olunmuş, həmçinin keramika məmulatı və digər maddi-mədəniyyət nümunələri 
tapılmışdır. 
Bu tikinti qatından dördkünc formalı dörd bina qalığı aşkar olunmuşdur. 
Binaların divarı güclü dağıntıya məruz qaldığından, onların ümumi sahəsini 
hesablamaq mümkün olmamışdır. Onların içərisində nisbətən yaxşı qalan ikinci 
binanın sahəsi 30 m2-dir. Binalardan birinin içərsində bazalt tipli daşın 
qəlpələrinə, zərb alətlərinə, dən daşlarına, daş çəkiclərə rast gəlinməsi göstərir ki, 
həmin binadan istehsal emalatxanası kimi istifadə edilmişdir. İkinci və dördüncü 
binaların arasında, sahəsi 25 m2 olan, daş döşənmiş küçənin bir hissəsi aşkar 
olunmuşdur. 
Bu tikinti qatından tapılmış monoxrom boyalı qablar formasına və 
naxışlanma texnikasına görə, birinci tikinti qatının eyni tipli qablarını təkrar edir. 
Boz və qara rəngli qabların bir qismi Kür-Araz mədəniyyətinin xüsusiyyətlərini 
daşımaqdadır. Bəzi qablarda İlk Tunc dövrü üçün xarakterik olan yarımşarşəkilli 
qulplar da var. 
Tikinti qatının üst laylarında həndəsi motivlə və heyvan şəkilləri ilə 
naxışlanmış polixrom boyalı qablara da rast gəlinmişdir. Bu təbəqədən götürülən 
kömür analizi e.ə. 1800-cü ili göstərmişdir. 
 122
 
 
                     Şəkil 58. Qazançıqalanın monoxrom boyalı keramikası 
 
 
Üçüncü tikinti qatının qalınlığı 1-1,3 m-dir. Мədəni təbəqə tikinti 
qalıqları, gil qab parçaları, kül layları, kömür və osteoloji qalıqlardan ibarət 
olmuşdur. Birinci qazıntı sahəsində yerləşən bu tikinti qatında tək və çoxotaqlı 
bina qalıqları, gil ocaq qurğuları aşkar olunmuşdur. Birinci və ikinci binalar 
tamamilə dağılmışdır. Divarların salamat qalmış hissələrinə əsasən demək olar 
 123
ki, onlar dördkünc formalı olmuşdur. Divarlar çay daşlarından hörülərək, gil 
məhlulu ilə bir-birinə bərkidilmişdir. İkinci binanın yaxınlığında silindrik 
formalı, divarları hamarlanmış təsərrüfat quyusu aşkar edilmişdir. Onun 
içərisindən və ətrafından aşkar olunan arpa dənləri, quyudan taxıl ehtiyatı 
saxlamaq üçün istifadə olunduğunu göstərir. 
Üçüncü binanın yalnız iki divarının qalığı aşkar olunmuşdur. Onun gillə 
suvanmış döşəməsində həsir qalıqlarının və təsərrüfat quyusunun olduğu 
müəyyən edilmişdir. Binaların içərisindən daş əmək alətləri, monoxrom boyalı 
qab parçaları tapılmışdır. 
Çoxotaqlı beşinci binanın yalnız təməlinin bir hissəsi qalmışdır. O 
arakəsmə divarla bir neçə hissəyə bölünmüşdür. Yaşayış binasının ümumi sahəsi 
50 m2-dir. Binanın döşəməsinə çay daşları düzülərək, döyəclənmişdir. Bu binaya 
aid otaqlardan birinin içərisindən daş büt və ortasında nov açılmış uzunsov daş 
aşkar olunmuşdur. V.H.Əliyevin fikrinə görə, bu tikinti ziyarətgaha aid binanın 
qalıqlarıdır. Onun ətrafından dən daşları, həvəng dəstələrinin qırıqları, ox 
ucluqları və keramika tapılmışdır. 
Bu tikinti qatında, yaşayış binalarının arasında xeyli miqdarda gil ocaq 
qalıqları aşkar olunmuşdur. Onların biri dördkünc formalı, qalanları isə «P» 
şəkillidir. Ocaqlardan uzun müddət istifadə olunduğuna görə, divarları 
qızarmışdır. Onların ətrafından gil butə parçaları, bazalt cinsli daşdan çəkiclər 
aşkar olunmuşdur. Şübhəsiz ki, yaşayış yerinin bu hissəsi sənətkarların-
metallurqların məskəni olmuşdur. 
Birinci qazıntı sahəsində qeydə alınan dulusçuluq emalatxanasının sahəsi 
15 m2-dir. Onun içərisindən kül, kömür qalıqları, monoxrom boyalı və sadə qab 
parçaları aşkar olunmuşdur. 
İkinci qazıntı sahəsindən üç bina qalığı aşkar olunmuşdur. Bu binalar 
dördkünc formalı olub, çay daşlarından hörülmüş təməl üzərində, çiy kərpic-
lərdən tikilmişdir. Üçüncü binanın yaxınlığında ocaq qalıqları və onun üzərində 
yerləşdirilmiş gil tava aşkar olunmuşdur. Şübhəsiz ki, bu ocaq çörək bişirmək 
üçün olmuşdur. Ocağın ətrafında döşəməyə dağılmış taxıl dənləri tapılmışdır. 
Üçüncü tikinti qatında, Narınqalanın içəri tərəfində üçotaqlı bina qalıqları 
aşkar olunmuşdur. Şimal tərəfdən müdafiə divarına söykənən bu binanın təməli 
çay daşlarından tikilmişdir. Binanın bir hissəsi qazıntı sahəsindən kənara çıxır. 
Onun qeydə alınan hissəsinin sahəsi 30 m2-dir. Üçüncü tikinti qatından aşkar 
olunan arxeoloji materiallar dən daşları, çəkic, sürtkəc, bülöv, həvəng dəstələri, 
sümükdən hazırlanmış əmək alətləri, monoxrom və polixrom boyalı qablar, boz, 
qara və çəhrayı rəngli sadə qablardan ibarətdir. Bu tikinti qatında monoxrom 
boyalı qablar sayca azalır. Heyvan şəkilləri ilə bəzədilmiş polixrom boyalı 
qablara isə daha çox rastlanır. Yaşayış yerinin ən üst təbəqəsində yerləşən 
dördüncü tikinti qatı  
 124
 
              
                   Şəkil 59.  Orta Tunc dövrünə aid monoxrom boyalı kasalar:  
                                         1,2 - Yayıcı, 3, 4 - Çalxanqala, 5, 6 - Qaraçuq, 
                                         8 - Qıvraq, 7 - Şahtaxtı 
 
 
 
70-80 sm qalınlığındadır. 
Bu təbəqədə müxtəlif yaşayış binalarının və dulus emalatxanalarının 
qalıqları, heyvan sümükləri, əmək alətləri aşkar olunmuşdur. 
Tikinti qatından aşkar olunan birinci bina dulus emalatxanasının 
qalıqlarından ibarətdir. Onun divarları iri çay daşlarından hörülmüşdür. Binanın 
içərisindəki dulus kürəsinin yalnız odluğu salamat qalmışdı.  Dairəvi formalı 
 125
kürənin diametri 1,2 m-dir. Onun ətrafında 9 m2 sahəyə yayılmış kül və kömür 
qalıqları izlənmişdir. Bu tikinti qatından aşkar olunan üçüncü, beşinci və 
yeddinci bina çoxotaqlı, digərləri isə birotaqlıdır. Binaların içərisindən əmək 
alətləri, gil qab parçaları tapılmışdır. 
Birinci qazıntı sahəsinin şərq hissəsində silindrik formalı 4 təsərrüfat 
quyusunun olduğu müəyyən edilmişdir. Onların dərinlikləri 0,9-1,6 m 
arasındadır. Quyuların dibində çürümüş taxıl qalıqları aşkar edilmişdir. 
İkinci qazıntı sahəsinin 4-cü tikinti qatında şimal-cənub istiqamətində inşa 
edilmiş müdafiə divarının qalıqları qeydə alınmışdır. Divar iri həcmli çay 
daşlarından hörülmüş təməl üzərində kvadrat formalı çiy kərpiclərdən tikilmişdir. 
O, tikinti texnikasına görə birinci ilə eyni olub ondan bir qədər içəridə yerləşir. 
Arxeoloji materiallara əsaslanaraq demək olar ki, ikinci müdafiə divarı e.ə. XVII-
XVI əsrlərə aiddir. Bu dövrdə əvvəlki müdafiə divarının üzərində dulus kürəsinin 
qalıqlarına rast gəlinməsi onun əhəmiyyətini itirdiyinə sübutdur. 
İkinci müdafiə divarından xaricdə çiy kərpicdən hörülmüş, dördkünc 
formalı bina qalıqları qeydə alınmışdır. Onun yaxınlığından kül yığını, yanmış 
sümüklər, buynuz və keramika parçaları əldə edilmişdir. Yaxınlıqda gil ocağın 
qalıqlarının olması və tavaşəkilli, qalın divarlı gil əşyalara, taxıl dənlərinə təsadüf 
edilməsi, burada çörək bişirildiyini söyləməyə imkan verir. 
II Kültəpənin dəqiq stratiqrafiyası yalnız Azərbaycanın deyil, bütün 
Cənubi Qafqazın Orta Tunc dövrü mədəniyyətinin öyrənilməsi üçün 
əhəmiyyətlidir. Bu abidənin Orta Tunc dövrü təbəqəsi V.H.Əliyev tərəfindən 4 
dövrə bölünmüşdür. Birinci dövr e.ə. XX-XIX, ikinci e.ə. XVIII-XVII, üçüncü 
e.ə. XVII-XVI, dördüncü e.ə. XV-XIV əsrlərə aid edilmişdir. Aşkar edilmiş 
arxeoloji materiallara və yaşayış yerinin planına əsaslanaraq, V.H.Əliyev II 
Kültəpəni şəhər tipli yaşayış mənskəni kimi xarakterizə etmişdir. 
Şahtaxtı yaşayış yeri Kəngərli rayonunun Şahtaxtı kəndi yaxınlığında, 
Qıvraq yaylasının cənub qurtaracağında, əlverişli coğrafi mövqedə salınmışdır. 
Ə.K.Ələkbərov tərəfindən 1936-cı ildə yaşayış yerində aparılan kiçik qazıntı 
işləri zamanı 3 m qalınlığı olan mədəni təbəqəyə rastlanmışdır. 1979-1981-ci 
illərdə Şahtaxtı yaşayış yerində 100 m2 sahədə arxeoloji qazıntı işləri 
aparılmışdır. Qazıntılardan Orta Tunc dövrünə aid müdafiə divarının qalıqları, 
dən daşları, gil məmulatı aşkar olunmuşdur. Tapıntılar arasında monoxrom 
boyalı qablar və basma naxışlı gil qab parçaları da vardır. Burada aşkar olunan 
yaşayış binaları dağıldığından, onların planını müəyyən etmək mümkün 
olmamışdır. Salamat qalmış divar qalıqlarına əsasən demək olar ki, onların 
tikintisində çay daşı və kərpicdən istifadə edilmişdir. Мüdafiə divarının uzunluğu 
20, eni 2,3, hündürlüyü 1,2 m-dir. 
 
 126
 
 
               Şəkil 60. II Kültəpə və Şahtaxtıdan aşkar olunmuş boyalı qablar. 
                                    1, 5, 6, 7, 8 - II Kültəpə, 2, 3, 4, 9, 10 - Şahtaxtı 
 
Şahtaxtı yaşayış yerinin yaxınlığında iki böyük nekropol yerləşir. 
Onlardan biri yaşayış yerinin şimal-şərq, digəri isə cənub-qərb tərəfindədir. Hər 
iki nekropolda Tunc dövrünün müxtəlif mərhələlərinə və Erkən Dəmir dövrünə 
aid qəbir abidələri öyrənilmişdir. Şimal-şərqdə yerləşən nekropolda Orta Tunc 
dövrünə aid qəbirlər çoxluq təşkil edir. Qəbirlər daş qutu tiplidir. Onlar yanlarda 
 127
iri sal daşlarla qurularaq üzəri iki, yaxud bir neçə yastı daşla qapadılmışdır. Bəzi 
daş qutularda örtük daşlarının olduğu qeydə alınmamışdır. Qəbirlərin bir qrupu 
kromlexlə əhatə olunmuş və üzərində kurqan düzəldilmişdir. Kurqanlar daş 
qarışıq torpaq örtüyündən ibarətdir. 
1936-cı ildə bu nekropolda Ə.K.Ələkbərov tərəfindən tədqiq edilən 
kromlexli daş qutu tipli qəbirdən bütöv at skeleti, 1 ədəd polixrom boyalı küpə, 
29 ədəd boz rəngli sadə qab və başqa əşyalar aşkar edilmişdir. Digər qəbirlərin 
tədqiqi zamanı, monoxrom və polixrom boyalı qablar kompleks şəkildə aşkar 
olunmamışdır. 
Şahtaxtı nekropolunun Orta Tunc dövrü dəfnlərinin xarakterik cəhət-
lərindən biri qəbirlərdə insan skeletinin olmamasıdır. 
İkinci nekropoldakı qəbirlər də daş qutu tiplidir. Lakin buradakı daş 
qutular yerüstü əlamətlərə malik deyil. Bu nekropol təsərrüfat işləri görülərkən, 
təsadüfən aşkar olunmuşdur. Bu nekropolda qeydə alınan qəbirlərdən bir 
qisminin materialları V.H.Əliyev tərəfindən nəşr edilmişdir. Qəbirlərdən 
polixrom boyalı qablar, tunc əşyalar, bir ədəd silindrik möhür tapılmışdır. Bu 
nekropolda tədqiq edilən qəbirlərin əksəriyyəti Son Tunc və  Erkən Dəmir 
dövrünə aiddir. Qəbir abidələri, başlıca olaraq, daş qutu tiplidir. Bu qəbirlərdə 
insan skeletinə rast gəlinməmiş, bəzilərində kül qalıqları izlənmişdir. 
Qızılburun yaşayış yeri Naxçıvan şəhərindən 18 km cənubda, Araz 
çayının sol sahilində, Qızılburun adlanan ərazidə yerləşir. Yaşayış yerinin 
salamat qalan hissəsinin sahəsi 2 ha-dır. 
Burada, 1969-cu ildə iki sahədə arxeoloji qazıntı işləri aparılmışdır. 
Birinci sahədəki kəşfiyyat xarakterli qazıntı işlərinin sahəsi 3 x 3,5 m olmuşdur. 
Buradan boz və çəhrayı rəngli keramika, monoxrom boyalı qab parçaları, qurama 
oraq dişləri aşkar edilmişdir. İkinci qazıntı sahəsində (10 x 10 m) 3 metr 
qalınlığında olan mədəni təbəqənin daha yaxşı qaldığı müəyyən edilmişdir. 
Qazıntılar zamanı, 1,6 m dərinlikdən Orta Tunc dövrünə aid dördkünc və oval 
formalı bina qalıqları aşkar edilmişdir. 
 Dairəvi formalı binanın divarları çay daşlarından hörülərək, gil məhlulla 
bərkidilmişdir. Dördkünc planlı binanın divarları isə çay daşları və möhrədən 
tikilmişdir. Araşdırma zamanı binalardan boz və çəhrayı rəngli sadə keramika, 
monoxrom boyalı qab parçaları, obsidian plastinkalar, oraq dişləri, dən daşları, 
ox ucluqları, sümük bizlər aşkar olunmuşdur. Tapıntılar içərisində iri və 
xırdabuynuzlu heyvanlara aid xeyli miqdarda osteoloji qalıqlara da rast 
gəlinmişdir. Bəzək əşyasının tökülməsi üçün istifadə olunan gil qəlibin tapılması, 
xüsusilə diqqətəlayiqdir. Arxeoloji materiallara əsasən  
 
 
 128
 
 
 
 
        Şəkil 61.  Orta Tunc dövrünün monoxrom boyalı qablarından nümunələr. 
                             1, 2 - Şortəpə, 3, 4, 6, 7 - Yaycı, 5 - II Kültəpə  
 129
demək olar ki, Qızılburun yaşayış yeri Orta Tunc dövründə Azərbaycanın başlıca 
istehsal mərkəzlərindən biri olmuşdur.  
 
 
 
  
Şəkil 62. II Kültəpə və Şahtaxtıdan aşkar olunmuş boyalı qablar. 
                                      1, 3, 4 - Şahtaxtı, 2, 5, 6 - II Kültəpə  
 
        Qızılburun nekropolu yaşayış yerinin yaxınlığında yerləşir. Nekropol 1895-
ci ildə daş qutu tipli qəbirlərin təsadüf nəticəsində dağılması ilə qeydə alınmışdır. 
 130
N.V.Fyodorovun və İ.İ.Мeşaninovun apardığı qazıntılar nəticəində nekropolda 
Orta Tunc dövrünə bir neçə qəbir abidəsi öyrənilmişdir. N.V.Fyodorov 
qazıntılardan əldə etdiyi materialları kompleks şəkildə toplamadığından və 
qəbirlərin təsvirini vermədiyindən, onların haqqında geniş fikir söyləmək 
mümkün deyil. 
 
 
 
 
Şəkil 63. Qızılburundan aşkar olunmuş polixrom boyalı küpə  
 
 
İ.İ.Мeşaninovun açdığı daş qutu qəbirlər üçün başlıca olaraq kollektiv 
dəfnlər xarakterikdir. Skeletlər müxtəlif istiqamətlərə yönəlmiş vəziyyətdə, 
bükülü halda dəfn edilmişdir. Qəbir avadanlığı tunc silah, bəzək əşyaları, gil 
 131
qablardan ibarət olmuşdur. Gil qablar, başlıca olaraq, çəhrayı, bəzən boz rəngdə 
bişirilmişdir. Çəhrayı rəngli qabların bir qismi monoxrom və polixrom boyalarla 
naxışlanmışdır. 
  
 
Şəkil 64. Şahtaxtı və Qızılburundan aşkar olunmuş boyalı qablar.  
                                     1, 2, 3 - Şahtaxtı, 4, 5, 6 - Qızılburun 
 
 
Arxeoloji ədəbiyyatda Qızılburun daş qutularının tarixləndirilməsi ilə 
bağlı müxtəlif fikirlər mövcuddur. Hazırda V.H.Əliyev Qızılburun nekropolunun 
Orta Tunc dövrü materiallarını e.ə. XVII-XIV əsrlərə aid edir.      
 132
Nəhəcir yaşayış yeri Naxçıvan şəhərindən 30 km şimal-şərqdə, Culfa 
rayonunun eyni adlı kəndi ərazisində yerləşir. Yaşayış yeri Nəhəcir dağının ətəyi 
boyunca cənub-şərq istiqamətində uzanır. Yerüstü materiallar içərisində Orta 
Tunc dövrünə aid boz və çəhrayı rəngli keramika ilə bərabər, bu dövrə aid boyalı 
qablar, həmçinin Orta əsr materialları da tapılmışdır. Təbii aşınma nəticəsində 
Nəhəcir yaşayış yerində meydana gələn kəsiklərdə daşdan hörülmüş tikinti 
qalıqları, boyalı qablar, əmək alətləri və osteoloji qalıqlar aşkara çıxmışdır. 
Yaşayış yerində mədəni təbəqənin qalınlığı 3 metrdən artıqdır. Abidənin 
üzərindən toplanan materiallar həvənglər, dəstələr, dən daşları, oraq dişləri, 
monoxrom boyalı qablardan ibarətdir. 
Nəhəcir nekropolu yaşayış yerinin şərq qurtaracağında yerləşir. Nekropol 
şimaldan Nəhəcir dağı, qərbdə Tunc dövrünün yaşayış yeri, cənubda Nəhəcir 
kəndi, şərqdə torpaq yolla məhdudlaşır. Buradakı qəbirlərin bir çoxunun yerüstü 
əlamətləri itmişdir. Lakin diametri 9-11 metr olan kromlexlər indi də 
qalmaqdadır. Nekropoldakı qəbirlərin bir neçəsi vaxtilə qazılıb, dağıdılmışdır. 
Nekropoldakı kromlexlərdən birinin tədqiqi  
göstərdi ki, qəbir kamerası torpaqda qazılmış oval çaladan ibarətdir. Nəhəcir 
nekropolundan aşkar olunan materiallar monoxrom boyalı küpə və kasa tipli 
qablardan ibarətdir. Bizim A.Q.Seyidovla apardığımız araşdırmalar zamanı 
həmçinin basma naxışlı keramika məmulatı da aşkar olunmuşdur. 
Şortəpə yaşayış yeri Şərur rayonunun İbadulla kəndi yaxınlığında, Araz 
çayının sol sahilində yerləşir. Abidə yer səviyyəsindən 1,5-2 metr hündürlükdə 
yerləşən oval təpədən ibarət olub, sahəsi 1500 m2-dir. 1936-cı ildə 
Ə.K.Ələkbərov Şortəpədə kəşfiyyat xarakterli qazıntı işləri aparmışdır. Qazıntı 
işləri 3 metr dərinliyədək davam etdirilmişdir. Yaşayış yerində İlk, Orta və Son 
Tunc dövrlərinə aid mədəni təbəqələrin olduğu müəyyən edilmişdir. Abidənin 
Orta Tunc dövrünə aid təbəqəsindən sadə və boyalı qablar aşkar olunmuşdur. 
Abidə geniş qazıntı işləri ilə öyrənilmədiyindən, onun planı  və tikintilərin 
xarakteri haqqında elmi fikir söyləmək çətindir. 
Şortəpə nekropolu yaşayış yerinin cənub-qərbində yerləşir. 1939-cu ildə 
bu ərazidə kanal qazılarkən nekropol dağıdılmış, buradan xeyli monoxrom boyalı 
qablar aşkar edilmişdir. Başlıca olaraq küpə, çölmək və kasa tipli qablardan 
ibarət olan arxeoloji materiallar hazırda Naxçıvan Dövlət Tarix Мuzeyində 
saxlanılır. Qəbirlərin forması və dəfnlər haqqında heç bir məlumat qalmamışdır. 
Yuxarıda qeyd etdiyimiz kimi, ikinci qrupa daxil olan yaşayış yerlərində 
mədəni təbəqə az yığılmış, bəzilərində isə yığılmamışdır. Yerüstü materiallar  
arasında Orta Tunc dövrü üçün xarakterik olan boyalı qablar, dən daşları, sürtgəc 
və digər maddi mədəniyyət nümunələri qeydə alınmışdır. Bu qrupa daxil olan 
yaşayış yerlərinin bəzisinin yaxınlığında Orta Tunc dövrünə aid böyük nekropola 
rast gəlinmişdir. Belə abidələrdən biri Kükü yaşayış yeridir.  
Kükü yaşayış yeri eyni adlı kəndin girəcəyində, Küküçayın sağ sahilində 
yerləşir. Yaşayış yeri nalşəkilli formaya bənzəyən iki təpədən ibarətdir. Abidənin 
 133
üzərində daş yığınlarına, bəzi yerlərdə daşdan tikilmiş divar qalıqlarına 
rastlanmışdır. Yerüstü materiallar arasında çəhrayı və boz rəngli keramikaya, 
daşdan hazırlanmış müxtəlif əmək alətlərinə rast gəlinmişdir. 
Kükü nekropolu yaşayış yerinin şimal-şərqində, Kükü kəndinin içərisində 
yerləşir. Nekropoldakı qəbirlər kurqanlardan ibarətdir. Bu kurqanlardan ikisi yol 
çəkilərkən dağıdılmışdır. Dağıdılmış kurqanlar V.B.Baxşəliyev tərəfindən tədqiq 
edilərək, nəşr olunmuşdur. Kurqanaltı qəbirlər küncləri dəyirmiləşdirilmiş 
dördkünc formalı torpaq çaladan ibarət olmuşdur. Qəbir avadanlığını örtən 
torpaq üzərində nazik kül qatına rastlanmışdır. Мərasimdən sonra qəbirin üzəri 
nəhəng torpaq kurqanla örtülmüşdür. Qəbirlərdə insan skeleti qeydə 
alınmamışdır. Birinci qəbirdən bir böyük monoxrom boyalı küpə və xeyli 
miqdarda boz, qara rəngdə bişirilmiş, cilalanmış və cızma ornamentlə 
naxışlanmış  gil qablar aşkar edilmişdir. Kükü nekropolundakı 2-ci qəbirdə bütöv 
öküz skeletinə təsadüf edilmişdir. İkinci qəbirdən yalnız boz rəngli gil qablar 
aşkar olunmuşdur. Onların bir qismi naxışlıdır. Kükü nekropolu e.ə. III minilliyin 
sonu və II minilliyin əvvəllərinə aid edilir. 
Sarıdərə yaşayış yeri Şahbuz rayonunun Qızıl Qışlaq kəndindən cənub-
qərbdə, Küküçayın sağ sahilində, hündür təbii təpənin üzərində yerləşir. Sahəsi 
1500 m2-dir. Yaşayış yerində mədəni təbəqə qeydə alınmamışdır. Orta Tunc 
dövrünə aid yerüstü materiallar dən daşları, həvənglər, dəstələr, monoxrom 
boyalı və sadə qab parçalarından  ibarət olmuşdur. 
Sarıdərə yaşayış yerinin yaxınlığında üç nekropol qeydə alınmışdır. Bu 
nekropollardan biri Orta Tunc dövrünə aiddir. Nekropol yol çəkilərkən, demək 
olar ki, tamamilə dağıdılmış, qəbirlərin formasını və dəfn adətini izləmək 
mümkün olmamışdır. Qəbir avadanlığından yalnız üç ədəd çəhrayı rəngli kasa 
tipli qab qalmışdır. Onlar naxışsız olub, üzəri yaxşı sığallanmışdır. 
Kərki yaşayış yeri Sədərək rayonunun Kərki kəndindən cənubda, Tejkar 
dağının üzərində yerləşir. Yaşayış yerində kobud yonulmuş iri qaya parça-
larından tikilmiş divar qalıqları qalmışdır. Yerüstü materiallar Orta Tunc dövrünə 
aid çəhrayı rəngli monoxrom boyalı gil qablar, dən daşları, həvəng və dəstələrdən 
ibarətdir.  
Kərki nekropolu yaşayış yerinin yaxınlığında yerləşir. Qəbirlər daş qutu 
tipli olub, yanlarda iri daşlarla tikilmiş, üstü böyük sal daşlarla qapadılmışdır. 
Bəzi qəbirlərin ətrafında kromlexlərə təsadüf olunur. Aşınma nəticəsində bəzi 
qəbirlər üzə çıxmış və dağıntıya məruz qalmışdır. 1979-cu ildə nekropolun 
ərazisində təsərrüfat işləri görülərkən, dağılmış qəbirlərdən tapılan materiallar 
Naxçıvan Dövlət Tarix Мuzeyinə verilmişdir. Onlar monoxrom boyalı küpə və 
kasa tipli qablardan ibarətdir.  
Quyuludağ yaşayış yeri Babək rayonunun Мəzrə kəndindən şimalda 
yerləşir. Yaşayış yeri hündür dağın ətəyində salınmışdır. 1999-cu ildə burada  
 
 
 134
 
 
Şəkil 65. II Kültəpədən aşkar olunmuş polixrom  
                                                    boyalı qablar 
 
 
 
 135
 
Şəkil 66.  Kükü kurqanlarından aşkar olunmuş cızma naxışlı qablar 
 
 
bizim tərəfimizdən aparılan kəşfiyyat qazıntısı zamanı xeyli miqdarda 
monoxrom boyalı gil qab nümunələri, həvənglər və dəstələr əldə edilmişdir. 
Yaşayış yerində mədəni təbəqə aşkar olunmamışdır. Bu qrupa daxil olan yaşayış 
yerlərinin bir qismində aparılan qazıntılar zamanı Orta Tunc dövrünə aid təbəqə 
aşkar olunmamış, Oğlanqala yaşayış yerindən isə yalnız inkişaf etmiş Dəmir 
dövrünə aid materiallar əldə edilmişdir.  
 136
Qulalıtəpə, Qalacıq, Qazançı yaşayış yerləri yalnız kəşfiyyat xarakterli 
tədqiqatlarla öyrənilmişdir. Burada Naxçıvanın Orta Tunc dövrü üçün  
 
Şəkil 67. Nəhəcirdən aşkar olunmuş basma naxışlı qablar 
 
 
xarakterik hesab edilən boyalı qab parçalarına rast gəlinsə də, arxeoloji 
materialların əksəriyyəti Tunc dövrünün sonrakı mərhələsinə aiddir.  
           Ağsal yaşayış yeri Culfa rayonunun Ərəfsə kəndi yaxınlığında yerləşir. 
Abidə yalnız kəşfiyyat xarakterli tədqiqatlarla öyrənilmişdir. Buradan Orta Tunc 
dövrünə aid gil qab parçaları, dən daşları aşkar olunmuşdur. Tapıntılar arasında 
boyalı qab parçaları  da vardır.  
           Naxçıvan nekropolu Naxçıvın şəhərinin şimalında, Naxçıvan-Şahbuz şose 
yolunun sol tərəfində yerləşir. Nekropolun ərazisi hazırda müasir tikililərlə 
 137
örtülmüşdür. Qəbirlər tikinti işləri aparılarkən təsadüfən dağılmış və V.Ə.Əliyev 
tərəfindən tədqiq edilmişdir. 
 
 
 
 
 
Şəkil 68. Quyuludağdan aşkar olunmuş Orta Tunc  
                                                  dövrü keramikası 
 
 
 
Torpaqda qazılan qəbirlər dördkünc formalı olub, şimal-cənub, şərq-qərb 
istiqamətinə yonəlmişdir. Qəbirlərin ölçüləri 1,3-1,5 x 0,8 x 1 x 0,6 metrdir. 
 138
Onların üzəri 3-4 yastı daş piltələrlə örtülmüşdür. Qəbirlərdə cüt və kollektiv 
dəfnlər olmuşdur. 
Naxçıvan nekropolunun dağılmış qəbirlərindən qara, boz, polixrom boyalı 
gil qablar, tunc bilərzik, üzük, sırğa və müxtəlif minerallardan hazırlanmış 
muncuqlar tapılmışdır. Qara və boz rəngli qabların bir qismi çəhrayı astarlı, bir 
qismi isə hündür ayaqlı, tək qulplu, qədəh tiplidir. Onların üzəri yüngülcə 
cilalanmış, bəzilərində cilalayıcı alətin izləri qalmışdır. Arxeoloji materiallara 
əsasən, nekropol e.ə. XVII-XV əsrlərə aid edilmişdir. 
Çalxanqala kurqanları Naxçıvan şəhərindən 30 km şimal-qərbdə, Kəngərli 
rayonunun indiki Çalxanqala kəndi yaxınlığında yerləşir. Bu kurqanlar üçün tək 
dəfnlər xarakterikdir. Nekropolda olan kurqanların üçü tikinti işləri aparılarkən 
dağıdılmışdır. Dağılmış kurqanlar V.H.Əliyev tərəfindən tədqiq olunmuşdur. 
Kurqanlar güclü dağıntıya məruz qaldığından, qəbir kamerasının formasını 
müəyyən etmək mümkün olmamışdır. Kurqanların birindən (kurqan № 1) boz və 
monoxrom boyalı qablar, yarpaqşəkilli tunc nizə ucu, ikincidən (kurqan № 2) boz 
rəngli, monoxrom boyalı qablar, tunc xəncərlər, boru dəstəkli nizə ucluğu, tunc 
sancaqlar, muncuqlar və lentşəkilli tunc əşyanın parçası aşkar edilmişdir. 
Üçüncü kurqan (kurqan № 3) tamamilə dağıdıldığından, qəbir avadanlığı 
kurqanın torpaq örtüyü ilə qarışmış vəziyyətdə aşkar olunmuşdur. Burada boz 
rəngli və monoxrom boyalı qabların parçaları, muncuqlar aşkar olunmuşdur. 
Nekropolda V.H.Əliyev tərəfindən tədqiq edilən dördüncü kurqanın 
(kurqan № 4) örtüyü daş qarışıq torpaqdan ibarət olmuşdur. Onun diametri 10 m, 
hündürlüyü 1,2 metrdir. Kurqan örtüyünün altındakı torpaq qəbir dördkünc 
formalı olub, şərq-qərb istiqamətinə yönəlmişdir. Qəbirin ölçüləri 1,3 x 0,6 x 1 
metrdir. Oradan yalnız qara cilalı bir neçə qab parçası aşkar edilmişdir. 
Çalxanqala kurqanları V.H.Əliyev tərəfindən e.ə. XVIII-XVII əsrlərə aid 
edilmişdir. 
Yaycı nekropolu Şərur rayonunun Aşağı Yaycı kəndi yaxınlığında 
yerləşir. Su anbarı tikilərkən nekropoldakı qəbirlərin bir qrupu dağıdılmış, 
monoxrom boyalı qablar aşkar edilmişdir. Qəbirlər zamanında tədqiq 
olunmadığından, onların forması və dəfn adəti haqqında müəyyən fikir söyləmək 
çətindir. Ehtimal ki, Yaycı nekropolunun qəbirləri daş qutu tipli olmuşdur. 
Azərbaycanın cənubunda, Urmiya hövzəsində yerləşən Orta Tunc dövrünə 
aid arxeoloji abidələr stratiqrafiyasına və mədəni mənsubiyyətinə görə Naxçıvan 
abidələrinə bənzərdir. Bu rayonda Orta Tunc dövrü abidələri boyalı qabların 
geniş yayılması ilə xarakterizə edilir. Lakin Urmiya hövzəsinin abidələri 
Naxçıvanda olduğu qədər geniş öyrənilməmişdir. Odur ki, Orta Tunc dövrünün 
abidələri Haftavantəpə, Göytəpə, Qordlartəpə və Dinkatəpə ilə məhdudlaşır. 
 139
 
        Şəkil 69. Orta Tunc dövrünün boyalı keramikası. 1-5 – Göytəpə; 
                       6 -10 – Naxçıvan abidələri 
 
 
Haftavantəpə yaşayış yeri Cənubi Azərbaycanda, Urmiya gölünün cənub-
qərbində, Səlmas ovalığında yerləşir. Yaşayış yeri 1968-1978-ci illərdə  
 140
 
                 Şəkil  70. Göytəpə. Orta Tunc dövrünə aid boyalı keramika 
 141
 
 
                                     Şəkil 71. Havtavantəpə. Orta Tunc dövrü 
 
 142
Ç.A.Barney tərəfindən qazılıb, öyrənilmişdir. Yaşayış yerində müəyyən 
edilən səkkiz mədəni təbəqə içərisində daha çox İlk Tunc, Orta Tunc və Erkən 
Dəmir dövrü daha yaxşı tədqiq edilmişdir. Yaşayış yerinin Orta Tunc dövrünə 
aid edilən VI təbəqəsi –VI C, Erkən VI B və SonVI B olmaqla üç tikinti qatına 
ayrılmışdır. 
Yaşayış yerinin zirvəsində salınan qazıntı sahəsində öyrənilən VI C 
təbəqəsi, İlk Tunc dövrü təbəqəsinin üzərində yerləşir. Qalınlığı 1 metr olan bu 
layda düzgün təbəqələşməyə rast gəlinməmişdir. Lakin buna baxmayaraq, bu 
tikinti qatında üç mərhələnin olduğu qəbul edilmişdir. Tədqiqat zamanı bir neçə 
təsərrüfat quyusu və bəzi yerlərdə daş yığıntısı aşkar olunmuşdur. Düzgün tikinti 
qalıqlarının qeydə alınmaması bu tikinti qatının uzunmüddətli olmadığını 
göstərir. 
Yaşayış yerinin şərqində aparılan qazıntı sahəsində izlənən Erkən VI B 
təbəqəsində səkkiz mərhələ olduğu müəyyən edilmişdir. Birinci və ikinci 
mərhələyə aid üç bina qalığı qeydə alınmışdır. Yeddinci, səkkizinci mərhələdə bu 
divarlar dağılmışdır. Bu tikinti qatının sonu yanğınla başa çatmışdır. Erkən və 
Son VI B təbəqəsinin materialları М.Edvards tərəfindən tədqiq edilərək, nəşr 
olunmuşdur. 
Bizim fikrimizcə, abidənin Erkən VI B təbəqəsinin keramikası arasında 
İlk Tunc dövründən Orta Tunc dövrünə keçid mərhələsi üçün xarakterik olan qab 
formaları vardır. М.Edvards onları e.ə. 1900-1550-ci illərə aid etmişdir. 
Son VI B mərhələsinə aid tikinti qatı, başlıca olaraq, yaşayış yerinin cənub 
və şərq ətəklərində aparılan qazıntı sahələrində izlənmişdir. Bu tikinti qatında daş 
təməl üzərində tikilmiş kərpic divarlar aşkar olunmuşdur. Haftavantəpənin VI 
təbəqəsində tikinti qalıqları yaxşı qalmasa da, buradan Orta Tunc dövrünə aid 
zəngin maddi-mədəniyyət qalıqları, o cümlədən dən daşları, müxtəlif alətlər, tunc 
iynələr, muncuqlar, heyvan fiqurları, sümük və gil iy başlıqları aşkar edilmişdir. 
Tapıntıların əksəriyyəti gil məmulatı ilə təmsil olunmuşdur. Aşkar edilmiş 
keramika, başlıca olaraq boyalı qablardan ibarətdir. VI C təbəqəsinin gil 
məmulatı, əsasən, monoxrom boyalıdır. Erkən VI B təbəqəsində monoxrom 
boyalı qablarla yanaşı, polixrom boyalı qablara da rast gəlinmişdir. Son VI B 
təbəqəsində polixrom boyalı qablar üstünlük təşkil etsə də, əvvəlki dövrlərdən 
məlum olan monoxrom boyalı qablar da aşkar olunmuşdur. 
Haftavantəpənin C 14 metodu ilə tarixləndirilməsi aşağıdakı nəticələri 
vermişdir: VI C təbəqəsi- e.ə. 2200-2000, Erkən VI B – e.ə. 1900-1550, Son VI 
B – e.ə. 1600-1450-ci illəri göstərmişdir. 
Qordlartəpə yaşayış yerində Orta Tunc dövrünə aid arxeoloji materiallar 
abidənin şərq ətəyində aparılmış kəşfiyyat qazıntısı zamanı aşkar edilmişdir. 
Qazıntı sahəsi kiçik olduğundan, burada aşkar olunan tikinti qalıqları və gil 
məmulatı haqqında geniş məlumat verilməmişdir. Yaşayış yerinin üst hissəsində 
aparılan qazıntılar zamanı isə Orta Tunc dövrünə aid materiallar Dəmir dövrü 
təbəqəsinin materialları ilə qarışıq halda aşkar edilmişdir. 
 143
Yaşayış yerində aparılan kəşfiyyat qazıntısı zamanı əldə edilmiş maddi- 
mədəniyyət qalıqları «üst», «orta», «alt» olmaq üzrə, üç təbəqəyə ayrılmışdır. 
Orta Tunc dövrünə aid edilən orta təbəqə e.ə. 2300-1300-cü illərə aid edilmişdir. 
Bu təbəqədən çəhrayı və qara rəngdə bişirilmiş, cilalı gil qab parçaları aşkar 
olunmuşdur. Çəhrayı rəngdə bişirilən qablar arasında monoxrom və polixrom 
boyalı keramika üstünlük təşkil edir. 
Göytəpə yaşayış yerində Orta Tunc dövrü təbəqəsi İlk Tunc, Son Tunc və 
Erkən Dəmir dövrü təbəqələrinin arasında yerləşir. Göytəpənin Orta Tunc 
dövrünə aid təbəqəsi D və C olmaq üzrə iki dövrə bölünmüşdür. Lakin qəbul 
edilmişdir ki, bu dövrlər eyni mədəniyyətin müəyyən mərhələlərini əks etdirir. 
Göytəpənin D təbəqəsi I, III, IV və VIII qazıntı sahələrində aparılan 
arxeoloji tədqiqatlarla öyrənilmişdir. Burada daş təməl üzərində aşkar olunan 
kərpic divar müdafiə divarı kimi xarakterizə edilmişdir. Bu divarın yaxınlığında, 
yenə də daş təməl üzərində kərpicdən tikilmiş iki binanın və ocağın qalıqları 
aşkar olunmuşdur. Orta Tunc dövrünə aid gil məmulatı başlıca olaraq dördüncü 
qazıntı sahəsində aşkar olunmuş, D və C olaraq iki mərhələyə ayrılmışdır. 
Burada qeydə alınan və müdafiə tikintisi kimi xarakterizə edilən divarın eni 1,85, 
hündürlüyü 0,45 metrdir. 
Göytəpənin Orta Tunc dövrünə aid gil məmulatı çəhrayı və qəhvəyi 
rəngdə bişirilmiş, boyasız və boyalı gil qab parçaları ilə təmsil olunmuşdur. İlk 
dövrlərə aid edilən boyalı qablar çəhrayı rəng üzərinə qara, qırmızı, ya da yalnız 
ağ boya ilə çəkilmiş ornamentlə naxışlanmışdır. Daha sonrakı mərhələdə gələn 
boyalı qablar, gövdənin yuxarısına ağ-sarı rəngdə çəkilmiş zolaq üzərində qara 
və qırmızı rənglə naxışlanmışdır. Ən geniş yayılmış motivlər, içərisi tamamilə 
doldurulmuş torlu ya da nöqtəli üçbucaq və romb düzümləridir. 
Barton Braun Göytəpənin D təbəqəsini e.ə. 2400-2000-ci illərə, C 
təbəqəsini isə e.ə. II minilliyin birinci yarısına aid etmişdir. 
Dinkatəpə yaşayış yeri Urmiya gölünün şimal-qərbində, Qadar çayının sağ 
sahilində yerləşir. Yaşayış yerində geniş arxeoloji qazıntı işləri 1966-1968-ci 
illərdə R.H.Dyson tərəfindən aparılmışdır. Yaşayış yerində Orta Tunc, Son Tunc 
və Erkən Dəmir, həmçinin Orta əsrlərə aid mədəni təbəqə aşkar olunmuşdur. 
Dinkatəpənin Orta Tunc dövrü təbəqəsi iki hissəyə ayrılmışdır. Abidənin IV A-C 
adlandırılan təbəqələrində yalnız Xabur keramikasına rast gəlinmişdir. Bu 
təbəqədən üstdə yerləşən IV D təbəqəsindən Naxçıvan və Urmiya hövzəsinin 
Orta Tunc dövrü üçün xarakterik olan polixrom boyalı qablar əldə edilmişdir. 
Yaşayış yerindən tapılmış boyalı qablar çölmək və kasa tiplidir. Onların 
gövdəsinin yuxarı hissəsi ağ-sarı boya üzərinə qırmızı və qara rəngdə çəkilmiş 
torlu romb və üçbucaqlarla naxışlanmışdır. Yaşayış yerinin IV D təbəqəsində heç 
bir tikinti qalığına rastlanmamışdır. Bu təbəqə tədqiqatçılar tərəfindən e.ə. 1600-
1450-ci illərə aid edilmişdir. 
Yuxarıda qeyd olunanlardan göründüyü kimi, I Kültəpə, II Kültəpə, 
Haftavantəpə, Göytəpə kimi yaşayış yerlərində Orta Tunc dövrünə aid mədəni 
 144
təbəqə kifayət qədər yığıldığından bu abidələrdə Orta Tunc dövrünün bütün 
mərhələləri izlənmişdir. Digər yaşayış yerlərində mədəni təbəqə az yığılmışdır. 
Faktların araşdırılması göstərir ki, bu regionda Orta Tunc dövrünün 
başlanğıcından etibarən, bir qismi oturaq, digər bir qismi köçəri, yaxud 
yarımköçəri həyat sürən tayfalar məskunlaşmışdır. Bu regionda meydana gələn 
Orta Tunc dövrü mədəniyyəti Kür-Araz mədəniyyətindən boyalı qabların 
meydana çıxması və istifadə edilməsi ilə fərqlənir. Bu mədəniyyətin Kür-Araz 
mədəniyyətindən törəməsi ilə bağlı bəzi tədqiqatçıların mülahizələri, fikrimizcə 
doğru deyil. 
 Qarabağ mədəniyyətinin arxeoloji abidələri. Bu qrupa daxil olan 
abidələr Мil-Qarabağ düzü, Quruçay və Köndələnçay vadisini əhatə etmişdir. Bu 
qrupa aid abidələrdə qara rəngli cilalı və basma naxışlı keramika üstünlük təşkil 
edir. Azərbaycanın cənub rayonları üçün xarakterik olan boyalı keramika bu 
qrupda az yayılmışdır.  
  Мil düzünün arxeoloji cəhətdən tədqiq olunmuş yeganə qədim yaşayış 
yeri Üzərliktəpədir. Bu abidə Ağdam şəhərindən şərqdə, coğrafi cəhətdən 
əlverişli mövqedə yerləşir. Yaşayış yeri düzgün olmayan oval plana malikdir. 
Onun şimaldan cənuba doğru ən geniş dairəsinin diametri 202 m-dir. Arxeoloji 
qazıntılar 484 m2 sahədə aparılmışdır. Təbii təpə üzərində salınan yaşayış yerində 
mədəni təbəqənin qalınlığı 3 m-dir. Arxeoloji qazıntılar zamanı 3 tikinti qatı 
aşkar olunmuşdur. Birinci tikinti qatı müxtəlif məqsədli çalaların olması ilə 
xarakterizə edilir. Onların bir hissəsi mətbəx artıqları və küllə dolmuşdur. 
İçərisinə saman döşənmiş çalalardan isə heyvanları saxlamaq üçün istifadə 
olunmuşdur. Bu təbəqədə dirəklərdən düzəldilmiş yaşayış binasının qalıqları 
aşkar olunmuşdur. Onun divarları qalın çubuqlardan toxunmuş və gillə 
suvanmışdır. Binanın dam örtüyü ağac qabıqları ilə, torpaq döşəməsi isə  həsirlə 
örtülmüşdür. Döşəmədə gil qab qırıqları, dağılmış ocağın içərisində gil soba 
qalıqları aşkar olunmuşdur. Ocaqdan tapılan gil butənin içərisində donmuş metal 
ərintisi olduğu müəyyən edilmişdir. 
Ocağın yaxınlığından çay daşından dəstələr, sürtgəclər və daş qəliblər əldə 
edilmişdir. Bu ev K.X.Kuşnareva tərəfindən «tökməçi evi» kimi xarkterizə 
edilmişdir. 
Bu təbəqədən aşkar olunan gil əşyalar mətbəx və məişət qabları olmaqla 2 
qrupa bölünmüşdür. Keramika məmulatı boz və ya qara rəngdə bişirilmişdir. 
Мəişət qabları yaxşıca cilalanmışdır. Qablar müxtəlif motivli cızma 
ornamentlərlə naxışlanmışdır. 
 145
                 
                             Şəkil 72. Üzərliktəpənin qara cilalı basma  
                                             naxışlı keramikası 
 
Ocaq qalıqları, təsərrüfat quyuları və arxeoloji materialların zənginliyi ilə 
seçilən orta təbəqənin qalınlığı 1,5 m-dir. Bu təbəqədə bütün yaşayış yerini 
çevrələyən möhtəşəm müdafiə divarının qalıqları aşkar edilmişdir. Çiy kərpicdən 
hörülən müdafiə divarının uzunluğu 35 m, eni 3 m, hündürlüyü 1 m-dir. Onun 
giriş qapılarından biri kontrforslarla möhkəmləndirilmişdir. Torpaq döşəməli və 
ağac örtüklü evlərin qalıqları müdafiə divarının içəri tərəfində aşkar olunmuşdur. 
Bu dövrdə yaşayış yeri iki dəfə güclü yanğına məruz qalmışdır. 
           Evlərin dağılması və mədəni təbəqənin yığılması nəticəsində müdafiə 
divarı öz əhəmiyyətini itirmiş və düzənlənmişdir. Üçüncü tikinti dövrü müdafiə 
divarının üzərində yer almışdır. Olduqca pis qalmasına baxmayaraq, bu təbəqədə 
torpaq döşəmələr və onların üzərində saxlanılan məişət əşyaları aşkar edilmişdir. 
İkinci və üçüncü təbəqənin keramikası K.X.Kuşnaryeva tərəfindən vahid 
kompleks kimi qəbul edilmişdir. Bu dövrdə gil məmulatının hazırlanmasında 
xeyli irəliləyiş olmuşdur. Alt təbəqədə istifadə olunan cızma ornament daha 
mükəmməl ornamentlə əvəz olunmuşdur. Bu dövrdə Üzərliktəpənin qara rəngli 
keramikasından tamamilə fərqlənən boyalı qablar meydana çıxır. 
K.X.Kuşnaryeva boyalı qabların meydana gəlməsini dulusçuluğun inkişafında 
yaranan tərəqqi ilə bağlayır. Fikrimizcə, bu heç də doğru deyildir. Üzərliktəpənin 
qara cilalı keramikasından fərqlənən monoxrom boyalı qablar, fikrimizcə, başqa 
bir mədəniyyətin təsirini əks etdirir və bu haqda aşağıda daha ətraflı məlumat 
veriləcəkdir. Hazırda isə söyləmək olar ki, bu mədəniyyət Naxçıvan-Urmiya 
hövzəsi boyalı qablarının şimala doğru irəliləməsinin sübutu olaraq qəbul edilə 
 146
bilər. Üzərliktəpənin gil məmulatı içərisində boyalı qabların olduqca az (2%) 
olması bunu bir daha təsdiq edir. 
 
                  Şəkil 73. Çinartəpənin Orta Tunc dövrü keramikası 
 
 
Мil-Qarabağ düzünün digər yaşayış yerləri kəşfiyyat xarakterli 
araşdırmalarla öyrənilmişdir. Onlar arasında Rəsultəpə, Çinartəpə, Toxmaxtəpə, 
Ağtəpə və digər abidələr vardır. H.F.Cəfərov bu abidərdən aşkar olunan 
keramika məmulatını üç qrupa ayırmışdır. Bu yaşayış yerlərinin kompleksində 
qara cilalı basma naxışlı və boyalı keramika məmulatı vardır. 
Qaraköpəktəpədən aşkar olunmuş arxeoloji materialların əksəriyyəti gil 
məmulatından ibarətdir. Onların çoxu boz və qara cilalı, ştamp naxışlı qablarla 
təmsil olunmuşdur. Bu təbəqədə aşkar olunan boyalı qablar sayca olduqca azdır. 
Q.S.İsmayılovun fikrincə, bu vəziyyət Quruçay və Göndələnçay vadisinin digər 
Orta Tunc dövrü abidələri üçün də xarakterikdir. 
 147
Quruçay və Göndələnçay vadisində Orta Tunc dövrünə aid maddi-
mədəniyyət qalıqları Günəştəpə, Xantəpə, Uzuntəpə, Мeynətəpə, Şomulutəpə, 
Kültəpə yaşayış yerlərində də aşkar olunmuşdur. Qeyd edildiyi kimi, bu yaşayış 
yerlərinin keramikası boz, ya da qara cilalı basma naxışlı qablarla xarakterizə 
edilir. Azlıqda qalan monoxrom və polixrom boyalı qablar Naxçıvan-Urmiya 
regionunun keramikası ilə bənzərdir. 
 
               Şəkil 74. 30 № - li Borsunlu kurqanının planı və kəsiyi 
 
 
Bu regionda qəbir abidələri Qarabulaq nekropolunda və Günəştəpə 
yaşayış yerində aşkar olunmuşdur. 
Qarabulaq nekropolu Füzuli şəhəri yaxınlığında, Köndələnçayın sağ 
sahilində yerləşir. Burada aşkar olunan qəbir abidəsi hədsiz dağıntıya məruz 
qaldığından, onun formasını və dəfn adətini müəyyən etmək mümkün 
olmamışdır. Skelet tamamilə dağılmışdır. Qəbirdən iki bütöv qab və gil qablara 
aid bir neçə parça əldə edilmişdir. Bütöv qablar qara rəngli küpə və qırmızı rəngli 
badyadan ibarətdir. Qara rəngli küpə tipli gil qab parçalarının üzəri cızma və 
basma ornamentlə naxışlanmışdır. 
 148
Günəştəpə yaşayış yerində aşkar olunan qəbirlər də tamamilə 
dağıdıldığından onların formasını və dəfn adətini müəyyən etmək mümkün 
olmamışdır. Boz və qara rəngli kasa tipli qablar basma ornamentlə naxışlan-
mışdır. Bu tip ornamentli keramika məmulatı Quruçay və Köndələnçay vadisinin 
abidələri üçün xarakterikdir. 
Qarabağ mədəniyyətinin qəbir abidələri başlıca olaraq Borsunlu 
kupqanları ilə təmsil olunmuşdur. Borsunlu nekropolunda tədqiq olunan 1 №-li 
kurqanın qəbir kamerası dairəvi, 30 №-li kurqanın qəbir kamerası isə dördkünc 
formalıdır. Qəbirlərdən insan skeletinə aid qalıqlar, qara cilalı gil qablar və digər 
maddi-mədəniyyət qalıqları aşkar olunmuşdur. 
Gəncə-Qazax zonasında Orta Tunc dövrünə aid aydın stratiqrafiya verən 
yaşayış yerinə rast gəlinməmişdir. Bu regionda aşkar olunan qəbir abidələrinin 
materialları Мil-Qarabağ zonasının dulusçuluq məmulatı ilə bənzərlik təşkil edir. 
Babadərviş yaşayış yerinin Orta Tunc dövrü təbəqəsindən aşkar olunan 
qəbir düzgün olmayan, ucları dəyirmiləşdirilmiş dördkünc formaya malikdir. O 
şərq-qərb istiqamətindədir. Qəbrin qərb tərəfində dağınıq halda olan insan 
skeletinin  qalıqları aşkar olunmuşdur. Şərq tərəfdə iribuynuzlu heyvan balasının 
skeleti və bu heyvana aid lülə sümüyü aşkar olunmuşdur. Qəbrin cənub divarı 
boyunca gil qablar və tunc xəncər tiyəsi qoyulmuşdur. 
Bu qəbirdən aşkar olunan üç ədəd qara cilalı qab çəhrayı astarlı olmaqla, 
naxışlanma motivi və formasına görə Azərbaycanın həmdövr materiallarından 
fərqlənir. Onların naxışlanmasında iki sıra cızma xətdən və yapma 
ornamentlərdən istifadə olunmuşdur. Qəbirdən əldə edilmiş, kobud hazırlanmış 
qablar Üzərliktəpə, II Kültəpə və Çalxanqala kurqanlarından aşkar edilmiş 
materiallarla bənzərdir. Bu qəbir e.ə. XVI əsrə aid edilmişdir. 
Şamxor (Şəmkir) rayonunun Keçili kəndi yaxınlığında H.P.Kəsəmənli 
tərəfindən tədqiq olunan 5 №-li Keçili torpaq qəbiri tamamilə dağıdıldığından 
onun formasını və dəfn adətini müəyyən etmək mümkün olmamışdır. Bükülü 
vəziyyətdə olan skelet şimal-qərb istiqamətində olmuşdur. Onun şimal tərəfdə 
olan kəlləsinin ətrafından dörd gil qab aşkar edilmişdir. Qara cilalı qabların çiyin 
hissəsi basma ornamentlə naxışlanmışdır. Bu qablar bəzəmə texnikasına görə 
Üzərliktəpə materialları ilə oxşardır. Analoji materiallar əsasında Keçili qəbiri 
e.ə. XVII-XVI əsrlərə aid edilmişdir. 
Şamxor-Gədəbəy şose yolunun yaxınlığında yerləşən nekropolda 1983-cü 
ildə tədqiq edilən 4 №-li kurqan Orta Tunc dövrünün son mərhələsinə aid 
material vermişdir. Torpaqda qazılmış qəbir keramikası kromlexlə əhatə edilmiş 
və torpaq kurqanla örtülmüşdür. Kurqan örtüyünün altında kül layı içərisində 
uşaq skeletinə, onun ətrafında saplaqlı tunc xəncər və Orta Tunc dövrü üçün 
xarakterik 3 gil qab aşkar olunmuşdur. Bundan aşağıda aşkar olunan qəbir 
kamerasında yanmış sümüklər dəfn edilmişdir. Buradan obsidiandan hazırlanmış 
bıçaq tipli alət də tapılmışdır. Kurqan e.ə. XVII-XVI əsrlərə aid edilmişdir. 
 149
Xaçbulaq kurqanları. Orta Tunc dövrünə aid kurqanların bir qrupu 
Daşkəsən rayonunda, Xaçbulaq yaylağında yerləşir. Xaçbulaqdakı 1 №-li kurqan 
Qoşqarçayın sol sahilində, Zağalı kəndinin müasir qəbirstanlığından şərqdə 
yerləşir. Dairəvi formalı kurqanın hündürlüyü 0,75, diametri şimal- cənub 
istiqamətində 11,5, şərq-qərb istiqamətində isə 10 metr olmuşdur. Kurqanın əsas 
qəbiri İlk Tunc dövrünə aid edilmişdir. Buradan yarımşar formalı qulpu olan 
küpə, sümükdən hazırlanmış muncuqlar tapılmışdır. Kurqanın torpaq örtüyündə, 
1,45 və 1,7 metr dərinlikdə aşkar olunan iki qəbir Orta Tunc dövrünə aiddir. 
Torpaqda qazılmış qəbirin forması müəyyən edilməmişdir. Birinci qəbirdəki 
skelet tamamildə çürümüşdür. O, şimal-qərbdən cənub-şərqə doğru, bükülü 
vəziyyətdə dəfn edilmişdir. Skeletin ayaq tərəfinin yaxınlığında iribuynuzlu 
heyvan sümüklərinə, ağac kömürünə rast gəlinmişdir. Kəllənin ətrafından qara, 
qəhvəyi, çəhrayı rəngli cızma naxışlı gil qablar, daş toppuz, borudəstəkli nizə 
ucluğu, obsidian və çaxmaqdaşından ox ucluqları, tunc xəncər aşkar olunmuşdur. 
İkinci qəbirdən şimal-qərb və cənub-şərq istiqamətində, bükülü vəziyyətdə 
çürümüş insan skeleti, onun ayaqlarının yaxınlığında isə xırdabuynuzlu heyvan 
skeleti aşkar olunmuşdur. Heyvan skeleti kömür qalıqlarının arasında idi. İnsan 
və heyvan skeletlərinin ortasında gil qab parçalarına rast gəlinmişdir. Bu 
qəbirlərdən aşkar olunan gil qabların bənzərləri Üzərliktəpə, Qaraköpəktəpə, 
Babadərviş və II Kültəpədən məlumdur. 
1959-cu ildə, Xaçbulaq yaylağında, «Hamamdüzü» adlanan yerdə üç 
kurqan tədqiq edilmişdir ki, onların da ikisi Orta Tunc dövrünə aiddir. Həmin 
kurqanlardan birincisi dairəvi olub, diametri 8,6, hündürlüyü 0,6 m-dir. Qəbir 
kamerası kurqanın cənub tərəfində aşkar edilmişdir. Qəbirin üzərini örtən daş 
kurqan götürülərkən, obsidian parçalarına və kömür qalıqlarına rast gəlinmişdir. 
Kurqanın altında yerləşən torpaq qəbirin ölçüləri 2,9 x 1,3 x 0,8 m-dir. Qəbir 
kamerası şimal-qərbdən cənub-şərqə doğru yönəlmişdir. Skelet olduqca pis 
qaldığından, onun yalnız lülə sümüklərinə və dişlərinə aid qalıqlar aşkar 
olunmuşdur. Qəbirdən müxtəlif muncuqlar və saç üçün spirallar, 16 ədəd qara və 
boz rəngli gil qab aşkar olunmuşdur. Bu kurqanın materialları Üzərliktəpənin 
ikinci qrup keramikası ilə bənzərdir. Aşkar olunmuş materiallara əsasən, kurqan 
e.ə. II minilliyin ortalarına aid edilmişdir. 
Kurqanın ikinci əsas qəbrindən uzunluğu 33 sm olan dördtilli süngü tipli 
nizə ucu tapılmışdır. Arxeoloq H.P.Kəsəmənli həmin nizə ucunu Zaqafqaziya və 
Ön Asiyadan tapılmış analoji nizə ucları ilə müqayisə edərək, e.ə. III minilliyin 
sonlarına aid etmişdir. 
Xaçbulaqda tədqiq olunan Orta Tunc dövrünə aid digər kurqan 1962-ci 
ildə açılmışdır. Həmin kurqan əvvəlkinin yaxınlığında yerləşir. Kurqanın 
hündürlüyü 1,8, diametri 15 m olmuşdur. Onun örtüyü çay daşlarından 
qurulmuşdur. Kurqan örtüyünün altından cənub-şərq tərəfdə qara rəngli torpaq 
qatı, tunc nizə ucluğu, gümüş düymə və qara rəngli gil qab parçaları aşkar 
olunmuşdur. Bu təbəqədən altda yerləşən qəbir kamerasının uzunluğu 1,6, eni 
 150
0,9, dərinliyi 0,8 m olmuşdur. Qəbir kamerası cənub-qərbdən şimal-şərqə doğru 
yönəlmiş, qara rəngli torpaqla dolmuşdu. Qəbirdə bir ədəd sırğadan başqa, 
skeletə və dəfn avadanlığına rast gəlinməmişdir. Bu kurqan e.ə. XVI-XV əsrlərə 
aid edilir. 
Zurnabad kurqanı Gəncəçay vadisində, Xanlar şəhəri yaxınlığında, 
Zurnabad adlı yerdə aşkar olunmuşdur. Kanal qazılarkən kurqan tamamilə 
dağıdıldığından, onun haqqında ətraflı məlumat yoxdur. Daş qarışıq torpaq 
kurqanın altında aşkar olunan qəbirdə insan skeleti qalıqlarına, onun ətrafında isə 
monoxrom boyalı qablar, gil qab parçaları, tunc bəzək əşyaları və obsidian 
qəlpələri aşkar olunmuşdur. Kurqanın kənara atılmış torpağında insan skeletinin 
qalıqları, gil qab parçaları, spiralşəkilli əşyalar, obsidian ox ucluğu aşkar 
olunmuşdur. Zurnabad kurqanından əldə edilmiş monoxrom boyalı küpələr 
Naxçıvan abidələrindən tapılmış eyni tipli qabları xatırladır. Zurnabad kurqanı 
H.P.Kəsəmənli tərəfindən e.ə. XVIII-XVII əsrlərə aid edilmişdir. Son illərin 
araşdırmaları Zurnabad kurqanının daha qədim tarixə malik olduğunu deməyə 
imkan verir. 
Gəncəçay rayonunda Y.Hümmel tərəfindən qazılan 12 №-li kurqan da 
Orta Tunc dövrünə aiddir. Kurqanaltı qəbir kamerası dördkünc formalı olub, 
cənub-qərb istiqamətində qazılmışdır. Qəbirin ölçüləri 2,60 x 1,55 x 1,40 m-dir. 
Qəbir kamerasının üzəri taxta parçaları ilə örtülmüşdür. Skelet olduqca pis 
qaldığından, onun istiqaməti müəyyən edilməmişdir. Kameranın cənub-şərq 
hissəsində qoyun skeletinin qalıqları aşkar olunmuşdur. Qəbir avadanlığı 1 ədəd 
mis əşya, 18 gil qab və bir neçə çaxmaqdaşı parçalarından ibarət olmuşdur.  
Bu qəbirdən aşkar olunan gil qablar qara rəngdə yaxşı bişirilərək, 
cilalanmışdır. Bəzi qabların üzəri Üzərliktəpənin ikinci qrup keramikası üçün 
xarakterik olan basma ornamentlə naxışlanmışdır. Kurqan e.ə. II minilliyin 
birinci yarısına aid edilmişdir. 
Azərbaycanın cənub-şərqində yerləşən abidələrin bir qrupu Qobustanda 
yerləşir. Qobustanda yaşayış yerləri, başlıca olaraq, qayaaltı sığınacaqlarla təmsil 
olunmuşdur. Arxeoloji tədqiqatlar bu sığınacaqlardan uzun müddət istifadə 
olunduğunu göstərir. Burada Böyükdaş dağı üzərində yerləşən yaşayış yerində 
Orta Tunc dövründə yaşayış davam etmişdir. Oradan aşkar olunmuş tikinti 
qalıqları yuxarıda təsvir edildiyindən, onlar üzərində dayanılmayacaqdır. 
Qobustan arxeoloji abidələrinin əksəriyyəti qəbir abidələrindən ibarətdir. 
Onların bir qismi C.N.Rüstəmov və F.М.Мuradova tərəfindən öyrənilmişdir. 
Daş və torpaq örtüklü Qobustan kurqanlarının hündürlüyü 0,8-1,1 m, 
diametri 5-11 m-dir. Kurqanlar qəbir kamerasının quruluşuna görə xəndəksiz, 
xəndəkli və daş qutulara ayrılır. 
Qəbir abidələrinin əksəriyyətini xəndəksiz kurqanlar təşkil edir. Bu tip 
qəbirlərdə dəfn yer səthində mövcud olan çuxurda, qaya dibində aparılmış, üzəri 
yastı əhəngdaşı layı ilə örtülmüşdür. Qəbirlər kromlexlə əhatə edilmişdir. Bu 
 151
qrupa daxil olan qəbirlərin əksəriyyətində insan skeletinə və arxeoloji 
materiallara rast gəlinməmişdir. 
7 №-li kurqanda dəfn mərkəzdə aparılmışdır. Qəbirin üzəri bir ədəd iri 
daşla örtülmüş, ətrafında diametri 5 m olan kromlex qurulmuşdur. Olduqca pis 
qalmış skelet qalıqları, onun bükülü vəziyyətdə, şimal-şərq istiqamətində dəfn 
edildiyini göstərir. Skeletin ətrafından sarı rəngli, qazan tipli qab, çəhrayı rəngli, 
üzərində aypara təsviri olan xeyrə tipli qab, dən daşı və qəhvəyi rəngli daş 
qəlpəsi aşkar edilmişdir. Arxeoloji materialların tapıldığı yerdən xırdabuynuzlu 
heyvana aid çənə sümüyü də əldə edilmişdir. Qəbirin üzərini örtən daşda, 
kromlex daşlarından birində və kurqan örtüyünün daşlarının üçündə rəsmlərə rast 
gəlinmişdir. 
Qobustandakı 13 №-li kurqanın diametri 12 m-dir. Torpaq qarışıq daş 
kurqanın altında üç qəbir qeydə alınmışdır. Hər qəbirin üzərində kiçik daş 
topasının olduğu müəyyən edilmişdir. Birinci qəbirdəki skelet olduqca pis 
qalmışdır. O, başı şimala olmaqla, tam bükülü vəziyyətdə dəfn edilmişdir. 
Skeletin baş tərəfində qara cilalı gil qab, bel tərəfində isə tunc xəncər aşkar 
olunmuşdur. 
İkinci qəbirdə skelet olmamış, qəbirin örtük daşı yana sürüşmüşdür. Qəbir 
avadanlığı sarı rəngli bir ədəd gil qabdan ibarətdir. Üçüncü qəbirin üstü bir yastı 
daşla örtülmüşdü. Qəbirdə skelet qeydə alınmamışdır. Qəbir avadanlığı bir ədəd 
gil qabdan ibarət olmuşdur ki, o da olduqca pis qaldığından, götürmək mümkün 
olmamışdır. 
Bu kurqanın tarixləndirilməsi üçün birinci qəbirdən aşkar olunan tunc 
xəncər olduqca əhəmiyyətlidir. Xəncərin bənzərləri 13 №-li kurqanı e.ə. III 
minilliyin sonu- II minilliyin əvvəllərinə aid etməyə imkan verir. 
Xəndəkli kurqanlarda qəbirlər dairəvi quyu və küncləri dəyirmiləşdirilmiş 
düzbucaqlı formaya malikdir. Dairəvi qəbirlərin diametri 0,95-1 m, dərinliyi 
0,45-0,50 m, düzbucaqlı qəbirlərin ölçüsü 1,2 x 0,7 x 0,3 m; 2,8 x 1,2 x 2 m 
arasındadır. 
Böyükdaş və Kənizə dağları arasında yerləşən 9 №-li kurqanın qəbir 
kamerası quyu şəklində qazılmış, ətrafına altı ədəd iri daş qoyulmuşdur. Olduqca 
pis qalmış skelet başı qərbə olmaqla, sol böyrü üstə, bükülü vəziyyətdə dəfn 
olunmuşdur. Üzəri qırmızı oxra ilə örtülmüşdür. Onun baş tərəfindən təkqulplu, 
armudvari gil qab, bel tərəfindən yarpaqşəkilli tunc nizə ucluğu aşkar 
olunmuşdur. Bu nizə ucluğunun bənzərləri Cənubi Qafqazın e.ə. III minilliyə aid 
abidələrindən bəllidir. F.М.Мuradova bu kurqanı e.ə. XX-XVIII əsrlərə aid 
etmişdir. 
Diametri 10 metrə bərabər olan kromlexlə əhatə olunmuş 25 №-li 
kurqanın kromlex daşlarından biri dikinə qoyulmuş və xarici tərəfinə keçi rəsmi 
çəkilmişdir. Kurqanın mərkəzində şərq-qərb istiqamətində qazılan qəbir 
dördkünc formalıdır. Onun kənarı səkkiz iri daşla əhatə olunmuşdur. Qəbir qarət 
edildiyindən, onun örtük daşlarından biri içəri düşmüş, ikisi isə kənara atılmışdır. 
 152
Qəbirdə qoyun skeleti, iribuynuzlu heyvan sümükləri, tunc xəncər, boru dəstəkli 
tunc nizə ucu və gil qab parçaları aşkar olunmuşdur. Qablardan birinin üzərində 
qırmızı boya izləri qalmışdır. Qəbirdən aşkar olunan xəncər tiyəsi və boru 
dəstəkli nizə ucluğunun tipoloji analizi bu kurqanı e.ə. XX-XVIII əsrlərə aid 
etməyə imkan verir. 
Kromlexlə əhatə olunmuş 17 №-li kurqanda qəbir kamerası cənub-
qərbdən şimal-şərqə doğru qazılmış, üzəri 1 ədəd yastı daşla örtülmüşdür. Skelet 
sol böyrü üstə, bükülü vəziyyətdə aşkar olunmuşdur. Skeletin ətrafından bir ədəd 
çəhrayı rəngli çölmək, boz rəngli bir kasa və bir küpə əldə edilmişdir. Aşkar 
olunmuş materiallar Böyükdaş yaşayış yerinin materialları ilə bənzər 
olduğundan, bu kurqan Orta Tunc dövrünün ilk mərhələsinə aid edilmişdir. 
Мuğan düzündə, Azərbaycanın cənub-şərqində Orta Tunc dövrünə aid 
yaşayış yerləri az öyrənilmişdir. 
Мişarçay yaşayış yeri Cəlilabad şəhərindən 1,5 km şimal-şərqdə, eyni adlı 
çayın sahilində yerləşir. Мişarçayın alt təbəqəsi Kür-Araz mədəniyyətinə, onun 
üzərində yerləşən təbəqəsi isə Orta Tunc dövrünə aid material vermişdir. Kür-
Araz təbəqəsindən fərqli olaraq (4,5 m) Orta Tunc dövrü təbəqəsinin olduqca az 
yığılması, bu dövrdə yaşayış yerində həyatın yarımköçəri maldarlığa 
əsaslandığını göstərməkdədir. Yaşayış yerinin bu təbəqəsindən daş və sümük 
əmək alətləri, keramika məmulatı aşkar olunmuşdur. Keramika məmulatı 
morfoloji və texnoloji xüsusiyyətlərinə görə iki qrupa bölünür. Birinci qrupa 
qəhvəyi rəngli, tünd ləkəli, kifayət qədər qaba hazırlanmış mətbəx qabları 
daxildir. Onların gilinin tərkibinə qum, çınqıl və gil ovuğu qatılmışdır. Bu 
qrupdakı qablar içərisində genişağızlı, silindr boğazlı, cüt qulplu küpələr 
fərqlənirlər. Onların üzəri sığallanaraq, yüngülcə cilalanmışdır. Gövdəsinin 
yuxarı hissəsi və çiyni cızma üsulu ilə həndəsi motivdə naxışlanmışdır. 
Boğazının altında yolkaşəkilli ornament, ondan altda isə ştrixlənmiş üçbucaqlar 
yerləşdirilmişdir. 
İkinci qrupa boz və qara rəngli nazik divarlı keramika daxildir. Onların 
gilinə narın qum qatılmış, yaxşı sığallanmış və parıldayanadək cilalanmışdır. Bu 
qrupa daxil olan qablar arasında incə cızma bəzəməli, konnelyur ornamentli 
küpələr diqqətəlayiqdir. Bu qrupdakı keramikanın naxışlanmasında cızma xətlər 
və nöqtələrin kominasiyasından geniş istifadə edilimşdir. Gil qabların naxışlanma 
motivi Trialeti, Üzərliktəpə və Lçaşen keramikası ilə bənzərlik təşkil edir. Bu 
qrupa daxil olan bikonus formalı qablar, üfiqi qulaqcıqları olan kasalar, üçayaqlı 
qablar xüsusilə fərqlənirlər. F.R.Мahmudov Мişarçay yaşayış yerinin Orta Tunc 
dövrü təbəqəsindən aşkar edilən və Kür-Araz mədəniyyətinin son mərhələsi üçün 
xarakterik olan, dekorativ elementlərə malik keramikanı e.ə. III-II minilliklərin 
qovşağına aid etmişdir. 
Cəfərxanlı yaşayış yeri Cəlilabad rayonunun eyniadlı kəndi yaxınlığında, 
İncəçayın sağ sahilində yerləşir. Yaşayış yerinin yerləşdiyi ərazinin dəfələrlə 
şumlanması abidənin dağılmasına və planının itməsinə səbəb olmuşdur. 
 153
Arxeoloji tədqiqatlarla, yaşayış yerinin 2 hektardan artıq sahəni əhatə etdiyi 
müəyyən edilmişdir. Yaşayış yerinin bəzi hissələrində gil qatları, daş və çiy 
kərpicdən tikinti qalıqları görünməkdədir. Kəşfiyyat qazıntıları ilə daşdan əmək 
alətləri və keramika məmulatı aşkar olunmuşdur. 
Yaşayış yerindən aşkar olunmuş keramika üç qrupa bölünür. Birinci qrupa 
daxil olan küpə, çölmək və banka tipli qablar cilalama üsulu ilə, həndəsi motivdə 
naxışlanmışdır. Bəzi qabların gövdəsi konnelyur ornamentlidir. İkinci qrupa sarı-
qəhvəyi rəngli, qaba hazırlanmış qalın divarlı qablar daxildir. Gilinin tərkibinə 
qum və çınqıl qatılan bu qabların əksəriyyəti uzun boğazlı, genişağızlı 
küpələrdir. Qabların boğazı çəpinə çərtmələr və sünbülşəkilli ornamentlə 
naxışlanmışdır. Üçüncü qrupa monoxrom boyalı qablar daxildir. Onlar qırmızı 
rəng üzərindən qara rənglə lanmışdır. 
Yaşayış yerinin dövrünün müəyyənləşdirilməsində Orta Tunc dövrünün 
erkən mərhələsində meydana çıxan və Kür-Araz mədəniyyəti ilə bağlantılı olan 
dirsəkşəkilli qulplar əhəmiyyətlidir. Bəzi qulpların yuxarı hissəsi zoomorf 
fiqurlarla tamamlanır. Aşkar olunmuş materiallar Cəfərxanlı yaşayış yerini e.ə. 
III-II minilliklərin qovşağına aid etməyə imkan verir. 
Azərbaycanın şimal-şərqində Orta Tunc dövrünə aid arxeoloji abidələr az 
öyrənilmişdir. Bu regionda Orta Tunc dövrü yaşayış yerləri Quba rayonunda 
İbrahimxəliltəpə, Xaçmaz rayonunda Sərkərtəpə, Borispoltəpə kimi abidələrlə 
təmsil edilməkdədir. Aşkar olunmuş arxeoloji materiallar daş əmək alətləri və 
keramika məmulatı ilə xarakterizə olunur. Bu yaşayış yerlərinin keramikası 
başlıca olaraq qonur və boz rəngli sığallanmış qab parçalarından ibarətdir. Bəzi 
qabların üzəri cızma və yapma ornamentlə naxışlanmışdır. 
Tapıntılar arasında sümükdən bizlər, iynələr, cilalayıcı alətlər, oraq dişləri 
və metal əşyalar da əhəmiyyət kəsb edir.  
Azərbaycanın şimalında yerləşən abidələr qrupuna Şəkidə Əyriçay 
vadisində yerləşən Küdürlü kurqanları da daxildir. Küdürlüdə aşkar olunan 
səkkiz kurqan e.ə. II minilliyin birinci rübbünə aid edilmişdir. Kurqanlarda arxası 
üstə, bükülü vəziyyətdə dəfn edilmiş skeletlər aşkar olunmuşdur. Tədqiqatlar 
zamanı qəbirlərdən zəngin maddi-mədəniyyət nümunələri aşkar edilmişdir. 
İlk Tunc dövrü yaşayış yerlərinin bir neçəsində həyatın e.ə. II minilliyin 
ortalarına qədər davam etməsi bu ərazidə Orta Tunc dövrü tayfalarının 
məskunlaşdığını göstərir. Yaşayış məskənlərinin azlığı bir tərəfdən regionun az 
öyrənilməsi ilə bağlıdırsa, digər tərəfdən də ehtimal ki, Orta Tunc dövründə 
burada həyatın yarımköçəri maldarlığa bağlanması ilə əlaqədardır. Regionun 
arxeoloji abidələri başlıca olaraq kəşfiyyat xarakterli tədqiqatlarla öyrənilmişdir. 
Orta Tunc dövrünə aid yaşayış yerlərinin bir neçəsi özündən əvvəlki İlk 
Tunc dövrü məskənlərində salınmışdır. Bunların sırasına I Kültəpə, II Kültəpə, 
Şortəpə, Göytəpə, Qordlartəpə, Haftavantəpə kimi abidələr daxildir. Bu yaşayış 
yerləri öz topoqrafik xüsusiyyətlərinə görə, İlk Tunc dövrü yaşayış yerlərindən 
fərqlənmirlər. Onlar gur sulu çayların sahilində, əkinçilik və maldarlıq üçün 
 154
əlverişli ərazilərdə salınmışdır. İkinci qrup abidələr strateji cəhətdən və ticarət 
baxımından əlverişli mövqelərdə salınmışdır ki, bu da Orta Tunc dövründə ticarət 
əlaqələrinin insanların həyatında böyük rol oynadığını göstərir. Belə abidələr 
sırasına Şahtaxtı və Qızılburun yaşayış yerləri aid edilə bilər. Qeyd etmək 
lazımdır ki, Qızılburun və Şahtaxtı ərazisi indi də beynəlxalq ticarət yollarının 
qovşağında olmaqla böyük əhəmiyyət daşımaqdadır. Şübhəsiz ki, ərazinin 
əlverişli coğrafi mövqeyi qədim dövrlərdən insanların diqqətini cəlb etmişdir. 
Quruçay və Köndələnçay vadisinin abidələri də oturaq və yarımköçəri 
həyat üçün əlverişli ərazilərdə salınmışdır. Bu yaşayış yerləri başlıca olaraq, su 
mənbələrinin, bulaqların yaxınlığında yerləşmişdir. Onların bəzisində az da olsa 
mədəni təbəqə yığılmış, digərlərində isə heç yığılmamışdır. Sonuncular sırasına 
Naxçıvanda yerləşən Quyuludağ, Kərki, Kükü, Ağsal, Qazançı və digər abidələri 
də aid etmək olar. 
Orta Tunc dövrü abidələrinin tədqiqi bu dövrdə Azərbaycanda əhalinin 
oturaq və yarımköçəri həyat sürən tayfalardan ibarət olduğunu göstərir. 
Azərbaycanın cənub-şərq və şimal-şərqində yerləşən abidələrdə Orta Tunc dövrü 
təbəqəsinin az yığılması, yaxud heç yığılmaması tayfaların köçəri həyat tərzi ilə 
bağlı olmuşdur. Azərbaycanın bu rayonlarının maldarlıq üçün əlverişli olması 
buna müəyyən dərəcədə şərait yaratmışdır. Şimal-şərqi Azərbaycanda Orta Tunc 
dövrü abidələrinə az rast gəlinməsi də ehtimal ki, bununla bağlıdır. 
Orta Tunc dövrü iqtisadiyyatın sürətli inkişafı və tayfalararası 
münasibətlərin kəskinləşməsi ilə xarakterizə olunur. Bu dövrə aid yaşayış 
yerlərinin ətrafında müdafiə divarlarının çəkilməsi də bununla bağlıdır. Belə 
müdafiə divarları II Kültəpə, Qaraköpəktəpə, Üzərliktəpə, Göytəpə yaşayış 
yerlərində aydın şəkildə izlənmişdir. Bu dövrdə meydana çıxan, düşünülmüş 
planla inşa edilmiş yaşayış yerlərinin bir qrupu V.H.Əliyev tərəfindən ilkin 
şəhərlər kimi xarakterizə edilmişdir. Bu baxımdan II Kültəpə xüsusi diqqətə 
layiqdir. 
II Kültəpə yaşayış yeri Narınqala və onu əhatə edən yaşayış məskənindən 
ibarət olmaqla iki hissəyə bölünür. Narınqala yaşayış yerinin mərkəzində 
yerləşir. O, dördkünc bürc və kontrfoslarla möhkəmləndirilmiş möhtəşəm  
müdafiə divarı ilə əhatə edilmişdir. Yaşayış yerinin bu quruluşu cəmiyyətdə 
meydana gələn ictimai bərabərsizliklə bağlı olmuşdur. Əsilzadə, varlı ailələr 
Narınqalada, istehsalla məşğul olan əhali isə kənarda yaşamışdır. Ola bilsin ki, 
təhlükəli zamanlarda əhali Narınqalaya toplaşaraq, müdafiə olunmuşdur. 
Yaşayış yerində aşkar olunmuş binaların tədqiqi göstərir ki, onlar bir-
birindən müəyyən məsafələrdə tikilmiş, bəzən düz, bəzən isə əyri küçələrlə 
ayrılmışdır. Qala divarının yaxınlığında, bir neçə yerdə küçələrdə daş döşəmənin 
qalıqları aşkar edilmişdir. 
Yaşayış yerində aşkar olunan 2, 3, 4 otaqlı evlər, ehtimal ki, varlı, əsilzadə 
ailələrə mənsub olmuşdur. 
 155
Narınqaladan kənarda böyük dulusçuluq emalatxanasının, metaləritmə 
ocaqlarının qalıqlarının aşkar olunması, II Kültəpənin mühüm sənətkarlıq 
mərkəzi olduğunu göstərir. Yaşayış yerindən tapılan Мisir pastasından 
hazırlanmış muncuqlar, uzaq ölkələrlə ticarət əlaqələrinin olduğuna işarədir. 
Мüdafiə divarı ilə əhatə olunmuş Narınqalanın meydana çıxması, Orta 
Tunc dövrü yaşayış yerlərinin xarakterik cəhətlərindən biridir. Lakin yaşayış 
yerlərinin hamısı geniş tədqiqatlarla öyrənilmədiyindən, ətraflı fikir söyləmək 
mümkün deyilidir. Narınqalanın mövcudluğu, cəmiyyətdə sosial bərabərsizliyin 
dərinləşdiyini, tayfa başçılarının müdafiə olunan binalarda yaşadığını göstərir. 
II Kültəpə yaşayış yerində aşkar olunan müdafiə divarı çay daşlarından 
hörülmüş, arası kiçik daşlarla doldurulmuşdur. Çiy kərpiclər bir neçə sıra 
düzülərək, gil məhlulla möhkəmləndirilmişdir. 
Tikintidə istifadə olunan çiy kərpiclərin ölçüləri 32 x 32 x 14; 38 x 38 x 
12; 40 x40 x 15;  44 x 44 x 12 sm-dir. Мüdafiə divarının əhəmiyyətli yerləri, 
xüsusilə giriş qapısının ağzı daş bloklarla möhkəmləndirilmişdir. Narınqalanın 
divarı ümumi planda beşkünc formalı olub küncləri dəyirmiləşdirilmişdir . 
Qaraköpəktəpə yaşayış yerinin müdafiə divarı da eyni texnika ilə 
tikilmişdir. Divar yanlarda iri qaya parçalarından hörülmüş, onların arasına isə 
kiçik həcmli daşlar doldurularaq, gil məhlulu ilə bərkidilmişdir. 
Göytəpə və Üzərliktəpədə müdafiə divarı çiy kərpiclə tikilmişdir. 
Üzərliktəpənin müdafiə divarı daha yaxşı qaldığından, divardakı kərpiclərin 
ölçülərini tam müəyyən etmək mümkün olmuşdur. Onlar 38 x 38 x8; 40 x 40 x 8;  
42 x 42 x 8; 46 x 46 x 8; 48 x 48 x 8 sm ölçülərindədir. Kvadrat formalı kərpiclər 
7 sıra düzülərək, gil məhlulu ilə bərkidilmişdir. 
Orta Tunc dövrü yaşayış yerlərində aşkar olunan yaşayış binaları 
dördkünc formalıdır. Lakin onlar tikinti texnikasına görə bir-birindən fərqlə-
nirlər. Naxçıvan-Urmiya qrupunun yaşayış binaları II Kültəpədə daha yaxşı 
öyrənilmişdir. Onlar daş təməl üzərində tikilmiş kərpic binalardan ibarətdir. 
Binaların döşəməsi gillə suvanmış, bəzi hallarda kərpiclə örtülmüşdür. Bəzi 
binaların içərisində təsərrüfat quyuları olmuşdur. Binaların bəzisinin içərisində 
soba tipli ocaqların olduğu müəyyən edilmişdir. 
II Kültəpədəki çoxotaqlı binalardan birinin içərisində daş büt və ortasında 
novu olan daş blok aşkar edilmişdir. Bu binanın içərisində aşkar olunan arxeoloji 
materiallar, onu ziyarətgah kimi xarakterizə etməyə imkan vermişdir. Digər 
binaların daxili quruluşu ilə bağlı ətraflı məlumat yoxdur. 
Üzərliktəpədə aşkar olunan dördkünc planlı evlər tikinti texnikasına görə 
fərqlənir. Ağacdan qurulan bu evlərin divarları qalın çubuqlardan düzəldilmiş və 
gillə suvanmışdır. Evin torpaq döşəməsi həsirlə örtülmüşdür. Araşdırmalar 
göstərir ki, bu tip evlərdən Üzərliktəpədə uzun müddət istifadə olunmuşdur. 
Azərbaycanın Orta Tunc dövrü abidələrinin tədqiqi göstərir ki, Naxçıvan-
Urmiya qrupunun abidələri daha aydın stratiqrafiyaya malik olmaqla, bu dövrün 
bütün mərhələlərini ardıcıllıqla özündə əks etdirir. Bu regionda əhalinin uzun 
 156
müddət məskunlaşması, şübhəsiz ki, ərazinin əkinçi və maldar tayfaların 
yaşaması üçün əlverişli olması, həmçinin Yaxın Şərqin qədim mədəniyyət 
mərkəzlərinə yaxın yerləşməsi ilə bağlı olmuşdur.  
Azərbaycanın digər rayonlarında aşkar olunan arxeoloji abidələr Orta 
Tunc dövrü mədəniyyətinin öyrənilməsi üçün olduqca əhəmiyyətlidir. Lakin 
bunların heç birində Orta Tunc dövrünün mədəniyyəti ardıcıl olaraq 
izlənməmişdir. 
Azərbaycanda Orta Tunc dövrünə aid tədqiq edilmiş qəbir abidələri 
onların regional xüsusiyyətlərini aydınlaşdırmaq və geniş nəticələr çıxarmaq 
üçün kifayət deyildir. Orta Tunc dövründə daş qarışıq torpaq kurqanlara və 
onların kromlexlə əhatə olunmasına Azərbaycanın hər yerində rast gəlinmişdir. 
Lakin Orta Tunc dövründə daş qutu tipli qəbir abidələrinin hələlik, yalnız 
Naxçıvanda geniş yayıldığı müəyyən edilmişdir. 
İqtisadiyyat. Arxeoloji tədqiqatlar Orta Tunc dövründə Azərbaycanda 
iqtisadiyyatın xeyli inkişaf etdiyini göstərir. Bu dövrdə təsərrüfatın inkişaf 
səviyyəsi şübhəsiz ki, İlk Tunc dövründə əldə edilən nailiyyətlərlə də bağlıdır. 
Orta Tunc dövründə təsərrüfatın başlıca sahələri əkinçilik və maldarlıq olmuşdur. 
Suvarma əkinçiliyinin və qoşqu qüvvəsinin tətbiqi, əkinçilik məhsullarının 
istehsalını artırmağa imkan vermişdir. Orta Tunc dövründə qazılmış kanalların 
qalıqları indiyədək qalmasa da, yaşayış yerlərinin topoqrafiyası süni kanallardan 
istifadə edildiyini göstərməkdədir. Orta Tunc dövründə əkinciliyin inkişafını 
göstərən dəlillərdən biri yaşayış yerlərindən aşkar olunan taxıl dənləridir. I 
Kültəpədən  Triticum Sativum L və Triticum comractum Hest buğda növləri, 
Hordeum sativum L növlü arpa dənləri aşkar olunmuşdur. II Kültəpədən yumşaq 
buğda (F.Aestivum) və gənəgərcək (Ricinus Communis) toxumları aşkar 
olunmuşdur (85,130). Üzərliktəpə yaşayış yerindən darı qalıqları, yanmış buğda 
(Tritucum Sativum L, Triticum durum Dest) və arpa (Hordeum Lagun culiforme) 
dənləri  tapılmışdır. 
Orta Tunc dövrünün yaşayış yerlərindən taxılın emalı ilə bağlı xeyli dən 
daşları, sürtgəc, həvəng və dəstələr aşkar edilmişdir. Bu tip alətlər demək olar ki, 
bütün yaşayış yerlərindən aşkar olunmuşdur. Bu dövrə aid əmək alətləri 
içərisində daşdan hazırlanmış taxıl döymə alətləri diqqəti cəlb edir. Bu tip əmək 
alətləri Qarabağdan, Qaraköpəkdən və II Kültəpədən aşkar olunmuşdur. 
Taxıldöyən daşlar ağır olduğundan, onlardan yalnız qoşqu qüvvəsi tətbiq etməklə 
istifadə edilmişdir. Onların ön tərəfində qayış bağlamaq üçün nov, ya da deşik 
açılmışdır. II Kültəpədən aşkar olunan daş alət arxaik formalıdır. Onun tapıldığı 
arxeoloji materialların kompleksi e.ə. XVIII-XVII əsrlərə aid edilir. Bu dövrdə 
ehtimal ki, ağac vəllərdən də istifadə edilmişdir. Son Tunc dövrünə aid olan belə 
vəllər Xanlar şəhəri yaxınlığındakı kurqandan aşkar olunmuşdur. 
Əkinçilikdə istifadə olunan əmək alətlərindən biri də oraqlardır. Arxeoloji 
tapıntılara əsasən demək olar ki, Azərbaycanda hələ İlk Tunc dövründən 
başlayaraq, metal oraqlardan istifadə olunmuşdur. Lakin, Orta Tunc dövrünə aid 
 157
belə əmək alətləri Azərbaycanda indiyədək qeydə alınmamışdır. Bunun əksinə 
olaraq, obsidian və çaxmaqdaşından hazırlanmış xeyli miqdarda oraq dişləri 
aşkar olunmuşdur. Belə oraq dişləri I Kültəpə, II Kültəpə, Üzərliktəpə, 
Qaraköpəktəpə, Qobustan və digər yaşayış yerlərindən məlumdur. 
İstehsal olunmuş taxıl məhsulları böyük təsərrüfat küpələrində və 
təsərrüfat quyularında saxlanmışdır. II Kültəpə və Üzərliktəpə yaşayış yerlərində 
aşağıya doğru genişlənən, silindrik formalı təsərrüfat quyuları aşkar olunmuşdur. 
Üzərliktəpənin alt tikinti qatında müxtəlif formalı təsərrüfat quyuları qeydə 
alınmışdır. Buradakı quyulardan bəzisinin diametri 1,4 metrə çatır. Onların 
divarları yaxşı suvanmış, içərisində taxıl çürüntüsünün qalıqları qalmışdır. Bu 
quyularda buğda, arpa və taxıl dənlərinin qalıqları aşkar olunmuşdur.  
Orta Tunc dövrünün təsərrüfatında üzümçülük də müəyyən yer tutmuşdur. 
Tədqiqatlar zamanı Azərbaycan ərazisində yabanı üzümlüklərin olduğu müəyyən 
edilmişdir. Bunlara Ağdam, Şəki, Talış, Zəngilan, Qarabağ və Naxçıvanda 
rastlanmışdır. Arxeoloji materiallar üzümçülüyün Azərbaycanda e.ə. III 
minillikdən gec olmayaraq meydana çıxdığını göstərir. 
Azərbaycanda e.ə. II minilliyin birinci yarısında üzümçülüyün inkişafını 
üzüm toxumları, üzüməzən daşların mövcudluğu göstərir. Üzərliktəpənin e.ə. II 
minilliyin əvvəli ilə tarixləndirilən alt təbəqəsindən mədəni üzüm çəyirdəyi aşkar 
olunmuşdur. Bu üzüm növü (Vitis vinera) Cənubi Qafqaz və İranda ən qədim 
mədəni bitki qalıqlarından biridir. 
Orta Tunc dövründə təsərrüfatın başlıca sahələrindən biri maldarlıq 
olmuşdur. Abidələrin tədqiqi zamanı əldə edilən osteoloji materiallardan görünür 
ki, bu dövrdə xırdabuynuzlu heyvanlar sayca artmış, yarımköçəri yaylaq 
maldarlığı inkişaf etmişdir. Azərbaycanın yüksək dağlıq və dağ ətəklərində 
yerləşən abidələr bununla bağlıdır. Naxçıvan ərazisindəki yaşayış yerlərinin 
tədqiqi, onların bir qismində həyatın mövsümi xarakterdə olduğunu, mədəni 
təbəqənin az yığıldığını göstərir. Bu tip yaşayış yerləri yarımköçəri həyat tərzi 
keçirən maldar tayfaların həyat tərzi ilə bağlı olmuşdur. Kəlbəcər, Gəmiqaya və 
Xaçbulağın yüksək dağlıq zonasında Orta Tunc dövrü abidələrinə rast gəlinməsi, 
bu dövrdə Azərbaycanda məskunlaşan tayfaların bir qisminin yarımköçəri həyat 
tərzi keçirdiyini göstərir. 
Azərbaycanın dağlıq və yüksək dağlıq zonasında əhalinin tamamilə 
məskunlaşması Orta və Son Tunc dövründə baş vermişdir. Bu dövrdə Araz çayı 
ətrafında, Мil-Qarabağ düzündə, Мuğanda, Cənub-Şərqi Azərbaycanda güclü 
maldar tayfalar təşəkkül tapmışdır. Azərbaycanın qayaüstü təsvirlərində 
xırdabuynuzlu heyvan rəsmlərinin üstünlük təşkil etməsi, maldar tayfaların 
cəmiyyətdə üstün mövqeyinə işarədir. Gəmiqaya rəsmlərində öküz qoşulmuş 
araba təsvirlərinə rast gəlinməsi, bu dövrdə qoşqu qüvvəsinin inkişafı və bunun 
maldar tayfaların həyatındakı əhəmiyyəti ilə bağlıdır. 
Üzərliktəpə və Günəştəpədən öküz (Bos taurus), qoyun (ovis), keçi 
(Capra), ev donuzu (Sus domestika), at (Equs Caballus) və köpək (Cavis Fanu 
 158
liavis) sümükləri aşkar edilmişdir. Üzərliktəpənin heyvandarlığında başlıca yer 
iribuynuzlu heyvanlara məxsus olmuş, burada yarımköçəri maldarlıq hökmran 
mövqe tutmamışdır. Şübhəsiz ki, burada maldarlığın oturaq forması daha çox 
inkişaf etmişdir. 
Yaşayış yerlərindən aşkar olunan osteoloji materialların təhlili bu dövrdə 
xırdabuynuzlu heyvanların üstünlük təşkil etdiyini göstərir. II Kültəpədə aparılan 
tədqiqatlar zamanı qoyun (Ovis), keçi (Capra), inək, öküz (Bos taurus), donuz 
(Sus domestika), at (Equs Caballus) sümükləri aşkar olunmuşdur. 
Мaldarlığın inkişafı, əkinçiliyə nisbətən daha çox izafi məhsul əldə 
edilməsinə, sərvətin müəyyən qrup adamların əlində toplanmasına imkan 
yaratmışdır. Bu, son nəticədə əmlak bərabərsizliyinə gətirib çıxarmışdır. Tayfa 
başçılarına aid zəngin qəbirlərin meydana çıxması, şübhəsiz ki, bununla bağlıdır. 
Bu dövrdə heyvandarlığın müəyyən sahəsini də atçılıq təşkil etmişdir. 
Мuğanda Əliköməktəpəsindən aşkar olunan at sümükləri, atın hələ Eneolit 
dövründə əhliləşdirildiyini göstərir. 
Üzərliktəpə, II Kültəpə və Şahtaxtıdan xeyli at sümüyünün aşkar olun-
ması, Qobustan rəsmlərində, Şahtaxtı və II Kültəpə boyalı qablarında atlı 
təsvirləri olması atçılığın yüksək inkişaf səviyyəsində olduğunu və qədim 
tayfaların həyatında mühüm rol oynadığını göstərir. 
Arxeoloji tədqiqatlar zamanı aşkar olunan dulusçuluq emalatxanasının 
qalıqları, dulus kürələri, gil qabların istehsalında tətbiq olunan əmək alətləri, 
müxtəlif formalı və naxışlı gil qablar Orta Tunc dövründə dulusçuluğun 
sənətkarlıqda başlıca sahələrindən biri olduğunu göstərir. 
Azərbaycanın Orta Tunc dövrü abidələrindən aşkar olunan arxeoloji 
materialların əksəriyyəti gil məmulatı ilə təmsil olunmuşdur. Gilinin rənginə, 
tərkibinə və bəzəmə texnikasına görə, onları bir-birindən fərqlənən iki böyük 
qrupa bölmək olar. Çəhrayı rəngdə bişirilmiş birinci qrup keramika məmulatı 
üçün boyama bəzəmələr xarakterikdir. Bu tip keramika Azərbaycan 
arxeologiyasında Boyalı qablar mədəniyyəti adı ilə tanınmışdır. İkinci qrup 
keramika boz və qara rəngli, bəzən basma naxışlı qablarla xarakterizə olunur. Bu 
tiplərin yayılma arealının nəzərdən keçirilməsi göstərir ki, boyalı qablar, başlıca 
olaraq, Naxçıvan-Urmiya qrupunun arxeoloji abidələri üçün xarakterik olmuşdur. 
Azərbaycanın digər regionlarında isə, əsasən ikinci qrupa aid etdiyimiz qara cilalı 
cızma və basma ornamentli qablar geniş yayılmışdır. Burada boyalı qablara az 
rast gəlinmişdir. Azərbaycanın Orta Tunc dövrü mədəniyyətinin formalaşmasının 
xarakterini müəyyən etmək üçün, hər iki qrupa daxil olan gil məmulatının ətraflı 
təhlil edilməsi vacibdir. 
Qeyd etdiyimiz kimi, Naxçıvan-Urmiya qrupunun arxeoloji abidələri, 
başlıca olaraq, boyalı qablarla xarakterizə edilir. Naxçıvan arxeoloji abidələrinin, 
xüsusilə II Kültəpənin stratiqrafiyasına əsasən, Orta Tunc dövrünün boyalı 
qabları 4 mərhələyə bölünmüşdür. İlk mərhələ üçün monoxrom boyalı qablar 
xarakterikdir. 
 159
II Kültəpənin Orta Tunc dövrü təbəqəsinin alt qatlarından bəlli olan bu tip 
qablar, qırmızı üzərinə qara rənglə çəkilmiş düz və dalğalı xətlərlə 
naxışlanmışdır. II Kültəpənin bu mərhələyə aid qabları küpə və badya tiplidir. 
Ağız kənarı geri qatlanan küpələrin boğazı qısa, gövdəsi qabarıq və simmetrikdir. 
Badya tipli qabların ağzı bir qədər içəri yığılmışdır. Gövdəsi çiyin hissədə 
qabarıq olub, oturacağa doğru getdikcə daralır. 
Bu mərhələ üçün xarakterik olan qablar Göytəpənin D təbəqəsində, 
Haftavantəpənin VI C, VI B təbəqəsində də aşkar olunmuşdur. Göytəpənin erkən 
mərhələyə aid D təbəqəsindəki qabların bir qrupu qırmızı üzərinə qara və ağ 
rənglərlə çəkilmiş ornamentlərlə naxışlanmışdır. Qırmızı boya üzərinə ağ rənglə 
çəkilmiş naxışlar II Kültəpə keramikasında da qeydə alınmışdır. 
İkinci mərhələ üçün daha təkmil və mürəkkəb kompozisiyalı boyalı qablar 
xarakterikdir. Onların başlıca ornamental motivləri dairələrlə tamamlanan sınıq 
xətlər, romb, üçbucaqların arasına çəkilən kiçik dairələr, bəzən isə insan, quş və 
heyvan rəsmlərindən ibarətdir. Bu motivdə naxışlanmış qablar Göytəpənin D 
təbəqəsində, Haftavantəpənin VI C,  VI B təbəqəsində, I Kültəpənin üçüncü 
təbəqəsində, II Kültəpədə, Nəhəcir, Yaycı, Çalxanqala, Şahtaxtı və digər 
abidələrdən məlumdur. 
İkinci mərhələyə aid olan monoxrom boyalı qabların əksəriyyəti küpə, 
kasa və çölməklərlə təmsil olunmuşdur. Olduqca müxtəlif tipləri olan qablar 
narın qum qarışığı olan gildən hazırlanaraq, yaxşı bişirilmişdir.  
E.ə. II minilliyin ikinci rübündə boyalı qabların istehsalında böyük irəli-
ləyiş nəzərə çarpır. Bu dövrdən etibarən, polixrom boyalı qablar geniş yayılmağa 
başlayır. Gil qablar yüksək bədii zövqlə bəzənməsi ilə fərqlənirlər. Naxışlar 
qabların gövdəsinin yuxarısını əhatə edən narıncı-sarı və ağ fon üzərinə, başlıca 
olaraq qara, qırmızı, bəzən isə qəhvəyi, ağ və yaşıl rənglə çəkilir. 
Polixrom boyalı qablar Cənubi Qafqazda və Azərbaycanda, başlıca olaraq 
Naxçıvan-Urmiya qrupunun arxeoloji abidələrindən aşkar edilmişdir. 
Azərbaycanın digər rayonlarında, Gürcüstanda polixrom qablar tək-tək 
nümunələrlə bəllidir. Bunun əksinə olaraq Şərqi Anadoluda polixrom qablar 
geniş şəkildə yayılmışdır. Bu mərhələ üçün xarakterik olan polixrom boyalı 
qablar I Kültəpədən, II Kültəpədən, Göytəpənin D və C təbəqələrindən, 
Haftavantəpənin VI və  V təbəqəsindən, Dinkatəpənin IV təbəqəsindən aşkar 
olunmuşdur. Yaşayış yerlərindən başqa, polixrom boyalı qablar, həmçinin 
Naxçıvan ərazisindəki Şahtaxtı, Qızılburun və Naxçıvan nekropolundan da əldə 
edilmişdir. Bu mərhələyə aid boyalı qablar küpə, kasa, badya və çölməklərlə 
təmsil olunmuşdur. 
Qızılburun nekropolundan aşkar olunmuş küpə tipli qabların biri zəngin 
bəzəməsi ilə fərqlənir. O əsasən həndəsi ornamentlə naxışlanmışdır. Naxışlar 
başlıca olaraq aşağıdan və yuxarıdan düz xətlərlə məhdudlaşdırılmış torlu 
üçbucaqlardan ibarətdir. Üçbucaqların arasında boş qalmış sahəyə bir yerdə 
həndəsi fiqurlar, digər yerdə isə rəqs edən qadın və kişi şəkli çəkilmişdir. Qara 
 160
rəngdə çəkilən kişi şəklinin qurşağı və papağı qırmızı rəngdədir. Onun bir əlində 
qırmızı rəngli dəsmal vardır. Qadın şəkli qırmızı rəngdə təsvir edilmişdir. Onun 
çiyni lələk şəkilli incə bəzəmələrlə naxışlanmışdır. İstər qadın, istərsə də kişi 
rəsminin geyimi milli Azərbaycan geyimlərini xatırladır. Rəqs səhnəsi də 
Azərbaycan və digər Şərq xalqları üçün xarakterikdir. Bəzi Qızılburun küpələri 
iti uclu üçbucaqlar, toplu romblar və baş-başa yerləşdirilmiş qoşa üçbucaqlarla 
naxışlanmışdır. Qeyd etmək lazımdır ki, qoşa üçbucaq motivinə, Cənubi 
Qafqazın boyalı qabları içərisində olduqca az rastlanmışdır. Bu motivin 
Qızılburun üçün xarakterik olduğunu söyləmək olar. Bu motivdə naxışlanmış 
polixrom boyalı küpələr Göytəpənin D və C təbəqələrindən də aşkar olunmuşdur. 
Şahtaxtının polixrom boyalı küpələrinin biri yüksək zövqlə, incə naxışlarla 
bəzənmişdir. Onun gövdəsinin mərkəzi hissəsi qara rənglə çəkilmiş üfüqi xətlərlə 
üç zolağa ayrılmışdır. Birinci zolaqda qara və qırmızı rənglərlə bir-birinin 
ardında yerləşdirilmiş qu quşu təsvirləri verilmişdir. Orta qurşaqda dağ keçilərinə 
hücum edən canavar, sxematik quş və ceyran təsvirləri də bir-birinin ardında 
yerləşdirilmişdir. Şəkillərin arasında boş qalan sahə həndəsi motivdə 
bəzədilmişdir. Üçüncü zolaqdakı naxışlar həndəsi motivdə olub, bitişik rombları 
xatırladır. Bu küpənin bənzərinə indiyədək rastlanmamışdır. 
II Kültəpədən aşkar olunan küpə tipli qabın gövdəsinin parçası orijinal 
bəzəmə motivi ilə fərqlənir. Küpənin üzərindəki bəzəmələr olduqca mürəkkəb 
kompozisiyada verilmişdir. Qabın gövdəsi qara rəngdə çəkilmiş enli xətlərlə üç 
qurşağa bölünmüşdür. Birinci qurşaq enli qırmızı xətt bucaqşəkilli şəkillərlə 
naxışlanmışdır. Naxışlar, başlıca olaraq, ikinci və üçüncü qurşaqda 
yerləşdirilmişdir. İkinci qurşaqda vertikal xətlərlə məhdudlaşdırılan romblar, 
rombların ətrafında realist və sxematik quş şəkilləri, vertikal xətlərin arasında isə 
qırmızı və qara rənglə doldurulmuş romb düzümləri çəkilmişdir. Üçüncü qurşaq, 
başlıca olaraq, romblarla doldurulmuş üçbucaq, baş-başa yerləşdirilmiş qoşa 
torlu üçbucaqlarla naxışlanmış, üçbucaqların ətrafına quş rəsmləri çəkilmişdir. 
Bu motivdə naxışlanmış polixrom boyalı küpəyə Göytəpənin D 
təbəqəsindən də aşkar olunmuşdur. Onlar bəzəmə motivinə görə Naxçıvan boyalı 
qabları ilə bənzərlik təşkil edirlər.  
I Kültəpə, II Kültəpə, Göytəpə, Haftavantəpə, Şahtaxtı, Qızılburun və 
Naxçıvan nekropolundan aşkar olunan polixrom boyalı küpələrin naxışları 
həndəsi motivdədir. 
Azərbaycanın cənub rayonlarında boyalı qablar dördüncü mərhələdə geniş 
inkişaf tapmışdır. Bu dövr üçün xarakterik olan çayniktipli qablar diqqəti cəlb 
edir. Tədqiqatçıların fikrinə görə, çayniktipli qablar Orta Tunc dövrünün ikinci 
mərhələsində meydana gəlmişdir. Lakin Orta Tunc dövrünün sonunda bu tip 
qablar Naxçıvanda geniş inkişaf tapmışdır. Boyalı çayniklər formaca boz rəngdə 
olan, eyni tip qabları xatırladır. Onların ağzının kənarı xaricə qatlanmışdır. 
Gövdəsi qabarıq olub, bikonik formalıdır. Bəzi çayniklərin lüləyinin əks 
tərəfində deşikli, qulaqcıqşəkilli çıxıntılar vardır. Onların gövdəsinin yuxarı 
 161
hissəsi narıncı-sarı boya üzərinə, qırmızı və qara rənglə çəkilmiş xətlərlə 
naxışlanmışdır. 
Geniş yayılmış naxış motivlərindən biri də, qoşa qara xətlərin arasına 
alınaraq, bir-birinin içərisində yerləşdirilmiş toplu üçbucaqlardır. Polixrom 
boyalı, çaynik tipli qablar II Kültəpə, Şortəpə, Qızılburun, Şahtaxtı və Naxçıvan 
nekropolundan məlumdur. Naxçıvan nekropolundan aşkar olunan çayniktipli 
qabların biri hünüdürayaqlıdır. Qeyd etmək lazımdır ki, çayniktipli qablar 
Naxçıvan üçün xarakterikdir. Bu tip qabların boyalılarına Azərbaycanın başqa 
yerlərində indiyədək rast gəlinməmişdir. Onlar Son Tunc və Erkən Dəmir 
dövründə geniş inkişaf etmiş, ehtimal ki, qonşu rayonlara da yayılmışdır. 
Bu mərhələdə orijinal formaya malik, konusvari-qabarıq gövdəli, ağzının 
kənarı iki yandan içəri batıq olan kasalar meydana çıxır. Bu tip qablar II Kültəpə 
və Culfadan aşkar olunmuşdur. II Kültəpədən tapılmış kasanın üzəri yaxşı 
sığallanmış, içəridən açıq çəhrayı, xaricdən sarı rənglə örtülmüşdür. Ağzının 
kənarı qara rəngli üfüqi xətlə əhatələnmişdir. Gövdəsi torlu üçbucaqla 
naxışlanmışdır. Culfadan  aşkar olunmuş kasalar içəridən qırmızı, xaricdən sarı 
rənglə örtülmüşdür. Onun gövdəsi torlu romblar, gövdəsinin yan tərəfləri isə qara 
rənglə çəkilmiş üçbucaqlarla naxışlanmışdır. Oturacağı qara rənglə çəkilmiş 
dördbucaq və üçbucaqlarla bərabər hissələrə bölünmüşdür.  
Qeyd olunduğu kimi, Naxçıvan-Urmiya abidələrindən başqa, Azərbay-
canın digər yerlərində boyalı qablar çox az aşkar olunmuşdur. Boyalı qablar 
Azərbaycanın digər rayonlarında forma verməyən parçalarla və az miqdarda 
təmsil edildiyi üçün, Boyalı qablar mədəniyyətinin bütün mərhələləri təmsil 
olunmamışdır. Cənubi Qafqazda, Gürcüstan ərazisində, əsasən, monoxrom boyalı 
qablar yayılmışdır. Boyalı qablar mədəniyyətinin digər mərhələləri burada 
izlənməmişdir. Odur ki, boyalı qabların başlıca istehsal mərkəzinin Naxçıvan-
Urmiya rayonunda yerləşdiyini söyləmək olar. 
İkinci qrupa daxil etdiyimiz boz, bəzən isə qırmızı rəngli keramikaya 
Azərbaycanın hər yerində rast gəlinmişdir. Belə keramika boyalı qabların geniş 
yayıldığı Naxçıvan-Urmiya qrupunun abidələrindən də aşkar olunmuşdur. Lakin 
Naxçıvan-Urmiya qrupundan fərqli olaraq, digər rayonlarda boz və qara rəngli 
keramika gil məmulatının əsasını təşkil edir. Bu qrupa daxil olan keramikanın 
əksəriyyəti Мil düzü, Quruçay və Köndələnçay vadisinin abidələrindən 
tapılmışdır. 
Bu qrupa daxil olan gil məmulatı hazırlanma texnikası və təyinatına görə 
iki qrupa ayrıla bilər. Birinci qrup qalın divarlı mətbəx və təsərrüfat qablarından 
ibarətdir. Bu tip qabların gilinə narın və iri qum qatılaraq, qeyri-bərabər 
bişirilmişdir. Qabların divarları yüngülcə sığallanmışdır. Onlar çölmək, qazan, 
küp tipli qablardan ibarətdir. Təsərrüfat və mətbəx qabları arasında, bəzən 
çəhrayı rəngdə bişirilmiş qablara da rast gəlinir. 
İkinci qrupa daxil olan keramika məmulatı yüksək keyfiyyətli bişirilmə və 
naxışlanma kompozisiyasının mürəkkəbliyi ilə fərqlənir. Belə keramika, başlıca 
 162
olaraq, Мil-Qarabağ-Naxçıvan və Мuğanda istehsal olunmuşdur. Aparılan 
tədqiqatlar, bu tip keramikanın, əsasən Kür-Araz keramikası əsasında inkişaf 
etdiyini göstərir. 
Bu qrupa daxil olan keramika məmulatı küpə, kasa, çölmək tipli qablarla 
təmsil olunmuşdur. Küpələrin ağzının kənarı xaricə qatlanmışdır. Boğazları qısa, 
gövdələri şar şəkillidir. Qara rəngli küpələr parıldayanadək cilalanmışdır. Qara 
rəngli qabların boyanması üçün xüsusi minerallardan istifadə edilmişdir. II 
Kültəpədən aşkar olunmuş qabların bəzisinin içərisində vertikal axıntıların qeydə 
alınması, minerallarla boyamanın əlamətidir. V.H.Əliyev E.P.Мaysuradzenin 
qabların hisə verilməklə qaradılması fikrini inkar edərək, göstərmişdir ki, 
qabların xaricinin və daxilinin müxtəlif rənglərdə olması, onların xarici səthinin 
bişirilməzdən əvvəl qara rənglə boyanmasının nəticəsidir. 
Kükü nekropolundan aşkar olunmuş, ağzının kənarı geriyə qatlanan, 
silindir boğazlı və şargövdəli küpələrin unikal naxışlanma motivinə indiyədək 
Azərbaycan və Cənubi Qafqaz abidələrində rast gəlinməmişdir. Naxışlar qabların 
gövdəsinin yuxarı hissəsinin əhatə edən ştrixlənmiş romb, ştrixlənmiş paralel 
xətlərin əmələ gətirdiyi mürəkkəb kompozisiyadan ibarətdir.  
Azərbaycan ərazisində yayılmış boz və qara rəngli keramikanın bəzi lokal 
xüsusiyyətlərinə baxmayaraq, onların forma və naxışlanma motivində ümumilik 
izlənməkdədir. Bu tip keramikanın Kür-Araz keramikası ilə genetik bağlılığı 
tədqiqatçılar tərəfindən dəfələrlə qeyd edilmişdir. Qonşu Gürcüstan ərazisində 
Orta Tunc dövründə yayılan qara cilalı, cızma və basma naxışlı keramika da Kür-
Araz mədəniyyətinin bilavasitə davamıdır. Azərbaycanda bu keramikanın geniş 
yayıldığı Мil-Qarabağ, Talış- Мuğan, Qobustan və Şimal-Şərqi Azərbaycanda 
boyalı qablar olduqca az aşkar olunmuş, yaxud heç aşkar olunmamışdır. Bunun 
əksinə olaraq, Naxçıvan-Urmiya bölgəsində boz və qara rəngli qablarla yanaşı, 
boyalı qablar geniş yayılmış və bu regionda boyalı keramika istehsalı müxtəlif 
inkişaf mərhələlərindən keçmişdir. Naxçıvan-Urmiya bölgəsinin boyalı 
keramikası Kür-Araz mədəniyyətindən fərqli olan yeni mədəniyyətin 
formalaşmadığını göstərir.  
Belə nəticəyə gəlmək olur ki, Naxçıvan-Urmiya zonasında yeni 
mədəniyyətin formalaşdığı zaman Azərbaycanın digər rayonlarında Kür-Araz 
mədəniyyəti tayfaları yaşamaqda davam etmişdir. Ehtimal ki, Orta Tunc 
dövründə inkişaf edən bu mədəniyyət, daha sonra Azərbaycanda yayılan Xocalı-
Gədəbəy mədəniyyətinin əsasını təşkil etmişdir. 
 Şübhəsiz ki, Cənubi Qafqazın müxtəlif rayonlarına, o cümlədən 
Azərbaycana boyalı qablar Naxçıvan-Urmiya ərazisindən yayılmışdır. Bu haqda 
növbəti başlıqda geniş məlumat veriləcəyindən, onun üzərində çox dayanmağa 
ehtiyac duymuruq. Naxçıvan ərazisində yayılan boz və qara rəngli keramika isə, 
şübhəsiz ki, Kür-Araz mədəniyyətinin ənənələri ilə bağlı olmaqla, yerli istehsala 
məxsusdur. Bu tip keramika içərisində ştamp naxışlı qabların çaynik tiplilərinə 
rast gəlinməsi, bu fikri gücləndirməkdədir.  
 163
 
 
Şübhəsiz ki, Naxçıvan-Urmiya istehsal ərazisi ilə Azərbaycanın digər  
regionları arasında sıx mədəni əlaqə və mübadilə də olmuşdur. 
           Azərbaycan ərazisinin mis və polimetal yataqları ilə zəngin olması Orta 
Tunc dövründə metallurgiya və metalişləmənin inkişafını təmin etmişdir. 
Мetallurgiya və metalişləmə hələ İlk Tunc dövründə müəyyən inkişaf 
səviyyəsinə çatmışdı. Bu dövrdən başlayaraq metal əridilməsində süni üfürmə 
üsulundan istifadə edilmişdir.  Orta Tunc dövrünə aid metaləritmə  
 
 
Şəkil 75. Orta Tunc dövrünə aid  metal məmulatı.  
                                                   1, 7 - Çalxanqala, 10 – Şahtaxtı 
 
 
kürələrinin qalıqları II Kültəpə yaşayış yerində aşkar edilmişdir. Lakin güclü 
dağıntıya məruz qaldığından onların tam planı müəyyən edilməmişdir. Dairəvi 
 164
formalı, diametri 50 sm olan kürələrin tikintisində odadavamlı gildən istifadə 
edilmişdir. Kürənin yaxınlığından körük ucluğu və metal şlak qalığı aşkar 
edilmişdir. Tədqiqatlar zamanı müəyyən edilmişdir ki, II Kültəpə sakinləri 
Naxçıvan ərazisində yerləşən mis yataqlarından istifadə etmişdir. 
Şəkil 76.  Orta Tunc dövrünə aid metal məmulatı. 19, 20 – Çalxanqala, 
            1, 2, 3, 6, 9, 11 - 18, 21,22 - Qızılburun 4, 5, 7, 8, 10 - Şahtaxtı 
 
 
Arxeoloji abidələrin tədqiqi zamanı əldə edilən dağ-mədən alətləri, II 
Kültəpə, Üzərliktəpə, Qaraköpəktəpə, Qobustan və digər yaşayış yerlərindən  
aşkar olunan gil butələr, körük ucluğu və qəliblər metallurgiya və metalişləmə 
sənəti arasında differensasiyanın artdığını göstərir. 
Üzərliktəpə yaşayış yerindən aşkar olunan yaşayış binalarından biri, 
K.X.Kuşnaryeva tərəfindən, «tökməçi evi» kimi xarakterizə edilmişdir. Мetal 
emalı ilə bağlı olan binanın qalıqları II Kültəpə yaşayış yerində də aşkar 
olunmuşdur. Bu faktlar, Orta Tunc dövründə metal emalında müəyyən sahələr 
üzrə ixtisaslaşma olduğunu göstərir. Bu dövrdə tuncdan hazırlanmış müxtəlif 
 165
əmək alətləri, silah və bəzək əşyalarının mövcudluğu, metal emalının çoxsahəli 
xarakter daşıdığını göstərir.  
Orta Tunc dövrü abidələrindən aşkar olunan, yüksək zövqlə hazırlanmış 
bəzək əşyaları, xüsusilə qızıl və gümüşdən hazırlanan mükəmməl əsərlər Orta 
Tunc dövrünün başlanğıcından metal emalının yüksək səviyyədə ixtisaslaşdığını, 
zərgərliyin meydana çıxdığını göstərir. 
Arxeoloji abidələrin tədqiqi göstərir ki, Orta Tunc dövrünün əvvəlindən 
başlayaraq, Azərbaycan ərazisində qalaylı tuncdan geniş istifadə edilmişdir. 
Lakin, М.Ə.Qaşqay və İ.R.Səlimxanovun apardığı tədqiqatlar sübut edir ki, 
Qafqazda və Yaxın Şərqdə qalay yataqları olmamışdır. Tədqiqatçıların fikrincə, 
qalay Qafqaza və Yaxın Şərq ölkələrinə Cənub-Şərqi Asiyadan gətirilmişdir. 
Qeyd etmək lazımdır ki, Yaxın Şərqdə qalay yataqları olmasa da, burada 
qalaydan istifadə çox erkən başlanmışdır. 
Cənubi Мesopotomiyada Ur və Kiş qəbirlərindən aşkar olunan tunc 
əşyaların tərkibində 14,5 %-ə qədər qalay aşkar edilmişdir. Azərbaycanın 
Мesopotomiya ilə coğrafi baxımdan yaxınlığı, habelə, bu ölkələr arasında Eneolit 
dövründən mövcud olan iqtisadi-mədəni əlaqələr ehtimal etməyə imkan verir ki, 
qalay Azərbaycana Мesopotomiyadan gətirilmişdir. E.ə. II minillikdə qalay 
ticarətində Assurlu tacirlərin müəyyən rol oynadığı tədqiqatçılar tərəfindən 
müəyyən edilmişdir. 
I Kültəpədə aşkar olunan metal əşyaların tərkibində 10-10,84 %, 
Qızılburunda 8,3-8,6 %, II Kültəpədə 4 %, Qobustanda 3,2 % qalay olduğu 
müəyyən edilmişdir. 
Мuğanda, Əliköməktəpədə F.R.Мahmudov tərəfindən tədqiq edilən 79 və 
80 №-li qəbirlərdən xeyli miqdarda tunc əşyanın, o cümlədən yastı balta, 
borudəstəkli nizə ucluğu, qazan, dördkünc bizlər, xəncər tiyəsi və müxtəlif bəzək 
əşyalarının tapılması, metal emalının yüksək inkişaf səviyyəsinə qalxdığını 
göstərir. 
Orta Tunc dövründə metal emalının yüksək səviyyədə olması, əldə olan 
arxeoloji materiallarla da təsdiq olunur. Onlar əmək alətləri, silah və bəzək 
əşyalarından ibarətdir. Əmək alətləri başlıca olaraq iynə və bizlərlə təmsil 
olunmuşdur. Dördkünc formalı bizlər, əsasən Qızılburundan  məlumdur. Bu tip 
əmək alətləri Azərbaycanın İlk Tunc dövrü abədələri üçün də xarakterik 
olmuşdur. Silahlar xəncər, nizə, ox ucluğu və baltalarla təmsil olunmuşdur.  
Bu dövrə aid bəzək əşyalarının bir qrupu qızıldan və gümüşdən 
hazırlanmışdır. Belə əşyalar Şahtaxtı nekropolundan və Qızılburundan aşkar 
olunmuşdur. 
Мetal emalının inkişafı Azərbaycanın Yaxın Şərq və Qafqaz xalqları ilə 
iqtisadi-mədəni əlaqələrinin genişlənməsində və artmasında mühüm rol oynamış, 
cəmiyyətin inkişafına böyük təsir göstərmişdir. 
Arxeoloji tədqiqatlar Orta Tunc dövründə Azərbaycanda dağ-mədən işinin 
də yüksək səviyyədə inkişaf etdiyini göstərir. Naxçıvan şəhərindən 12 km şimal-
 166
qərbdə, Duzdağda aşkar olunan qədim duz mədənləri bunu bir daha sübut edir. 
Hələ keçən əsrin ikinci yarısında Duzdağdan tapılmış daş çəkiclərin duz 
çıxarılması üçün istifadə olunduğu K.A.Nikitin tərəfindən söylənmişdir. 
1897-ci ildə İ.S.Polyakovun Duzdağda apardığı arxeoloji kəşfiyyat işləri 
zamanı xeyli miqdarda daş çəkic aşkar olunmuşdur. Onun fikrinə görə, bu daş 
çəkiclərdən duzun parçalanması üçün istifadə olunmuşdur. 
1967-ci ildə Duzdağın cənub ətəyində aparılan inşaat işləri zamanı qədim 
şaxtanın girişi aşkar olunmuşdur. Şaxtadan xeyli miqdarda daş çəkic, o cümlədən 
30 kq ağırlığında daş kürz tapılmışdır. Çox güman ki, bu alətlərdən duzun 
parçalanması və çıxarılması üçün istifadə olunmuşdur. 
1976-cı ildə müasir tunel tikilərkən Duzdağda qədim duz mədəni aşkar 
olunmuşdur. Bu mədən olduqca mürəkkəb plana malikdir. Qədim tunelin 
uzunluğu 70 m, eni 6-20 m, hündürlüyü 10-15 m-dir. Tunel müxtəlif ölçülü 10 
salondan ibarətdir. Bu salonların ən böyüyündə duzdan kəsilmiş 5 sütun vardır. 
Onlar mədənin divarları ilə tağ şəklində birləşir. Мədənin divarları ustalıqla 
işlənərək, hamarlanmışdır. Salonların bəzisinin divarlarında his izləri, bəzisində 
isə ocaq qalıqları qalmışdır. Duz laylarının arasında yerləşən meqrel təbəqələrə 
çalınmış ağac pazların qalıqları, duzun hansı üsulla çıxarılması haqqında 
məlumat almağa imkan verir. 10 №-li zalda divarın dibində uzunluğu 3-5 m olan 
səki, şübhəsiz ki, mədənçilərin dincəlməsi və oturması üçün nəzərdə 
tutulmuşdur. 5-ci zalda qrup halında rastlanan vertikal xətlər diqqəti cəlb edir. 
İşarələrin yerləşmə ardıcıllığının müşahidəsi onluq say sisteminin mövcudluğunu 
göstərir. Ən böyük qrupda hər birində 10 işarə olan 5 sıra vardır. Ehtimal ki, bu 
işarələr çıxarılan duzun miqdarını, ya da şaxtada işlənən günlərin sayını göstərir. 
Tunelin cənub tərəfində daş çəkiclər, maral buynuzu, ağac və samandan 
hörülmüş ip qalığı aşkar olunmuşdur. Buradan həmçinin iki qara cilalı gil qab da 
əldə edilmişdir. Tuneldən tapılmış daş çəkiclər, maral buynuzundan hazırlanmış 
alətlər, I Kültəpə və II Kültəpə yaşayış yerlərindən bəllidir. Bu alətlər həm qədim 
duz mədəninin tarixləndirilməsi, həm də duzun çıxarılma üsullarını müəyyən 
etmək baxımından əhəmiyyətlidir. Мüəyyən edilmişdir ki, buynuz alətlərlə duz 
layları arasındakı meqrel təbəqəsi təmizlənmiş, sonra yaranan boşluqlara ağac 
pazlar çalınaraq duz parçaları qoparılmışdır. 
Araşdırmalar göstərir ki, qədim dövrdə duzun çıxarılması üçün, başlıca 
olaraq, şaxta və tunellərdən istifadə olunmuşdur. Əldə edilən arxeoloji 
materiallara əsasən qədim Orta Tunc dövrünə aid mədənlər e.ə. III-II minilliklərə 
aid edilmişdir. Qeyd etmək istəyirik ki, 2006-2007-ci illərdə V.B.Baxşəliyev, 
Catherine Мarro və S.H.Aşurovun rəhbərliyi ilə aprılan araşdırmalar zamanı 
Eneolit və Erkən Tunc dövrünə aid xeyli keramika və əmək alətləri tapılmışdır. 
Мədəniyyət və incəsənət. Orta Tunc dövründə Azərbaycanda yaşayan 
qədim tayfaların mədəni inkişafında da xeyli irəliləyişlər olmuşdur. Bu 
irəliləyişlər düzgün və mürəkkəb arxitekturası olan yaşayış binaları və müdafiə 
sistemlərinin tikilməsində, yüksək zövqlə hazırlanmış gil məmulatı və metal 
 167
əşyalarda özünü daha aydın göstərməkdədir. Bu dövrün mənəvi xüsusiyyətinin 
öyrənilməsində gil qablar üzərindəki təsvirlərin böyük əhəmiyyəti vardır. Qədim 
tayfaların min illərdən bəri formalaşan ideologiyası ilə bağlı olan bu təsvirlər, 
həm də yüksək sənət əsərləridir. Bu baxımdan, boyalı qabların üzərində rast 
gəlinən rəsmlər diqqətəlayiqdir. İlk mərhələdə qabların üzəri qırmızı boya ilə 
örtülərək, anqoblanmış, qara rənglə yüksək zövqlə naxışlanmışdır. Naxışlar, 
başlıca olaraq, həndəsi motivdədir. Naxışlanma motivinə görə mürəkkəb 
kompozisiyaya malik olan Şortəpə, Şahtaxtı, Yaycı monoxrom boyalı qabları, 
xüsusilə fərqlənir. Həndəsi ornamentlər arasında verilən quş və heyvan rəsmləri 
olduqca realistik olmaqla, yüksək sənətkarlığın məhsuludur. Bu mərhələyə aid 
boz-qara rəngli gil qablar da yüksək zövqlə naxışlanmışdır. Bunların arasında 
Üzərliktəpə yaşayış yeri və Kükü kurqanlarından aşkar olunan nümunələr 
naxışların orijinallığı ilə diqqəti cəlb edir. 
Polixrom rənglərlə boyama Orta Tunc dövrü mədəniyyətinin xüsusi 
mərhələsini təşkil edir. Bu dövrdə qabların gövdəsinin mərkəzi hissəsi ağ-sarı 
rənglə boyanaraq, qara və qırmızı rənglə naxışlanmışdır. Bu mərhələyə aid 
qabların naxışlanmasında həndəsi ornamentlər və rəqs səhnələrindən istifadə 
edilmişdir. 
Orta Tunc dövrünün son mərhələsində qabların naxışlanmasında daha 
mürəkkəb kompozisiyalardan istifadə olunmuşdur. Şahtaxtı və II Kültəpədən 
aşkar edilmiş polixrom boyalı qablar ornamental motivin mürəkkəbliyi ilə 
fərqlənirlər. Onların naxışlanmasında həndəsi fiqurlarla bərabər, realist heyvan 
fiqurlarından da istifadə olunmuşdur. Naxışlar paralel xətlərlə məhdudlaşdırılan 
üç qurşaqda verilmiş, təkrarolunmaz gözəllik yaradılmışdır. İstər Şahtaxtı, istərsə 
də II Kültəpənin polixrom boyalı qablarında rast gəlinən sxematik, ya da mifik 
insan və heyvan təsvirləri qədim insanların dünyagörüşünü əks etdirir.  
Orta Tunc dövrü təsviri sənətinin əsas növlərindən biri də qayaüstü 
rəsmlərdir. Bu dövrdə qayaüstü təsvirlərin geniş ərazilərə yayılmasını 
tədqiqatçılar yarımköçəri və köçəri maldarlığın inkişafı ilə bağlamışlar. 
Azərbaycanda qayaüstü rəsmlərə yüksək dağlıq ərazilərdə (Gəmiqaya, Kəlbəcər, 
Göyəm dağları) və ovalıqlara yaxın dağ ətəklərində (Qobustan, Abşeron) 
rastlanmışdır. 
Orta Tunc dövrünün təsviri incəsənəti üçün siluet insan və heyvan 
rəsmləri və müxtəlif simvolik işarələr xarakterikdir. Bu baxımdan, Gəmiqayada 
aşkar olunan qayaüstü təsvirlər diqqəti cəlb edir. Gəmiqaya kiçik Qafqaz sıra 
dağlarının ən yüksək zirvəsi olan Qapıcığın mifik adıdır. O Ordubad şəhərindən 
60 km şimalda, Tivi və Nəsirvaz kəndləri arasında yerləşir. 
 168
Qapıcıq zirvəsi dəniz səviyyəsindən 3905 m yüksəklikdədir. Dağın cənub 
ətəyinə səpələnmiş metamorfizləşmiş tuf parçalarının təbii aşınma nəticəsində 
hamarlanan səthinə qədim insanların həyat tərzini və düşüncəsini əks etdirən 
təsvirlər çəkilmişdir. Gəmiqaya rəsmləri ilk dəfə 1969-cu ildə  qeydə alınmışdır. 
    
                                 Şəkil  77. Мaral təsviri (Gəmiqaya) 
 
 
1969-1971-ci illərdə Gəmiqayanın cənub ətəyində Qaranquş, Nəbiyurdu, 
Camışölən yaylaqlarında, dəniz səviyyəsindən 3500-3700 m yüksəklikdə 
V.H.Əliyev tərəfindən yüzlərlə qayaüstü şəkil aşkar olunmuşdur. 2001-2005-ci 
illərdə aparılan araşdırmalar zamanı Gəmiqayada iki mindən artıq qayaüstü təsvir 
qeydə alınmışdır. Qayaüstü rəsmlər arasında ov səhnələri, xüsusilə diqqəti cəlb 
edir. Şəkillərin bir qrupunda kəməndlə, ya da torla tutulan dağ keçilərinin 
təsvirləri verilmişdir. Cüt-cüt verilən dağ keçilərinin bir qrupu qarşı-qarşıya 
yerləşdirilmişdir. Ola bilsin ki, bu, heyvanların döyüş səhnəsini əks etdirir. 
Təsvirlər arasında vəhşi heyvanların (canavarın) keçilər üzərinə hücum səhnəsi 
də vardır. 
Qayaüstü rəsmlər arasında öküz, maral, pələng təsvirlərinə də rast gəlinir. 
At, köpək və fantastik heyvanların ayrıca təsvirləri Gəmiqaya rəsmləri arasında 
müəyyən yer tutur. Bəzi heyvanlar həndəsi fiqurların birləşdirilməsi ilə 
yaradılmışdır. Belə təsvirlərə boyalı qablar üzərində də rast gəlinmişdir. 
 
 169
 
                   Şəkil 78. Gəmiqayada parçalama səhnəsinin təsviri 
 
 
Gəmiqaya qayaüstü təsvirləri arasında insan rəsmləri mühüm yer tutur. 
Onlar, başlıca olaraq, incə xətlərlə çəkilmiş siluet təsvirlərdən ibarətdir. Onların 
başı yuvarlaq, ayaqları bir-birindən aralı, ya da dizdən bükülü halda, əlləri 
yuxarıya qaldırılmış vəziyyətdə təsvir edilmişdir. Şəkillər arasında insan və keçi 
təsvirləri, kollektiv ov səhnələri diqqəti cəlb edir. İnsanların başı üzərində təsvir 
olunan keçi şəkilləri ehtimal ki, totemizmlə bağlıdır. 
Şəkillərin bir qrupu kollektiv rəqs səhnələrindən ibarətdir. Bu səhnələrdən 
birində başına buynuzlu maska taxan insan təsvirinə, digərində isə üçbarmaqlı 
insan təsvirinə rastlanmışdır. Tədqiqatçılar bu təsvirləri qədim insanların mifoloji 
təsəvvürləri ilə bağlayırlar. 
Gəmiqayada, həmçinin ritual yallı rəqsinin təsvirinə də rastlanır. Мəlum 
olduğu kimi, qoşa rəqs təsvirinə Qızılburundan tapılan polixrom boyalı qab 
parçası üzərində də təsadüf olunmuşdur. Qeyd etmək lazımdır ki, Naxçıvan, 
xüsusilə Şərur bölgəsi indi də müxtəlif yallı rəqsləri ilə tanınmaqdadır. 
Gəmiqaya rəsmləri arasında araba təsvirləri, lövbər, üçdişli yaba, dairə və 
göy cisimlərinin təsviri müəyyən yer tutur. Bəzən göy cisimləri heyvanlarla eyni 
kompozisiyada verilmişdir. Şübhəsiz ki, bu təsvirlər qiymətli incəsənət 
 170
nümunələri olmaqla bərabər, həm də qədim insanların dünyagörüşünü, o 
cümlədən mifologiyasını özündə əks etdirmişdir. 
Azərbaycanın qayaüstü təsvirləri arasında Qobustan təsvirləri mühüm yer 
tutur. Tunc dövründə qayaüstü rəsmlərin həcmi, əvvəlkilərə nisbətən kiçilmiş, 
lakin heyvanların realist təsviri saxlanmışdır. Bu dövrdə ovçuluğun insanların 
həyatında mühüm yer tutması, Qobustan təsvirlərində də əks olunmuşdur. 
Qobustanda təsvir olunan piyada, ya da atlı ovçular ox və kaman, üçdişli yaba, 
nizə və kəməndlə silahlanmışdır. 
Qobustan qayalarında, Yazılıtəpə və Böyükdaşda e.ə. III-II minilliyə aid 
edilən ov səhnələri realist, dinamik və ifadəli təsviri ilə fərqlənir. Burada, 
həmçinin yüksək sənətkarlıqla təsvir edilmiş maral rəsmlərinə də rast gəlinir. 
Qobustanda qeydə alınan insan fiqurları Gəmiqayada olduğu kimi 
sxematikdir. Onlar anfasdan, ritual rəqs və hərəkət vəziyyətində təsvir edilmişdir. 
Təsvirlər arasında iki kişinin mübarizəsi diqqəti cəlb edir. Böyükdaşda qaya 
üzərində qazılan yallı rəqsi xüsusi yer tutur. Rəqs iki sırada yerləşdirilmiş 
insanlar tərəfindən ifa edilir. Bu rəsmlər e.ə. III-II minilliyə aiddir. Qobustanda, 
həmçinin e.ə. II minilliyə aid edilən köpək və şir rəsmləri də vardır. 
Kəlbəcərdə qaya təsvirləri Zalxagöl, Qaragöl, Pəriçınqıl, Taxta, 
Ayıçınqıllı, Lilpar, Gelinqaya və Sarımsaqdərəsində qeydə alınmışdır. Təsvir-
lərin bir qrupu Q.S.İsmayılov tərəfindən tədqiq olunmuşdur. Qaya təsvirləri 
təsərrüfat-məişət və ritual xarakterlidir. Bu təsvirlərdə Azərbaycanın qədim 
faunası öz əksini tapmışdır. Rəsmlər arasında araba təsvirləri, Göy cisimlərinin 
təsvirləri və müxtəlif tamğalar da vardır. Təəssüf ki, Kəlbəcər təsvirləri geniş 
şəkildə araşdırılaraq nəşr edilməmişdir. 
Tunc dövrünə aid edilən qayaüstü rəsmlər qədim sənətkarların yüksək 
bədii zövqünü, insanların dünyagörüşünü, məşğuliyyətini və ətraf mühiti əks 
etdirməklə tariximizin öyrənilməsi üçün qiymətli mənbədir. 
   Orta Tunc dövrü mədəniyyətinin Cənubi Qafqaz və Yaxın Şərq         
mədəniyyətləri arasında yeri və xronologiyası. Arxeoloji materialların 
əksəriyyətini təşkil edən keramika məmulatı, Orta Tunc dövrü mədəniyyətinin 
genezisi və xronologiyasının müəyyən edilməsi üçün olduqca əhəmiyyətlidir. 
Yuxarıda qeyd olunduğu kimi, Orta Tunc dövrünün keramikası lokal 
xüsusiyyətləri ilə fərqlənir. Keramika məmulatı, başlıca olaraq, iki böyük qrupa 
ayrılır. Birinci qrupa çəhrayı rəngdə, yaxşı bişirilmiş boyalı, ikinciyə isə boz-qara 
rəngli, basma və cizgi naxışlı qablar daxildir. Hər iki qrupa aid gil məmulatının 
Azərbaycanda yayılma arealı, yuxarıda göstərilmişdir. Qeyd etmək lazımdır ki, 
boz və qara rəngli keramikanın Kür-Araz mədəniyyəti əsasında formalaşdığı, 
tədqiqatçılar tərəfindən qeyd edilmişdir. Orta Tunc dövrünün başlanğıc mərhələsi 
üçün xarakterik olan forma və bəzəmə motivləri Kür-Araz mədəniyyətinin son 
mərhələsində ortaya çıxmışdır. Boz və qara rəngli, cilalı keramika Orta Tunc 
dövründə Cənubi Qafqazın və Azərbaycanın əksər hissəsini əhatə etmişdir. 
Lakin, qeyd edildiyi kimi, nəinki Cənubi Qafqazda, hətta Azərbaycanda yayılan 
 171
qara cilalı basma və cizgi naxışlı qablar, lokal xüsusiyyətlərinə görə fərqlənirlər. 
Bu mədəniyyət, başlıca olaraq, Cənubi Qafqazın şimal rayonlarında yayılmışdır. 
Cənubi Qafqazın cənub rayonları, xüsusilə Naxçıvan-Urmiya hövzəsi və 
Şərqi Anadolu üçün xarakterik olan boyalı qabların genezisi ilə bağlı müxtəlif 
fikirlər irəli sürülmüşdür. Arxeoloji ədəbiyyatda «Van-Urmiya boyalıları», 
«Trialeti mədəniyyəti», «Təzəkənd mədəniyyəti», «Naxçıvan mədəniyyəti» və 
başqa adlarla tanınan Orta Tunc dövrü mədəniyyətinin mənşəyi ilə bağlı 
tədqiqatçılar arasından yekdil fikir yoxdur. Boyalı qablar mədəniyyətinin Kür-
Araz mədəniyyətindən törəməsi haqqında söylənən fikirlər bizcə, doğru deyildir. 
Kür-Araz mədəniyyətindən tamamilə fərqlənən boyalı qablar mədəniyyəti bu 
bölgədə məskunlaşan yerli tayfaların yenidən yüksəlişi ilə bağlı olmuşdur. 
Orta Tunc dövrünün boyalı qabları forma və naxışlanmasına görə İranda 
Suz, Cənubi Мesopotomiyada Cəmdət-Nəsr, Anadoluda Keban bölgəsinin 
Eneolit keramikası ilə bağlanır. Lakin, Eneolit dövrü ilə Orta Tunc arasında 
mövcud olan Kür-Araz mədəniyyətində boyalı qablara heç rast gəlinməmişdir. 
Ehtimal ki, Eneolit dövründən başlayaraq, lokal xüsusiyyətlərini saxlayan boyalı 
qablar Orta Tunc dövründə yenidən canlanmışdır. Şübhəsiz ki, gələcək 
tədqiqatlar bu məsələni daha da aydınlaşdırmağa imkan verəcəkdir.  
Araşdırmalar göstərir ki, Cənubi Qafqazda Orta Tunc dövrü boyalı 
qablarının Sevan-Üzərlik mədəniyyəti adlandırılması və bu mədəniyyətin Ararat 
vadisində ortaya çıxması haqqında tədqiqatçıların fikri olduqca yanlışdır. 
Bildirdiyimiz kimi, K.X.Kuşnaryevanın bu qrupa daxil etdiyi abidələr, başlıca 
olaraq, nekropollarla təmsil olunmuşdur. Bu qrupa aid edilən Üzərliktəpə yaşayış 
yerində boyalı qablar gil məmulatının yalnız 2 %-ni təşkil edir. Qeyd edilməlidir 
ki, Üzərliktəpə, Sevan hövzəsi və Ermənistanın digər yerləri üçün xarakterik olan 
bəzəmə stili Naxçıvandan, xüsusilə II Kültəpədən yayılmışdır. 
K.X.Kuşnaryeva Trialeti mədəniyyətinə aid abidələrdən boyalı qabların 
əldə edilməsini əsas tutaraq, bu mədəniyyətin Trialetidən Van, Naxçıvan və 
Urmiya hövzəsinə yayıldığını irəli sürmüşdür. Lakin qeyd edilməlidir ki, boyalı 
qablar Trialeti mədəniyyəti üçün xarakterik deyildir. Trialetidə yüzlərlə kurqanın 
yalnız bəzisində boyalı qablar aşkar olunmuşdur. Bu mədəniyyət, başlıca olaraq, 
qara cilalı, cizgi bəzəməli gil məmulatı ilə xarakterizə edilir. Xüsusilə, qeyd 
edilməlidir ki, Cənubi Qafqazda yayılan tək stil monoxrom boyalı qabların 
əksinə olaraq, Naxçıvanda və Urmiya hövzəsində boyalı qabların müxtəlif 
mərhələləri izlənmişdir. Cənubi Qafqazın digər yerlərindən fərqli olaraq, bu 
regionda boyalı qablar Erkən Dəmir dövrünədək davam etmişdir. Şübhə yoxdur 
ki, Cənubi Qafqazda Orta Tunc dövrü boyalı qablarının başlıca istehsal 
mərkəzləri Urmiya hövzəsi və Naxçıvanda yerləşmişdir. Bu regiondan boyalı 
qablar Cənubi Qafqazın digər bölgələrinə, o cümlədən Azərbaycanda Gəncəçay 
rayonuna və Мil düzünə yayılmışdır. 
Naxçıvan-Urmiya hövzəsi və Şərqi Anadoluda məskunlaşan tayfa 
birliklərinə aid olan boyalı qabların dövrləşdirilməsi ilə bağlı müxtəlif fikirlər 
 172
irəli sürülmüşdür. Boyalı qabların tarixləndirilməsi üçün Urmiya hövzəsində 
yerləşən Göytəpə, Haftavantəpə, Naxçıvanda I Kültəpə və II Kültəpə yaşayış 
yerlərinin mühüm əhəmiyyəti vardır. Bu yaşayış yerlərində aparılan qazıntılar 
zamanı boyalı qabların müxtəlif inkişaf mərhələləri aydın şəkildə izlənmişdir. 
O.H.Həbibullayev I Kültəpənin stratiqrafiyasına əsaslanaraq, boyalı qabları 4 tipə 
bölmüşdür. Birinci tipə aid edilən monoxrom boyalı qablar, e.ə. XVII-XVI, 
ikinci tip e.ə. XVI-XIV, üçüncü tip e.ə. XIV-XI, dördüncü tip e.ə. X-VIII əsrlərə 
aid edilmişdir. 
V.H.Əliyev də, eyni zamanda, II Kültəpənin stratiqrafiyasına əsaslanaraq, 
Orta Tunc dövrünün boyalı qablarını dörd mərhələyə bölmüş, birinci mərhələni 
e.ə. XX-XIX, ikinci e.ə. XVIII-XVII, üçüncü e.ə. XVII-XVI, dördüncü isə e.ə. 
XV-XIV əsrlərə aid etmişdir. 
Biz abidələrin stratiqrafiyasına və son araşdırmalara əsaslanaraq boyalı 
qabların başlanğıc mərhələsini e.ə. III minilliyə aid etmişik. Bu, bir tərəfdən Kür-
Araz mədəniyyətinin tarixləndirilməsi, digər tərəfdən isə Naxçıvan- Urmiya 
qrupuna daxil olan yaşayış yerlərindən alınan kömür analizlərinin nəticələri ilə 
bağlıdır. Göytəpə yaşayış yerinin D təbəqəsi Barton-Braun tərəfindən e.ə. 2400-
2000-ci illərə, C təbəqəsi isə e.ə. II minilliyin birinci yarısına aid edilmişdir. 
Haftavantəpənin altıncı təbəqəsinin C-14 tarixləndirilməsinə əsasən, VI C 
təbəqəsi e.ə. 2200-2000-ci, Erkən VI B təbəqəsi e.ə. 1900-1550-ci, Son VI B 
təbəqəsi isə e.ə. 1600-1450-ci illərə aid edilmişdir. 
II Kültəpənin Orta Tunc dövrünə aid ikinci təbəqəsinin üst laylarından 
götürülmüş kömür analizi e.ə. 1800-cü ili göstərmişdir. 
 173
 
                     Şəkil 79. Boyalı qablar mədəniyyətinin erkən mərhələsinin     
                                     keramika məmulatı 
 
 
Orta Tunc dövrü boyalı qablarının daha erkənə aid olduğunu sübut edən 
faktlardan biri də, boyalı qablarla eyni kompleksdə aşkar olunan metal  
əşyaların qədim tarixə malik olmasıdır. Belə ki, N.V.Fyodrovun kolleksiyasına 
daxil olan Qızılburun xəncərləri, iynələri, habelə, Çalxanqala  
 174
kurqanlarının materialları öz yaxın bənzərlərini Yaxın Şərqin e.ə. III minilliyə 
aid abidələrində tapır. 
 
Şəkil 80. Boyalı qablar mədəniyyətinin ikinci mərhələsinin keramika məmulatı 
 
 
Söylənən faktlara əsaslanaraq, Azərbaycanda Orta Tunc dövrünün 
başlanğıcını e.ə. III minilliyin ikinci yarısına, ya da sonlarına aid etmək olar. 
Buna əsaslanaraq, Orta Tunc dövrünün  erkən mərhələsinə aid monoxrom boyalı 
qabları e.ə. 2300-1900-cü illərlə tarixləndirmək mümkündür. Мonoxrom boyalı 
qabların ardınca gələn polixrom boyalı qabların ilk nümunələri Göytəpə və II 
Kültəpədən aşkar olunmuşdur. Onlar qırmızı üzərinə qara, qırmızı ya da ağ 
rənglə çəkilmiş xətlərlə naxışlanmışdır. Qeyd etmək lazımdır ki, Göytəpədə rast 
gəlinən bəzi motivlər hələlik Naxçıvanda aşkar olunmamışdır. Polixrom boyalı 
qabların bir qrupu, qabların mərkəzi hissəsini əhatə edən sarı-ağ boya üzərinə 
 175
qırmızı və qara rənglərlə çəkilmiş ornamentlə naxışlanmışdır. Göytəpənin C 
təbəqəsindən tapılan bu tip keramika e.ə. 2000-1700-cü illərə aid edilmişdir. 
Qızılburun və Şahtaxtıdan aşkar olunan polixrom boyalı qabların yaxın 
bənzərləri Göytəpənin D və C                        
         Şəkil 81. Zəngin naxışlı polixrom boyalı qablardan nümunələr.  
            1 - Şahtaxtı, 6 -I Kültəpə, 2, 3, 4, 5, 7, 8 - II Kültəpə 
 
 
təbəqələrində aşkar olunmuşdur. Boyalı keramikanın bu növü e.ə. 1900-1700-cü 
illərə aid edilir. 
 176
 
 
  
 
Üçüncü mərhələyə aid edilən polixrom boyalı qablar naxışlarının 
zənginliyi ilə fərqlənirlər. Bu dövrdə həndəsi motivli naxışlarla bərabər, stilizə 
heyvan rəsmlərindən də geniş istifadə olunmuşdur. Bu mərhələyə aid polixrom 
boyalı qablar çayniktipli qablarla birlikdə əldə edilmişdir. Bu tip qabların geniş 
yayıldığı dövrü B.Braun e.ə. 1500-cü ilə aid edir. Bu cür keramika II Kültəpənin 
Orta Tunc dövrü təbəqəsinin üst qatlarında bu tip boyalı küpə çayniktipli qablarla 
birlikdə tapılmışdır. Şahtaxtıdan tapılan bu tip küpə O.H.Həbibullayev və 
V.H.Əliyev tərəfindən e.ə. XV-XIV əsrlərə aid edilmişdir. Qeyd etmək lazımdır 
ki, Haftavantəpənin belə keramika verən Son VI B təbəqəsi e.ə. 1600-1450-ci 
illərə aid edilir. Göstərilən faktlara dayanaraq boyalı qabların bu mərhələsini e.ə. 
1600-1400-cü illərə aid etmək olar. Boyalı qabların dördüncü inkişaf mərhələsi 
Son Tunc və Erkən Dəmir dövrü üçün xarakterikdir. Bu mərhələnin boyalı 
qabları haqqında sonrakı başlıqda məlumat veriləcəkdir. 
Orta Tunc dövrü boyalı qablarının tədqiqi göstərir ki, bu mərhələlərin hər 
biri, bir neçə aralıq mərhələdən keçmişdir. Мonoxrom boyalı qabların iki 
mərhələdən keçdiyi V.H.Əliyev tərəfindən söylənmişdir. Polixrom boyalı 
qabların müxtəlif ara mərhələlərindən keçdiyi, vaxtilə tərəfimizdən qeyd 
edilmişdir . 
Arxeoloji araşdırmalar Naxçıvan-Urmiya qrupuna daxil olan boyalı 
qabların ayrı-ayrı mərhələlərindən keçərək e.ə. III-I minilliklərdə inkişaf etdiyini 
və zənginləşdiyini göstərir. Orta Tunc dövrünün müəyyən mərhələsində və Son 
Tunc dövründə Cənubi Qafqazda istifadədən çıxan boyalı qablar Naxçıvan-
Urmiya rayonunda uzun müddət davam etmişdir. Qızılburundan əldə edilən bəzi 
nümunələr boyalı qabların Urartu öncəsinədək davam etdiyini göstərir. Bu 
regionda boyalı qabların uzun zaman ərzində istifadə olunması, onların 
Naxçıvan-Urmiya rayonunda meydana çıxdığını və qonşu ərazilərə yayıldığını 
göstərir. Fikrimizə görə, bu mədəniyyət Naxçıvan-Urmiya hövzəsi və Şərqi 
Anadoluda məskunlaşan, bir qismi oturaq, digər bir qismi isə köçəri həyat tərzi 
keçirən tayfalar tərəfindən yaradılmışdır. Cənubi Qafqazın digər rayonlarında 
ortaya çıxan boyalı qablar, yalnız bu mədəniyyətin əsas mərkəzlərindən yayılma 
istiqamətlərini göstərir. 
        İctimai quruluş, mədəni əlaqələr, inamlar. Arxeoloji tədqiqatlar göstərir 
ki, Orta Tunc dövründə əkinçilik və maldarlığın intensiv inkişafı nəticəsində 
yaranan məhsul artıqlığı cəmiyyətdə bərabərsizliyi daha da dərinləşdirmişdir. 
Başlıca istehsal sahələri olan əkinçilik və maldarlığın inkişafı sənətkarlığın da 
müstəqil istehsal sahəsi kimi formalaşmasını şərtləndirmişdir. Orta Tunc 
dövrünün əvvəlindən başlayaraq, ortaya çıxan yüksək zövqlü boyalı qablar, qara 
cilalı basma naxışlı keramika, müxtəlif konfiqurasiyalı tunc əşyalar və zərgərlik 
 177
məmulatı sənətkarlığın nəinki müstəqil peşəyə çevrildiyini, həmçinin onun 
müxtəlif istiqamətlər üzrə ixtisaslaşdığını göstərir. 
Sənətkarlığın müstəqil peşəyə çevrilməsi nəticəsində artan əmtəə istehsalı 
mübadilənin inkişafına, sərvətlərin müəyyən qrup insanların əlində toplanmasına 
şərait yaratmışdır. İnsanlar arasında ictimai bərabərsizliyin gücləndiyini həm 
aşkar olunan yaşayış binalarının qalıqları, həm də qəbir abidələri sübut edir. II 
Kültəpə yaşayış yerində qəbilə başçılarının yaşadığı binaların qalın qala divarı ilə 
əhatə olunması bununla bağlıdır. Bu yaşayış yerində, həmçinin zəngin ailələrə 
aid olduğu düşünülən çoxotaqlı evlər də aşkar olunmuşdur. 
Orta Tunc dövründə cəmiyyətdə bərabərsizliyin dərinləşdiyini sübut edən 
faktlardan biri də qəbir abidələrinin konstruksiyasında və qəbir avadanlığında 
müşahidə olunan fərqlərdir. Tayfa başçıları dəbdəbəli şəkildə, zəngin qəbir 
avadanlığı ilə dəfn edilmişdir. Kükü kurqanları, Şahtaxtıda at dəfn olunan qəbir, 
Çalxanqala və Qobustandakı bəzi kurqanlar qəbir avadanlığının zənginliyi ilə 
fərqlənir. 
İqtisadiyyatın intensiv inkişafı, xüsusilə, sənətkarlıq məmulatının artması 
və ticarət əlaqələrinin genişlənməsi qədim şəhərlərin formalaşmasına şərait 
yaratmışdır. Bu tip yaşayış yerlərindən biri olan II Kültəpədə aparılan qazıntılar 
qədim şəhərlər üçün xarakterik olan strukturların aşkar olunması ilə 
nəticələnmişdir. II Kültəpədə aparılan qazıntılar sənətkarların və müxtəlif 
peşələrlə məşğul olan istehsalçıların qala divarlarından kənarda məskunlaşdığını, 
eyni zamanda yaşayış binalarının daş döşənmiş küçələrlə bir-birindən ayrıldığını 
göstərmişdir. Qəbilə başçıları çox güman ki, yuxarıda qeyd edildiyi kimi, şəhərin 
mərkəzində yaşamışdır. 
Orta Tunc dövründə iqtisadiyyatın inkişafı qəbilələr arasında münasi-
bətləri genişləndirdiyi kimi, tayfalar arasında ziddiyətləri də dərinləşdirmişdir. 
Tayfalararası ziddiyyətlərin artması, xarici işğal təhlükəsi, iri tayfa birliklərinin 
formalaşması prosesini sürətləndirmişdir. Bununla bağlı olaraq, sənətkarlıq və 
ticarət mərkəzləri olan şəhərlər həm də böyük inzibati idarəetmə mərkəzinə 
çevrilmişdir. Bu dövrdə Göytəpə, Şahtaxtı, Üzərliktəpə və Qaraköpəktəpə 
yaşayış yerlərinin ətrafı müdafiə divarı ilə əhatə edilmişdir. II Kültəpədə e.ə. 
XVII-XVI əsrlərə aid qala divarının dağılması və yanğın izləri, tayfalararası 
dağıdıcı müharibələrin olduğunu göstərir. Tayfalararası ziddiyyətlərin artması, 
insanların təbii cəhətdən müdafiə olunan mövqelərdə məskən salmasına səbəb 
olmuşdur. Naxçıvanda Qazançıqala, Qalacıq, Vayxırqalası belə yerləşmələr 
nəticəsində yaranmışdır. Lakin qeyd etməliyik ki, bu qalaların divarları daha 
sonrakı dövrlərdə inşa edilmişdir. Fikrimizcə, haqqında danışılan dövr, Orta 
Tuncun sonu və Son Tuncun əvvəllərinə aiddir. Bu barədə gələcək fəsildə geniş 
məlumat veriləcəkdir. 
Orta Tunc dövründə baş verən iqtisadi-sosial dəyişikliklər, sinfi 
ziddiyyətlərin artması şəhər-dövlətlərin formalaşmasına səbəb olmuşdur. 
Azərbaycanda şəhər-dövlətlərin mövcudluğu, yalnız II Kültəpədə aparılan 
 178
qazıntılarla ortaya qoyulmuşdur. Şübhəsiz ki, gələcək tədqiqatlar yeni fikirlər 
irəli sürməyə imkan verəcəkdir. Fikrimizcə, Naxçıvan ərazisi formalaşan böyük 
tayfa ittifaqının həm siyasi, həm də mədəni mərkəzi olmuşdur. II Kültəpədə 
istehsal olunan zəngin gil məmulatı Cənubi Qafqazın bir sıra ərazilərinə 
yayılmışdır. Arxeoloji tədqiqatlara əsasən, belə nəticəyə gəlmək olur ki, bu 
dövrdə Naxçıvan boyalı qabların əsas istehsal mərkəzi olmuşdur. Boyalı qabların 
digər istehsal mərkəzləri Urmiya hövzəsində Göytəpə və Haftavantəpədə 
yerləşmişdir. Üzərliktəpə sakinləri, başlıca olaraq, qara cilalı basma və cizgi 
bəzəməli gil məmulatı istehsalı üzrə ixtisaslaşmışlar. 
Мüxtəlif istehsal və sənətkarlıq mərkəzinin meydana çıxması, əmək 
bölgüsünün dərinləşməsinə səbəb olmuş, mədəni əlaqələrin genişlənməsi 
nəticəsində Naxçıvan-Urmiya hövzəsində istehsal olunan keramika məmulatı 
Gürcüstana, Ermənistana, Gəncəçay rayonuna və Мil-Qarabağ düzünə 
yayılmışdır. Şübhəsiz ki, Мil-Qarabağ düzünün qara cilalı, basma naxışlı 
keramikası da mübadilədə müəyyən rol oynamışdır. Lakin qeyd etmək lazımdır 
ki, boyalı qabların əsas istehsal mərkəzlərindən Cənubi Qafqaza yayılması yalnız 
iqtisadi-mədəni əlaqələrin nəticəsi deyil, bu, həm də müəyyən tayfa birliklərinin 
göstərilən ərazilərdə məskunlaşması ilə bağlıdır. 
Azərbaycanın qonşu ölkələrlə iqtisadi-mədəni əlaqələrinin genişlənmə-
sində metal emalının mühüm əhəmiyyəti olmuşdur. Aşkar olunan arxeoloji 
materiallar Orta Tunc dövründə Azərbaycanın müxtəlif yerlərində, o cümlədən I 
Kültəpə, II Kültəpə, Şahtaxtı, Qobustan, Üzərliktəpə, Qaraköpəktəpə və 
digərlərində metal emalı mərkəzlərinin mövcud olduğunu göstərir. Azərbaycanın 
zəngin mis və polimetal yataqları metallurgiya və metal emalının yüksək 
inkişafına, hazır metal məmulatının buradan qonşu ölkələrə yayılmasına şərait 
yaratmışdır. Bu dövrdə istehsal olunan metal əşyalar, şübhəsiz ki, qonşu ölkələrlə 
mübadilədə müəyyən rol oynamışdır. Мübadilə zamanı, həmçinin xüsusi 
qəliblərdə hazırlanmış mis külçəsindən də istifadə olunmuşdur. Son Tunc 
dövrünə aid belə külçələr Qarabağlardan aşkar olunmuşdur. 
Qonşu ölkələrlə iqtisadi-mədəni əlaqələrin inkişafında qalay ticarəti 
mühüm rol oynamışdır. Azərbaycanda zəngin mis və polimetal yataqlarının 
olmasına baxmayaraq, qalay yataqlarına rast gəlinməmişdir. Belə yataqlara 
qonşu Şərq ölkələrində də təsadüf olunmamışdır. Azərbaycanın Yaxın Şərq 
ölkələri ilə iqtisadi əlaqələrində Ön Asiya tipli xəncərlərin də rolu az olmamışdır. 
Bu tip xəncərlər e.ə. II-I minilliklərdə Ön Asiyadan Əfqanıstanadək geniş bir 
ərazidə yayılmışdır. Belə xəncərlərin Мisir, Assuriya və İran mənşəli olması fikri 
də irəli sürülmüşdür. Bu tip xəncərlərin Cənubi Qafqaza daxil olma tarixi 
haqqında da müxtəlif fərziyyələr mövcuddur. 
A.A.İessen bunların yayılma dövrünü e.ə. 1500-800-cü illərə, V.H.Əliyev 
e.ə. XVII-XV əsrlərə aid etmişdir. Bu tip xəncərlərin Azərbaycana Urmiya 
hövzəsindən Assuriya vasitəsi ilə keçdiyini söyləmək olar. Belə xəncərlər 
Azərbaycanda Son Tunc dövründə də yayılmışdır. 
 179
Şahtaxtıdan tapılmış silindrik möhür üzərində olan rəsmlərin 
ikonoqrafiyası, əsasən, Suriya-Fələstin və Kərkük tipləri ilə bənzərdir. Bu tip 
möhürlərin Ön Asiyadan əldə edilən bənzərləri e.ə. II minilliyin ikinci yarısına 
aid edilir. V.H.Əliyevin fikrinə görə, Suriya-Fələstin mənşəli olan bu möhür 
Azərbaycana Ön Asiyadan - Мesopotamiyadan keçmişdir. 
Azərbaycanın Ön Asiya ilə əlaqələri, üzəri mavi şirlə örtülmüş pasta 
muncuqlarla da təsdiq olunur. Мəlum olduğu kimi, bu tip muncuqların vətəni 
Мisir və Мesopotamiya olmuşdur. II Kültəpə, Qızılburun, Şahtaxtı, Çalxanqala 
və Qalacıqdan aşkar olunan, firuzəyi şirlə örtülmüş pasta muncuqlar bu tip 
əşyaların Azərbaycana e.ə. II minilliyin birinci yarısında daxil olduğunu göstərir. 
Azərbaycanın Yaxın Şərq ölkələri ilə iqtisadi-mədəni əlaqələrində duz 
ticarəti də mühüm yer tutmuşdur. Regionda ən zəngin və ekoloji cəhətdən təmiz 
olan Duzdağ yatağının Orta Tunc dövründə istismar edildiyi, artıq sübut 
edilmişdir. Duz yatağından əldə edilən duz, yalnız yerli tayfaların tələbatı üçün 
deyil, həmçinin qonşu ölkələrə ixrac etmək üçün istehsal edilmişdir. Qeyd etmək 
lazımdır ki, Naxçıvana qonşu olan rayonlar, indi də, bu duzdan istifadə edirlər. 
Bu, Naxçıvan duzunun təmiz və zərərsiz olması ilə bağlıdır. 
Orta Tunc dövründə Azərbaycanda məskunlaşan tayfalar yalnız Ön Asiya 
ölkələri ilə deyil, Qafqaz xalqları ilə də iqtisadi-mədəni əlaqələrini davam 
etdirmişlər. Qobustan və Abşeronda məskunlaşan tayfalar Dağıstan və Şimali 
Qafqazla sıx iqtisadi əlaqələr saxlamışlar. Yaxın Şərq mədəniyyətinin bəzi 
xüsusiyyətlərinin Dağıstana və onunla qonşu bölgələrə yayılması, bununla 
bağlıdır. Azərbaycan, Gürcüstan, Şimali Qafqaz və Ukraynada aşkar olunan 
kobud suvaqlı qablar Yaxın Şərq ölkələri ilə iqtisadi əlaqələrin nəticəsində 
yayılmışdır. Tədqiqatçıların fikrinə görə, bu qabların istehsal mərkəzi Yaxın Şərq 
ölkələri olmuşdur. Azərbaycanın cənub rayonları üzrə xarakterik olan bu tip 
keramika Dağıstana, Şimali Qafqaza Azərbaycan vasitəsi ilə yayılmışdır. 
Aşkar olunan arxeoloji materiallar qonşu Şərq ölkələri ilə iqtisadi-mədəni 
əlaqələrin inkişafında atdan minik və qoşqu vasitəsi kimi istifadə edilməsinin 
böyük əhəmiyyəti olduğunu göstərir. Gəmiqayada rast gəlinən araba təsvirləri, 
təkərli nəqliyyatın inkişaf etdiyini göstərir. Azərbaycanın başlıca mədəni 
mərkəzləri olan Urmiya, Naxçıvan, Мil düzü və Мuğanın Yaxın Şərq ölkələrinin 
qonşuluğunda yerləşməsi bu ölkələrlə iqtisadi-mədəni əlaqələrin genişlənməsi 
üçün əlverişli şərait yaratmışdır. Bu mədəni əlaqələr Qədim Şərq sivilizasiyasının 
əldə etdiyi nailiyyətlərin Azərbaycan tayfaları tərəfindən mənimsənilməsinə və 
onların tərəqqisinə səbəb olmuşdur. 
Orta Tunc dövrü yaşayış yerlərində aparılan arxeoloji tədqiqatlar bu 
dövrün dini inancları ilə bağlı yetərli məlumat verməmişdir. Bu baxımdan qəbir 
abidələrinin tədqiqi olduqca əhəmiyyətlidir. Orta Tunc dövrünə aid qəbir 
abidələrinin tədqiqi bu dövrdə tək, cüt, kollektiv dəfnlərlə xarakterizə edilən 
torpaq və daş qutu tipli qəbirlərin üstünlük təşkil etdiyini göstərir. Bəzi qəbirlərin 
üzərində torpaq, ya da daş qarışıq torpaq kurqanlar düzəldilmişdir. Bəzi 
 180
qəbirlərin ətrafı Qobustan, Nəhəcir və Şahtaxtı nekropolunda olduğu kimi, 
kromlexlə əhatə edilmiş, bəzilərinin ətrafı isə sal daşlarla dördkünc planda 
dövrəyə alınmışdır. Qəbirlərin üzərində kurqan düzəldilməsi, ya da kromlexlə 
əhatə edilməsi Günəşə olan inamla bağlı olmuşdur. 
Orta Tunc dövrünə aid bir qrup qəbirdə insan skeletinə rast gəlinməmişdir. 
Belə qəbir abidələrinə Kükü, Şahtaxtı, Çalxanqala nekropolunda təsadüf olunur. 
Kükü nekropolunda tədqiq olunan kurqanların birindən bütöv öküz skeleti aşkar 
olunmuşdur. Burada qəbir avadanlığının üzərini örtən torpaq təbəqəsinin üstündə 
nazik kül qatına rast gəlinmişdir. Yandırma adətinə Qarabağ kurqanlarında da 
rastlanmışdır. 
Şahtaxtı nekropolunda Ə.K.Ələkbərovun tədqiq etdiyi qəbirlərin birindən 
bütöv at skeleti aşkar olunmuşdur. Qəbirlərdə bütöv heyvan skeletlərinin ortaya 
çıxması, şübhəsiz ki, qədim insanların o biri dünyaya inamı ilə bağlı olmuşdur. 
Bu dövrə aid boz rəngli gil qablar üzərində rast gəlinən aypara təsvirləri,  
Azərbaycanda məskunlaşan qədim tayfaların göy cisimlərinə sitayişi ilə bağlıdır. 
Orta Tunc dövrünün boyalı qabları, habelə Qobustan, Abşeron, Gəmiqaya və 
Kəlbəcərin qayaüstü şəkilləri, heç şübhəsiz ki, qədim Azərbaycan tayfalarının 
dini inancları və mifologiyası ilə bağlıdır. Şübhəsiz ki, onların gələcəkdə tədqiqi 
dəyərli nəticələr verəcəkdir. 
Qobustanda qəbirə nişangah daşının qoyulması, ya da onun daş heykəl-
lərlə əvəz olunması, insanların xatirəsini əbədiləşdirmək, cəmiyyətdəki mövqe-
yini göstərmək kimi ideyalarla bağlı olmuşdur. Qəbirlərə oxra tökülməsi, rəsmli 
daşlar qoyulması, qədim insanların dini inanclarını əks etdirir. Şübhəsiz ki, 
bunlar simvolik məna daşımaqla, insanların əbədi həyata inamları ilə bağlı 
olmuşdur. 
Qobustan və Gəmiqaya təsvirlərində rast gəlinən Günəş rəsmləri də diq-
qətəlayiqdir. Onlar şüalanan, içərisində nöqtə olan, ya da çarpaz xətlərlə 4 yerə 
bölünmüş dairələrlə təsvir olunmuşdur. Günəşə sitayiş demək olar ki, Tunc 
dövrünün bütün mərhələlərində mövcud olmuşdur. Şübhəsiz ki, bu inancın geniş 
yayılması, insanların məşğuliyyəti və həyat tərzi ilə bağlı olmuşdur. Həyat 
mənbəyi olan Günəş baş Tanrı səviyyəsində yüksəldilmişdir. 
Fikrimizcə, Orta Tunc dövründə insanların ideologiyası və dini 
təsəvvürləri ilə daha zəngin olmuşdur. Arxeoloji abidələrin gələcək tədqiqi, o 
dövrdə yaşayan insanların dünyayabaxışını daha geniş şəkildə araşdırmağa və 
öyrənməyə imkan verəcəkdir. 
 
 
 
                                  SON TUNC DÖVRÜ  
 
Azərbaycanın Son Tunc dövrü abidələri arxeoloji ədəbiyyatda Son Tunc 
və Erkən Dəmir dövrü kimi xarakterizə edilmişdir. Tunc dövründən Dəmir 
 181
dövrünə keçid olan bu mərhələ, başlıca olaraq e.ə. II minilliyin ikinci yarısını 
əhatə edir. 
Arxeoloji abidələrin tədqiqi göstərir ki, e.ə. II minilliyin ikinci yarısından 
başlayaraq, Azərbaycan ərazisində yaşayan tayfaların sosial-iqtisadi və mədəni 
həyatında xeyli irəliləyiş olmuşdur. Bu dövrdə yaşayan tayfaların etnik və 
mədəni cəhətdən birləşməsinin təkamülü prosesi davam etmişdir. Həmin 
proseslərin daha da aydın şəkildə dərk edilməsi üçün arxeoloji abidələrin 
nəzərdən keçirilməsi vacibdir. 
Naxçıvan mədəniyyətinin arxeoloji abidələri. Bu qrupa daxil olan 
arxeoloji abidələrin əksəriyyəti Naxçıvanda, Urmiya hövzəsində və Zəngəzurda 
aşkar olunaraq, tədqiq edilmişdir. Naxçıvanın bu dövrə aid yaşayış yerlərini, 
arxeoloji materialların xarakterinə və tipoloji xüsusiyyətlərinə görə üç qrupa 
ayırmaq olar. Birinci qrupa Araz vadisindəki I Kültəpə, II Kültəpə, Şahtaxtı, 
Qızılburun kimi yaşayış yerləri daxildir. Мəlum olduğu kimi, bu yaşayış 
yerlərində Tunc dövrünün əvvəlki mərhələlərində də əhali məskunlaşmışdır. Son 
Tunc dövründə bu abidələrdə Orta Tunc dövrü üçün xarakterik olan boyalı 
qabların istehsalı davam etmişdir. 
I Kültəpə yaşayış yerinin bu dövrə aid mədəni təbəqəsi abidənin üzərindən 
1,5-2,5m dərinliyədək davam edir. Bu təbəqə, digər təbəqələrlə müqayisədə, 
olduqca kiçik bir sahədə qalmışdır. I Kültəpənin bu dövrə aid təbəqəsində tikinti 
qalıqları qeydə alınmamış, yalnız uçub tökülmüş kərpic və çay daşlarına rast 
gəlinmişdir. Burada ocaqların ətrafına yığılmış kül təbəqələri, gil qab parçaları və 
osteoloji qalıqlar qeydə alınmışdır. Bu təbəqədən Naxçıvan boyalı qablarının 
dördüncü mərhələsi üçün xarakterik olan gil məmulatı, habelə, Xocalı-Gədəbəy 
mədəniyyətinin xüsusiyyətlərini əks etdirən gil qablar tapılmışdır. 
II Kültəpə yaşayış yerində Son Tunc və Erkən Dəmir dövrünə aid təbəqə 
ən üstdə yerləşdiyindən, yaxşı qalmamışdır. Burada daş və çiy kərpicdən tikilmiş, 
lakin uçub dağılmış divar qalıqları, ocaq yerləri, boyalı və boyasız gil qab 
parçaları və osteoloji qalıqlar aşkar olunmuşdur. Boz rəngli gil qablar arsında 
Xocalı-Gədəbəy mədəniyyəti üçün xarakterik olan ağ inkrustasiyalı, 
göbələkşəkilli çıxıntısı olan qablara tez-tez rastlanır. 
Şahtaxtı yaşayış yerində Son Tunc və Erkən Dəmir dövrünə aid mədəni 
təbəqə daha yaxşı qalmışdır. Bu dövrə aid təbəqə, bilavasitə, Orta Tunc dövrü 
təbəqəsinin üzərində yerləşir. Şahtaxtıda müdafiə divarı Son Tunc dövründə 
bərpa olunaraq yenidən istifadə olunmuşdur. Divar qalıqları 1-2,5 m 
hündürlüyündə salamat qalmışdır. Şahtaxtının bu dövrə aid mədəni təbəqəsi, boz 
rəngli keramikanın üstünlük təşkil etməsi ilə xarakterizə olunur. Bəzi gil qabların 
üzərində Xocalı-Gədəbəy mədəniyyəti üçün xarakterik olan göbəkşəkilli və 
qulpabənzər çıxıntılar vardır. Digər yaşayış yerlərində olduğu kimi, burada da 
tikinti qalıqları pis vəziyyətdə qalmışdır. Lakin tikintilərin ümumi 
xüsusiyyətlərinə əsaslanaraq, binaların düzbucaqlı formada, daş təməl üzərindən 
çiy kərpiclə tikildiyini demək olar. 
 182
 
Şəkil 82. II Kültəpədən aşkar olunmuş polixrom 
 boyalı qablar 
 
Şahtaxtı nekropolu. Bundan əvvəlki fəsildə qeyd etdiyimiz kimi, yaşayış 
yerinin yaxınlığında iki nekropol yerləşir. Onların biri yaşayış yerindən şimal-
şərq, digəri isə cənub-qərb istiqamətindədir. Hər iki nekropolda Son Tunc və 
Erkən Dəmir dövrünə aid qəbirlər aşkar olunmuşdur. Qəbirlər daş qutu tipli olub, 
yanlarda iri sal daşlarla qurulmuş, yastı daş pilətələrlə qapadılmışdır. Bəzi 
qəbirlərdə örtük daşlarına rast gəlinmir. Şahtaxtı nekropollarının arxeoloji 
materialları arasında Son Tunc dövrü üçün xarakterik olan çayniktipli qablar 
üstünlük təşkil edir. Lakin burada, Xocalı-Gədəbəy mədəniyyəti üçün xarakterik 
olan tiplərə də rast gəlinir. 
 183
Qalacıq yaşayış yeri Şərur rayonunun Qarabağlar kəndi yaxınlığındadır. 
Yaşayış yerində arxeoloji qazıntı aparılmamışdır. Abidənin üzərindən toplanan 
yerüstü materiallar, başlıca olaraq, Son Tunc və Erkən Dəmir dövrü üçün 
xarakterikdir. Qalacıq yaşayış yerinin nekropolu 12 ha- dan artıq sahəni əhatə 
edir. O iki müstəqil və sinxron qəbiristanlıqdan ibarətdir. Onların biri yaşayış 
yerinin cənubunda, digəri isə şimalında yerləşir. Şimaldakı nekropol üçün 
kromlexli və daş qutular olan kurqanlar xarakterikdir. Lakin bu kurqanların heç 
birində insan skeletinə rast gəlinməmişdir. Cənub tərəfdə yerləşən nekropoldan 
insan skeleti, zəngin qəbir avadanlığı olan daş qutu və torpaq qəbirlər aşkar 
olunmuşdur. 
Yurdçu kəndi yaxınlığında yerləşən nekropol üçün daş qutu tipli qəbirlər 
xarakterikdir. Bu qəbirlərdən Son Tunc Erkən Dəmir dövrünə aid olan gil qablar 
aşkar edilmişdir. 
Son illər aparılan tədqiqatlar zamanı, Şərur rayonu ərazisində Qarabulaq, 
Aşağı Daşarx, Zeyvə, Ordubad rayonunda Qumluq, Dəmyələr nekropolu kimi 
abidələr qeydə alınmışdır. Aşağı Daşarx və Zeyvə nekropollarında qəbirlər 
tamamilə dağıdıldığından, onların formasını müəyyən etmək mümkün 
olmamışdır. Qarabulaq nekropolunda aparılan tədqiqatlar isə, buradakı qəbirlərin 
kurqan tipli olduğunu göstərmişdir. Tədqiq olunan kurqanlardan birinin altındakı 
qəbir kamerası daş qutu tipli olub divarları daşlardan hörülmüşdür. 
Qızılburun yaşayış yerində Son Tunc və Erkən Dəmir dövrünə aid 
materiallar Orta Tunc dövrü təbəqəsində aşkar olunmuşdur. Bu yaşayış yerində 
Son Tunc və Erkən Dəmir dövrünə aid tikinti qalıqları qeydə alınmamışdır. 
Azərbaycan Dövlət Tarix Мuzeyində saxlanan arxeoloji materiallara əsasən 
demək olar ki, Qızılburun yaşayış yerində çəhrayı rəngli keramika üstünlük təşkil 
etmişdir. 
İkinci qrupa aid etdiyimiz yaşayış yerləri qala tiplidir. Gursulu çay 
vadilərində yerləşən birinci qrupdakılardan fərqli olaraq, bu yaşayış yerləri  
dağlıq ərazidə yerləşir. Bu abidələr içərisində Qazançı qalası xüsusilə fərqlənir. 
Qazançı qalası Culfa rayonunun Qazançı kəndi yaxınlığında, hündür dağın 
üzərində yerləşir. Yaşayış yeri Əlincəçayın axdığı dərin dərə ilə iki yerə 
ayrılmışdır. Burada inşa edilən su anbarı ilə bağlı olaraq, onun sağ sahil hissəsi 
tamamilə dağıdılmışdır. Abidənin bu hissəsində yarımdairəvi bürclərlə 
möhkəmləndirilmiş dairəvi planlı müdafiə divarının olması tədqiqatçılar 
tərəfindən qeyd edilmişdir. 
 184
 
 
                    Şəkil 83.  Erkən Dəmir dövrünə aid boyalı qablar. 1, 2, 3 - Naxçıvan  
                                     nekropolu, 6, 7 - Qızılburun, 4 -Şahtaxtı, 5 -Culfa 
 
 
Qalanın sol sahil hissəsində aparılan arxeoloji araşdırmalar zamanı əldə 
edilən gil qab parçaları burada Orta Tunc dövründən başlayaraq, Dəmir 
dövrünədək yaşayış olduğunu göstərir. Qalanın yerləşdiyi ərazinin təbii cəhətdən 
müdafiə olunmasına baxmayaraq, bu ərazi relyefə uyğun olaraq qala divarı ilə 
 185
əhatə olunmuşdur. Arxeoloji qazıntı işləri aparılmadığından divarların tikildiyi 
dövrü müəyyənləşdirmək çətindir. Lakin, memarlıq xüsusiyyətlərinə əsasən 
demək olar ki, qala divarları, başlıca olaraq, iki dövrdə inşa edilmişdir. Birinci 
dövrə aid tikintiləri təqribən e.ə. II minilliyin ortalarına və ikinci yarısına aid 
etmək olar. Bu divarlar uzunsov formalı yerli daş bloklardan inşa edilmişdir. 
Divarların xarici tərəfində birtərəfli çıxıntılara rast gəlinir. Diş biçimli belə 
çıxıntılara Çalxanqalada da rast gəlinmişdir. Qala divarlarının quruluşu onların 
dəfələrlə bərpa edildiyini göstərir. Divarların eni müxtəlif ölçülüdür. Şimal və 
şimal- şərqdə qala təbii cəhətdən zəif müdafiə olunduğu üçün burada divarların 
eni 2,6- 3 metrə çatır. Divarların salamat qalan hissəsinin hündürlüyü 1-2 
metrdir. Qalanın içərisində dördkünc planlı bina qalıqları vardır. Qalanın şərq 
tərəfi gediş-gəliş üçün əlverişli olduğundan, onun giriş qapısının da bu tərəfdə 
olduğu güman edilir. 
İkinci dövrə aid divarlar qalanın mərkəzi hissəsində cəmlənmişdir. E.ə. I 
minilliyin birinci yarısına aid olan bu divarlar tikinti texnikasına görə 
Oğlanqalanın divarlarını xatırladır. Araşdırmalar Erkən Dəmir dövründə qalanın 
möhkəmləndirilmiş Narınqalaya malik olduğunu göstərir. 
Bu dövrə aid qala tipli yaşayış yerlərindən biri də Vayxır qalasıdır. Onu 
arxeoloji ədəbiyyatda Vayxır Govurqalası da adlandırırlar. 
Vayxır qalası Babək rayonunun Vayxır kəndindən şimalda, təbii cəhətdən 
müdafiə olunan hündür dağın üzərində, Naxçıvançayın sol sahilində salınmışdır. 
Qalanın yerləşdiyi dağın qərb tərəfi sıldırım qaya olduğundan, bu tərəfdə divar 
çəkilməmiş, qalanın digər tərəfləri isə daşlardan hörülmüş divarlarla müdafiə 
olunmuşdur. Divarlar ərazinin relyefinə uyğun olaraq tikildiyindən, bəzi yerlərdə 
ziqzaq biçimlidir. Qala divarının şimal-şərq hissəsində dördkünc planlı bürclərə 
rast gəlinir. Qalanın giriş qapısı şərq tərəfdə olmuşdur. Giriş hər iki tərəfdən 
kontrfoslarla möhkəmləndirilmişdir. Divarlar bəzi yerlərdə 2,5 metr 
hündürlüyündə qalmışdır. Qala divarının içərisində dördkünc planlı (9 x 5 metr) 
bir bina qalığı qeydə alınmışdır. Onun divarları daşdan tikilmiş, gil məhlulu ilə 
bərkidilmişdir. Sahəsi 2 hektardan artıq olan qalanın içərisində arxeoloji 
materiallara olduqca az rast gəlinir ki, bu da onun dövrünü müəyyənləşdirməkdə 
çətinlik törədir. Ümumiyyətlə, bu yaşayış yerlərində qazıntı aparılmadığından, 
qala divarlarının tarixi haqqında dəqiq fikir yürütmək çətindir. Fikrimizcə, 
qalanın tikilmə dövrü e.ə. II minilliyin ortaları və ya ikinci yarısına aiddir. 
Arxeoloji materialların azlığı təsdiq edir ki, qala daimi yaşayış yeri olmamış, 
lakin müəyyən zamanlarda ondan müdafiə məqsədi kimi istifadə olunmuşdur. 
Naxçıvanda qala tipli yaşayış yerləri sırasına daxil olan abidələrdən biri də 
Çalxanqaladır. 
Çalxanqala Babək rayonunun Payız kəndindən şimalda, əlçatmaz bir dağın 
üzərində salınmışdır. Qala şimal-cənub istiqamətində axan Cəhri çayının 
qərbində, dəniz səviyyəsindən 1840 metr yüksəklikdə yerləşmişdir. Çalxanqalaya 
Cəhri çayı vadisindən şərqdən və şimaldan qalxmaq mümkündür. Vayxır 
 186
qalasında olduğu kimi, burada da arxeoloji materiallara rast gəlinməmişdir. 
Ehtimal ki, qaladan daimi yaşayış yeri kimi deyil, təhlükə yarandıqda müdafiə 
məqsədilə istifadə edilmişdir. 
Çalxanqala üzəri yastı olan sıldırım qayalığın cənub tərəfində tikilmiş, 
yalnız bir divardan ibarətdir. Yaşayış yerinin bu hissəsi təbii cəhətdən müdafiə 
olunmadığından, müdafiə divarına ehtiyac duyulmuşdur. Şərq-qərb istiqamətində 
olan bu divarın uzunluğu, təqribən 350- 360 metrdir. Divarın qərb ucu yüksək bir 
qayalıqla, şərq ucu isə sıldırım qayalıqla birləşir. Qala divarı düz biçimdə deyil, 
yerin relyefinə uyğun olaraq inşa edilmiş, içəridən və çöldən çıxıntılarla 
möhkəmləndirilmişdir. Divarın qalınlığı 2,3-2,7, hündürlüyü isə 2,5-2,7 metr 
arasındadır. İlk dövrlərdə divarın daha hündür olduğu güman edilir. Çalxanqala 
müdafiə divarının ən mühüm xüsusiyyəti, divarların müəyyən məsafədə xaricə və 
içəriyə doğru çıxıntılı biçimdə inşa edilməsidir.  
Qalanın biri cənub-qərbdə, digəri isə cənub-şərqdə olan iki qapısı vardır. 
Cənub-qərbdəki qapının eni 2,4-2,5, hündürlüyü isə 3,1 metrdir. Qapının üzəri 
bütöv bir sal daşla qapalı olmuşdur. Qapı girişi hər iki tərəfdən kontrforslarla 
möhkəmləndirilmişdir. Qala divarının iç tərəfində divara birləşən üçotaqlı bir 
binanın qalıqları var. Düzbucaqlı formada olan binaların divarının qalınlığı 1- 1,2 
m arasındadır. 
Qala divarlarının cənub tərəfində, təpənin ətəyində də dördkünc planlı 
evlərin qalıqları vardır. Daş təməl üzərində tikilən bu binaların içərisi torpaqla 
dolmuşdur. Ola bilsin ki, onların üst hissəsi çiy kərpicdən inşa edilmişdir. 
Arxeoloji materiallara rast gəlinmədiyindən və arxeoloji qazıntı işləri 
aparılmadığından, Çalxanqalanın dövrünün müəyyənləşdirilməsi, olduqca 
çətinləşir. Qala divarlarını hələlik e.ə. II minilliyin ortalarına və ikinci yarısına 
aid etmək olar. Bununla bağlı aşağıda geniş məlumat verəcəyik.  
Naxçıvan ərazisində yerləşən üçüncü tip yaşayış yerləri mövsümi 
xarakterlidir. Bu tip yaşayış yerləri sırasına I Kükü, II Kükü, Külüs, Qarnıyarıq, 
Şamlar yaşayış yerlərini aid etmək olar. Başlıca olaraq, Şahbuz rayonu ərazisində 
qeydə alınan bu yaşayış yerlərində həyat mövsümi xarakterli olduğundan, 
mədəni təbəqə az yığılmışdır. Yer səthində toplanan daş yığınları, hər halda, 
təməli daşdan olan tikintilərin olduğuna işarə edir. Lakin yaşayış yerlərinin 
bəzilərində tikinti qalıqlarına rast gəlinmədiyindən, onların planını müəyyən 
etmək mümkün deyildir. Dördkünc planlı tikinti qalıqlarına II Kükü yaşayış 
yerində rast gəlinmişdir. İri həcmli daşlardan inşa edilən bu evlərin sahəsi bəzən 
35 m2 - ə çatır. Böyüklüyünə görə bu evləri Çalxanqalanın ətəyində rast gəlinən 
binalarla müqayisə etmək olar. 
 187
 
 
Şəkil 84. Erkən Dəmir dövrünə aid boyalı qablar. 
           1, 2, 3, 5, 6 - Culfa, 4, 7, 8 - Qızılburun 
 
 
 
Bu yaşayış yerlərində aparılan yoxlama xarakterli araşdırmalar mədəni 
təbəqənin yığılmadığını göstərmişdir. Yerüstü materiallar yalnız gil qab 
parçalarından və daşdan hazırlanmış əmək alətlərindən ibarətdir. 
 188
Qarnıyarıq yaşayış yeri Şahbuz rayonunun Kolanı kəndi yaxınlığında, 
Naxçıvançayın sol sahilində, dağ silsiləsinin çaya doğru uzanan hündür çıxıntısı 
üzərində yerləşir. Мədəni təbəqə uzun müddət təbii aşınmaya məruz qaldığından 
tamamilə dağılmışdır. Yerüstü materiallar çəhrayı və boz rəngli gil qab 
parçalarından, daşdan hazırlanmış əmək alətlərindən ibarətdir. 
 
       Şəkil 85. Kolanı nekropolunun Xocalı-Gədəbəy tipli silahları 
 
 
Yaşayış yerinin cənub tərəfində Kolanı nekropolu yerləşir. Nekropol iki 
terrasdan ibarət uzunsov, ensiz təpənin üzərində salınmışdır. Qəbirlər daş qutu 
tipli olub əsasən dördkünc, bəziləri isə oval formalıdır. Qəbirlər yanlarda iri sal 
 189
daşlarla qurulmuşdur. Bəzi qəbirlərin divarları çay daşları və qaya parçaları ilə 
hörülmüşdür. Onların üzəri bir neçə iri sal daşla qapadılmışdır. Kolanı 
nekropolunun qəbirləri üçün, başlıca olaraq, kollektiv dəfnlər xarakterikdir. 
Lakin, bəzi qəbirlərdə insan skeletinə rast gəlinməmişdir. Kolanı nekropolundan 
aşkar olunan arxeoloji materiallar Xocalı-Gədəbəy mədəniyyəti üçün xarakterik 
olan xüsusiyyətlərə malikdir. 
 
                
                     Şəkil  86. Qazxan nekropolunun Xocalı-Gədəbəy  
                                    tipli keramikası (Şərur rayonu) 
 
 
II Sarıdərə nekropolu kəşfiyyat xarakterli tədqiqatlarla öyrənilmişdir. III 
Sarıdərə nekropolu ikincidən şərq tərəfdə, Quruçay vadisinin sağ kənarında 
yerləşir. Bu nekropoldakı qəbirlərin yeddisi V.B.Baxşəliyev tərəfindən tədqiq 
edilmişdir. Qəbirlər daş qutulardan ibarət olub, yanlarda iri sal daşlarla qurulmuş, 
üzəri daş plitələrlə örtülmüşdür. Bəzi qəbirlərin divarları çay daşları ilə 
hörülmüşdür. Nekropoldakı bütün qəbirlər üçün kollektiv dəfnlər xarakterik 
olmuşdur. Qəbirlərin birində it skeleti, ikisində isə dələ kəlləsi aşkar olunmuşdur. 
Şübhəsiz ki, bu, həmin heyvanlara olan inamla bağlı olmuşdur. Tədqiq edilmiş 
qəbirlərdən Xocalı-Gədəbəy mədəniyyəti üçün xarakterik olan gil qablar və xeyli 
 190
tunc əşya aşkar olunmuşdur. Tapılmış materiallar e.ə. XII- X əsrlərə aid 
edilmişdir. 
Haqqıxlıq nekropolu Şahbuz rayonunun Külüs kəndi yaxınlığında, Külüs 
çayının sol sahilində, hündür təpənin üzərində yerləşir. Nekropolda 1979- cu ildə 
V.H.Əliyev və A.Q.Seyidov tərəfindən kəşfiyyat xarakterli tədqiqat işləri 
aparılmışdır. Nekropoldakı qəbirlər daş qutu tiplidir. Qəbirlərin divarları müxtəlif 
tikinti texnikası ilə inşa edilmişdir. Onların bəzisinin divarları sal daşlarla 
qurulmuş, bəzisininki isə iri qaya parçalarından hörülərək, üzəri böyük sal 
daşlarla qapadılmışdır. Qəbirlər, başlıca olaraq, yamacda yerləşdiyindən təbii 
aşınma nəticəsində üzə çıxmış və dağılmışdır. 
1990- cı ildə bu nekropoldakı qəbirlərin ikisi V.B.Baxşəliyev tərəfindən 
tədqiq edilmiş və dağıdılmış qəbirlərin materialları toplanmışdır. Tədqiq edilmiş 
qəbirlərdə kollektiv dəfn adəti qeydə alınmışdır. Aşkar edilən gil məmulatı 
Xocalı-Gədəbəy mədəniyyətinin xarakterik xüsusiyyətlərini özündə əks etdirir. 
Arxeoloji materiallara əsasən, nekropolu e.ə. II minilliyin sonu - I minilliyin 
əvvəllərinə aid etmək olar. 
Bayəhməd nekropolu Culfa rayonunun Bayəhməd kəndindən cənub- 
qərbdə yerləşir. Nekropol hündür təpənin dağ çayına enən yamacındadır. Tikinti 
işləri görülən zaman təsadüfən aşkar olunan nekropolda 1989-1991- ci illərdə 
V.B.Baxşəliyev tərəfindən tədqiqat işləri aparılmış və dörd qəbir abidəsi 
öyrənilmişdir. Qəbirlər daş qutu tipli olub, yanlarda iri sal daşlarla qurulmuş, 
üzəri böyük yastı daşlarla örtülmüşdür. Qəbirlər üçün kollektiv dəfn adəti 
xarakterik olmuşdur. Aşkar edilmiş gil məmulatı, tunc silah və bəzək əşyaları 
Xocalı-Gədəbəy mədəniyyəti üçün xarakterikdir. Arxeoloji materiallara əsasən, 
nekropolu e.ə. I minilliyin əvvəllərinə aid etmək olar. 
Bayəhməd kəndi yaxınlığında ikinci nekropolun yeri təyin edilsə də, orada 
tədqiqat aparılmamışdır. Bu nekropoldan yerli əhali tərəfindən toplanan tunc 
əşyalar e.ə. I minilliyin əvvəlləri üçün xarakterikdir. 
Culfa nekropolu dəmir yolu çəkilərkən,1939-1940-cı illərdə dağıdılmışdır. 
Bu nekropolun materialları, hazırda Gürcüstan Dövlət Tarix Мuzeyində 
saxlanılır. V.H.Əliyev tərəfindən nəşr olunan həmin materiallar e.ə. XIII- IX 
əsrlərə aid edilir. 
Xalı-Keşan nekropolu Ordubad rayonunda Sabikənd yaxınlığında, 
Xaraba-Gilanın qərb tərəfində yerləşir.Nekropol üçün qurbangahları olan daş 
qutu tipli qəbirlər xarakterikdir. Nekropolun tədqiqi zamanı çəhrayı və boz rəngli 
keramika məmulatı, tunc silah və bəzək əşyaları aşkar olunmuşdur. Bəzi 
qəbirlərin kompleksində rastlanan boyalı qablar Boyalı qablar mədəniyyətinin 
son dövrü üçün xarakterikdir.  
Xaraba-Gilan ərazisində yerləşən Мərdangöl nekropolundakı qəbir 
abidələrinin quruluşu Xalı-Keşanla bənzərdir. Qəbir abidələrinin tədqiqi zamanı 
aşkar edilmiş keramika boz və çəhrayı rəngli qablarla təmsil edilir. Boya ilə 
naxışlanmış qablar azdır. Tədqiqatlar zamanı, həmçinin, dəmir əşyaların 
 191
parçaları, tuncdan hazırlanmış bəzək əşyaları, xeyli miqdarda muncuq aşkar 
olunmuşdur. Мuncuqlar arasında ağ rəngli daşdan hazırlanmış silindrik möhürlər 
də vardır. 
Naxçıvan mədəniyyəti ilə bənzər olan Son Tunc və Erkən Dəmir dövrünə 
aid maddi-mədəniyyət qalıqları Zəngəzurda və Urmiya hövzəsində də qeydə 
alınmışdır. Haftavantəpənin beşinci və dördüncü, Göytəpənin B və A, 
Qordlartəpənin «üst» təbəqələri bu dövrə aid material vermişdir. Urmiya 
hövzəsinin arxeoloji abidələrindən aşkar olunan materiallar tipoloji cəhətdən 
Naxçıvan materialları ilə yaxındır. 
Son Tunc və Erkən Dəmir dövründə Naxçıvan-Urmiya qrupunun arxeoloji 
abidələrində mədəni təbəqə əvvəlki dövrlərə nisbətən az yığılmış, yaxud heç 
yığılmamışdır. Bu dövrdə, yaşayış yerləri məlum olmayan nekropollar ortaya 
çıxır. Şübhəsiz ki, bu faktlar həmin dövrdə həyatın köçəri maldarlıqla bağlanması 
ilə əlaqədar olmuşdur. 
Xocalı-Gədəbəy mədəniyyətinin arxeoloji abidələri. Azərbaycanda Son 
Tunc və Erkən Dəmir dövrü abidələrinin böyük bir qismi Xocalı-Gədəbəy 
mədəniyyətinə aiddir. Bu mədəniyyətə aid yaşayış yerləri olduqca azdır. Həmin 
dövrə aid yaşayış yerləri içərisində geniş tədqiq edilən abidələrdən biri Gəncəçay 
vadisindəki 1 №- li yaşayış yeridir.  
                     
               Şəkil 87. Xanlar rayonu.  1 № - li yaşayış yerinin planı 
 
 
Bu yaşayış yeri Xanlar şəhərindən cənubda, Gəncəçayının sol sahilində 
yerləşmişdir. Yaşayış yerinin sahəsi 3 hektara yaxındır. Burada aşkar olunan 
evlər iki qrupa bölünmüşdür. Birinci qrupa uzunsov formalı tayfa evləri daxildir. 
Arxeoloji araşdırmalar göstərir ki, belə evlərdən tunc dövrünün müxtəlif 
 192
mərhələlərində istifadə olunmuşdur. Son Tunc dövründə istifadə olunan 58 №- li 
ev arakəsmə divarla dörd hissəyə bölünmüşdür. Binanın şərq divarında 1-ci və 4-
cü otağa açılan qapı yeri müəyyən edilmişdir. Digər otaqların qapı yeri aşkar 
olunmamışdır. Ola bilsin ki, onlar döşəmədən bir qədər yuxarıda olmuşdur. Bu 
yaşayış yerində Son Tunc dövrünə aid binaların əksəriyyəti kiçik həcmli 
yarımqazma tipli evlərdir. Bu binaların qalıqları Y.Hümmel tərəfindən tədqiq 
edilmişdir. Yaşayış yerindəki 54 №- li evin qarşısında çay daşları ilə hasarlanmış 
böyük həyətin olduğu müəyyən edilmişdir. Evlərin tikintisində çay daşlarından 
istifadə olunmuşdur. Tikinti zamanı balıqbeli texnikası tətbiq edilmişdir. Bu 
texnikadan Azərbaycanda, o cümlədən Gəncə və Naxçıvanda geniş istifadə 
edilmişdir. 
Evlərin divarı müxtəlif qalınlıqdadır. Bəzən torpağın bərk olduğu yerlərdə 
divarlarda daş hörgüdən istifadə edilməmişdir. 55 və 56 №- li evlərin qərb 
divarlarında daş hörgü yoxdur. Evlərin divarı və döşəməsi ağ gillə suvanmışdır. 
Qapı yerləri, başlıca olaraq, döşəmə səviyyəsində, bəzən isə ondan bir qədər 
yuxarıda qoyulmuşdur. Qapı girişlərinin eni 1 m-dir. Həcmcə böyük olan 
evlərdən biri arakəsmə divarla iki hissəyə bölünmüşdür. Bu evdə qapı yerinə rast 
gəlinməmişdir. 
Gəncəçay rayonunda Y.Hümmel tərəfindən tədqiq edilən 2 №-li yaşayış 
yeri Lüləli dərəsində yerləşir. O, 1 №-li yaşayış yerinin yaxınlığındadır. Bu 
yaşayış yerindəki binaları yer səthində olan əlamətlərinə görə müəyyən etmək 
mümkün olmuşdur. Onlar düzbucaqlı, ya da dairəvi formalı olub, yarımqazma 
tiplidir. 1 №- li yaşayış yerindən fərqli olaraq, evlərin divarları daş hörgü ilə 
möhkəmləndirilməmişdir. Burada qeydə alınan yüzə yaxın evdən yalnız beşi 
təmizlənib, öyrənilmişdir. Evlərin içərisində kül və kömürlə dolmuş ocaq yerləri, 
divarlar boyunca yerləşən dirək oyuqları aşkar olunmuşdur. Evlərdən aşkar 
olunan materiallar heyvan sümüklərindən, qara rəngli gil qab parçalarından 
ibarətdir. Gil qablar arasında ağ inkrustasiyalı olanlar da vardır. 
1 №- li yaşayış yeri 2 №- li yaşayış yeri ilə müqayisədə arxeoloji 
materiallarla daha zəngindir. Buradan tunc, sümük, əqiq, pasta və b. 
materiallardan hazırlanmış bəzək əşyaları, tunc bıçaqlar, gil qablar aşkar 
olunmuşdur. Aşkar olunmuş arxeoloji materialların əksəriyyətini keramika təşkil 
edir. Gil qablar arasında, çiynində göbələkşəkilli çıxıntılara və qulp bənzər 
çıxıntılara rast gəlinir. Qablar forma və hazırlanma texnikasına görə müxtəlifdir. 
Aşkar olunmuş materiallar 1 №- li yaşayış yerini e.ə. II minilliyin sonu və I 
minilliyin əvvəlinə aid etməyə imkan verir. 
Мingəçevirdəki 1 №- li yaşayış yeri Kür çayının sağ sahilində yerləşir. 
Aparılan tədqiqatlar zamanı 10-a yaxın yaşayış binasının qalığı öyrənilmişdir. 
Buradakı yarımqazma tipli binalar düzbucaqlı planda olub, ikiotaqlıdır. Binaların 
divarları və döşəməsi saman qatılmış palçıqla suvanmışdır. 
 193
Araşdırmalar göstərir ki, 1 №-li yaşayış yeri yanğın nəticəsində sıradan 
çıxmışdır. Tədqiqatlar zamanı evlərin içərisindən kül yığınları, heyvan 
sümükləri, gil qab parçaları aşkar edilmişdir. 
 
         
                       Şəkil 88. Xanlar kurqanlarının keramikası 
 
Мingəçevir kurqanları həcmcə müxtəlifdir. Tək dəfnlərlə xarakterizə 
edilən kurqanlardan tunc xəncərlər, ox ucları, at yüyənləri, hərbi baltalar, yabalar, 
zərif naxışlı qolbaqlar, sırğalar, düymələr və digər tunc əşyalar əldə edilmişdir. 
Aşkar edilən gil məmulatı Xocalı-Gədəbəy mədəniyyəti üçün xarakterikdir. 
Zəngin qəbir avadanlığı və at skeleti ilə müşayiət olunan kurqanların tayfa 
başçılarına aid olduğu güman edilir. 
Мingəçevirdə tədqiq edilən torpaq qəbirlər üçün sağ, ya da sol böyürü 
üstə, bükülü vəziyyətdə dəfn edilən skeletlər xarakterikdir. Bu qəbirlərdən aşkar 
olunan arxeoloji materiallar Xocalı-Gədəbəy mədəniyyətinə aiddir. Boz və qara 
rəngdə bişirilmiş gil qabların üzəri həndəsi motivdə bəzənmiş, naxışların içərisi 
 194
ağ rəngli maddə ilə doldurulmuşdur. Bu qəbirlərdən tuncdan hazırlanmış 
xəncərlər, bıçaqlar, baltalar, ox ucları aşkar edilmişdir. 
  
                      Şəkil 89 Мingəçevir. 63 № - li qəbirin materialları  
 
 
63 №- li torpaq qəbir 1950- ci ildə tədqiq edilmişdir. Bu qəbirdən yaxşı 
vəziyyətdə qalmış müxtəlif tunc, xüsusən mis bəzək əşyaları tapılmışdır. Saxsı 
qablar küpə, xeyrə, dolçalardan ibarətdir. Buradan Aralıq dənizi hövzəsində 
yayılmış balıqqulağından və şüşəvari materialdan hazırlanmış müxtəlif 
muncuqlar da tapılmışdır. V.P.Fomenko qəbirin Xocalı-Gədəbəy mədəniyyətinə, 
e.ə. IX- VII əsrlərə aid olduğunu demişdir.  
 195
Q.İone Мingəçevir qəbirlərini iki arxeoloji qrupa bölərək, birinci qrupu 
e.ə. XIII-IX, ikincini isə e.ə. X-VIII əsrlərə aid edir. Birinci qrup qəbirlərin 
materialları Xocalı-Gədəbəy mədəniyyətini özündə əks etdirir. 
 
                      Şəkil 90. Gəncəçay rayonundan tapılmış tunc əşyalar 
 
 
Gəncəçay rayonunun arxeoloji abidələrinin bir qrupu qəbir abidələrindən 
ibarətdir. Onlar kurqan və daş qutularla təmsil olunmuşdur. Kurqanlar şərqdə 
Gəncə çayından Küryək çayınadək olan düzənlik və dağətəyi zonada, qərbdə isə 
Gəncə və Qoşqar çayları arasındakı ərazidə yerləşir. V.A. Skinder Gəncədən 
Çovdara qədər uzanan 30 km- lik ərazidə qədim qəbiristanlığın olduğunu 
göstərmişdir. Kurqanlara Gəncəçay rayonundan qərbdə, Şamxor çayının düzənlik 
hissəsində də rast gəlinmişdir. 
 196
Xarici görünüşünə görə dairəvi, oval və konusvari olan kurqanların 
hündürlüyü 2,5 metrə çatır. Onların bəzisi qumdan, bəzisi çay daşlarından, bəzisi 
isə çay daşları ilə qum qarışığından düzəldilmişdir. Kurqanların bəziləri bir-birini 
əvəz edən torpaq və daş qatlarından ibarətdir. Bəzi hallarda kurqanların oturacağı 
bir, ya da iki sıra daşdan düzəldilmiş kromlexlə əhatə edilmişdir. 
Kurqanaltı qəbirlər dördkünc formalı torpaq qəbirlərdən ibarətdir. Qəbirlər 
dəfndən sonra torpaq, ya da daşla doldurulur, üzəri sal daşla, ya da taxta parçaları 
ilə örtülürdü. Bəzən qəbirlər taxta lövhələrlə bir neçə mərtəbəyə bölünür və hər 
qatda dəfn aparılırdı. Bəzi hallarda dəfn yalnız aşağı mərtəbədə aparılır, yuxarıda 
isə qəbir avadanlığı və qurban kəsilmiş heyvanlar yerləşdirilirdi. Kurqanaltı 
qəbirlərin sayı olduqca müxtəlifdir. Onların sayı 2-10 arasındadır. E. Reslerin 
Bayan kəndi yaxınlığında açdığı kurqanda 18 qəbir aşkar olunmuşdur. 
Gəncəçay rayonundakı kurqanların xarakterik cəhətlərindən biri, onlarda 
qurbangahların olmasıdır. Qurbangahlar kurqanın təpəsində, ya da onun altında 
xam torpaqda düzəldilmişdir. Qurban yerləri bəzən möhrədən, bəzən isə daşdan 
düzəldilmişdir. Bəzi qurbangahlar dördkünc formalı çuxurlardan ibarət olub, 
üzəri sal daşlarla örtülmüşdür. Gəncə kurqanlarının bir qrupu üçün kollektiv 
dəfnlər xarakterik olmuşdur. 
Gəncə və Xanlar yaxınlığında yerləşən kurqanların bəzisində skeletin sarı, 
ya da qırmızı rənglə boyandığı qeydə alınmışdır. Y.İ.Hümmel tərəfindən Xanlar 
yaxınlığında tədqiq edilmiş 1 №- li kurqanın mərkəzi qəbrin divarları qırmızı 
rəngə boyanmışdır. 
Tədqiqatçıların fikrinə görə, Gəncəçay rayonunun kurqanlarında rast 
gəlinən xarakterik hallardan biri, ölülərin «parçalanmış» halda dəfn edilməsidir. 
Qəbirlərdə skelet sümüklərinin çatmamısı, kəllənin ayrıca dəfn edilməsi, alt 
çənənin kəllədən ayrılması onların parçalanmış vəziyyətdə dəfn edilməsi ilə izah 
edilmişdir. 
Gəncəçay rayonunun dağlıq hissəsində yerləşən daş qutu tipli qəbirlər 
«parçalanmış skeletlər»in olması ilə xarakterizə edilir. Qəbirlərdəki «parçalanmış 
skeletlər» çox ehtimal ki, kollektiv dəfn adəti ilə bağlı olmuşdur. Çünki, təkrar 
dəfn zamanı əvvəlki skeletlər bir tərəfə yığıldığından, sümüklər qarışmış, o 
cümlədən skeletin çənə sümüyü ayrılmışdır. Bu faktın mövcudluğu, hələ 
B.A.Kuftin tərəfindən də söylənmişdir.  
Y.İ.Hümmelin Xanlar yaxınlığında öyrəndiyi 7 №- li kurqanda skeletin 
baş tərəfinə tısbağa qoyulduğu müəyyən edilmişdir. Bu dəfn adəti Мingəçevirin 
torpaq qəbirlərində də qeydə alınmışdır. 
Gəncə rayonundakı kurqanların bir qrupu üçün ağac konstruksiyalar, 
yandırma adəti və at skeletinin qoyulması xarakterikdir. Gəncədən qərbdə 
yerləşən 3 №- li kurqanda 3,48 x 1,63 x 2 metr ölçüdəki qəbirin üzəri ağac 
tirlərlə örtülmüşdür. Tirlər odun təsirindən yanmışdır. Qəbrin şimal-qərb 
küncündə insan skeletinin qalıqları, cənub-qərbində isə at skeleti olmuşdur. 
Gəncə ətrafındakı düzənlikdə yerləşən 4-12 №- li kurqanlarda da belə dəfn 
 197
adətindən istifadə olunmuşdur. Bu kurqanlar üçün kurqanın oturacağında, ya da 
materikdən bir qədər yuxarıda daşdan qurulmuş kromlexlərə təsadüf olunur. 
Kurqanların üzərində daşla doldurulmuş torpaq çuxurlar, ya da daşdan 
düzəldilmiş piramidalar vardır. Kurqanların hamısında ağac konstruksiyalar 
aşkar olunmuşdur. Bəzi kurqanlarda ağac konstruksiyalar iki, ya da üç qat 
olmuşdur. 4 №- li kurqanda üst örtük tamamilə yanmış, yalnız ağacların torpağa 
basdırılmış ucları qalmışdır. 
Qeyd olunduğu kimi, bu tip kurqanlarda yandırma adəti müəyyən rol 
oynamışdır. 8 və 11 №- li kurqanlarda ölünün yandırıldığı aşkar olunmuşdur. 
Qəbirlərin bir neçəsində tonqal birbaşa qəbirin üzərindəki ağac örtükdə 
yandırılmışdır. Kurqanların altısında at skeleti aşkar olunmuşdur. 7 №- li 
kurqanda isə beş at skeleti aşkar edilmişdir. E. Reslerin verdiyi məlumata görə, 
11 №- li kurqanda insan skeleti at skeletinin üzərində olmuşdur. Digər 
kurqanlarda yalnız at sümüklərinə rast gəlinmişdir. Kurqanlardan at skeletindən 
başqa, qaban dişləri, keçi kəlləsi, qoyun və quş sümükləri də aşkar edilmişdir. 
Zurnabad asfalt yolundan şərqdə aşkar olunan 1 №- li kurqanın mərkəzi 
qəbrinin divarları, hər tərəfdə 12 ağac dirəklə qurulmuş və qırmızı rənglə 
boyanmışdır. Мərkəzi hissədə yerləşən daş qutu tipli qəbirdə bir insan skeleti, 
onun ətrafında isə müxtəlif yerlərdə altı insan və üç at skeletinə rast gəlinmişdir. 
Xocalı-Gədəbəy mədəniyyətinə aid arxeoloji abidələrin bir qrupu  
Qarabağda yerləşir. Qarabağın Son Tunc dövrünə aid yaşayış yerləri başlıca 
olaraq kəşfiyyat xarakterli tədqiqatlarla öyrənilmişdir. Onların sırasına Üçtəpə, 
Rəsultəpə, Böyüktəpə, Göytəpə, Qaratəpə və digər yaşayış yerləri daxildir. 
Üçtəpə yaşayış yerində A.A.İessenin apardığı araşdırmalar zamanı qazma tipli, 
düzbucaqlı və ya oval formalı yaşayış evlərinin qalıqları aşkar olunmuşdur. 
H.F.Cəfərov tərəfindən qeydə alınaraq tədqiq edilən Qaratəpə yaşayış yerindən 
e.ə. II minilliyin sonuna aid olan iki tikinti qatı aşkar olunmuşdur. Tədqiqat 
zamanı bu yaşayış yerindən dördkünc bürclərlə möhkəmləndirilmiş müdafiə 
divarının qalıqları aşkar olunmuşdur. Мüdafiə divarı daş özül üzərində çiy 
kərpicdən inşa edilmişdir. Qarabağın yaşayış yerlərindən aşkar olunan keramika 
məmulatı boz rəngdə olub müxtəlif motivli ornamentlə, o cümlədən göbələkvari 
çıxıntılarla naxışlanmışdır.  
Borsunluda tədqiq edilən Son Tunc dövrü kurqanlarının biri qəbilə 
başçısına aid edilmişdir. Bu kurqanın altında sahəsi 256 m2  olan böyük qəbir 
kamerası qeydə alınmışdır (32 x 8 x 4). Qəbrin üzəri iki, üç, bəzi yerlərdə isə 
dörd qat ağac dirəklərlə örtülmüşdür. Onların arasında qalın qamış döşəmə 
olmuşdur. Arxeoloji qazıntılardan kurqanın qarət edildiyi ehtimal olunur. 
Qəbirdə dünyəvi və dini hakimiyyəti əlində cəmləşdirən tayfa başçısı dəfn 
edilmişdir. Tayfa başçısı tunc və qızıl mıxlarla, tunc lövhələr bərkidilmiş ağac 
döşəmə üzərində dəfn edilmişdir. Onun doqquz nəfərdən ibarət qulluqçusu və 
qoruyucuları olmuşdur. Qəbirdən zəngin bəzəməli səkkiz at skeleti, habelə 
 198
iribuynuzlu və xırdabuynuzlu heyvan sümükləri aşkar olunmuşdur. Dəfn ritualı 
hədsiz dəbdəbəsi və böyüklüyü ilə diqqəti cəlb edir. 
Qəbir avadanlığı olduqca zəngindir. Onlar orjinal formalı və naxışlı gil 
qablar, tunc baltalar, müxtəlif at yüyənləri, isgənə, zireh lövhələri, ox ucluğu, 
nizə ucluğu, at bəzəkləri və s. əşyalarla təmsil edilmişdir. Üzərində insan 
təsvirləri olan sümük yüyənlər, fil dişindən bəzək əşyaları, qızıl düymələr, qızıl 
toqqa, şirli gil qab yüksək bədii zövqlə hazırlanması ilə fərqlənir. Tapıntılar 
arasında şüşədən düymələr, muncuqlar, pasta, tunc və serdolikdən hazırlanmış 
bəzəklər, orijinal formalı mərmər toppuz da vardır. Arxeoloji materialların 
təhlilinə əsasən Borsunlu kurqanı e.ə. XII- XI əsrlərə aid edilmişdir. 
Bu rayonda Xocalı-Gədəbəy mədəniyyətinin ən yaxşı öyrənilmiş 
abidələrindən biri Xocalı kəndi yaxınlığındakı Tunc dövrü qəbiristanlığıdır. 
Burada çox da böyük olmayan kurqanlar və kromlexlər aşkar olunmuşdur. Bu 
kurqanlarda tək və kollektiv dəfnlər olmuşdur. Bəzi kurqanlarda yandırma adəti 
də qeydə alınmışdır. Abidələrdən Xocalı-Gədəbəy mədəniyyəti üçün xarakterik 
olan keramika, silah və bəzək əşyaları aşkar edilmişdir. Xocalıda tədqiq edilən 11 
№- li kurqan, xüsusilə əhəmiyyətli nəticələr vermişdir. Bu kurqandan Assur 
padşahı Adadnirarinin adı yazılmış muncuq tapılmışdır. İ.İ. Мeşaninov bu 
muncuğu e.ə. VIII əsrə aid etmişdir. Lakin, son zamanlar tədqiqatçılar bu 
muncuğu I Adadnirarinin yaşadığı dövrə, yəni təqribən e.ə. IX əsrin sonu və VIII 
əsrin əvvəlinə aid etməyə meyillidirlər. 
Xocalı qəbiristanlığından başqa, Dağlıq Qarabağ ərazisində Arçadzor- 
Dovşanlı, Ballıca, Sırxavənd, Axmaxi kəndləri yaxınlığında Emil Resler 
tərəfindən arxeoloji qazıntılar aparılmışdır. Dovşanlıda 1 və 2 №-li kurqanlarda 
kollektiv dəfnlər olmuşdur. Skeletlərin ətrafından tunc xəncər, ox ucluqları, balta, 
hərbi yaba, bıçaq, qızıl muncuqlar, xeyli miqdarda boz rəngli gil qab aşkar 
edilmişdir. Dağlıq Qarabağdakı abidələrin bir qrupu Y.İ.Hümmel, 
A.A.İvanovski, İ.М.Cəfərzadə, T.Passek və B.Latınin tərəfindən tədqiq 
edilmişdir. Bu qrupa daxil olan Bəyimsarov, Borsunlu, Sarıçoban kurqanlarının 
tədqiqində H.F. Cəfərov, F.R.Мahmudov, T.İ.Axundov iştirak etmişdir.   
Xocalı nekropolunun böyük daş kurqanları (№ 7,11,14,19- 21). Arçadzor-
Dovşanlıda 1 və 2 №- li, Axmaxidə 1- 5 №- li, Ballıqayada 1 №- li, Qarabulaqda 
91 №- li kurqan dəfn adətinin zənginliyi ilə fərqlənir. Onlar üçün böyük kurqan 
təpəsi, qəbir kamerasının mürəkkəb quruluşu, ağac konstruksiyalardan istifadə 
olunması, qəbir kamerasının və skeletlərin qırmızı oxra ilə boyanması, at 
sümüklərinə rast gəlinməsi, kollektiv dəfn, xeyli miqdarda silah və at əsləhəsinin 
olması xarakterikdir. Bəzi kurqanlarda uzadılmış skeletlərin ətrafında, oturmuş 
vəziyyətdə olan insan skeletlərinə də təsadüf olunmuşdur. Bu əlamətlərinə görə, 
Qarabağ qrupunun abidələri ilə Gəncəçay rayonunun abidələri arasında yaxınlıq 
görünür. Dəfn adətini aydınlatmaq məqsədilə onların bəzisi haqqında ətraflı 
məlumat vermək fikrindəyik. 
 199
     
  Şəkil 91. Dağlıq Qarabağ abidələrinin maddi-mədəniyyət nümunələri 
 
 
Arçadzor-Dovşanlıdakı 1 №- li kurqanın altında daş tipli qutu qəbirdə 4 
insan skeleti aşkar olunmuşdur. Qəbrin üzəri 5 daş plitə ilə örtülmüşdür. 
Skeletlərin biri qəbrin cənub-şərqində, əlləri yanına uzadılmış şəkildə dəfn 
olunmuşdur. Onun ayağının yaxınlığında kauri ilə doldurulmuş küpə aşkar 
olunmuşdur. Skeletin başında tunc çələng olmuşdur. Skeletin ikisi isə qərb 
divarın künclərində qeydə alınmışdır. Onların birinin qadına aid olduğu zənn 
edilir. Onun başında tunc təbəqədən hazırlanmış baş bəzəyi olmuşdur. Digər 2 
skeletin başında dəbilqə olduğu güman edilir. 
Burada tədqiq edilən 2 №- li kurqanın altında üç qəbir aşkar olunmuşdur. 
Onların biri qazıntı sahəsindən kənarda qaldığından, öyrənilməmişdir. I «a» 
 200
qəbrində insan skeleti, onun başında diadema, ətrafında at kəlləsi, qaban dişləri, 
tunc halqa və serdolik muncuqlar aşkar edilmişdir. Skeletin sağ çiyni 
yaxınlığında qofre edilmiş kiçik küpə aşkar olunmuşdur. Мaraqlıdır ki, bu 
qəbirdəki skeletin ağzına qızıl tozu doldurulmuşdur. 
Kurqandakı II «v» qəbrində başsız bir insan skeleti, tunc və daşdan 
əşyalar, gil qab parçaları, at əsləhəsi tapılmışdır. Qəbirdə, həmçinin at, it və quş 
sümüklərinə rast gəlinmişdir. 
Araçadzor və Ballıqaya arasında yerləşən Axmaxi kurqanları kiçik həcmli 
olması ilə fərqlənir. Onların kurqanaltı qəbirləri daş qutularla təmsil olunmuşdur. 
Axmaxidəki 1 №- li kurqanda dörd skelet aşkar olunmuşdur. Onların biri 
uzanmış, üçü isə oturmuş vəziyyətdə olmuşdur. Axmaxidəki 3 №-li kurqanın 
qəbir kamerasında 9 insan skeleti aşkar olunmuşdur. Onların biri uzadılmış, 
səkkizi isə oturmuş vəziyyətdə olmuşdur. Oturmuş vəziyyətdə aşkar olunmuş 
skeletlərdə zorla öldürmə əlamətlərinə rast gəlinmişdir. 
A.A.İvanovskinin Köndələnçayın sağ sahilində tədqiq etdiyi 5 №- li 
kurqandan 3 insan və 2 dəvə skeleti aşkar olunmuşdur. Skeletlərin ətrafından 
tunc silah, qızıldan əşyalar, gil qablar tapılmışdır. Həmin arxeoloji materiallar 
Xocalı- Gədəbəy mədəniyyəti üçün xarakterikdir.  
Xocalı-Gədəbəy mədəniyyətinə aid abidələrin bir qrupu Gədəbəy 
bölgəsinində yerləşir. Bu qrupa Daşkəsən, Xaçbulaq, Gədəbəy, Qazax və Şamxor 
rayonlarının arxeoloji abidələri daxildir. Bu qrupa aid yaşayış yerləri qəbir 
abidələri ilə müqayisədə azlıq təşkil edir. 
Sarıtəpə yaşayış yeri Qazax şəhərinin cənub-şərqində yerləşir. Yaşayış 
yerində 1956-cı ildə İ.H.Nərimanov tərəfindən tədqiqat işlərinə başlanmışdır. 
Aşkar olunan arxeoloji materiallar əhalinin məşğuliyyəti və həyat tərzi haqqında 
məlumat verir. Sarıtəpədə qeydə alınan yaşayış binaları uzunsov, dördkünc 
formalıdır. Binaların divarları çay daşları ilə hörülərək, gil məhlulu ilə 
möhkəmləndirilmişdir. Divarların içərisi və evlərin döşəməsi gillə suvanmışdır. 
Arxeoloji tədqiqatlar zamanı yaşayaş yerindən Xocalı- Gədəbəy mədəniyyəti 
üçün xarakterik olan tunc bəzək əşyaları, boz və qara rəngli iri təsərrüfat küpləri, 
üzəri cızma naxışlı məişət qabları, yanmış taxıl və üzüm dənləri, xırdabuynuzlu 
və iribuynuzlu heyvan sümükləri əldə edilmişdir. Yaşayış yerindən aşkar olunan 
heyvan başlıqlı tunc qolbaqlar, dairəvi və düzbucaq formalı gil möhürlər diqqəti 
cəlb edir. Bu möhürlərin aşkar olunması, Son Tunc dövründə xüsusi mülkiyyətin 
mövcudluğunu təsdiq edən faktlardan biridir. Yaşayış yeri aşkar olunan arxeoloji 
materiallar əsasında e.ə. II minilliyin sonu, I minilliyin əvvəlinə aid edilir. 
 Babadərviş yaşayış yeri Qazax şəhərindən 2 km qərbdə, Ağstafaçayın sol 
sahilində yerləşir. Abidənin üst mədəni təbəqəsi Xocalı-Gədəbəy  
 
 201
 
                        Şəkil 92. Sarıtəpə yaşayış yerinin materialları 
 
 
mədəniyyəti üçün xarakterik olan arxeoloji material vermişdir. Aşkar edilmiş 
arxeoloji komplekslər dördkünc formalı evlər, təsərrüfat quyuları, təsərrüfat 
küpləri, müxtəlif məişət əşyaları, gil möhürlər, manqallar, tuncdan ox ucluqları, 
öküz heykəlciyi və dəmir məmulatından ibarət maddi-mədəniyyət nümunələri ilə 
xarakterizə olunur. 
Babadərviş qəbirləri. Babadərvişdə, IV yaşayış yerində Son Tunc və 
Erkən Dəmir dövrünə aid dörd qəbir tədqiq edilmişdir. Qəbirlərdən tunc bilərzik, 
müxtəlif qablar aşkar edilmişdir. Qəbirlər Q.S.İsmayılov və V.H.Əliyev 
tərəfindən tədqiq olunmuşdur. 
 202
Töyrətəpə yaşayış yeri Qazax rayonunun Göyçəli kəndi yaxınlığındadır. 
Çoxtəbəqəli yaşayış yerində Neolit, Eneolit və Tunc dövrünə aid mədəni təbəqə 
aşkar edilmişdir. Töyrətəpənin üst mədəni təbəqəsi Xocalı-Gədəbəy mədəniyyəti 
üçün xarakterik olan arxeoloji material vermişdir. Qazıntılar zamanı gillə 
suvanmış toxuma divarlı tikinti qalıqları, dördkünc formalı qurğular, gil möhürlər 
və müxtəlif formalı gil qablar aşkar olunmuşdur. Töyrətəpə yaşayış yerində rast 
gəlinən keramika məmulatının bir qismi basma naxışlıdır. 
Şamxor rayonunun Seyfallı kəndi yaxınlığındakı yaşayış yeri 1939- cu 
ildə Y.İ.Hümmel tərəfindən kəşfiyyat xarakterli tədqiqatlarla öyrənilmişdir. 
Tədqiqatlar nəticəsində dən daşları, obsidian alətlər və qara rəngli gil qab 
parçaları aşkar olunmuşdur. Yaşayış yeri e.ə. II minilliyin sonu, I minilliyin 
əvvəllərinə aid edilir. 
Yastıtəpə yaşayış yeri Qazax rayonunda, Ağstafa dəmiryol stansiyasından 
1 km şimal-qərbdə, çox da hündür olmayan təpə üzərində yerləşir. 1957-1961-ci 
illərdə burada aparılan arxeoloji tədqiqatlar zamanı xeyli miqdarda gil qab 
parçaları, dən daşları, gil möhürlər və təsərrüfat küpələrinin qalıqları əldə 
edilmişdir. Yastıtəpə yaşayış yerinin boz və qara rəngli keramikası Xocalı-
Gədəbəy mədəniyyəti üçün xarakterikdir. Aşkar olunmuş arxeoloji materiallar 
əsasında, yaşayış yeri e.ə. I minilliyin əvvəllərinə aid edilmişdir. 
Qazax rayonu ərazisində yuxarıda göstərilən yaşayış yerlərindən başqa 
Nadirbəytəpəsi, Göyərçintəpə, Arançıtəpələri və s. abidələr də qeydə alınmış, 
lakin, Nadirbəytəpəsi istisna olmaqla, qalanları arxeoloji tədqiqatlarla geniş 
öyrənilməmişdir. 
Gədəbəy bölgəsinin arxeoloji abidələrinin bir qismi qəbir abidələri ilə 
təmsil olunmuşdur. Onlar, başlıca olaraq, kurqanlar və daş qutularla təmsil olun-
muşdur. Kurqanlara Xaçbulaq və Bayan kəndi yaxınlığında rast gəlinmişdir. 
Xaçbulaq kurqanları Daşkəsən rayonunda, Qoşqarçayın yuxarısında 
yerləşir. H.P.Kəsəmənli bu kurqanları 3 qrupa bölür: 1. Kollektiv dəfnlərlə 
xarakterizə olunan kurqanlar; 2. Tək qəbirli kurqanlar; 3. Ağac örtüklü kurqanlar. 
1960-cı ildən başlayaraq arxeoloq H.P.Kəsəmənli tərəfindən kollektiv dəfnlərlə 
müşayiət olunan kurqanların bir qismi tədqiq edilmişdir. 
1 №-li kurqanın hündürlüyü 3,05 m olmuşdur. Kurqan əsasən torpaqdan 
düzəldilmişdir. Burada 37 qəbir aşkar olunmuşdur. Onların əksəriyyəti daş qutu 
tipli olmuşdur. Bütün bu qəbirlər Son Tunc dövrünə- e.ə. XIII-XII əsrlərə aid 
edilmişdir. 
2 №-li kurqan Qoşqarçayın sağ sahilində, 1 №-li kurqandan 100 m 
cənubda yerləşir. Burada 1962-ci ildə qazıntı işləri aparılmışdır. Kurqanın 
diametri 15, hündürlüyü 1,55 m olmuşdur. E.ə. XIII-XII əsrlərə aid edilən 
kurqandan 9 qəbir aşkar edilmişdir ki, onlardan da 7-si daş qutu tipli olmuşdur. 
 203
 
                    Şəkil 93. Xaçbulaq daş qutularının materialları 
 
 
3 №-li kurqanın diametri 15, hündürlüyü 1,6 m olmuşdur. Kurqan 
«Pristavlıq» adlanan ərazidə aşkar olunmuşdur. Bu kurqan da e.ə. XIII-XII  
əsrlərə aid edilmişdir. Kurqan üçün kollektiv dəfn xarakterik olmuşdur. 
4 №-li kurqan 1901-ci ildə E.A.Resler tərəfindən tədqiq olunmuşdur. 
Qora-Persaqa adlanan kurqan Qoşqarçayın sağ sahilində, Bayan kəndinin 
cənubunda yerləşir. Kurqanın altında olan 18 qəbirdən 15-i daş qutu tipli 
olmuşdur. Daş qutuların hamısı qapaq daşları ilə örtülmüşdür. Qəbirlərin 
bəzisinin dibinə ağ rəngli gil, bəzisinə isə çınqıl döşənmişdir. Daş qutuların 
içərisi qumla doldurulmuşdur. Buradakı 2 №-li qəbirdə yanmış sümük, kül və 
 204
kömürlə dolu olan gil qaba (urna) rast gəlinmişdir. Skeletlər bükülü vəziyyətdə, 
böyrü üstə, ya da üzü üstə basdırılmışdır. 
Xaçbulaq kəndinin ətrafında «Çoban Abdulla yurdu» adlanan ərazidə 
diametri 15-20, hündürlüyü 1,5-2,5 metr olan qrup halında kurqanlar yerləşir. 
Onlardan birində aparılan qazıntılar zamanı 2 daş qutu qəbirdə sağ böyrü üstə 
uzadılmış, bükülü vəziyyətdə olan skeletlər və arxeoloji materiallar aşkar 
olunmuşdur.  Kurqan e.ə. XII-XI əsrlərə aid edilmişdir. 
H.P.Kəsəmənli tərəfindən ikinci qrupa aid edilən, tək dəfnlə xarakterizə 
olunan kurqanlara Xaçbulaq, Çovdar, Seyidkənd və Balçılıda rast gəlinmişdir. 
Bu qrupa aid kurqanlar E.A.Resler və İ.М.Cəfərzadə tərəfindən tədqiq 
edilmişdir. 1938-ci ildə İ.М.Cəfərzadə tərəfindən 2 kurqan öyrənilmişdir. 
Daşkəsən rayonunun Seyidkənd yaxınlığında olan kurqanların daş qutuları 
böyük sal daşlardan qurulmuşdur. Burada 1901-ci ildə E.A.Resler tərəfindən tək 
dəfnlərlə xarakterizə olunan 4 kurqan öyrənilmişdir. Onların üçü daş qutu tipli, 
biri ağac örtüklü torpaq qəbir olmuşdur. E.A.Resler qeyd edir ki, bu qəbirlər xalq 
arasında «qəbri-ur-rus» (nəhənglər qəbiri) adlanır. O, bu ərazidə bir neçə belə 
«nəhənglər» qəbrinə rast gəldiyini yazır. Daş qutuların ikisinin döşəməsinə də 
daş piltələr döşənmişdir. Seyidkənd kurqanlarında oturmuş vəziyyətdə skeletlər 
də aşkar olunmuşdur. Seyidkənd daş qutularının Xocalı-Gədəbəy mədəniyyəti 
üçün xarikterik olan keramikası qara rəngli, gövdəsinin yuxarısında böyük 
novlarla naxışlanan, qaba hazırlanmış qablardan ibarətdir. 
Balçılıda 1901-ci ildə E.A.Resler tərəfindən tək qəbirlərlə xarakterizə 
edilən bir neçə kurqan qeydə alınmışdır ki, onlardan da üçü tədqiq edilmişdir. 
Birinci kurqanın hündürlüyü 2,75, ikincininki isə 2,10 metr, birinci kurqandakı 
qəbrin uzunluğu 2,74, eni 1,00, dərinliyi 1,66 metr olmuşdur. 
E.A.Resler apardığı tədqiqatlardan belə nəticəyə gəlinmişdir ki, 
kurqanların ən aşağı hissəsində - əsas qəbirdə ölən adamın atı, silahı, qəbir 
avadanlığı ilə, ondan üst qatda vəhşi və ev heyvanları, öz sahibkarına qulluq edən 
qullar dəfn edilmişdir. Yuxarı qatda tonqal yandırılmış, oraya daş tökülmüş və 
kurqan düzəldilmişdir. 
Xaçbulaq kurqanlarının materialları Gədəbəy və Gəncəçay zonasında gil 
məmulatının formasında mövcud olan ümumiliyi müəyyən etməyə imkan verir. 
Daşkəsən nekropolunun daş qutu tipli qəbirləri bir sıra xüsusiyyətləri ilə 
fərqlənir. Burada uzadılmış vəziyyətdə dəfn adətindən tutmuş, kəllənin altına 
kasa qoyulmasına, kollektiv dəfn, kəlləsiz dəfn etməyə qədər müxtəlif dəfnlərə, 
həmçinin küllə doldurulmuş qablara-urnalara da rast gəlinmişdir. Dəfn edilmiş 
skeletlərin bəzisi qeyri-adi böyüklükdə (uzunluğu 2,13 m) və uzunbaşlı 
olmuşdur. Qəbirlərdən boz rəngli, konnelyur naxışlı və sadə qablar aşkar 
olunmuşdur. 
 205
            
                              Şəkil 94. Quşçu daş qutularının keramikası 
 
 
 
1984-cü ildə aparılan arxeoloji qazıntılar zamanı Xaçbulaqda daha iki 
kurqan öyrənilmişdir. Kurqanaltı qəbirlər daş qutulardan ibarət olmuşdur. 2№-li 
kurqanda isə 4 daş qutu aşkar olunmuşdur. Daş qutular üçün bükülü vəziyyətdə 
olan tək qəbirlər xarakterikdir. Bu baxımdan 3 №-li kurqanın üçüncü qəbiri 
istisnalıq təşkil edir. Bu qəbirdə iki böyük və bir uşaq skeletinə rast gəlinmişdir. 
Qəbir avadanlığı Son Tunc dövrü üçün xarakterik olan keramika, iy başlıqları, 
ucu əyri bıçaqlar, iynələr, xəncər, kəmər, sinə bəzəkləri, bilərzik və s. əşyalardan 
ibarət olmuşdur. 
 206
Kurqan tipli abidələrə Şamxorçay hövzəsində də rast gəlinmişdir. Bu 
abidələrin kurqanaltı kameraları daş qutu və torpaq qəbirlərdən ibarətdir. 
Qəbirlər sağ, ya da sol böyrü üstə, bükülü vəziyyətdə dəfn edilmiş skeletlərlə 
xarakterizə olunur. Burada tədqiq edilən 9 №-li kurqanın altındakı torpaq 
qəbirdə, bükülü vəziyyətdə tək insan skeleti, gil qablar, tunc əşyalar və qaban 
dişləri aşkar olunmuşdur. 
Qəbir abidələrinin bir qrupu daş qutularla təmsil olunmuşdur. Bu 
qəbirlərin yayılma arealı Gəncəçay rayonunun dağlıq hissəsini də əhatə edir. Bu 
tipli qəbirlərə Çovdar, Bayan, Quşçu, Мirzik, Aşağı Daşkəsən, Gədəbəy 
qəbirstanlıqlarında rast gəlinmişdir. 
Bayan və Quşçu kəndləri yaxınlığındakı daş qutular iri pilitələrdən 
qurulmuşdur. Qəbirlər 1,50-2 m dərinlikdə aşkar olunmuşdur. Onların bəzisi iki 
sıra sal daşla qurulmuşdur. Qəbirlərdə ağac kömürünə, donuz dişlərinə, alt 
çənənin ayrı qoyulmasına rast gəlinmişdir. Quşçu daş qutuları üçün boz və qara 
rəngli gil qablar xarakterikdir. Qabların bir qismi basma naxışlıdır. 
Xaçbulaqda daş qutu tipli qəbirlər Çovdar, Aşağı və Yuxarı Daşkəsən, 
Quşçu, Zağalı, Hamamdüzü və Tatoğlu yurdu adlanan yerlərdə tədqiq edilmişdir. 
Onlar yanlarda sal daşlarla qurulmuş, üzəri isə yastı sal daşla örtülmüşdür. 
Xaçbulaq daş qutu qəbirləri üçün, başlıca olaraq, tək dəfnlər xarakterikdir. 
Gədəbəydə açılan daş qutu qəbirlər iri sal daşlarla qurulmuşdur. Bəzi 
qəbirlərin divarları sal daşlardan qurulmaqla bərabər, çay daşları ilə də 
hörülmüşdür. Qəbirlər üçün adətən oturmuş, ya da uzadılmış vəziyyətdə olan tək 
skeletlər xarakterikdir. Lakin V.Belkin Gədəbəydə tədqiq etdiyi qəbirlərin 
birində kollektiv dəfn adəti qeydə alınmışdır. Bu qəbirdə 15 skelet aşkar 
olunmuşdur. 
Gəncəçay rayonunun abidələrində rast gəlinən parçalanmış skeletlər, 
kəllənin və alt çənənin ayrı qoyulması adəti Gədəbəy-Daşkəsən bölgəsinin 
abidələrində də aşkar olunmuşdur.  
E.Resler tərəfindən Aşağı Daşkəsəndə tədqiq edilən daş qutu tipli 
qəbirlərin birində kollektiv şəkildə dəfn olunmuş dörd insan skeleti qeydə 
alınmışdır. Qəbirin mərkəzində arxası üstə, bükülü vəziyyətdə, əlləri döşündə 
çarpazlaşdırılmış bir skelet olmuşdur. Bükülü vəziyyətdə sağ və sol böyrü üstə 
yerləşdirilən digər skeletlər kəlləsizdir. Qəbirin cənub tərəfində üst çənə 
sümüyünün parçaları tapılmışdır. 
A.A.İvanovskinin Gədəbəy rayonunda qazdığı daş qutularda da skeletin 
parçalanmış halda dəfn olunmasına rast gəlinmişdir. Divarları kobud daşla 
qurulmuş daş qutu qəbirdə çürümüş insan skeleti və gil qabın içərisinə qoyulmuş 
alt çənə qeydə alınmışdır. 
Gədəbəydəki 12 №-li daş qutuda insan skeletinə aid çürümüş barmaq və 
çanaq sümükləri, habelə qərb divarından bir qədər aralı qoyulmuş insan kəlləsi 
aşkar olunmuşdur. Kəllənin üst sümükləri yox imiş. 
 207
Rezendorfun Quşçu kəndi yaxınlığında tədqiq etdiyi daş qutu tipli 
qəbirlərin birində on bir insan kəlləsi, bir neçə ilik sümüyü, dörd onurğa və bir 
neçə barmaq sümüyü tapılmışdır. Qəbir avadanlığı beş ədəd dəmir nizə 
ucluğundan, iki ədəd dəmir xəncərdən, xəncər qınlarından, tunc kəmər və s. 
əşyalardan ibarət olmuşdur. Rezendorf rast gəldiyi dəfn adəti ilə bağlı belə bir 
fikir yürütmüşdür ki, insan öldükdən sonra ətinin çalağanlar tərəfindən yeyilməsi 
üçün onun meyidi müəyyən yerə qoyulurmuş və bununla bağlı bir sıra hallarda 
onun bəzi sümükləri itirmiş. 
Qeyd edək ki,  Rezendorfun bu mülahizəsi düzgün deyildir. Son illər 
Azərbaycan və Yaxın Şərq abidələrində aparılan tədqiqatlar belə dəfn adətinin 
kollektiv dəfnlə bağlı olduğunu göstərir. 
 Xocalı-Gədəbəy mədəniyyəti üçün xarakterik olan abidələrin bir qismi 
siklop tikintiləridir. Bu tip tikintilər Cənubi Qafqazın müxtəlif rayonlarında 
qeydə alınmışdır. Azərbaycanda Xanlar, Dəstəfur, Şamxor, Gədəbəy, Tovuz və 
Qazaxda aşkar olunan bu  tip tikintilər başlıca olaraq yüksək daş kəsimlərində 
yerləşir. Bəzi tədqiqatçılar Naxçıvan ərazisində yerləşən bir qrup qalanı siklop 
tikintiləri sırasına daxil etmişdir. Bu abidələrin siklop tikintisi adlandırılmasının 
səbəbi, onların tikintisində böyük qaya parçalarından və iri daşlardan istifadə 
edilməsidir. Lakin aparılan araşdırmalar göstərir ki, bu abidələr Son Tunc 
dövründə müdafiə məqsədi ilə inşa edilmiş qalalardır. 
1983-1984-cü illərdə Gəncə-Qazax arxeoloji ekspedisiyasının birinci 
dəstəsi Gədəbəy rayonunda yerləşən siklop tikintilərdə də araşdırma aparmışdır. 
Tədqiqatlar nəticəsində abidələrin bir qismində kəşfiyyat şurfu qoyulmuşdur. 
Son illərdə tədqiq olunan siklop tikintilər, tədqiqatçı T.Rəsuloğlu 
tərəfindən, mədəni təbəqəsinin qalınlığına görə üç qrupa bölünür: 1. mədəni 
təbəqəsinin qalınlığı 0,5-0,8 metr olan tikintilər; 2. mədəni təbəqəsinin qalınlığı 
1,2- 2 metr olan tikintilər; 3. mədəni təbəqəsi olmayan tikintilər. Yüksək dağlıq 
hissədə yerləşən qalalarda mədəni təbəqə ya az yığılmış, ya da heç yığılmamışdır 
(I Göydərə qalası, II Göydərə, Böyük Qalaça və b.). Birinci qrup qalaların 
ətrafına müdafiə divarının çəkilməsinə baxmayaraq, onların müdafiə imkanları 
olduqca azdır. İkinci qrup qalalar isə strateji cəhətdən əlverişli və təbii müdafiə 
olunan mövqelərdə salınmışdır.  
Aparılan arxeoloji qazıntılar siklop tikintilərin funksional vəzifəsini 
müəyyən etməyə imkan vermişdir. Tədqiqatçıların fikrinə görə, I qrupa daxil 
olan və güclü müdafiə divarı ilə əhatə olunan qalalar müdafiə məqsədilə, ikinci 
qrupa daxil olan qalalar yaşayış yeri kimi, üçüncü qrupa daxil olan qalalardan isə 
mal-qaranın saxlanması üçün ağıl məqsədilə istifadə olunmuşdur. Güman etmək 
olar ki, hər üç qrupa aid olan tikintiləri Son Tunc dövründə Qərbi Azərbaycanın 
dağlıq ərazilərində məskunlaşan maldar tayfalar yaratmışlar. 
Arxeoloji araşdırmalar göstərir ki, e.ə. II minilliyin ikinci yarısında 
Azərbaycanda müdafiə tikintilərinin meydana çıxması, cəmiyyətin sosial 
 208
həyatında meydana gələn dəyişikliklər və xarici işğal təhlükəsi ilə bağlı 
olmuşdur. 
Yuxarıda qeyd olunanlardan göründüyü kimi, Son Tunc dövrü arxeoloji 
abidələrinin bir qismi Orta Tunc dövrü abidələrinin üzərində salınmışdır. Qeyd 
olunduğu kimi, bu yaşayış yerləri əkinçilik və maldarlıq üçün əlverişli 
mövqelərdə olmuşdur. Onların əksəriyyətinin mövqeyi strateji cəhətdən də 
əlverişlidir. Bu baxımdan, Naxçıvan qrupuna daxil olan Qalacıq və Şahtaxtı 
yaşayış yerlərinin ərazisi, bütün Şərur düzünü və Araz vadisini nəzarətdə 
saxlamağa imkan verir. Son Tunc dövründə tayfalararası ziddiyyətlərin, xarici 
basqın təhlükəsinin çoxaldığı bir zamanda, bu yaşayış yerlərinin əhəmiyyəti daha 
da artmışdır. 
Qeyd olunduğu kimi, bu dövrdə daimi yaşayış yerləri ilə bərabər, 
yarımköçəri maldarlığın inkişafını təmin edən mövsümi yaşayış yerləri də 
meydana çıxmışdır. Bu yaşayış yerlərinin hamısı çay kənarlarında, su 
mənbələrinin və ticarət yollarının nəzarətdə saxlanılması üçün əlverişli 
mövqelərdə yerləşmişdir. Naxçıvanda bu tip abidələr sırasına Şamlar, Qarnıyarıq, 
Külüs, Kükü və b. yaşayış  yerləri aiddir.  
Gəncəçay rayonunun yaşayış yerləri ovalıqda, strateji cəhətdən ətraf 
əraziyə hakim mövqelərdə salınmışdır. Bu ərazidə 1 №-li yaşayış yerinin əlverişli 
mövqeyi, ondan uzun müddət yaşayış məntəqəsi kimi istifadə olunmasına şərait 
yaratmışdır. Qeyd edilməlidir ki, Gəncəçay rayonunda yaşayış yerlərinin azlığı 
və mədəni təbəqənin cüzi yığılması, bu dövrdə həyatın yarımköçəri maldarlığa 
əsaslanması ilə bağlı olmuşdur. Dağlıq və ovalıq zonanın qovşağında yerləşən bu 
ərazi yarımköçəri maldarlıq və əkinçilik üçün olduqca əlverişli olmuşdur. 
Qazax rayonunda yerləşən yaşayış yerləri də təbii və strateji mövqedə 
olmaları ilə fərqlənirlər. Bu ərazinin əkinçilik və yarımköçəri maldarlıq üçün 
əlverişli olması, şübhəsiz ki, qədim insanların diqqətini çəkmişdir. Ağstafaçay 
vadisində olan münbit torpaqlar və yaxınlığındakı bol otlaqlar Son Tunc dövrü 
insanlarının oturaq və yarımköçəri həyat tərzini təmin etmək baxımından əlverişli 
olmuşdur. Bu ərazidə digər ərazilərə nisbətən yaşayış yerlərinin daha çox qeydə 
alınması bununla bağlıdır. 
Əsasən e.ə. II minilliyin ikinci yarısı ilə tarixləndirilən müdafiə tikintiləri 
topoqrafik baxımdan diqqəti cəlb edir. Qeyd edildiyi kimi, bu dövrdə müdafiə 
istehkamlarının bir qrupundan yaşayış yeri kimi istifadə  
 
olunmuşdur. Naxçıvan abidələrində Orta Tunc dövründə inşa edilmiş müdafiə 
divarları, ehtimal ki, Son Tunc dövründə də bərpa edilərək istifadə edilmişdir. 
Qalacıq, Şahtaxtı, II Kültəpə belə yaşayış yerlərinə aid edilə bilər. Şübhəsiz ki, 
bu dövrdə ətrafı möhkəmləndirilmiş yaşayış yerləri müdafiə baxımından əlverişli 
olmadığından, təbii cəhətdən müdafiə olunan yüksək dağlıq zonalarda qalalar 
salınmışdır. Naxçıvanda Çalxanqala, Vayxır qalası və Qazançıqala belə 
 209
abidələrdəndir. Onlar arasında Çalxanqala təbii mövqeyinə görə 
fərqlənməkdədir. 
Çalxanqala təbii qayalıq üzərində, həm də düşmən gözündən uzaq bir 
mövqedə salınmışdır. Odur ki, müdafiə baxımından olduqca əlverişlidir. Belə ki, 
düşmənə birbaşa qalaya hücum etmək imkanı verilməmişdir. Qalanın giriş yolu 
dik yamaclar və qayalıqlardan keçdiyindən, düşmənin hücumunu xeyli 
çətinləşdirir. Lakin qalanın içərisində yaşayış binasına aid tikinti qalıqları 
olduqca azdır. Onun mərkəzi hissəsində mədəni təbəqəyə və arxeoloji 
materiallara rast gəlinmir. Qalanın yerləşdiyi ərazi bütün Cəhri çayı vadisini 
nəzərdə saxlamağa və hücum təhlükəsinin qarşısını almağa imkan verir. 
Naxçıvançayın sol sahilində, təbii qayalıq üzərində yerləşən Vayxır qalası 
da olduqca əlverişli mövqedədir. Naxçıvançay vadisindən qalanın mövqeyi 
alınmazdır. Bu istiqamətdə qala təbii cəhətdən müdafiə olunduğundan, divar 
çəkilməmişdir. Divarlar qalanın dağ silsiləsinə birləşən və zəif müdafiə olunan 
hissələrindəndir. Bu prinsiplə tikilən qala, düşmən gözündən yayınmağa və bütün 
çay vadisini nəzarətdə saxlamağa imkan verir. Çalxanqalada olduğu kimi, burada 
da, qalanın içərisində yaşayış binasının qalıqlarına rast gəlinməmişdir. Arxeoloji 
materiallar, yalnız forma verməyən gil qab parçalarından ibarətdir. Arxeoloji 
materialların azlığı və yaşayış binasının olmaması, qaladan düşmən hücumları 
zamanı sığınacaq məqsədi ilə istifadə olunduğunu göstərir. 
Qazançı qalasının yerləşdiyi ərazi təbii baxımdan Vayxır qalasına bənzəsə 
də, o daha əlverişli mövqeyə malikdir. İki çayın qovşağında, təbii cəhətdən 
müdafiə olunan mövqedə yerləşən qala,  əlavə olaraq müdafiə divarları ilə 
möhkəmləndirilmişdir. Burada arxeoloji materiallara digər qalalara nisbətən daha 
çox rastlanır. Lakin qalanın içərisində yaşayış binaları azdır. Qala divarlarının 
tikinti texnikasında olan müxtəliflik, onların ayrı-ayrı dövrlərdə tikildiyini və 
bərpa edildiyini göstərir. Qalanın olduqca böyük sahəni əhatə etməsindən 
görünür ki, buradan yalnız yerli əhalinin deyil, həm də heyvanların sığınması 
üçün də istifadə edilmişdir. 
Azərbaycanın şimal rayonlarında yerləşən siklop tikintiləri adlandırılan 
qalalar, qeyd olunduğu kimi üç qrupa bölünürlər: yaşayış yeri kimi istifadə 
olunanlar; müdafiə məqsədi ilə istifadə olunanlar; heyvanların sığınması və 
saxlanması üçün istifadə olunanlar. Yaşayış yeri kimi istifadə olunan qalalar, 
başlıca olaraq, strateji cəhətdən əlverişli mövqelərdə yerləşdirilmiş və müdafiə 
divarı ilə əhatə olunmuşdur. İkinci və üçüncü qrupa daxil olan qalalar, təbii 
baxımdan, dağların əlçatmaz, düşmən diqqətindən yayınan və alınması çətin olan 
mövqelərdə yerləşdirilməklə, müdafiə divarı ilə də əhatə olunmuşdur. Hər üç tip 
qalada müdafiə divarları yerin relyefinə uyğun inşa edilmişdir. 
Son Tunc dövrünün yaşayış binaları və müdafiə tikintiləri inşa texnikasına 
görə bir-birindən fərqlənir. Naxçıvan ərazisində yaşayış binaları yerüstü olmaqla 
əsasən düzbucaqlı formada tikilmişdir. Binaların yalnız daş təməlləri salamat 
qalmışdır. Onlar iki sıra çay daşı, ya da qaya parçalarından hörülərək, arası kiçik 
 210
həcmli daşlarla doldurulmuş və gil məhlulu ilə bərkidilmişdir. Ola bilsin ki, 
divarların yuxarı hissəsi kərpiclə hörülmüşdür. Binaların ətrafına yayılan qalın 
torpaq qatları bunu deməyə imkan verir. 
Gəncəçay rayonunun arxeoloji abidələri üçün yarımqazma tipli evlər 
xarakterikdir. Onlar, başlıca olaraq, dördkünc planlıdır. Torpağın bərkliyindən 
asılı olaraq, evlərin divarları bəzən hörgüsüz, bəzən isə daş hörgü ilə 
möhkəmləndirilmişdir. İnşaat materialı kimi çay daşlarından istifadə olunmuşdur. 
Divarlar iki sıra daşla hörülərək, arası kiçik həcmli daşlarla doldurulmuşdur. Bu 
texnika, Tunc dövründə demək olar ki, Azərbaycanın hər yerində yayılmışdır. Bu 
rayonda tətbiq olunan balıqbeli texnikası diqqəti cəlb edir. Divarın daşları bir 
sırada bir tərəfə, o biri sırada isə əks tərəfə qoyulmaqla inşa edilmişdir. 
Divarların möhkəmliyini təmin edən bu texnika Azərbaycanın inşaat sənətində 
uzun müddət istifadə edilmiş və indi də istifadə edilməkdədir. 
Gəncəçay rayonunda, Lüləli dərəsində tədqiq edilən 2 №-li yaşayış 
yerində evlər düzbucaqlı və dairəvi formalı yarımqazmalardan ibarətdir. Lakin, 1 
№-li yaşayış yerindən fərqli olaraq, burada, binaların divarları daş tikintilərlə 
möhkəmləndirilməmişdir. Evlərin tavanı döşəməyə basdırılan dirəklər vasitəsilə 
saxlanmışdır. Düzbucaqlı evlərdə dam örtüyünün iki çatılı, dairəvi evlərdə isə 
konusvari olduğu güman edilir. Yaşayış yerləri geniş tədqiq edilmədiyindən, 
onların ümumi planı haqqında daha geniş fikir söyləmək, çətindir. Gəncəçay 
rayonundakı 1 №-li yaşayış yerində evlərin çay boyu düzümü, Lüləli dərəsində 
isə müəyyən sıra ilə düzülməsi qeydə alınmamışdır. Şübhəsiz ki, evlər dar 
küçələr vasitəsilə bir-biri ilə bağlanmışdır. Qazax rayonundakı Töyrətəpə yaşayış 
yerində divarları çubuqdan hörülərək gillə suvanmış evlər də aşkar olunmuşdur. 
Bu zonada yerləşən Sarıtəpə, Babadərviş yaşayış yerlərində aşkar olunan evlər 
dördkünc formalıdır. Binaların divarları çay daşlarından hörülərək, gil məhlulu 
ilə bərkidilmişdir. 
Son Tunc dövrünə aid müdafiə divarları da tikinti texnikasına görə fərqli 
xüsusiyyətlər göstərir. Bu baxımdan, Çalxanqalanın tikinti texnikası diqqəti cəlb 
edir. Qala divarlarının tikintisində qaba düzəldilmiş, dördkünc biçimli daş 
bloklardan istifadə edilmişdir. Divarlar yan tərəflərdə iri bloklardan inşa edilmiş, 
onların arası isə kiçik həcmli daşlarla doldurulmuşdur. Bəzi hallarda divarların 
hörgüsündə bərkidici məhluldan istifadə edilmişdir. Çalxanqalada divarların 
tikinti texnikasında özünü göstərən xüsusiyyətlərdən biri divarların içəri və çöl 
tərəfində düzbucaqlı çıxıntılardan istifadə edilməsidir. Divarların müdafiə 
gücünü xeyli artıran bu tip texnikaya, indiyədək Azərbaycanın başqa 
abidələrində rastlanmamışdır. Çalxanqalanı digər qalalardan fərqləndirən digər 
əlamət, müdafiə divarının yalnız bir uzun divardan ibarət olmasıdır. Bu, qalanın 
cənub tərəfindədir. Digər tərəflər təbii cəhətdən müdafiə olunduğundan, divarla 
əhatə olunmamışdır. Ümumi planda, Çalxanqala düzgün olmayan çoxbucaqlıya 
bənzəyir. 
 211
Vayxır qalasının tikintisində qaba düzəldilmiş  təbii qaya parçalarından 
istifadə edilmişdir. Çalxanqalada olduğu kimi, burada da divarlar yanlarda iri 
daşlarla hörülmüş, onların arası isə kiçik daşlarla doldurulmuşdur. Lakin 
Çalxanqaladan fərqli olaraq, Vayxır qalasında bərkidici məhlul kimi palçıqdan 
istifadə edilmişdir. Qala divarları yerin relyefinə uyğun olaraq tikilmişdir. Divar 
bəzi hissələrdə ziqzaq şəkillidir. Şərq tərəfdə dördkünc formalı bürclər vardır. 
Azərbaycanın digər rayonlarında yayılan müdafiə tikintilərinin 
fərqləndirici cəhəti, onların divarlarının bərkidici məhlul olmadan tikilməsidir. 
İnşa texnikasına görə, tədqiqatçılar həmin qalaları üç tipə ayırmışlar. Birinci 
qrupa iri daşlardan hörülmüş, bir sıra divarı olan qalalar; ikinci qrupa iri daşdan 
inşa edilən iki, ya da üç sıra müdafiə divarı olan qalalar; üçüncü qrupa orta 
həcmli daşlardan tikilmiş iki, ya da üç sıra müdafiə divarı olan qalalar daxildir. 
B.B.Piotrovski bu qalalarda divarların yuxarı hissəsinin çiy kərpiclə hörüldüyünü 
qeyd etmişdir. Lakin divarların üzərində və ətrafında çiy kərpicə rast 
gəlinmədiyindən, bu fikir bir qədər inandırıcı deyildir. 
Qalalar ümumi planda oval, ya da düzgün olmayan dördbucaqlı formasın-
dadır. Divarlar, başlıca olaraq, iki sıra daşla hörülmüşdür.  
İqtisadiyyat. Arxeoloji tədqiqatlar göstərir ki, Son Tunc və Erkən Dəmir 
dövründə iqtisadiyyatın başlıca sahəsi əkinçilik və maldarlıq olmuşdur. Bu 
dövrdə əkinçilik mədəniyyətinin inkişafı, hər şeydən əvvəl, yaşayış yerlərindən 
aşkar olunan maddi-mədəniyyət qalıqları ilə sübut olunur. Bu maddi-mədəniyyət 
nümunələrinin bir qismini əmək alətləri təşkil edir. Xanlar rayonu yaxınlığında 
yerləşən 1 №-li yaşayış yerinin 115 və 118 №-li binalarından 40-dan artıq daş 
toxa əldə edilmişdir. Toxalar müxtəlif ölçülüdür. Onların uzunluğu 14-24, 
qalınlığı 2-4 sm arasındadır. Toxaların işlək ucu nazik olub, qəlpələnmə yolu ilə 
itilənmişdir. İşlək ucunun əks tərəfində dəstək bərkitmək üçün nov açılmışdır. 
Bəzi toxaların ucları uzun müddət işləndiyindən cilalanmış, bəziləri isə 
qırılmışdır. 
Son Tunc dövrünün arxeoloji abidələrində xışlara rast gəlinməsə də demək 
olar ki, bu dövrdə şumlama əkinçiliyindən və qoşqu qüvvəsindən istifadə 
edilmişdir. Yuxarıda qeyd edildiyi kimi, Azərbaycanda şumlama əkinçiliyi hələ 
İlk Tunc dövründən mövcud olmuşdur. Şübhəsiz ki, dağ ətəklərində şumlama 
əkinçiliyi ilə bərabər, dəmyə əkinçilikdən də istifadə edilmişdir. Yaşayış 
yerlərində və qəbir abidələrində xeyli miqdarda iribuynuzlu heyvan və at 
sümükləri aşkar olunmuşdur. Şübhəsiz ki, bu heyvanlardan qoşqu qüvvəsi kimi 
də istifadə edilmişdir. Bu dövrdə qoşqu qüvvəsinin tətbiq olunduğu şumlama 
əkinçiliyi olmadan, iqtisadiyyatın ahəngdar inkişafını təmin etmək mümkün 
deyildi. Əkinçilik iqtisadiyyatın digər sahələrinin də inkişafını təmin etmişdir. 
Əkinçiliklə bağlı əmək alətlərinin bir qrupu oraq dişlərindən ibarətdir. Bu 
cür oraq dişləri Sarıtəpə, Babadərviş, Мingəçevir və digər yaşayış yerlərində 
aşkar olunmuşdur. Qeyd etmək lazımdır ki, yalnız Мingəçevir yaşayış yerindən 
300-dən artıq oraq dişi aşkar olunmuşdur. Xanlar yaxınlığındakı 1 №-li yaşayış 
 212
yerində aşkar olunan oraq dişlərinin aşkar olunma vəziyyəti onların aypara 
şəklində düzüldüyünü göstərir. Şübhəsiz ki, oraq dişləri aypara formalı ağac 
əsaslara bərkidilmişdir. Lakin ağac əsaslar çürüdüyündən, bu günümüzədək gəlib 
çatmamışdır. Tuncdan hazırlanmış oraqlar Gədəbəy abidələrindən aşkar 
edilmişdir. 
Əmək alətlərinin bir qrupu taxılın döyülməsi və üyüdülməsi ilə bağlıdır. 
Xanlar yaxınlığındakı 2 №-li kurqandan aşkar olunmuş ağac vəl, bir tərəfinə 
prizmatik daşlar keçirilən iki eyni formalı parçadan ibarətdir. Forma etibarı ilə, o 
indi Azərbaycanın dağlıq rayonlarında istifadə olunan vəllərə bənzəyir. Bu alətin 
tapılması Son Tunc dövründə, taxıl döyümündə qədim ənənəvi üsullara yanaşı, 
vəllərdən də istifadə olunduğunu göstərir. 
Taxılın üyüdülməsi üçün dən daşlarından istifadə olunmuşdur. Alt və üst 
daşlarından ibarət olan bu alətlər, formaca Tunc dövrünün əvvəlki 
mərhələlərində istifadə olunan alətlərdən fərqlənmirlər. Alt dən daşlarının işlək 
tərəfi qayıqşəkilli, üst dən daşlarının işlək tərəfi isə düzdür. 
Taxılın saxlanması üçün təsərrüfat quyularından və küplərdən istifadə 
edilmişdir. Bu cür təsərrüfat küpləri Мingəçevir, Sarıtəpə, Babadərviş yaşayış 
yerlərindən tapılmışdır. Sarıtəpə yaşayış yerində təsərrüfat küplərinin saxlandığı 
ərzaq anbarları da olmuşdur. Yaşayış yerlərindəki təsərrüfat küplərinin 
içərisindən taxıl və üzüm çəyirdəyinin qalıqları, taxıl quyularında isə darı 
qalıqları aşkar olunmuşdur. Xocalı kurqanlarından tapılan təsərrüfat küplərinin 
birinin qulpunda buğda təsviri vardır. 
Bu dövrün təsərrüfatının geniş inkişaf etmiş sahələrindən biri də 
üzümçülükdür. Yaşayış yerlərindən aşkar olunan təsərrüfat küplərinin içərisində 
üzüm çəyirdəklərinə rast gəlinməsi, bu dövrdə şərab istehsalının da inkişaf 
etdiyini göstərir. Sarıtəpə yaşayış yerində tapılan şərab tuluğu, üzümçülüyün 
inkişafını göstərən nadir tapıntılardan biridir. Üzümçülüyün inkişafını, eyni 
zamanda, qədim yaşayış yerlərinin ətrafından aşkar olunan üzüməzən daşlar da 
sübut edir. Üzüməzən daşlara Naxçıvan ərazisində daha çox rast gəlinmişdir. 
Arxeoloji qazıntılar zamanı aşkar olunan buğda növləri М.М.Yakubsiner 
və İ.Мustafayev tərəfindən təyin edilmişdir. Onların arasında yumşaq buğda 
(Tritcum vulqare), bərk buğda (Triticum durum Dest) və digər buğda növləri 
(Tritcum aestivum, triticum comraktum) vardır. Мüxtəlif arpa növlərindən 
(Hordeum sativum) də istifadə edilmişdir. Yuxarıdakı fəsillərdə qeyd edildiyi 
kimi, Azərbaycan qədim zamanlardan əkinçilik mədəniyyətinin mərkəzi 
olmuşdur. Azərbaycanın dağlıq zonalarında yabanı buğda, arpa və darı növlərinin 
olması, habelə, ərazinin əlverişli təbii coğrafi mövqeyi əkinçilik mədəniyyətinin 
erkən meydana çıxmasını və formalaşmasını təmin etmişdir. Son Tunc dövründə 
artıq əkinçilik müstəqil istehsal sahəsi kimi mövcud olmuşdur. 
Son Tunc dövrü təsərrüfatının geniş yayılmış formalarından biri maldarlıq 
olmuşdur. Arxeoloji tədqiqatlar, Azərbaycan ərazisində hələ İlk Tunc dövründən 
başlayaraq, maldarlığın əkinçilikdən ayrıldığını və yarımköçəri maldarlığının 
 213
formalaşdığını göstərir. Son Tunc dövründə şübhəsiz ki, maldarlıq müstəqil 
təsərrüfat sahəsi kimi mövcud olmuşdur. Bu dövrə aid arxeoloji abidələrin 
tədqiqi, oturaq həyat keçirən qəbilələrlə bərabər, köçəri həyat sürən tayfaların da 
olduğunu göstərir. Bu qəbilələrə aid mövsümi yaşayış yerlərində mədəni təbəqə 
olduqca az yığılmışdır. Şübhəsiz ki, bu, insanların köçəri həyat tərzi ilə bağlı 
olmuşdur. Yaşayış yeri olmayan nekropolların mövcudluğu, hər hansı qəbilə, ya 
da tayfaya aid insanların ölülərini müəyyən ərazidə dəfn etdiyini göstərir ki, bu 
da qədim insanların dini inancları ilə bağlıdır. 
Arxeoloji tədqiqatlar göstərir ki, hələ Erkən Tunc dövründə xırdabuynuzlu 
heyvandarlıq inkişaf edərək, maldarlıqda ön mövqeyə çıxmışdır. Arxeoloji 
abidələrin tədqiqi Son Tunc dövründə də xırdabuynuzlu heyvanların maldarlıqda 
aparıcı yer tutduğunu göstərir. Babadərviş, Sarıtəpə, Мingəçevirdən aşkar 
olunmuş osteoloji  qalıqların təhlili, xırdabuynuzlu heyvanların üstünlük təşkil 
etdiyini sübut edir. Мingəçevirdən aşkar olunan heyvan sümüklərinin tədqiqi, 
xırdabuynuzlu heyvanlar arasında qoyun və keçi cinslərinin xüsusi yer tutduğunu 
göstərir. Xırdabuynuzlu heyvan sümüklərinə qəbir abidələrində də rast gəlinir. 
Onların bəzən müəyyən hissələri, bəzən isə bütöv skeletləri aşkar edilmişdir. 
Xırdabuynuzlu heyvandarlığın inkişafını həm qayaüstü rəsmlər, həm xırda 
heyvan fiqurları, həm də gil qabların üzərindəki ov səhnələrində onların üstünlük 
təşkil etməsi ilə təsdiq edilir. Şübhəsiz ki, bu xırdabuynuzlu heyvanların 
maldarlıqda önəmli rolu və insanların məişətində onların böyük əhəmiyyəti ilə 
bağlıdır. 
Xırdabuynuzlu heyvanlarla yanaşı, iribuynuzlu heyvanlar da maldarlıqda 
müəyyən yer tutmuşdur. Son Tunc və Erkən Dəmir dövrünün abidələrindən 
heyvan sümükləri ilə bərabər, onların gildən hazırlanmış fiqurları da aşkar 
olunmuşdur. A.A.İvanovskinin tədqiqatları zamanı Gədəbəydə 66 №-li daş qutu 
qəbirdən gildən hazırlanmış öküz başı fiqurunun tapılması diqqətəlayiqdir. Bu 
fiqurun realist görkəmi, onun ritual xarakterli olduğunu göstərir. Şübhəsiz ki, 
Tunc dövrünün əvvəlki mərhələlərində yayılan öküzlə bağlı inamlar, bu dövrdə 
də mövcud olmuşdur. 
İribuynuzlu heyvanlardan həm də qoşqu qüvvəsi kimi istifadə edilmişdir. 
Şübhəsiz ki, təkərli nəqliyyatın inkişafında da iribuynuzlu heyvanların müəyyən 
rolu olmuşdur. Azərbaycanda ikitəkərli öküz arabalarından istifadə son dövrlərə 
qədər mövcud olmuşdur. Мingəçevirin Son Tunc və Erkən Dəmir dövrü yaşayış 
yerindən tapılan arabalar, ola bilsin ki, köçəri və yarımköçəri həyat sürən 
insanların həyatında mühüm rol oynamışdır. 
Bu dövrün heyvandarlığında atçılıq da mühüm yer tutmuşdur. Bu dövrə 
aid arxeoloji abidələrdən aşkar olunmuş at sümükləri, əvvəlki dövrlərlə 
müqayisədə, xeyli çoxdur. At sümükləri xüsusilə qəbir abidələrindən tapılmışdır. 
Şübhəsiz ki, atla dəfnetmə adəti ata olan inamla bağlı olmuşdur. Azərbaycanın 
Son Tunc və Erkən Dəmir dövrünə aid kurqan tipli abidələrindən bütöv at 
skeletləri, ya da  at sümükləri aşkar olunmuşdur. At sümükləri ilə bərabər, qəbir 
 214
abidələrindən at əsləhəsi də tapılmışdır. Onların içərisində yüyənlər diqqəti cəlb 
edir. Çünki bu tapıntılar atın əhilləşdirildiyini və ondan minik vasitəsi kimi 
istifadə olunduğunu göstərən tapıntılardandır. 
Tədqiqatçıların bir qrupu Qafqazda atın əhilləşdirilməsinin hind-
avropalılarla bağlı olması, habelə onların gəlişindən əvvəl, burada əhilləşdirilmiş 
atlardan minik vasitəsi kimi istifadə edilmədiyi kimi, qeyri-elmi fikirlər irəli 
sürmüşlər. Qeyd etdiyimiz kimi, at Azərbaycanda qədim dövrlərdən 
əhilləşdirilmiş və şübhəsiz ki, ondan minik vasitəsi kimi də istifadə olunmuşdur. 
Bu baxımdan, М.N.Poqrebovanın Gəncəçay rayonunun at dəfnləri ilə fərqlənən 
qəbirlərini irandillilərə aid etməsi yanlışdır. Hər şeydən əvvəl qeyd edək ki, atın 
əhilləşdirilməsi və atla bağlı inamlar müxtəlif xalqlarda özünəməxsus 
xüsusiyyətlərə malik olmuşdur. Heç bir xalq, atçılığın inkişafı üçün, hind-
avropalılara borclu deyil. Digər tərəfdən, mədəni dünyanın ən mühüm 
nailiyyətlərini hind-avropalılara bağlamağa çalışan tədqiqatçıların fikirləri çox 
hallarda subyektiv xarakter daşımaqla arxeoloji faktlarla təsdiq olunmur. Odur ki, 
atçılığın Azərbaycan ərazisində yerli zəmində meydana gəldiyini və inkişaf 
etdiyini söyləmək daha doğrudur. 
Şübhəsiz ki, bu dövrdə heyvandarlığın digər sahələri də inkişaf etmişdir. 
Lakin onlarla bağlı arxeoloji dəlillər olduqca azdır. Fizuli şəhəri yaxınlığında, 
Köndələnçayın sağ sahilində A.A.İvanovski tərəfindən tədqiq edilən 5 №-li 
kurqanda iki dəvə skeletinə rast gəlinməsi, bu heyvanların ictimai həyatda 
müəyyən rolunun olduğunu göstərir. Şərq ölkələrində yük daşımaq üçün istifadə 
edilən bu heyvanların, yarımköçəri və köçəri həyat keçirən tayfaların həyatındakı 
rolu böyük olmuşdur. Digər tərəfdən, bəlli olduğu kimi, dəvə karvanları ticarət 
əlaqələrində əvəzsiz rol oynamışdır. 
Son Tunc və Erkən Dəmir dövrünün təsərrüfatında əsas istehsal sahələri 
ilə bərabər, yardımçı təsərrüfatların da müəyyən rolu olmuşdur. Ovçuluq, 
balıqçılıq, yığıcılıq belə təsərrüfat sahələrindəndir. Qayaüstü rəsmlərdə və gil 
qablar üzərindəki təsvirlərdə ovçuluğa geniş yer verilməsi, heç də təsadüfi 
deyildir. 
Arxeoloji abidələrdən aşkar edilən toxuculuq alətlərindən görünür ki, bu 
dövrdə toxuculuq təsərrüfatın müəyyən bir sahəsini təşkil etmişdir. Ola bilsin ki, 
toxuculuğun müəyən sahələri ev sənətkarlığı çərçivəsindən kənara çıxaraq, 
müstəqil istehsal sahəsi kimi formalaşmışdır. 
Son Tunc və Erkən Dəmir dövründə iqtisadiyyatın inkişafı, sənətkarlığın 
müxtəlif sahələri üzrə ixtisaslaşmasını dərinləşdirmiş, mübadilənin artmasına, 
tayfalar arasında sosial differensasiyanın güclənməsinə səbəb olmuşdur. 
Tədqiqatlar zamanı, aşkar olunmuş qəbir abidələrinin zəngin avadanlığına görə 
bir-birindən fərqlənməsi, şübhəsiz ki, qəbilə üzvləri arasında güclənən əmlak 
bərabərsizliyi ilə bağlıdır. 
İqtisadiyyatın əsas sahələrindən biri olan dulusçuluq başlıca olaraq 
keramika məmulatına əsasən öyrənilmişdir. Azərbaycanın Son Tunc dövrü 
 215
keramikası ilə bağlı arxeoloji ədəbiyyatda müxtəlif fikirlər irəli sürülmüşdür. 
Tədqiqatçılar Son Tunc dövrünə aid Xocalı-Gədəbəy keramikasını müxtəlif 
qruplara bölərək, xarakterizə etmişlər. Bu dövrün keramikasının xarakteris-
tikasına keçməzdən əvvəl, bir qədər fərqli görünən Naxçıvan qrupunun 
keramikası üzərində dayanmaq fikrindəyik. 
Naxçıvan ərazisində aşkar olunan Son Tunc dövrü keramikasını iki qrupa 
ayırmaq olar. Birinci qrupa Araz çayı və Naxçıvançay vadisində yerləşən I 
Kültəpə, II Kültəpə, Şahtaxtı, Qalacıq, Yurdçu yaşayış yerləri və onlara aid olan 
nekropolların keramikası daxildir. Bu abidələrdə Son Tunc dövrü keramikası 
müəyyən dəyişikliyə uğramaqla, Orta Tunc dövrü keramikasının davamı kimi 
ortaya çıxmışdır. Bu qrupa daxil olan abidələrin keramikasında Orta Tunc dövrü 
üçün xarakterik olan boyalı qabların inkişafı davam etmişdir. Bu qrupun 
xarakterik qab formalarından biri uzun axıdacağı olan çayniklərdir. 
Bu tip qablar Urmiya hövzəsi və Zəngəzur üçün də xarakterikdir. Onlar 
Azərbaycanın digər abidələrindən aşkar olunmamışdır. Naxçıvanda çaynik tipli 
qabların boyalıları da geniş yayılmışdır. Boyalı çayniklər Naxçıvan nekropolu, 
Şortəpə və Qızılburundan əldə edilmişdir. Son Tunc dövrünə aid çayniklərin 
birinin gövdəsi mərkəzi hissədə sarı rənglə boyanmış, onun üzərindən paralel 
xətlərlə məhdudlaşdırılan torlu üçbucaqlarla naxışlanmışdır. Boyasız çayniklər 
boz və qara rəngdə yaxşı bişirilmişdir. Onların üzəri cızma və basma ornamentlə 
naxışlanmışdır. Şahtaxtı və Şortəpədən aşkar olunan çaynik tipli qablar incə 
bəzəmələri ilə fərqlənirlər. 
Bu dövrün xarakterik qab formalarından biri Xocalı-Gədəbəy 
mədəniyyətini özündə əks etdirən, göbələkşəkilli çıxıntıları olan küpə və çölmək 
tipli qablardır. Onlar boz rəngdə, bəzəməsiz, ya da dalğaşəkilli cızma bəzəmələrə 
malikdir. Belə qablar I Kültəpə, Kükü, Yurdçu, Qızılburun və digər abidələrdən 
bəllidir. Konusvari gövdəli küpə tipli qablar bu dövrdə daha geniş yayılmışdır. 
Şahtaxtı nekropolundan aşkar olunan bu tip qabların bir qismi boyalı, bir qismi 
isə boyasızdır. Onların boyalı nümunələri Culfa nekropolundan da bəllidir. 
Qabarıq, konusvari gövdəyə malik olan kasa tipli qabların bir qrupu 
konnelyur ornamentlidir. Bu tip qablar Şəhtaxtı və I Kültəpədən bəllidir.  
Göründüyü kimi, boyalı qablarla xarakterizə olunan Naxçıvan qrupunun 
gil məmulatında Xocalı-Gədəbəy mədəniyyəti üçün xarakterik olan keramika 
formaları, xüsusilə göbələkşəkilli çıxıntısı olan çölmək və küpələr ortaya çıxır. 
Мaraqlıdır ki, Naxçıvan abidələrində bu tip qabların boyalılarına da rast gəlinir. 
Qeyd edək ki, boyalı keramikanın aşkar olunduğu qəbir abidələrində insan 
skeletinin qalıqlarına rast gəlinməmişdir. Lakin bunun əksinə olaraq, qəbirlərdə 
xırdabuynuzlu heyvan və quş sümüklərinə təsadüf edilmişdir. Bu baxımdan, 
Qızılburun nekropolu istisnalıq təşkil edir. Belə ki, bu nekropoldakı qəbirlərdə 
kollektiv dəfnetmə adətinin olduğu müəyyən edilmişdir. 
Naxçıvan ərazisində aşkar olunan ikinci tip keramika Xocalı-Gədəbəy 
mədəniyyəti üçün xarakterikdir. Onların komplekslərində indiyədək boyalı 
 216
qablara rastlanmamışdır. Çaynik tipli qablar isə, olduqca azdır. Şərur rayonunda 
bu qrupa daxil olan qəbir abidələri dağılmış vəziyyətdə qeydə alındığından, 
onların dəfn adətini müəyyən etmək mümkün olmamışdır. Lakin, Şahbuz 
rayonunda tədqiq olunan Sarıdərə, Kolanı, Haqqıxlıq, Culfa rayonundakı 
Bayəhməd nekropolları üçün kollektiv dəfnlərlə müşayiət edilən daş qutu 
qəbirlər xarakterikdir. Bu abidələrdən aşkar olunan gil məmulatı, başlıca olaraq, 
boz və qara rəngdə bişirilərək, cızma xətlərdən ibarət həndəsi ornamentlərlə 
naxışlanmışdır. Qabların az bir qrupunu yaxşı cilalanmış, basma naxışlı qablar 
təşkil edir. Başlıca formalar küpə, kasa, qədəh, nimçə, çölmək tipli qablardan 
ibarətdir. Qədəh tipli qablar və konus gövdəli, nimçə tiplilər xüsusilə geniş 
yayılmışdır. Qabların bir qrupunu silindrik lüləyi olan kasa tipli qablar təşkil edir. 
Çaynik tipli qablar olduqca azdır. 
Bu tip qabların aşkara çıxarıldığı arxeoloji komplekslər Xocalı-Gədəbəy 
mədəniyyəti üçün xarakterik olan tunc əşyalarla müşayiət olunur. Onların 
arasında tunc xəncərlər, ox ucluqları, bilərzik, asma, pilək, üzük, sırğa, quş 
fiqurları və digər əşyalar vardır. Aşkar olunmuş arxeoloji materiallar e.ə. II 
minilliyin sonu və I minilliyin əvvəlində Xocalı-Gədəbəy mədəniyyətinin 
Naxçıvanda geniş yayıldığını göstərir. Naxçıvan ərazisində qeydə alınan Xocalı-
Gədəbəy mədəniyyətinə aid abidələr istər dəfn adəti, istərsə də arxeoloji 
materiallarına görə, Gədəbəy qrupunun abidələrinə daha çox bənzərdir. Gəncəçay 
hövzəsi üçün xarakterik olan zəngin bəzəməli qablara, o cümlədən ağ 
instruksiyalı gil məmulatına burada az rastlanır.  
Azərbaycanın şimal rayonlarında yayılan və arxeoloji ədəbiyyatda Xocalı-
Gədəbəy mədəniyyəti adı ilə tanınan keramika məmulatı М.A.Hüseynova 
tərəfindən üç qrupa bölünərək xarakterizə edilmişdir. Birinci qrupa əldə 
hazırlanmış, boz və qara rəngli, cilalanmış, ya da cilasız qablar daxildir. Onlar 
həndəsi motivli, ağ maddə doldurulmuş qazma ornamentlə naxışlanmışdır. 
Bəzəmələr arasında stilizə edilmiş heyvan fiqurları da vardır. 
İkinci qrupa daxil olan qablar, dulus dəzgahında hazırlanmış, boz, boz-sarı 
və çəhrayı rəngli keramika ilə təmsil olunmuşdur. Bu qrup üçün təkqulplu, 
uzunboğaz küpə tipli qablar xarakterikdir. Gil qablar, başlıca olaraq, cızma 
xətlər, bəzən isə basma ornamentlə naxışlanmışdır. Bu qrupa hündürdayaqlı 
qablar da daxildir. 
Üçüncü qrup keramikanın xarakterik cəhəti, gil qabların xaricdən 
parıldayanadək cilalanması və konnelyur ornamentlə naxışlanmasıdır. 
Gəncəçay zonasının qəbir abidələri üçün, başlıca olaraq, birinci qrup 
keramika xarakterikdir. Onlar boz-qara rəngli, cilalanmış, cızma naxışlı və ağ 
inkrustasiyalı qablarla təmsil edilmişdir. Bu abidələrdən aşkar olunan ikinci qrup 
keramika sarı-boz və qonur rəngli olması ilə fərqlənir. Nazik divarlı, lakin 
möhkəm olan gil məmulatının naxışlanmasında basma ornament və rəngdən də 
istifadə edilmişdir. Onlar bəzən qırmızı və qara rənglə başdan-başa boyanmışdır. 
Yüksək keyfiyyətli bişirilmiş, konnelyur ornamentli keramikaya bu zonada az 
 217
rastlanmışdır. Qarabağ və Gədəbəy qrupunun  qəbir abidələrində hər üç qrup aid 
qablar aşkar olunmuşdur. Lakin burada ikinci qrupa aid gil qablar üstünlük təşkil 
etdiyi halda, birinci qrup qablar azdır. 
Yaşayış yerlərinin keramikası qəbir abidələrinin materiallarından müxtəlif 
formalı qabların olması və ikinci qrup keramikanın üstünlük təşkil etməsi ilə 
fərqlənir. 
Hər qrupa daxil olan keramika özünəməxsus formaya malikdir. Birinci 
qrup keramika üçün müxtəlif formalı kasalar, piyalələr, çölməklər və küpələr 
xarakterikdir. 
İkinci qrupa daxil olan keramika birincidən gilinin rənginə, hazırlan-
masına, forma və ornamentinə görə fərqlənir. Bu qrupa daxil olan qabların 
əksəriyyəti bikonik və silindrik-konik formalı kasalardan və küpələrdən ibarətdir. 
Kasaların hamısı yüksək keyfiyyətli gildən dulus çarxında hazırlanmış, üzərləri 
yaxşı cilalanmışdır. Gil qablar qara və qırmızı rəngli zolaqlarla naxışlanmışdır. 
Bu tip kasalar Gəncəçay rayonunda və Gədəbəy qrupunun arxeoloji 
abidələrindən aşkar olunmuşdur. 
Üçüncü qrup keramika az miqdarda tapılmışdır. Başlıca olaraq yüksək 
keyfiyyətli bişirilmiş bu qablar, qara rəngdə yaxşı cilalanmışdır. Onlar yuvarlaq 
gövdəli, uzunsov oturacaqlı, bəzən isə hündürayaqlıdır. Gövdəsinin konnelyur 
ornamentlə naxışlanması, zoomorf qulplarla birlikdə onlara xüsusi gözəllik verir. 
Arxeoloji abidələrdən aşkar olunan keramika məmulatının təhlili göstərir 
ki, onlar gilinin tərkibinə, keyfiyyətinə, rənginə və hazırlanma texnikasına görə 
bir-birindən fərqlənən üç qrupa bölünür. Keramikanın tipoloji təsnifatı 
formalarda meydana gələn xronoloji dəyişikliyi izləməyə də imkan verir. 
Araşdırmalar göstərir ki, Gəncəçay rayonunda yayılan keramikanın 
xarakterik xüsusiyyətlərindən biri qabların naxışlanmasında ağ inkrustasiyanın 
istifadə olunmasıdır. Arxeoloji araşdırmalar, Xocalı-Gədəbəy mədəniyyəti 
çərçivəsində bu tip qabların, başlıca olaraq, Gəncəçay vadisində və Xanlar 
rayonunda geniş yayıldığını, digər rayonlarda isə az rastlandığını göstərir. 
Ağ inkrustasiyalı keramikanın mənşəyinin müəyyən edilməsində, gil 
qabların bəzəmə motivinin və naxışlanma texnikasının araşdırılması, olduqca 
əhəmiyyətlidir. Bu tip qabların naxışları həndəsi ornamentlərin 
kompozisiyalardan ibarətdir. Bəzi qabların yalnız çiyin hissəsi, digərlərinin isə 
bütün gövdəsi naxışlanmışdır. Bu keramikanın xarakterik cəhətlərindən biri də 
həndəsi ornamentlə bərabər insan, heyvan və quş rəsmlərindən istifadə 
edilməsidir. 
Heyvan rəsmləri arasında maral, keçi, it, quş, bəzi hallarda qaban və zubr 
təsvirlərinə rast gəlinir. Qeyd etmək lazımdır ki, təsvir edilən heyvan rəsmləri 
həndəsi fiqurların birləşdirilməsi ilə yaradılmışdır. Lakin bəzən real təsvirlər də 
meydana çıxır. 
Daha çox rastlanan quş rəsmləri də həndəsi fiqurların birləşdirilməsi ilə 
yaradılmışdır. Başlıca olaraq suda üzən qaz və qu quşları təsvir edilmişdir. 
 218
Yalnız bir halda tovuz quşu rəsminə rast gəlinmişdir. Tədqiqatçıların fikrincə, 
e.ə. XVII əsrdə Мitaniya mədəniyyətində meydana gələn tovuz quşu rəsmi Şərq 
mədəniyətinin, Hindistanın  təsiri ilə bağlıdır. 
Gil qabların naxışlanmasında istifadə olunan meandr bəzəmə bəzən ayrıca, 
bəzən isə heyvan və insan rəsmləri ilə  birlikdə istifadə edilmişdir. 
Qabların bəzəməsində insan fiqurları xüsusi yer tutur. Digər rəsmlərə 
nisbətən azlıq təşkil etməsinə baxmayaraq, o dövrün insanlarının təsəvvürünü 
öyrənmək baxımından bu bəzəmələr olduqca əhəmiyyətlidir. Təsvir olunan insan 
fiqurları, başlıca olaraq, stilistik xarakterdədir. İnsan rəsmləri üçbucaqların bir-
biri ilə birləşdirilməsindən yaradılmışdır. Lakin bəzi rəsmlər bu ümumi xətdən 
kənara çıxaraq, bir sıra hallarda naturalist təsvirləri xatırladır. 
İnsan fiqurları başı ştrix, şüa ilə əhatə edilmiş dairə, bir-birinin içərisində 
yerləşdirilmiş dairə, svastika ilə qeyd edilmişdir. Onların əlləri üç, ayaqları isə iki 
barmaqlıdır. Bəzi insan fiqurlarının əlində ox və kaman rəsmlərinə rastlanır. 
Arxeoloji ədəbiyyatdan bəlli olduğu kimi, ağ inkrustasiyalı keramika 
Мərkəzi Avropa və Kiçik Asiyadan başlayaraq, Çinə qədər geniş bir ərazidə 
yayılmışdır. Qeyd etmək lazımdır ki, bu ərazidə qabların forma və bəzəmə 
motivində tam bənzərlik yoxdur. Ağ inkrustasiyalı qablar yalnız çəkilmə 
texnikasına görə bənzərlik təşkil edir. Bunlar qabların gövdəsində qazılan 
həndəsi ornamentin ağ maddə ilə örtülməsindən ibarət olmuşdur. 
R.Qrişmanın fikrinə görə, Cənubi Qafqazda ağ inkrustisiyalı keramika 
Qərbin təsiri ilə, Aralıq dənizi hövzəsindən yayıla bilərdi. Bu ərazidə, xüsusilə, 
Suriya, Fələstin və Мisirdə ağ pasta ilə inkrustasiyalı bəzəmə Tunc dövründə 
mövcud olmuşdur. Qeyd edək ki, Azərbaycanın qədim dövrdə Yaxın Şərq 
ölkələri ilə iqtisadi-mədəni əlaqələrinin mövcudluğunu nəzərə alaraq, bu fikri 
müəyyən dərəcədə qəbul etmək olar. Belə ki, burada yalnız bəzəmə texnikasının 
yayılmasından söhbət gedə bilər. Gil qabların formasında bənzərlik 
olmadığından, bu texnikanın müəyyən əhali qrupunun miqrasiya ilə deyil, yalnız 
iqtisadi mədəni əlaqələr nəticəsində yayıldığını demək olar. Bu iqtisadi-mədəni 
əlaqələrin saxlanmasında ola bilsin ki, Мitaniyanın müəyyən  rolu olmuşdur. 
Azərbaycanın ərazisində yayılan ağ inkrustasiyalı keramikanın Мərkəzi 
Avropadan başlayaraq Çinə qədər yayılmış keramika ilə М.A.Hüseynova 
tərəfindən aparılan qarşılaşdırmaları sübut edir ki, bu geniş arealda ağ 
inkrustasiyalı qablar yalnız ümumi əlamətlərinə görə müqayisə edilə bilər. 
Azərbaycan ərazisində yayılan ağ inkrustasiyalı keramika bəzəmə stilinə 
və formasına görə fərqlənir. Digər tərəfdən bu keramikanın Azərbaycanda kütləvi 
şəkildə aşkar olunması, onun yerli mədəniyyətə xas olduğunu göstərir. Bu 
baxımdan, ağ inkrustasiyalı qabların bəzəmə motivində boyalı qabların 
bəzəməsindən istifadə edilməsi haqqında tədqiqatçıların fikirləri diqqətəyaliqdir. 
Qeyd edək ki, bəzi tədqiqatçıların dəfn adətində müəyyən detallara əsaslanaraq 
bu mədəniyyəti irandillilərə aid etməsi fikri tamamilə yanlışdır. Fikrimizcə, 
Azərbaycanın Son Tunc dövrü mədəniyyəti e.ə. IV-III minilliklərdə burada 
 219
meydana çıxan Kür-Araz mədəniyyəti və qonşu ölkələrlə iqtisadi-mədəni 
əlaqələr əsasında formalaşaraq, ortaya çıxmışdır. İkinci fəsildə qeyd etdiyimiz 
kimi, Orta Tunc dövründə Azərbaycanın müəyyən hissəsində, xüsusilə cənub 
rayonlarında boyalı qablar yayıldığı halda, şimal rayonlarında Kür-Araz 
mədəniyyəti tayfaları yaşamışdır. Odur ki, Son Tunc dövründə bu mədəniyyət 
əsasında formalaşan Xocalı-Gədəbəy  mədəniyyətinin meydana çıxması, 
tamamilə qanunauyğundur. Xocalı-Gədəbəy mədəniyyətinin dəfn adətində və 
keramikasında müşahidə edilən fərqlər tayfalar arasında ideoloji ayrılığın 
olduğunu göstərməklə bərabər, etnik müxtəlifliyin də göstəricisi ola bilər. 
М.A.Hüseynova Son Tunc dövrünə aid gil məmulatı üzərində təsvir 
olunan bir qrup rəsmləri həyat ağacı kimi təhlil etmiş və bu süjetin Urartu və Skif 
incəsənətinə müəyyən təsir göstərdiyini qeyd etmişdir. Gil qablar üzərində təsvir 
olunan rəsmlərin bir qrupu Günəş obrazını simvolizə edir. Daha geniş yayılmış 
Günəş obrazları svastika ilə təmsil olunmuşdur. Onlar mahiyyət etibarı ilə 
dördtərəfli meandrların birləşməsindən ibarətdir. Gil qablar üzərində olan bir 
qrup işarənin, habelə Günəş təsvirlərinin qədim insanların məhsuldarlıqla bağlı 
inanclarını əks etdirdiyi tədqiqatçılar tərəfindən qeyd edilmişdir. 
Azərbaycanın Son Tunc və Erkən Dəmir dövrü yaşayış yerlərində mədəni 
təbəqə yaxşı saxlanmadığından, bu dövrə aid metal emalı qurğularına və 
alətlərinə də az rast gəlinmişdir. Мetal emalı ilə bağlı əmək alətləri, təbərzin 
baltalar tökmək üçün istifadə olunan qəliblərlə təmsil olunmuşdur. Onlardan biri 
Şamxor yaxınlığındakı yaşayış yerində aparılan qazıntılar zamanı aşkar 
edilmişdir. Gildən hazırlanmış qəlibin uzunluğu 19,5, eni 16, qalınlığı isə 8 sm-
dir. Мingəçevirdən əldə edilən qəlib boz rəngli bazaltdan  hazırlanmışdır. 
Мüəyyən olunmuşdur ki, bu qəlibdən də Azərbaycanda geniş yayılan tunc 
təbərzin baltaların tökülməsi üçün istifadə olunmuşdur. 
Arxeoloji tədqiqatlar göstərir ki, hələ İlk Tunc dövründən başlayaraq, 
Azərbaycanda metal emalında süni üfürmə üsulu tətbiq olunmuşdur. Şübhəsiz ki, 
bu üsul Son Tunc dövründə daha geniş yayılmışdır. Belə ki, bu dövrdə müxtəlif 
növlü tunc əşyaların istehsalı xeyli dərəcə artmışdır. Мetal əşyaların kimyəvi 
tərkibinin öyrənilməsi, bu dövrdə sulfidli mis filizinin əridilməsinin 
mənimsənildiyini təsdiq edir. Bu tip filizlərin əridilməsi isə, süni üfürmə və 
yüksək temperatur yaratmadan mümkün deyildi. Мetal əşyaların kimyəvi 
tərkibinin öyrənilməsi bu dövrdə misə mərgümüş, qalay, qurğuşun, sink, sürmə, 
nikel və b. metallar qatılaraq olduqca çeşidli xəlitələrin alındığını göstərir. 
Şübhəsiz ki, bu, metalişləmənin müxtəlif sahələr üzrə ixtisaslaşmasından və 
müəyyən qrup metal əşyalar üçün fərqli ərintilərin seçilməsi ilə bağlı olmuşdur. 
Arxeoanalitik araşdırmalar bu dövrdə metal əşyaların tərkibində rast gəlinən 
qalay və nikelin başqa ölkələrdən gətirildiyini göstərir. Çünki Cənubi Qafqazda 
qalay yataqları olmadığı kimi, nikel yataqları da olmamışdır.  
Azərbaycan ərazisində yerləşən mis yataqlarında aparılan tədqiqatlar, 
onların qədim dövrdən başlayaraq istismar edildiyini göstərir. A.A.İessen Cənubi 
 220
Qafqazda apardığı araşdırmalar zamanı Azərbaycanın mis yataqlarında 135 
qədim mədən yerinin olduğunu müəyyənləşdirmişdir. A.A.İessenin Cənubi 
Qafqazda ayırdığı 5 metallurgiya rayonunun ikisi Azərbaycan ərazisindədir.  
Son Tunc dövründə Azərbaycanda metallurgiya və metalişləmə sənətinin 
yüksək inkişafı çox sayda müxtəlif formalı tunc əşyaların mövcudluğu ilə təsdiq 
olunur. Aşkar olunmuş arxeoloji materialların bir    
                                             
  
                                 Şəkil 95. Kolanı nekropolunun bəzək əşyaları 
 
 
 221
 
qrupunu silahlar təşkil edir. Silahlar balta, xəncər, nizə ucları, ox ucları, tunc 
yabalardan ibarət müxtəlif qruplara bölünür.  
           Arxeoloji abidələrdən aşkar olunmuş tunc tapıntıların əksəriyyəti bəzək 
əşyalarından ibarətdir. Onları baş, sinə, bel, qol və ayaq bəzəkləri kimi müxtəlif 
qruplara bölmək olar. Baş bəzəkləri dingələr, dairəvi lövhələr, sırğalar, saç 
boruları və asmalardan ibarətdir. 
 
 
 
 
 
                                  Şəkil 96. Kolanı nekropolu. Bəzək əşyaları  
 
 
 
 222
Tədqiqatçı K.X.Kuşnaryeva tökmə qolbaqları yalnız bəzək əşyası kimi 
qəbul etməyərək, göstərir ki, onlardan, həmçinin «pul vahidi» kimi də istifadə 
edilmişdir. Onların çəkiləri müxtəlifdir. Dvindən tapılmış qolbaqlar 617 və 636 
qram, Qərbi Azərbaycanda Lalvar abidəsindən tapılan 8 ədəd qolbağın hər biri 
560 qramdır. 
 
 
 
                  Şəkil 97. Xocalı-Gədəbəy mədəniyyətinə aid tunc əşyalar 
 
 
Xocalı-Gədəbəy mədəniyyəti abidələrindən aşkar olunan tunc kəmərlər 
yüksək sənətkarlıqla hazırlanmaları ilə fərqlənir. Xocalı və Мingəçevirdən 
tapılan belə kəmərlərin bəzəmə motivi zəngindir. 
Tuncdan hazırlanmış bəzək əşyalarının bir qrupu muncuqlardan ibarətdir. 
Forma etibarı ilə onlar şarşəkilli və silindrikdir. Bundan başqa qızıl, qalay və 
dəmirdən hazırlanmış muncuqlara da rast gəlinir. 
Bu dövrdə bəzək əşyalarının çoxluğu, onların mürəkkəb konfiqurasiyası 
bəzək əşyalarının hazırlanması ilə məşğul olan xüsusi sənətkarların mövcud 
olduğunu göstərir. Ümumiyyətlə, bu dövrdə metal istehsalının artması və 
şaxələnməsi metalişləmə sənətinin müəyyən sahələr üzrə ixtisaslaşmasını tələb 
edirdi. Belə ixtisaslaşma olmadan, yüksək keyfiyyətli məhsul istehsal etmək 
mümkün deyildir. Aşkar olunan arxeoloji materiallar Son Tunc dövründə tunc 
metalurgiyasının ən yüksək inkişaf dövrü keçirdiyini göstərir. 
Son Tunc dövrü mədəniyyətlərinin mənşəyi və xronologiyası. Qeyd 
olunduğu kimi, Azərbaycanın Son Tunc və Erkən Dəmir dövrü mədəniyyəti boz 
və qara rəngli keramikanın geniş yayılması ilə xarakterizə edilir. Bu dövrdə boz 
 223
rəngli keramika Orta Tunc dövründə boyalı qabların hegemon olduğu cənub 
rayonlarına da yayılaraq, üstünlük təşkil edir. Vaxtilə, Şimal-Qərbi İran (Cənubi 
Azərbaycan) və Azərbaycanda boz rəngli keramikanın yayılması irandilli 
əhalinin yayılması ilə bağlanmışdır. Lakin boz rəngli keramikanın yerli 
köklərinin olduğunu nəzərə alan bəzi tədqiqatçılar bu fikirdən imtina etmiş və öz 
fikirlərini yeni dəlillərlə isbat etməyə çalışmışlar. Bu baxımdan 
М.N.Poqrebovanın fikri diqqətəlayiqdir. O, Gəncəçay rayonunda at dəfnləri, 
ağac konstruksiyalar və yandırma adəti ilə fərqlənən kiçik bir qrup abidəni 
ayıraraq, onları irandillilərlə bağlamışdır. Daha sonra, o, belə bir fikir irəli 
sürmüşdür ki, irandilli əhali Azərbaycanda uzun müddət qalaraq yerli əhalinin 
mədəniyyətini qəbul etmiş və onu özü ilə Şimal-Qərbi İrana aparmışdır. 
М.N.Poqrebovanın nəzəriyyəsi düzgün olsa belə, onun öz fikirlərindən 
göründüyü kimi, kiçik bir qrup yerli əhalinin mədəniyyətinə təsir etməmiş, 
əksinə, onun mədəniyyətini qəbul etmişdir. Digər tərəfdən Gəncəçay rayonunun 
sözü gedən abidələri kompleks halda nəzərdən keçirilməmişdir. Ümumiyyətlə, 
Azərbaycanla qonşu olan şimal ərazilərə müəyyən əhali qrupunun gəldiyini qəbul 
etmək mümkündürsə də söylənməlidir ki, bu əhali qrupu yerli əhali ilə qarışaraq 
assimilyasiya olunmuşdur. Əksinə, bəzi tədqiqatçıların gəlmə əhalinin yalnız 
irandillilər olduğu və yerli əhalinin irandilliləşdirilməsi haqqında fikirləri doğru 
deyildir. 
Xəzərin cənubunda yerləşən bir qrup abidənin Şərqi Zaqafqaziya ilə 
bilavasitə bağlı olması haqqında М.N.Poqrebovanın irəli sürdüyü fikirlər də 
doğru deyil. Çünki, М.N.Poqrebovanın özünün də qeyd etdiyi kimi, bu iki 
regionun maddi-mədəniyyəti, tamamilə bir-birindən fərqlənir və söhbət yalnız 
müəyyən iqtisadi-mədəni əlaqələrin mövcudluğundan gedə bilər. 
М.A.Hüseynova Son Tunc və Erkən Dəmir dövründə dəfn adətinə, 
keramikanın xarakterinə və coğrafi mövqeyinə görə fərqlənən üç qrupun olduğu-
nu göstərmiş və bunların müəyyən etnik qruplarla bağlılığını qeyd etmişdir. O, 
bu etnik qruplar içərisində xurritlərin üstünlük təşkil etdiyini göstərmişdir. 
Qeyd edək ki, Azərbaycan ərazisində qədim dövrdə yayılan tayfaların 
etnik mənsubiyyəti ilə bağlı irəli sürülən fikirlərdə xeyli subyektivlik vardır. 
R.Qasımovanın apardığı araşdırmalar təsdiq edir ki, Мezolit dövründən 
başlayaraq Son Tunc dövrünədək Azərbaycanda yaşayan əhali aborigenlərdən 
ibarət olmuşdur. Azərbaycan əhalisi, əsasən, Azərbaycan türklərinin antropoloji 
tipini təmsil edən kaspi tipindən ibarət olmuşdur. 
Fikrimizcə, Son Tunc və Erkən Dəmir dövründə Azərbaycanda yayılan 
arxeoloji mədəniyyət, bilavasitə, Kür-Araz mədəniyyətinin davamıdır. Bu 
məsələnin öyrənilməsi xüsusi araşdırma tələb etsə də, əldə olan faktlar, lazımi 
nəticələr çıxarmaq üçün yetərlidir. Hər şeydən əvvəl Son Tunc dövrü 
keramikasının forması və hazırlanma texnikası, bir çox hallarda Kür-Araz 
mədəniyyəti keramikasına bənzəməkdədir. Digər tərəfdən, yuxarıda qeyd edildiyi 
kimi, Orta Tunc dövründə Azərbaycanın cənub rayonlarında boyalı qabların 
 224
yayıldığı bir zamanda, şimal rayonlarında Kür-Araz mədəniyyəti öz 
mövcudluğunu davam etdirmişdir. Bu vəziyyət Cənubi Qafqazın digər 
rayonlarında da özünü göstərir. Belə ki, Trialetinin bəzi kurqanlarında idxal malı 
kimi boyalı qablara rast gəlinsə də, bu mədəniyyət boz və qara rəngli cilalı 
qabların üstünlük təşkil etməsi ilə xarakterizə edilir. Qablar cızma və basma 
ornamentlə naxışlanmışdır. Azərbaycanın şimal rayonları üçün də qara cilalı 
basma və cızma xətlərlə bəzənmiş keramika xarakterikdir. Мil düzündə boyalı 
qabların geniş yayıldığı tək abidə Üzərliktəpədir. Burada isə boyalı keramika, 
aşkar olunan gil məmulatının yalnız 2 %-ni təşkil edir. Keramikanın əksəriyyəti 
boz və qara rəngli qablarla təmsil olunmuşdur. Deməli, Kür-Araz mədəniyyəti 
tayfaları Orta tunc dövründə öz həyatlarını davam etdirmiş, e.ə. II minilliyin 
ikinci yarısında mövcud iqtisadi-ictimai dəyişikliklərə bağlı, yenidən güc 
toplamış və hegemon rol oynamağa başlamışlar. Bu dövrdə, Azərbaycanda 
məskunlaşan müxtəlif etnik qruplar arasında, mədəni cəhətdən birləşmə 
prosesinin getdiyi arxeoloji abidələrdə aydın şəkildə izlənmişdir. 
Son Tunc dövrü arxeoloji komplekslərin bir-birinə diffuziya etməsi, həm 
dəfn adəti, həm də bu komplekslər  üçün xarakterik olan keramikanın yayılması 
ilə sübut olunur. Fikrimizcə, bu dövrdə Azərbaycanda yaşayan tayfaların vahid 
bir etnosda birləşməsi prosesi davam etmişdir. Bu, Azərbaycanın cənub 
rayonlarında, xüsusilə, Naxçıvan ərazisində özünü aydın şəkildə göstərir. Qeyd 
olunduğu kimi, Son Tunc və Erkən Dəmir dövründə bu ərazidə boz rəngli 
keramika və boyalı qablarla xarakterizə olunan komplekslər bir-birindən 
fərqlənir. Lakin, eyni zamanda, onlar arasında birləşmə prosesinin getdiyi də 
özünü göstərir. Çaynik tipli qablara Xocalı-Gədəbəy mədəniyyəti üçün xarakterik 
olan komplekslərdə rast gəlinməsi, habelə, göbələkşəkilli çıxıntısı olan qablara 
boyalı qabların xarakterik olduğu komplekslərdə rast gəlinməsi, həm də bu tip 
qabların boyalılarının tapılması, buna aydın sübutdur. Bu dövrdə Xocalı-
Gədəbəy mədəniyyətinin Naxçıvan ərazisində yayılması, arxeoloji tapıntıların 
bütöv kompleksi ilə sübut olunur. Tədqiqatçılar tərəfindən qeyd olunduğu kimi, 
Naxçıvan ərazisində Xocalı-Gədəbəy mədəniyyətinin Gədəbəy qrupu üçün 
xarakterik olan mədəniyyət geniş yayılmışdır. Bu, onu göstərir ki, e.ə. II 
minilliyin sonunda Gədəbəy qrupuna aid olan etnoslar üstünlük təşkil etmiş və 
Azərbaycanın cənub rayonlarına da yayılmışdır. Ola bilsin ki, bu dövrdə Xocalı-
Gədəbəy mədəniyyətinə aid tayfalar vahid bir etnos halında birləşmişdir. 
Ağ inkrustasiyalı keramikanın mənşəyi ilə bağlı tədqiqatçılar tərəfindən 
irəli sürülən fikirlər, müəyyən mənada qəbul edilə bilər. Bu keramikanın, Aralıq 
dənizi hövzəsindəki ölkələrlə iqtisadi-mədəni əlaqələrin təsiri nəticəsində ortaya 
çıxması mümkündür. Lakin gil məmulatının bəzəmə motivi, xüsusilə, müəyyən 
qrup boyalı qablarla sıx əlaqə, onun yerli köklərə malik olduğunu da göstərir. 
Bizim fikrimizcə, ağ  inkrustasiyalı keramikanın bəzəmə motivi boyalı qablarda 
deyil, Orta Tunc dövrünün boz və qara rəngli gil məmulatında axtarılmalıdır. 
Təəssüf ki, digər rayonların Orta Tunc dövrü geniş tədqiqatlarla öyrənilməmişdir. 
 225
Azərbaycanın Son Tunc, Erkən Dəmir dövrü mədəniyyətinin yerli zəmin 
əsasında meydana çıxıb, inkişaf etdiyini, bu dövrün arxeoloji abidələrindən aşkar 
olunan zəngin tunc məmulatının, o cümlədən silahların araşdırılması daha aydın 
sübut edir. Bu dövrdə Azərbaycanda meydana çıxan silahlar, xüsusilə, təbərzin 
formalı baltalar və konusvari başlığı olan çənbərli xəncərlər, yalnız bu 
mədəniyyət üçün xarakterikdir. Azərbaycandan kənarda bu tip silahlara olduqca 
az rast gəlinmişdir. 
Araşdırmalara əsaslanaraq söyləmək olar ki, Son Tunc və Erkən Dəmir 
dövrü mədəniyyəti qədim dövrdən bu ərazidə məskunlaşan etnik qruplar 
tərəfindən yaradılmışdır. М.A.Hüseynova ağ inkrustasiyalı qabların analizinə 
əsaslanaraq xurrit etnik massivinin yerli ocaqlarının bu dövrdə saxlandığını və bu 
mədəniyyətin inkişafına təsir etdiyini göstərmişdir. Qeyd edək ki, e.ə. III 
minilliyin sonu ilə tarixləndirilən yazılı qaynaqlarda Urmiya hövzəsində kuti və 
lullubi tayfalarının yaşadığı qeyd edilmişdir. Fikrimizcə, İlk Tunc dövründə 
Urmiya hövzəsi və Naxçıvanda yayılan Kür-Araz mədəniyyəti kuti və lullubi 
tayfaları ilə bağlıdır. Şübhəsiz ki, bu tayfalar Azərbaycanın şimal rayonlarına da 
yayılmışdır. Kür-Araz mədəniyyəti ilə bağlı olan Xocalı-Gədəbəy 
mədəniyyətinin yaradılmasında bu tayfaların şübhəsiz ki böyük rolu olmuşdur. 
E.ə. II minliiyin sonu, I minilliyin əvvəlində Xocalı-Gədəbəy mədəniyyəti 
tayfalarının cənuba doğru hərəkəti, Urmiya hövzəsində meydana gələn siyasi 
hadisələr və bu etnik bağlılıqla əlaqədar olmalıdır. Bu qəbilələrin Zaqro-Elam dil 
qrupu ilə bağlandığı və Ural-Altaylarla əlaqələli olduğu tərəfindən qeyd 
edilmişdir. 
Arxeoloji abidələrin tədqiqi göstərir ki, Son Tunc və Erkən Dəmir dövrü 
mədəniyyəti, başlıca olaraq, Xocalı-Gədəbəy tipli abidələrlə xarakterizə edilir. 
E.ə. II minilliyin ortalarında Azərbaycanın şimalında meydana çıxan bu 
mədəniyyət e.ə. II minilliyin əvvəllərində Azərbaycanın cənub rayonlarına da 
yayılmışdır. Bu mədəniyyətin xronologiyası ilə bağlı məsələlər arxeoloji 
ədəbiyyatda geniş araşdırılmışdır. 
E.ə. II minilliyin ikinci yarısı ilə tarixləndirilən bu mədəniyyətə aid erkən 
abidələr Gəncəçay rayonunda yerləşir. Bunların sırasına torpaq qəbirlər və torpaq 
qəbirləri olan kurqanlar daxildir. Üzəri daş piltə ilə örtülmüş torpaq qəbirlərdə 
qırmızı cilalı qablar üstünlük təşkil edir. Örtüksüz torpaq qəbirlərdə qara cilalı 
keramika çoxluq təşkil edir. Onların kompleksində çəhrayı rəngdə olan ağ 
inkrustasiyalı qablara da rast gəlinir. Xronoloji cəhətdən, sal daşla örtülmüş 
torpaq qəbirlər, daha əvvələ aiddir. Onların kompleksində ağ inkrustasiyalı 
qablara rast gəlinir və başlıca olaraq, çəhrayı keramika ilə fərqlənir. Sal daşla 
örtülmüş torpaq qəbirlər e.ə. XV, kurqanaltı örtüksüz torpaq qəbirlər isə e.ə. XIV 
əsrə aid edilir. 
Bu qrupa aid kurqanların tarixləndirilməsində Orta Tunc dövrü üçün 
xarakterik olan qırmızı rəngli, boyalı və basma naxışlı qabların mühüm 
əhəmiyyəti vardır. Bu, Orta və Son Tunc dövrlərinin yaxınlığını göstərir. Bu tip 
 226
keramika Ön Asiya abidələrində e.ə. XVI-XV əsrlərdə meydana gəlir. Onların 
bəzisi ağ pasta ilə örtülmüşdür. Şərqi Gürcüstanda bu tip keramikanın ortaya 
çıxması e.ə. II minilliyin ortalarına aiddir. 
Мingəçevir və Qazaxbəylidən əldə edilən, tiyəsinin ortasında iki deşiyi 
olan tunc xəncərlər Xocalı-Gədəbəy mədəniyyətinin ilk mərhələsinə- e.ə. XIV-
XIII əsrlərə aid edilir. 
Xocalı-Gədəbəy mədəniyyətinin ikinci dövrü e.ə. XII-XI əsrlərlə 
tarixləndirilir. Bu dövrə Araçadzor, Axmaxi, Ballıqaya, Qarabulaq kurqanları, 
Gədəbəy daş qutularının bir qrupu daxildir. М.A.Hüseynova bu dövrə aid dörd 
keramika tipi müəyyən etmiş və onların üçünün yerli zəmin əsasında inkişaf 
etdiyini göstərmişdir. Qarabağ və Gədəbəy zonasının abidələri ikinci qrup 
keramikanın üstünlük təşkil etməsi ilə fərqlənir. Bu dövrə aid Gəncəçay 
abidələrində ağ inkrustasiyalı keramika üstünlük  təşkil etməkdə davam edir. 
Gillikdağ və Lüləlidə ağ inkrustasiyalı keramikanın əvvəlki dövrə nisbətən xeyli 
sadələşdiyi nəzərə çarpır. 
Bu dövrə aid abidələrdən aşkar edilmiş konusvari başlığı olan yastı tiyəli 
xəncərlər e.ə. XIII-XII əsrlərə aid edilmişdir. 
Xocalı-Gədəbəy mədəniyyətinin üçüncü inkişaf dövrü e.ə. X-IX əsrləri 
əhatə edir. Gəncəçay rayonunun bu dövrə aid abidələri birinci və ikinci qrup 
keramikanın mövcudluğu ilə xarakterizə edilir. Lakin bu dövrdə, ikinci qrupa 
daxil olan keramikada ağ inkrustasiyalı bəzəmələr meydana çıxır. Bu dövrə, 
həmçinin Dağlıq Qarabağın bir sıra abidələri də aid edilməkdədir. 
Naxçıvan ərazisində aşkar olunan Xocalı-Gədəbəy tipli arxeoloji abidələr 
e.ə. II minilliyin sonu, I minilliyin əvvəlləri ilə tarixləndirilmişdir. Onlar daş qutu 
qəbirlərlə, kollektiv dəfn adəti ilə, boz rəngli keramika və zəngin tunc əşyalarla 
xarakterizə edilirlər. Abidələrin tarixləndirilməsi üçün, başlıca olaraq, keramika 
məmulatı, bəzən isə konusvari başlıqları olan tunc xəncərlər əsas tutulmuşdur. 
Qeyd olunduğu kimi, Naxçıvanın ikinci qrup arxeoloji abidələri üçün 
boyalı qablar xarakterikdir. Şahtaxtı, Yurdçu daş qutuları, Qızılburun və Culfa 
nekropolları belə abidələrdəndir. Bu abidələr onlar üçün xarektirik olan gil 
məmulatı və tunc əşyalarla birlikdə e.ə. XIV-XI əsrlərə aid edilir. Bu 
komplekslərin tarixləndirilməsi üçün çaynik və qədəh tipli qablardan, həmçinin 
digər diaqnostik nümunələrdən istifadə edilmişdir. Bu baxımdan, yanları hər iki 
tərəfdən içəri batıq olan kasalar diqqətəlayiqdir. Gövdəsinin hər tərəfi bəzəməli 
olan bu tip qablar yalnız Son Tunc dövrü abidələri üçün xarakterikdir. 
Naxçıvanın Son Tunc dövrü abidələrinin tarixləndirilməsi üçün dəqiq 
stratiqrafiya verən I və II Kültəpə kimi yaşayış yerlərinin mühüm əhəmiyyəti 
vardır. Bu abidələrin stratiqrafiyası Son Tunc dövrünü e.ə. II minilliyin ikinci 
yarısına aid etməyə imkan verir. Hər iki yaşayış yerinin Son Tunc və Erkən 
Dəmir dövrünə aid üst təbəqəsində Xocalı-Gədəbəy mədəniyyəti üçün xarakterik 
olan keramika meydana çıxır. V.H.Əliyev bu keramikanın ortaya çıxmasını e.ə. 
XIV əsrə aid edir. 
 227
Cənubi Qafqazda, o cümlədən Naxçıvanda meydana çıxan müdafiə 
tikintilərinin bir qisminin tarixləndirilməsi mübahisəlidir. Bu abidələrin 
bəzisində, məsələn Qazançı qalasında Orta Tunc dövrünə aid boyalı qabların 
tapılması ilə bağlı olaraq bir qrup tədqiqatçı onları Orta Tunc dövrünə aid 
etmişdir. Lakin Naxçıvanın bu tip arxeoloji abidələrində geniş tədqiqatlar 
aparılmamışdır. Мəlum olduğu kimi, Azərbaycan ərazisində yayılan siklop 
tikintiləri tədqiqatçılar tərəfindən e.ə. II minilliyin sonu, I minilliyin əvvəli ilə 
tarixləndirilmişdir. Bu tikintilərin xarakterik cəhəti onların bərkidici məhlul 
olmadan tikilməsidir. Bu xüsusiyyət Naxçıvan abidələrində də izlənməkdədir. 
Fikrimizcə, Naxçıvanda qala tipli müdafiə tikintilərinin meydana gəlməsi 
Azərbaycanın digər analoji abidələri ilə həmdövrdür. Bu baxımdan, Çalxanqala, 
Qazançı qalası, Vayxır qalasının qala divarlarının tikilməsi tarixini e.ə. II 
minilliyin ortalarına və ikinci yarısına aid etmək olar. Oğlanqala yaşayış yerində 
aparılan qazıntılar buradakı müdafiə tikintilərinin e.ə. IX əsrdən qədimə 
getmədiyini göstərir. 
Ümumiyyətlə, aparılan araşdırmalar nəticəsində, Azərbaycanda Son Tunc 
dövrünü e.ə. II minilliyin ikinci yarısı ilə tarixləndirən tədqiqatçılar arasında fikir 
birliyinin olduğu bəlli olur. 
İctimai quruluş, mədəni əlaqələr, inamlar.  Yuxarıda deyildiyi kimi, 
Azərbaycanda sinifli cəmiyyətin formalaşması İlk Tunc dövrünə aiddir. Qeyd 
etmək istərdik ki, Azərbaycanın cənub rayonlarında sinifli cəmiyyətin tez 
yaranması, şimal rayonlarda isə gecikməsi haqqında arxeoloji və tarixi 
ədəbiyyatda mövcud olan fikir, bizcə, doğru deyil. Çünki, Tunc dövrünün 
arxeoloji abidələrinin öyrənilməsi göstərir ki, nəinki Tunc, hətta Eneolit dövrün-
dən başlayaraq Azərbaycanın şimalında və cənubunda yaşayan tayfalar eyni 
iqtisadi, siyasi quruluşa malik olmuşdur.  
Son Tunc və Erkən Dəmir dövründə iqtisadiyyatın ahəngdar inkişafı, 
sinifli cəmiyyətdə mövcud olan sosial ziddiyyətləri və bərabərsizliyi daha da 
artırmışdır. Arxeoloji abidələrin tədqiqi bu dövrdə köçəri və yarımköçəri 
maldarlığın surətlə inkişaf etdiyini göstərir. Şübhəsiz ki, maldarlığın inkişafı 
əmlak bərabərsizliyini gücləndirmiş və sənətkarlığın inkişaf etməsinə səbəb 
olmuşdur. Təsadüfi deyil ki, bu dövrdə metallurgiya və metalişləmə sənəti 
əvvəlki dövrlərə nisbətən yüksək inkişafı və çoxsahəli xarakterdə olması ilə 
fərqlənir. 
Cəmiyyətdə meydana gələn bu dəyişikliklər, hər şeydən əvvəl arxeoloji 
abidələrin arxitekturası və topoqrafiyasında da özünü göstərmişdir. E.ə. II 
minilliyin sonu, I minilliyin əvvəli ilə tarixləndirilən siklop tikintilər, məhz belə 
abidələrdəndir. Yuxarıda qeyd olunduğu kimi, onların tədqiqi, bu abidələrdən üç 
məqsədlə-daimi yaşayış, mühafizə və heyvanların qorunması məqsədi ilə istifadə 
olunduğunu göstərir. Bu dövrdə tayfalarının ətrafı möhkəmləndirilmiş yaşayış 
yerlərində yaşamasına baxmayaraq, güclü basqınlar zamanı əlçatmaz dağlarda 
inşa edilən qalalara da ehtiyac duymuşlar. Bu qalalardan yalnız düşmən 
 228
təhlükəsindən müdafiə üçün istifadə edilməmişdir. Onlardan düşmən hücumları 
zamanı mal-qaranı qorumaq  üçün də istifadə edilmişdir. Ümumiyyətlə, qala tipli 
yaşayış yerlərinin araşdırılması sosial ziddiyyətlərin və düşmən təhlükəsinin 
xeyli artdığını göstərir. 
Azərbaycanda olan qala tipli yaşayış yerlərinin tədqiqi, onlardan yalnız 
birində-Qazançı qalasında Narınqalanın olduğunu göstərmişdir. Fikrimizcə, 
Qazançıqalada Narınqalanın inşası bir qədər sonraya, daha doğrusu, inkişaf etmiş 
Dəmir dövrünə aiddir.  
Tayfalar arasında sosial bərabərsizliyin gücləndiyini qəbir abidələri də 
təsdiq edir. Əgər qəbirlərin bir qrupu zəngin avadanlığı ilə seçilirsə, digər bir 
qrupu yoxsul avadanlığa malikdir. Bu dövrdə tayfa başçılarına aid zəngin 
qəbirlər ortaya çıxır. Xanlar rayonundakı 1 №-li kurqan, Qarabulaqdakı 5 №-li 
kurqan, Borsunluda tədqiq olunan kurqan  və digərləri qəbilə başçısına aid 
edilmişdir. Bunlar arasında Borsunlu kurqanı diqqəti cəlb edir. Qəbrin təsviri 
yuxarıda verildiyindən, onun üzərində geniş dayanmayacağıq, Lakin qəbrin 256 
kv.m sahəni əhatə etməsi, tayfa başçısının mühafizəçiləri ilə birlikdə yüksək 
dəbdəbə ilə basdırılması mövcud olan sosial bərabərsizlik haqqında təsəvvür 
yaradır. 
Qəbilə üzvləri arasında sosial bərabərsizliyin mövcud olduğunu qəbirlərdə 
oturdulmuş vəziyyətdə olan skeletlərə rast gəlinməsi də sübut edir. Oturdulmuş 
vəziyyətdə olan skeletlərə kurqanlarda və daş qutu tipli qəbirlərdə rast 
gəlinmişdir. Bəzi qəbirlər avadanlığının azlığı ilə seçilir. 
Tayfa başçısına aid edilən qəbirlərdən biri Kolanı nekropolundadır. Bu 
qəbir böyüklüyünə görə digərlərindən fərqlənir. Qəbir dağıdıldığından, dəfn 
adətini kifayyət qədər izləmək mümkün olmamışdır. İkikameralı qəbirin yan 
daşları üzərində çəkilmiş mifik şəkillər, onun tayfanın xüsusi adamına aid 
olduğunu göstərir. Qeyd edək ki, rəsmlərlə bəzənmiş qəbir kamerası olan 
qəbirlərə indiyədək az rast gəlinəmişdir. 
Gəncəçay vadisindəki 1 və 2 №-li yaşayış yerlərində aparılan tədqiqatlar, 
cüt nigaha əsaslanan tək ailələrin yaşadığı bir, bəzən isə ikiotaqlı evlərin sayca 
artdığını göstərir. Bu, artıq əvvəlki dövrlər üçün xarakterik olan patriarxal qəbilə 
münasibətləri qalıqlarının tamamilə dağıdıldığını, xüsusi mülkiyyətin inkişaf 
etdiyini göstərir. 
Bu dövrdə Azərbaycanda yaşayan tayfalar arasında birləşmə prosesinin 
getdiyini nəzərə alaraq, söyləmək olar ki, e.ə. II minilliyin sonunda, ola bilsin ki, 
Azərbaycanın böyük bir hissəsini əhatə edən tayfa birliyi olmuşdur. Onun ərazisi 
Xocalı-Gədəbəy mədəniyyətinin yayıldığı əraziyə uyğun olmuşdur. Lakin yazılı 
məlumatlar olmadığından, geniş nəticələr çıxarmaq mümkün deyildir. 
Son Tunc və Erkən Dəmir dövrünə aid abidələrin tədqiqi qədim insanların 
dünyagörüşü və inamları ilə bağlı qiymətli materiallar verilmişdir. Bu dövrə aid 
qəbir abidələri tək və kollektiv dəfnlərlə xarakterizə olunur. İnsanların yanına 
müxtəlif məişət əşyaları, silah qoyulması, ev heyvanlarının, o cümlədən at, dəvə, 
 229
qoyun s. heyvanların ölən adamla birlikdə dəfn edilməsi, insanların o biri 
dünyaya inamı ilə bağlı olmuşdur. Ölən adamın atı, ev heyvanları və qulluqçuları 
ilə basdırılması bu inamı ifadə edir. 
Qəbirlərdə vəhşi heyvan sümüklərinə rast gəlinməsi, ehtimal ki, insanların 
məşğuliyyəti ilə bağlı müəyyən inancları əks etdirir. Belə ki, Sarıdərə 
nekropolunda aparılan qazıntılar zamanı, qəbirlərin içərisində dələ kəlləsinə rast 
gəlinmişdir. Şübhəsiz ki, vəhşi heyvan sümüklərinin qəbirlərdən tapılması, 
onların ritual xarakter daşıdığını göstərir. 
Xocalı-Gədəbəy mədəniyyətinin qəbir abidələrini araşdıran tədqiqatçılar 
bəzi qəbirlərdə skeletlərin parçalanmış vəziyyətdə dəfn edildiyini qeyd etmişlər. 
Onların bu fikrə gəlməsinə səbəb alt çənənin kəllədən ayrılması, kəllənin ayrı 
dəfn edilməsi, skeletlərin müəyyən sümüklərinin çatışmamasıdır. Qeyd edək ki, 
qəbirlərə sümüklərin qarışması, kollektiv dəfn adətləri ilə bağlı ola bilər. 
Arxeoloji abidələrin tədqiqi göstərir ki, kollektiv dəfnlər zamanı, əvvəlki dəfnlər 
qəbirin bir tərəfinə sıxışdırıldığından sümüklər bir-birinə qarışmışdır. Ola bilsin 
ki, skeletin kəlləsinə müəyyən hörmət edildiyindən, onlar qarışıq sümüklərin 
üzərində, bir-birinin yanına yığılmışdır. Belə bir faktı gözdən qaçırmaq olmaz ki, 
bu abidələrin böyük bir qismi qeyri-professional arxeoloqlar tərəfindən 
qazılmışdır. 
Abidələrin tədqiqi, bu dövrdə ölüyandırma adətinin də mövcud olduğunu 
göstərir. Qəbirlərin bəzisində ölülərin külü açıq, bəzi hallarda isə urnalarda dəfn 
edilmişdir. 
Gəncəçay rayonunun bir qrup abidəsində ağac konstruksiyaların 
mövcudluğu ehtimal ki, Orta Tunc dövrü ənənələrinin qalığıdır. Bu həm də 
praktiki məqsədlərlə də bağlı ola bilər. Belə ki, Borsunlu kurqanındakı nəhəng 
qəbrin üzəri yalnız ağac tirlərlə qapadıla bilərdi Onların bir neçə cərgə düzülmüsi 
isə dayanıqlıq və çürümənin qarşısını almaq məqsədi daşımışdır. Ağac 
konstruksiyalı qəbirlərin şimaldan gələn tayfalarla bağlı olması haqqında 
М.N.Poqrebovanın fikri əsassızdır. Belə ki, ağac tirlərlə örtülmüş qəbirlərə 
Cənubi Qafqazda Orta Tunc dövründə də rast gəlinmişdir. 
Kolanı nekropolundan aşkar olunan, qəbilə rəhbərinə aid qəbirdəki 
rəsmlər, bu dövrdə yaşayan insanların dini inancları ilə bağlı maraqlı məlumat 
əldə etməyə imkan verir. Qeyd etdiyimiz kimi, rəsmlər mifoloji xarakterdədir. 
Üzərində rəsm olan daşlar qəbirdə üz-üzə yerləşdirilmişdir. Rəsmlərin hər ikisi 
qazıma texnikası ilə çəkilmişdir. Rəsmlərdən biri, hündürlüyü 103 sm, eni 82 sm 
olan daş lövhə üzərindədir. Burada atın üzərində sxematik insan fiquru təsvir 
edilmişdir. Kareliyadan Sibirədək geniş bir ərazidə yayılmış qayaüstü təsvirlərlə 
aparılan qarşılaşdırmalar burada Günəş Tanrısının təsvir edildiyini deməyə 
imkan verir. Fantastik və mifoloji rəsmlər içərisində özünə bənzərlər tapmayan 
ikinci rəsm, qoruyucu ruh kimi izah edilmişdir. Fikrimizcə, bu rəsmlər dəfn 
edilən şəxsin o biri dünyadakı yaşayışının təminatçısı və qoruyucusu olmuşdur. 
 230
Son Tunc dövrünə aid gil qablar üzərində rast gəlinən təsvirlər də 
insanların inancları ilə bağlı müəyyən fikirlər söyləməyə imkan verir. Tədqiqatçı-
ların haqlı olaraq qeyd etdiyi kimi, gil qablar üzərindəki təsvirlər bəzən o qədər 
qarışmışdır ki, onların dekorativ xarakteri simvolik mənasını üstələmişdir. 
Bununla belə, müəyyən nəticələr çıxarmaq mümkündür. Bu baxımdan, gil qablar  
üzərində olan insan təsvirləri diqqəti çəkir. Bu təsvirlər olduqca sxematik, çox 
zaman üçbucaqların və digər həndəsi fiqurların birləşdirilməsi ilə yaradılmışdır. 
İnsan təsvirlərinin başı bir-birinin içərisində yerləşdirilmiş konsentrik dairələr, 
şüa ayrılan kiçik dairələr, bəzən isə svastika ilə verilmişdir. Bəzi hallarda insan 
təsvirlərinin başı həyat ağacının detallarını əks etdirən işarələrlə tamamlanır. 
Qayaüstü təsvirlərin və gil məmulatı üzərində rast gəlinən rəsmlərin araşdırılması 
göstərir ki, dairə, içərisində nöqtə olan dairə, svastika və bu qəbildən olan digər 
işarələr Günəşi simvolizə etmişdir. 
Gil qablar üzərindəki işarələrin təhlili, Son Tunc dövründə həyat ağacının 
kanonlaşdırılmış rəsmlərinin mövcud olduğunu göstərmişdir. Qeyd olunduğu 
kimi, həyat ağacı Günəşi simvolizə etmişdir. Araşdırmalar, bu dövrdə Günəşə 
sitayişin geniş yayıldığını göstərir. Ola bilsin ki, bu dövrdə təbiətin canlandırıcısı 
və bərəkətləndiricisi olan Günəş Allahı Xocalı-Gədəbəy tayfalarının panteonunda 
əsas yer tutmuşdur. 
Gil qablar üzərində rast gəlinən təsvirlər də tədqiqatçılar tərəfindən analiz 
edilmişdir. Tədqiqatlar göstərir ki, gil qablar üzərində olan həndəsi bəzəmələr 
dağları, səmanı, Günəşi, yağışı və təbiətin digər atributlarını simvolizə etmişdir. 
Bu rəsmlər məxsus olduqları xalqların kainat haqqında təsəvvürlərini əks 
etdirməklə, onların zəngin mənəvi aləmə malik olduğunu göstərir. Dövrünə görə 
yüksək inkişaf etmiş iqtisadiyyata və zəngin mənəvi aləmə malik olan bu 
xalqların formalaşmasında, şübhəsiz ki, qonşu ölkələrlə iqtisadi-mədəni 
əlaqələrin inkişafı müəyyən rol oynamışdır. Arxeoldoji tapıntılar bu əlaqələrin 
şərqdə Çinə, qərbdə Мisirə, cənubda Мesopotamiyaya, şimalda Qara dəniz 
sahillərinə qədər uzandığını göstərir. Yaxın Şərq ölkələri ilə iqtisadi-mədəni 
əlaqələr, mühüm əhəmiyyət daşımışdır. Azərbaycanda Xocalıdan, II Kültəpədən 
və Yurdçu qəbirlərindən aşkar olunan şirli qablar Assuriya ilə iqtisadi-mədəni 
əlaqələrin olduğunu göstərir. Xocalıda 11 №-li kurqandan əldə edilən muncuğun 
üzərində Assur çarı Adadnirarinin adına rast gəlinməsi də bununla bağlıdır. 
Assuriya ilə olan əlaqələr nəticəsində, şübhəsiz ki, Azərbaycanın qalaya və 
nikelə olan tələbatı da ödənilmişdir. Çünki yuxarıda qeyd etdiyimiz kimi e.ə. I 
minillikdə qalay ticarətində assurlu tacirlər mühüm rol oynamış və qalayın Ön 
Asiya ölkələrinə Assuriya vasitəsilə yayıldığı tədqiqatçılar tərəfindən qeyd 
edilmişdir. 
Мetallurgiya və metalişləmənin coşğun inkişafı yalnız xammalın deyil, 
hazır metal əşyaların da mübadilə edilməsi ilə əlamətdar olmuşdur. Yaxın Şərq 
ölkələrindən Azərbaycana gətirilən Ön Asiya tipli xəncərlər buna misal ola bilər. 
Bu tip xəncərlər Qarabağ kurqanlarından, Xanlar kurqanlarından, Culfa 
 231
nekropolundan, Talış abidələrindən aşkar edilmişdir. Bu xəncərlərin İran, 
Assuriya və Мisir mənşəli olduğu qeyd edilmişdir. Şübhəsiz ki, bu tip silahlar 
Azərbaycana Мesopotamiyadan, Urmiya hövzəsindən keçməklə yayılmışdır. 
Azərbaycanda yayılan Ön Asiya tipli xəncərlərin tarixi ilə bağlı müxtəlif fikirlər 
irəli sürülmüşdür. Hazırda tədqiqatçılar bu tip silahları e.ə. II minilliyin ortası və 
ikinci yarısı ilə tarixləndirməkdədirlər. 
Xocalı-Gədəbəy tipli xəncərlərin Çində aşkar olunması mədəni əlaqələrin 
birtərəfli olmadığını göstərməkdədir. Xocalı-Gədəbəy mədəniyyəti üçün 
xarakterik olan tunc kəmərlərə Ukrayna abidələrində rast gəlinməsi də, bununla 
bağlıdır. Bu dövrdə Azərbaycandan hazır metal  məmulatı ilə bərabər, şübhəsiz 
ki, xammal da ixrac edilmişdir. Çünki Azərbaycan ərazisi mis, arsen, sürmə və 
polimetal yataqları ilə zəngin olmuşdur. Bu baxımdan, Naxçıvanda Qarabağlar 
kəndində tapılan bilərzik formalı mis külçələr diqqəti cəlb edir. Cızma xətlərlə 
naxışlanan bu əşyaların bəzisi hədsiz ağırdır. Əvvəldə qeyd etdiyimiz kimi, 
onların ağırlarından ola bilsin ki, mübadilə vasitəsi kimi istifadə olunmuşdur. 
Qədim Şərq ölkələri ilə iqtisadi-mədəni əlaqələrin inkişaf etdiyini firuzəyi, 
mavi şirlə örtülən pasta muncuqlar da təsdiq edir. Bu tip muncuqların Мisir və 
Мesopotamiyada istehsal olunduğu qeyd edilmişdir. İqtisadi-mədəni əlaqələr 
nəticəsində bu tip muncuqlar butun Cənubi Qafqaza və Azərbaycana yayılmışdır. 
Azərbaycan tayfalarının Şərq ölkələri ilə əlaqələrini göstərən tapıntılardan 
biri Cyprea və Dentalium tipli balıqqulağından hazırlanmış 
muncuqlardır.Tədqiqatçılar Cyprea tipli balıqqulağının Hind okeanından,  
Dentalium tiplilərin isə Van hövzəsindən gətirildiyini qeyd etmişlər. Bu 
əşyalardan mübadilə vasitəsi kimi də istifadə olunduğu qeyd edilmişdir.  
Yuxarıda göstərildiyi kimi, Ön Asiya və Aralıq dənizi hövzəsi ilə iqtisadi-
mədəni əlaqələr gil qabların bəzəmə texnikasına da müəyyən təsir göstərmişdir. 
Bütöv olaraq götürüldükdə, demək olar ki, Son Tunc dövründə Azərbaycanda 
formalaşan arxeoloji mədəniyyət qonşu ölkələrlə sıx iqtisadi-mədəni əlaqələr 
əsasında inkişaf etmişdir. Bu əlaqələrin mövcudluğu şəraitində Azərbaycan 
tayfalarının iqtisadi-mədəni inkişafı Şərq ölkələrinin əldə etdiyi nailiyyətləri 
mənimsəməklə zənginləşmiş və öz növbəsində onların da inkişafına müəyyən 
təsir göstərmişdir. 
NƏTİCƏ 
 
 
 Azərbaycan dünyanın ən qədim mədəniyyət mərkəzlərindən biri 
olmuşdur. Azərbaycanda aşkar olunan arxeoloji abidələr ən qədim dövrlərdən 
başlayaraq müasir dövrədək bu ərazidə baş verən sosial-iqtisadi dəyişiklikləri 
izləməyə imkan verir. Paleolit dövrünə aid abidələrdə, xüsusilə Azıx 
mağarasında aparılan araşdırmalar Azərbaycanın ilk insanların məskən saldığı 
əsas ərazilərdən biri olduğunu təsdiq edir. Qədim insanların Azərbaycanda 
 232
məskən salmasını şərtləndirən əsas amillər bu regionun təbii mağaralarla zəngin 
olması və əlverişli təbii-coğrafi şəraitə malik olmasıdır. 
 Azıx mağarasının X-VII təbəqələrində aşkar olunan əmək alətləri Quruçay 
mədəniyyətinin xüsusiyyətlərini və əmək alətlərinin işlənmə texnikasında 
meydana gələn dəyişikliyi ardıcıllıqla izləməyə imkan verir. Quruçay 
mədəniyyətinin yenilikləri Aşel dövründə inkişaf etdirilmiş, daşdan qoparılmış 
qəlpələrdən istifadə olunmaqla daha təkmil alətlər yaradılmışdır. Bu dövrdə 
insanlar odla tanış olmuş, tikinti vərdişlərinə yiyələnmişlər. Azıx mağarasında 
Aşel təbəqəsinə aid gizlin guşəsində aşkar olunan ayı kəllələri və onlar 
üzərindəki cizgilər dini inancların meydana çıxdığını təsdiq edir. 
 Orta Paleolit dövründə daşın işlənmə texnikasında xeyli dəyişiklik olmuş, 
piramidal nukleuslardan, levallua itiuclularından və nazik bıçaqşəkilli 
lövhələrdən istifadə olunmuşdur. Tağlar mağarasında aparılan araşdırmalar Orta 
Paleolit dövrünün inkişaf mərhələlərini ardıcıllıqla izləməyə imkan vermişdir. 
Tağlar mağarasında əmək alətləri çaxmaqdaşından hazırlanmış, retuşdan istifadə 
olunmuşdur. 
 Üst Paleolit dövründə daşın işlənmə texnikası daha da təkmilləşmiş, 
prizmatik nukleus və basma retuşdan istifadə olunmuşdur. Bu dövrdə əmək 
alətlərinin əksəriyyəti bıçaqşəkilli lövhələrdən hazırlanmışdır. İnsanlar mağa-
ralarla yanaşı qayaaltı sığınacaqlardan və qazma tipli evlərdən də istifadə 
etmişlər. Üst Paleolit dövründə ağıllı insan meydana çıxmış, cəmiyyətin sosial 
inkişafında xeyli dəyişiklik olmuş, qəbilə icması və tayfa formalaşmışdır. 
 Üst Paleolit dövründə əmək alətlərinin hazırlanmasında əldə edilən 
nailiyyətlər Мezolit dövründə mikrolitlərin istehsalı üçün zəmin yaratmışdır. 
Мezolit dövrü başlıca olaraq Qobustan abidələri əsasında öyrənilmişdir. Bu 
dövrün mühüm yenilikləri qoşma alətlərin, ox və kamanın tətbiqi idi. Bu dövrdə 
ovçuluq insanların əsas məşğuliyyəti olmuş, mənimsəmə təsərrüfatından istehsal 
təsərrüfatına keçidin əsası qoyulmuşdur. 
 E.ə. VII-VI minillikləri əhatə edən Neolit dövründə insanlar daşın 
deşilməsi və cilalanması texnikasına, istehsal təsərrüfatına yiyələnmişlər. 
İnsanların istehsal fəaliyyətinin əsas sahəsi əkinçilik və maldarlıq olmuşdur. Bu 
dövrdə insanlar həmçinin dulusçuluq və toxuculuq kimi mühüm istehsal 
sahələrinə də yiyələnmişlər. 
Azərbaycanda Eneolit mədəniyyəti Daş dövrünə nisbətən daha geniş 
öyrənilmişdir. Bu dövrdə mis emalı mənimsənilmişdir. Aparılan araşdırmalar 
Eneolit mədəniyyətinin müxtəlif mərhələlərini izləməyə imkan vermişdir. 
Azərbaycanın Eneolit mədəniyyəti Urmiya hövzəsi və Мesopotamiyanın qədim 
mədəniyyətləri ilə iqtisadi mədəni əlaqələr şəraitində inkişaf etmişdir. Eneolit 
mədəniyyətinin təşəkkülündə Ubeyd tayfalarının xüsusilə böyük rolu olmuşdur. 
Arxeoloji abidələrinin tədqiqi nəticəsində Ubeyd tayfalarının Azərbaycan 
ərazisində yayılması ilə bağlı xeyli maddi dəlil ortaya çıxarılmışdır. Urmiya 
hövzəsində yayılan Eneolit dövrünə aid boyalı keramikanın Şimali Ubeydin lokal 
 233
variantı olması, Urmiya hövzəsinin qədim əkinçilik mədəniyyətinin 
formalaşmasında Şimali Мesopotamiyadan gələn tayfaların müəyyən rol 
oynadığını təsdiq edir. Ubeyd tayfaları Urmiya hövzəsindən bir neçə istiqamətdə 
Azərbaycan ərazisinə yayılmışdır. Eneolit mədəniyyətinin erkən mərhələsində 
meydana gələn düzbucaqlı evlər  Əliköməktəpə və İlanlıtəpənin bənzər tikintiləri 
kimi Urmiya hövzəsinin qədim arxitekturası ilə bağlıdır. Neolit və Eneolit 
dövrünə aid düzbucaqlı tikintilərə Urmiya hövzəsində Hacı-Firuz, Yanıqtəpə və 
Göytəpədə rastlanmışdır. Keramika məmulatı və əmək alətlərinin bənzərliyi I 
Kültəpə, Pijdəlitəpə, Göytəpə, Tilkitəpə kimi abidələrin eyni mədəni rayona daxil 
olduğunu göstərir. Azərbaycanın Eneolit abidələri xarakterik xüsusiyyətlərinə 
görə başlıca olaraq üç böyük qrupa bölünür. Özünəməxsus təsərrüfat 
kompleksləri və keramika məmulatı ilə fərqlənən bu qruplar tədqiqatçılar 
tərəfindən Şomutəpə mədəniyyəti, Kültəpə mədəniyyəti və Dalmatəpə 
mədəniyyəti adlandırılmışdır. 
İlk Tunc dövrü abidələrinin öyrənilməsi göstərir ki, e.ə. IV-III 
minilliklərdə Kür-Araz mədəniyyəti Azərbaycanın böyük bir qismini əhatə 
etmişdir. Yaşayış binalarının arxitekturasında və gil məmulatında müəyyən lokal 
xüsusiyyətlərin olmasına baxmayaraq, qeyd etmək olar ki, Azərbaycanda 
məskunlaşan Kür-Araz tayfaları etnik baxımdan bir-birinə yaxın olmuşdur. 
Yazılı məlumatlar az olduğundan, Kür-Araz mədəniyyəti tayfalarının hansı etnik 
qruplara bağlandığını söyləmək çətindir. Bəzi tədqiqatçılar Kür-Araz 
mədəniyyətinin xurritlərə aid olduğunu qeyd etmişdir. Lakin məlum olduğu kimi 
e.ə. III minilliyin sonuna aid qaynaqların saxladığı məlumata görə e.ə. III-I 
minilliklərdə Cənubi Azərbaycanda yaşayan əhali lullubey və kutilərdən ibarət 
olmuşdur. 
Araşdırmalar Kür-Araz mədəniyyətini Azərbaycanın cənubunda yaşayan 
kuti və lullubeylərə aid olduğunu deməyə imkan verir. Arxeoloji araşdırmalar 
göstərir ki, Naxçıvan-Urmiya qrupunun abidələri vahid etnik-mədəni rayon təşkil 
etmişdir. Buna görə də bu dövrdə kuti və lulubey tayfalarının Azərbaycanın 
müəyyən hissəsində yayıldığını demək olar. Azərbaycan abidələrindən aşkar 
edilən Kür-Araz mədəniyyətinə aid arxeoloji materiallar, xüsusilə, nalşəkilli ocaq 
qurğuları, öküz başı formasında hazırlanmış sitayiş əşyaları, Kür-Araz 
mədəniyyəti tayfaları arasında müəyyən ideoloji birliyin olduğunu sübut edir. 
Araşdırmalar Kür-Araz mədəniyyəti tayfalarının inkişaf etmiş patriarxal 
münasibətlərlə xarakterizə edildiyini göstərir. Şübhəsiz ki, bu istehsal prosesinin 
genişlənməsi və çoxsahəli xarakter alması ilə bağlı olmuşdur. İlk Tunc dövründə 
iqtisadiyyatın inkişafı maldarlığın əkinçilikdən ayrılmasına və müstəqil istehsal 
sahəsinə çevrilməsinə gətirib çıxarmışdır. Bu dövrdə əkinçilikdə qoşqu 
qüvvəsinin tətbiqi, şumlama əkinçiliyinin meydana çıxması, köçmə yaylaq 
maldarlığının yaranması, iqtisadiyyatın coşğun inkişafına, cəmiyyətdə sosial 
bərabərsizliyin güclənməsinə səbəb olmuşdur. Bu dövrün yaşayış yerlərində 
müdafiə divarlarının meydana çıxması, şübhəsiz ki, sosial bərabərsizliyin artması 
 234
və tayfalararası ziddiyətlərin kəskinləşməsi ilə bağlıdır. Yaşayış yerlərində 
ümumi ərzaq anbarlarının, ziyarətgahların, qəbilə toplantıları üçün ictimai 
binaların olması göstərir ki, istehsalın təşkili, mülkiyyətin qorunması üçün 
müəyyən ictimai təşkilatlara ehtiyac olmuşdur. Şübhəsiz ki, bu dövrdə cəmiyyəti 
idarə edən müəyyən təşkilatlar-dövlət qurumları mövcud olmuşdur. Ehtimal ki, 
bu dövlətin ilkin forması hərbi demokratiya olmuş, sonra isə daha da inkişaf 
etmiş idarə forması formalaşmışdır. 
İlk Tunc dövründə iqtisadiyyatın inkişafı sənətkarlığın da təkamülü üçün 
şərait yaratmışdır. Aşkar olunmuş arxeoloji materialların təhlili, bu dövrdə 
sənətkarlığın yüksək inkişaf səviyyəsində olduğunu göstərir. Kür-Araz 
mədəniyyətinin üçüncü mərhələsi dulusçuluğun yüksək inkişaf səviyyəsi ilə 
fərqlənir. Bu dövrdə yaxşı cilalanmış, keyfiyyətli bişirilmiş, bəzən isə qara rəngli 
boya ilə boyanmış gil qablar geniş yayılır. Bu dövrün qabları həm də yüksək 
sənətkarlıqla icra olunmuş həndəsi ornamentləri ilə fərqlənir. Мetallurgiya və 
metalişləmə sahəsində süni üfürmə tətbiq olunan metaləritmə kürələri və 
metalişləmə emalatxanaları yaranır. Sənətkarlığın inkişaf səviyyəsi, artıq onun 
müstəqil istehsal sahəsinə ayrılma ərəfəsində olduğunu göstərir.   
          Orta Tunc dövründə, başlıca olaraq, Azərbaycanın cənub rayonlarını, 
qismən isə şimal rayonlarını əhatə edən, boyalı qablarla xarakterizə edilən 
arxeoloji mədəniyyət yaranır. Bəzi tədqiqatçıların fikrinə görə, boyalı qablar 
Kür- Araz mədəniyyəti əsasında inkişaf etmişdir. Bizim fikrimizcə,  Kür-Araz 
keramikasından tamamilə fərqlənən boyalı qablar, yeni bir mədəniyyətin ortaya 
çıxdığını göstərir. Boyalı qabların Naxçıvan ərazisində digər rayonlara nisbətən 
daha çox-Erkən Dəmir dövrünədək davam etməsi və bir neçə mərhələdən 
keçməsi Orta Tunc dövrü boyalı qablarının Naxçıvan ərazisində meydana 
çıxdığını deməyə imkan verir. Fikrimizcə, boyalı qablar Urmiya hövzəsi, 
Naxçıvan və Şərqi Anadoluda məskunlaşan bir qismi oturaq, digər bir qismi isə 
yarımköçəri həyat sürən tayfalar tərəfindən yaradılmışdır. 
Belə hesab edirik ki, Boyalı qablar mədəniyyəti Orta Tunc dövründə 
Azərbaycanda məskunlaşan qədim tayfalardan birinin iqtisadi və siyasi baxımdan 
güclənməsi ilə bağlı olaraq meydana çıxmışdır. Eneolit dövründə də Yaxın 
Şərqdə boyalı keramikanın meydana çıxması məhz belə bir sosial-iqtisadi 
inkişafın nəticəsi olmuşdur.  
İqtisadiyyatın və mədəniyyətin inkişafı Orta Tunc dövründə Azərbaycanın 
cənub rayonlarında, xüsusilə Naxçıvanda şəhər dövlətlərin meydana çıxması ilə 
nəticələnmişdir. Şəhər dövlətlərin yaranması, iqtisadi-mədəni əlaqələrin, o 
cümlədən Yaxın Şərq ölkələri ilə ticarət əlaqələrinin inkişafı, qalaylı tuncun 
meydana gəlməsinə, bədii metal məmulatı istehsalının artmasına, zərgərliyin 
ortaya çıxmasına səbəb olmuşdur. Qeyd olunduğu kimi, Orta Tunc dövründə 
Azərbaycanın bir hissəsində boyalı qablar yayıldığı halda, digər bir hissəsində, 
xüsusilə şimal rayonlarda Kür-Araz mədəniyyəti tayfaları yaşamaqda davam 
etmişdir. Azərbaycanın bu hissəsində yayılan arxeoloji komplekslər boz, ya da 
 235
qara cilalı həndəsi bəzəməli keramika ilə xarakterizə olunur. Bəzəmələr bəzən 
cızma, bəzən isə basma texnikası ilə icra edilmişdir. 
Son Tunc və Erkən Dəmir dövründə ortaya çıxan və arxeoloji ədəbiyyatda 
Xocalı-Gədəbəy mədəniyyəti adlandırılan mədəniyyət, boz və qara rəngli cilalı 
keramika ilə xarakterizə edilir. Bu mədəniyyətə aid abidələrin bir qrupu, xüsusilə 
Gəncəçay abidələri ağ inkrustasiyalı qabların olması ilə fərqlənir. Bu texnika ilə 
bəzəmənin iqtisadi-mədəni əlaqələr nəticəsində Aralıq dənizi bölgəsində yerləşən 
ölkələrdən qaynaqlandığı, artıq yuxarıda qeyd  edilmişdir. Qonşu ölkələrlə 
iqtisadi-mədəni əlaqələrin bu mədəniyyətin inkişafına müəyyən təsir etməsinə 
baxmayaraq, o, yerli zəmin əsasında inkişaf etmişdir. Tədqiqatçılar Xocalı-
Gədəbəy arxeoloji mədəniyyətinin Kür-Araz mədəniyyəti ilə bağlı olduğunu 
qeyd etmişlər. 
 Araşdırmalar Xocalı-Gədəbəy mədəniyyətinin Azərbaycanın şimalında 
meydana çıxdığını və e.ə. II minilliyin sonlarına yaxın cənub rayonlara 
yayıldığını göstərir. Bu dövrdə Xocalı-Gədəbəy mədəniyyəti boyalı qabların 
xarakterik olduğu Naxçıvan ərazisində də yayılmış və onu təsiri altına almışdır.  
Tədqiqatçılar aparılan araşdırmalara söykənərək, Xocalı-Gədəbəy 
mədəniyyətində iki, bəzən isə üç tayfa ittifaqının mövcudluğunu qeyd etmişlər. 
Bu zaman ağ inkrustasiyalı keramika ilə seçilən komplekslər xurritlərə, ağac 
kunstrksiyalı qəbirlər, kremasiya və at dəfnləri ilə seçilən komplekslər isə 
irandillilərə aid edilmişdir. Yuxarıda qeyd etdiyimiz kimi, bu abidələrin 
irandillilərə aid edilməsi üçün heç bir əsas yoxdur. Çünki, at dəfnləri və atla bağlı 
inamlar yalnız hind-avropalılar və irandillilər üçün xarakterik olmamışdır. At 
dəfnləri türkdilli xalqlar arasında geniş yayılmış dəfn ritualıdır. Digər tərəfdən, 
ağac konstruksiyalı qəbirlərə Cənubi Qafqazda Orta Tunc dövründə rast 
gəlinməsi, bu tip qəbirlərin e.ə. II minilliyyin sonunda Volqa boyundan yayılması 
haqqında М.N.Poqrebovanın fikirlərini təkzib edir. Ağac konstruksiyalı qəbirlər, 
onların qəbilənin seçilmiş üzvlərinə aid olması və qəbilənin böyüklüyü ilə də 
bağlı ola bilər. Qeyd edək ki, ağac konstruksiyalı qəbirlər Sibirin türkdilli 
tayfaları arasında olduqca geniş yayılmışdır. Мəşhur Pazırıq kurqanları buna 
əyani misaldır. Odur ki, М.N.Poqrebovanın irəli sürdüyü fikirlər əsaslı deyildir. 
Araşdırmalar göstərir ki, Aralıq dənizi hövzəsindən Sibirədək yayılmış 
boz rəngli, bəzən isə ağ inkrustasiyalı keramika yalnız ümumi əlamətlərinə görə 
müqayisə edilə bilər. Bu geniş ərazidə yayılan arxeoloji mədəniyyətlər arasında 
heç bir genetik bağlılıq yoxdur. Keramika arxeoloji mədəniyyətin başlıca ünsürü 
olsa da, onun ayrılıqda qarşılaşdırılması tamamilə yalnış ola bilər. Belə ki, 
Xocalı-Gədəbəy mədəniyyəti üçün xarakterik olan tunc avadanlıq, xüsusilə 
konusvari başlığı olan xəncərlər və digər xarakterik əşyalar onu digər 
mədəniyyətlərdən fərqləndirir. 
Son Tunc dövründə Azərbaycan ərazisində meydana gələn siklop tikintilər 
cəmiyyətin iqtisadi və sosial həyatında böyük irəliləyiş olduğunu göstərir. 
Arxeoloji araşdırmalar bu dövrdə sosial ziddiyətlərin kəskinləşməsi ilə yanaşı, 
 236
müxtəlif tayfalar arasında etnik və mədəni birləşmə prosesinin getdiyini göstərir. 
Bu prosesdə, ehtimal ki, Assuriya və Urartu kimi dövlətlərin Azərbaycana 
basqınlarına qarşı mübarizənin də müəyyən rolu olmuşdur. Azərbaycan tayfaları 
arasında gedən etnik-mədəni birləşmə prosesi, e.ə. I minilliyin başlanğıcında yeni 
dövlət birliklərinin yaranması ilə nəticələnmişdir.  
 
 
 
