 
İLQAR  HÜSEYNOV  
 
 
 
 
 
 
 
 
AZƏRBAYCAN  MİLLİ  
ADƏT VƏ ƏNƏNƏLƏRİNİN  
BƏDİİ-ESTETİK  
MAHİYYƏTİ 
 
 
 
  
 
 
 
 
 
 
 
 
 
BAKI – 2002 
 
 
 
2
Az2 
H 83  
 
Redaktoru:    -Filologiya elmləri doktoru, professor  
NİZAMƏDDİN ŞƏMSİZADƏ; 
Rəyçilər:        - Azərbaycan MEA-nın müxbir üzvü, sənətşünaslıq 
doktoru, professor İNQİLAB  KƏRİMOV; 
- Azərbaycan Respublikasının əməkdar incəsənət 
xadimi, sənətşünaslıq doktoru, professor RAMİZ  
ZÖHRABOV; 
- Azərbaycan Respublikasının əməkdar incəsənət 
xadimi, professor ARİF ƏZİZOV .  
-  
HÜSEYNOV İ . 
H 83 Azərbaycan milli adət və  ənənələrinin bədii-estetik mahiyyəti. 
(monoqrafiya) Azərbaycan dilində .  Red. N. Şəmsizadə ,  rəs.E.Nəzərov, B.: 
Mars-Print, 2002, 305s. 
 
Pedaqoji elmlər namizədi, dosent Hüseynov İlqar Həsrət  oğlu 7 kitabın, 20-
dən çox metodik vəsait  və  tövsiyənin, 60-a qədər elmi məqalənin müəllifidir.   
Oxuculara təqdim olunan bu monoqrafiya İlqar Hüseynovun uzun illər 
apard ığ ı  elmi-tədqiqat və  yaradıc ılıq fəaliyyət inin məhsuludur.  
İlqar Hüseynov bədii-estetik mahiyyə t  kəsb edən milli  adət  və  ənənələrimizi  
dərindən araşd ırmış ,  bədii-yarad ıcıl ıq prosesində  varisliyin mövcudluğunu təhlil  
etməyə  çalışmışdır. Eyni zamanda mədəniyyət  və  incəsənə tin təkamül etməsində  
mənəvi-əxlaqi dəyərlərimizin elmi mahiyyət ini izah etmiş ,  əldə  olunan tarixi 
təcrübəni müasir sənətkarlar üçün də  yaradıc ılıq amili  olduğunu aşkarlamışdır.  
Mədəniyyə t  və  incəsənət  tariximizə  aid bu kitabda kifayət  qədər emprik və  
rasional təhlillər vard ır.  
Monoqrafiyadan alimlər,  müəl l imlər, ali  məktəblər,  həmçinin mədəniyyət  və  
incəsənət  işçiləri  istifadə  edə  bilərlər. 
 
 
3
G İ  R İ  Ş  
Milli adət və ənənələrin öyrənilməsi və onların mənəvi dəyərlər 
sistemindəki rolunun tədqiqi həmişə aktual olmuşdur. Çünki milli adət 
və ənənələr tarixin bütün mərhələlərində ictimai, mədəni tərəqqinin 
əsas göstəricisi kimi nəzərə çarpmışdır. Cəmiyyət inkişaf etdikcə adət 
və ənənələr də ayrı-ayrı quru-luşların ictimai-siyasi xüsusiyyətlərinə bu 
və ya digər formada inteqrasiya etmişdir. Buna görə də hər bir ictimai-
siyasi quruluş həm bütövlükdə adət və ənənələrə, həm də onun 
mənəvibədii dəyərlərinə öz möhürünü vurmuşdur. Cəmiyyət dəyişdikcə 
adət və ənənələr də təkmilləşmiş, millətin, xalqın yaradıcılıq nümu-
nələrini yaşatmış, nəsildən-nəslə ötürцlmüşdür. Yeni yaranan hər bir 
mənəvi dəyər isə tarixi ənənələrimizin varisi kimi təşəkkül tapmışdır. 
Bu səbəbdən də bütün dövrlərin adət və ənənələrində baş verən 
yeniliklərin, istiqamətlərin öyrənilməsinə, əldə olunan tarixi təcrübənin 
müasir sənətşünaslıq və kulturologiya elmlərinə şamil edilməsinə 
böyük ehtiyac vardır.  
Bildiyimiz kimi, uzun illər ərzində öz müstəqilliyini itirmiş 
Azərbaycan xalqının bir çox milli-mənəvi dəyərləri deformasiyaya 
məruz qalmış, tarixin yalnız şifahi yaddaşına çevrilmişdir. Keçmiş 
Sovet dövlətinin kommunist ideoloji mühiti isə dini-milli аdəт və 
ənənələrimizin öyrənilməsinə və təbliğinə qadağalar qoymuşdur. Yeni 
adət və ənənələr adı altında əsasən sosialist həyat tərzinin mahiyyətini 
və məzmununu ifadə edən ideoloji, siyasi xarakterli mənəvi cəhətlər 
diqqət mərkəzinə çıxarılmışdır. Sözsüz ki, xalqımıza, onun milli 
xüsusiyyətlərinə və iradəsinə uyğun olmayan cəhətlər də hakim 
zümrələr tərəfindən bədii sənət aləminə diqtə edilmişdir. Xüsusilə, 
 
 
4
Sovet məkanında mədəniyyət və incəsənət kommunist əxlaqı 
prinsiplərinin emosional vasitələrinə çevrilmişdir. Mədəni inkişafın 
sosialist realizmi metoduna, üslubuna uyğunlaşdırılmasına üstünlük 
verilmişdir. Ancaq bu dövrdə də Azərbaycan sənətkarları tarixi varislik 
prinsipindən imtina etməmiş, milli-ənənəvi key-fiyyətləri 
müasirləşdirməyi, onları mənəvi stimula çevirməyi bacarmışlar. Yəni 
mədəniyyət və incəsənət ənənəvi olaraq bədii estetik mahiyyətini 
itirməmiş, keçmiş irsimizin tarixi təcrübəsindən bəhrələnə bilmişdir. 
Təbii ki, bu bəhrələnmə əsasən emprik anlayışlarda daha çox nəzərə 
çarpmış, rasional təfəkkürdə isə dini-milli olana qarşı cəmiyyətin 
siyasi, ideoloji baxışlarına uyğun olaraq yanaşılmışdır. Xüsusilə, 
sənətşünaslıq və mədəniyyətşünaslıq elmləri sahəsində tarixi-ənənəvi 
təcrübənin nəzəri problemlərinin öyrənilmə metodları sosializm 
realizmi metodları və yanaşma тərzi ilə məhdudlaşdırılmışdır. Bu da 
mədəni-mənəvi təkamülün tədqiqinin ideoloji baxışlara 
uyğunlaşdırılmasına təminat yaratmışdır. Halbuki, hələ vaxtilə 
G.V.Plexanov incəsənətin estetikası və sosiologiyasını şərh edərkən 
estetik zövqün və estetik qiymətləndirmənin tarixiliyini xüsusi olaraq 
qeyd etmişdir [122, s.151-152]. 
Azərbaycan mədəniyyətи və incəsənəti hələ qədim daş dövründən 
başlayаrаг bəşər tarixinin bütün ictimai, siyasi, bədii-estetik 
xüsusiyyətlərini özündə əks etdirir. Pedaqoq-kulturoloq alim Ələkbər 
Məmmədovun təbirincə desək, “Milli adət və ənənələr, mərasimlər 
xalqımızın milli sərvətidir. Onları öyrənmək, öz əməli fəaliyyətlərində 
ləyaqətlə yaşatmaq hər bir tədris-tərbiyə müəssisəsinin, hər bir 
Azərbaycanlının müqəddəs borcudur” [98, s.268]. 
 
 
5
Filoloji, tarixi-etnoqrafik və fəlsəfi ədəbiyyatlarda adət və 
ənənələrin sosial-mədəni mahiyyəti qismən qeyd olunmuşdur. Xüsusilə, 
sovet alimləri adət və ənənələrin elmi-mədəni mahiyyətini marksist-
leninçi metodlara uyğun olaraq təhlil etmiş, onların əhəmiyyətini 
məhdud şəkildə dəyərləndirmişlər. Azərbaycan alimlərindən 
O.Abdullayev “Sosial fəallıq və yeni adət-ənənələr”, F.Xəlilova “Adət 
və ənənələr”, A.Nəbiyev “El nəğmələri, xalq oyunları”, R.Əfəndiyev 
“Azərbaycan xalq sənəti”, B.Qurbanov “Mənəvi saflıq dünyası”, 
Q.Cavadov “Azərbaycanda el köməyi adətləri”, R.Ağayev 
“Azərbaycanda bədii xalq yaradıcılığı”, A.Şükürov “İslam, adət və 
ənənə”, M.Səttarov “Dini ayinlər və xalq adətləri haqqında” adı altında 
yazdıqları kitablarda adət və ənənələrin elmi-mədəni mahiyyətinə ötəri 
də olsa, nəzər yetirmişlər. 
Alimlərdən Ə.S.Məmmədov [105, s.46-47], F.Mirzəxanov [106, 
s.17-19], M.M.Səttarov [133,s.42], H.A.Quliyev, Ə.S.Məmmədov [90, 
s.83-85] və başqaları öz əsərlərində dini adət və ənənələrin mənəvi 
əhəmiyyətini azaltmış, sovet adət və ənənələrinin təhlilinə исə daha çox 
üstünlük vermişlər. Мəhz еlə оnа görə də иctimai-siyasi quruluşun 
yaratdığı məhdudiyyətlər adı çəkilən alimlərə daha əhatəli və obyektiv 
elmi təhlillər aparmaq imkanınы verməmişdir. 
Sənətşünas Mübariz Süleymanov “M.Ə.Rəsulzadə və Azərbaycan 
mədəniyyəti” adlı namizədlik dissertasiyasında həmin dövrün 
mahiyyətini şərh edərək yazmışdır: “Türk xalqlarını birbirindən təcrid 
etmək, ictimai fikirdə bu xalqların qədimliyinin möhkəmlənməsinə 
imkan verməmək sovet ideologiyasının da başlıca cəhətlərindən idi” 
[130, s.5].  
 
 
6
Məhz elmə, mədəniyyətə qarşı ideoloji yanaşma elmi təhlildə 
qeyri-obyektiv münasibətlər doğurmuş, adət və ənənələrin bədii-estetik 
əhəmiyyətinin, milli-tarixi, təcrübi mahiyyətinin öyrənilməsini 
məhdudlaşdırmışdır. 
Adət və ənələrimizdə milli-bədii cəhətlərin dini etiqad hissi ilə 
bağlılığı, eyni zamanda bəşəri mənəvi mahiyyət daşıyan incəsənət 
nümunələrinin milli-estetik zövqün formalaşmasına təsiri tədqiqatın 
əsas mövzu obyekti kimi nəzərdə tutulmuşdur. 
Bütün elmi araşdırmalar prosesində adət və ənənələrin bədii, hissi 
tərəflərinə xüsusi diqqət yetirilmiş, onların emosional mənəvi dəyəri 
nəzərdən keçirilmişdir. Adət və ənənələrin yaranmış mənəvi sərvətləri 
qoruyub gələcək nəsillərə ötürmək funksiyası dəqiqləşdirilmişdir. 
Müasir sənətkarların təcrübəsinə istinad edərək varislik prinsipləri 
nəzərdən keçirilmişdir. Eyni zamanda, milli-mənəvi keyfiyyətin 
mühafizə olunmasına tarixibədii irsin təsiri amilləri təhlil olunarkən bir 
çox elmi ədəbiyyatlara istinad edilmişdir. Ayrı-ayrı alimlərin elmi 
baxışlarına münasibət bildirməyin zəruriliyi aşkar olmuşdur. 
Hazırki dövrdə Azərbaycanın milli adət və ənənələrinin bədii-
estetik mahiyyətinin öyrənilməsinə, sənətşünaslığın müasir tələblərinə 
uyğun olaraq milli mentalitetlə bədii-emosional xüsusiyyətlərin 
vəhdətinin tədqiqinə böyük ehtiyac vardır. 
Azərbaycanın mədəniyyət və incəsənəti qədim tarixi köklərə 
malik olduğundan bəşəri təkamülün bütün mərhələlərində ənənəvi milli 
yaradıcılıq prinsipləri qorunub saxlanılmış, sənətin müasir 
mərhələsində də varislik amili öz əhəmiyyətini itirмəmişdir. Lakin 
incəsənətin adət və ənənələrlə qarşılıqlı əlaqələrinin öyrənilməsinə 
müəyyən obyektiv səbəblərə görə az diqqət yetirilmişdir. Azərbaycanda 
 
 
7
bədii-emosional yaradıcılığın milli-ənənəvi cəhətlərinin mahiyyəti rus 
mədəniyyətşünaslığı və sənətşünaslığı fonunda kiçildilmiş, 
“beynəlmiləlçi” mədəniyyətin təbliği və inkişaf etdirilməsi adı altında 
ayrı-ayrı xalqların milli-etnik, dini-rasional xüsusiyyətlərinin tədqiqinə 
az diqqət yetirilmişdir. Rus alimlərindən D.M.Uqrinoviç, V.A.Zots, 
A.S.Vıqodskiy, P.S.Quryeviç, M.S.Kaqan, İ.N.Krotova, A.A. Leontyev, 
Y.İ. Smirnova və başqaları marksizm-leninizm metodologiyasına uyğun 
olaraq mədəniyyətin və incəsənətin elmi mahiyyətini və tarixi köklərini 
tədqiq edərkən mövcud quruluşun ideoloji tələblərindən kənara çıxa 
bilməmişlər. Eyni zamanda onların kulturologiya sahəsində apardıqları 
tədqiqatlar da rus adət və ənənələri, sosializm realizmi məkanı 
daxilində öz həllini tapmışdır. 
Keçmiş SSRİ-nin tərkibində olan bütün respublikaların 
mədəniyyət və incəsənət təmayüllü təhsil ocaqlarında rus xalqının milli 
xüsusiyyətlərini əks etdirən dərsliklərdən istifadə olunmuş, əslində rus 
mədəniyyəti, incəsənəti, adət və ənənəsi təbliğ edilmişdir. Yerlərdə 
milli kültürlərin öyrənilməsinə isə ateizm mövqeyindən yanaşılmış, 
qismən dini mahiyyət kəsb edən adət və ənənələrin estetik dəyəri, 
bədii-mədəni xüsusiyyətləri də diqqətdən yayındırılmışdır. 
Bu tədqiqat əsərində isə milli soykökünə qayıdışın müasir 
mərhələdəki əhəmiyyəti xüsusi olaraq nəzərə alınmış, Azərbaycan 
mədəniyyət və incəsənəti mövzunun tələblərinə uyğun olaraq kompleks 
şəkildə tədqiqatın obyektinə çevrilmişdir. Klassik mədəniyyət və 
incəsənətimizlə müasirliyin qarşılıqlı vəhdətinin zəruriliyini eyni 
zamanda milliliklə bəşəriliyin əlaqəsinin təkamülə təsirinin 
əhəmiyyətinin tədqiqi həmişə aktual olmuş və indi də aktualdır. 
 
 
8
Eyni zamanda tədqiqat əsərində ənənəviliyin dialektikasının 
açılışına, sənətdə tarixi təcrübənin bütün dövrlər üçün örnək olduğunu 
təsdiqləyən faktorların rasional və emprik təhlilinin aparılmasına 
xüsusi diqqət yetirilir. Dünya xalqlarının mədəniyyətindən emprik 
nümunələrin göstərilməsi və onların müqayisəli təhlili nəzərdən 
qaçırılır. Xüsusilə, milli və dini olan bayram və mərasimlərin 
mədəniyyət və incəsənətin inkişafının əbədi mühiti, ənənəvi yaradıcılıq 
məkanı olduğu şifahi yaddaşımızda yaşayan nümunələrlə izah olunur. 
Tədqiqatın aktuallığının bir cəhəti də onun milli adət və 
ənənələrimizin bədii-estetik əhəmiyyətinin qiymətləndirilməsindən, 
Azərbaycan xalqına məxsus olan lirik duyğuların, humanist 
xüsusiyyətlərin formalaşmasında adət və ənənələrin əhəmiyyətinin elmi 
təhlilindən ibarətdir. 
Tədqiqat zamanı aparılan araşdırmalar nəticəsində mədəniyyət və 
incəsənətin irsi xarakteri üzə çıxır. Azərbaycan sənətkarlarının yaşayıb 
yaratdıqları tarixi mərhələlərdən asılı olmayaraq ruhən bir-birinə 
oxşarlıqları aşkar edilir. Bu cəhətlər Əcəmi Əбубəкir oğlu 
Naxçivaninin memarlıq sənətində də, Sultan Məhəmmədin miniatür 
əsərlərində də diqqətdən yayınmır. Onların yaratdıqları mənəvi irsi 
xüsusiyyətlər müasir sənətkarların əsərlərində də bu və ya digər 
formalarda özünü birüzə verir. Eyni zamanda milli poetik düşüncə 
məkanında baş verən təkamül də milli irsi xüsusiyyətlərə istinadən 
davam edir, müasirləşir. Bu gün şairlərimiz, aşıqlarımız, başqa lirik söz 
ustalarımız mənəvi irsi mühafizə edərək tarixi kökləri üzərində yaşadır 
və milli-mənəvi sərvətlərimizdən, yaradıcılığın ənənəvi üslublarından, 
formalarından bir məktəb kimi istifadə edirlər. Məhz mövcud olan bu 
xüsusiyyətlərin öyrənilməsi isə bu günümüz üçün çox aktualdır. Bu 
 
 
9
baxımdan tədqiqatın predmetini aşkar edən mövzu dairəsi daha 
genişdir. Belə ki, Azərbaycanın milli adət və ənənələrinin bədii-estetik 
mahiyyətinin elmi təhlili prosesində tədqiqatın predmetinin əsas 
istiqamətləri aşağıdakı ardıcıllıqla müəyyən-ləşdirilmişdir: 
1. Varisliyin adət və ənənələrdə yeri və onun mənəvi təsir dairəsi; 
2. Adət və ənənələrdə bədii-estetik dəyərlərlə milli-ənənəvi 
təkamülün vəhdəti; 
3. Müasir incəsənətdə ənənəvilik və tarixi təcrübə; 
4. Müasir mədəniyyətin tarixi-ənənəvi əsasları; 
5. Müasir mədəniyyətin inkişafında milli-ənənəvi xüsusiyyətlərin 
rolu; 
6. Mədəniyyət müəssisələrində müasir adət və ənənələrin yeri və 
inkişaf dialektikası. 
Dəqiqləşdirilmiş  bu tədqiqat istiqamətlərinə uyğun olaraq adət və 
ənənələrin tarixi ictimai mühiti, onun siyasi, mədəni proseslərinin 
təhlili ilə bağlı olan araşdırmalar, tarixi təcrübə prosesində meydana 
gələn bir çox yaradıcılıq üslublarının və cərəyanlarının təhlili, onların 
müasir mədəniyyətin inkişafına ənənəvi təsiri və s. tədqiqatın əsas 
predmeti kimi diqqəti cəlb edir.  
Tədqiqatın birinci bölməsində milli adət və ənənələrimizdə bədii-
estetik duyumu aşkar edən tarixi faktların və mənəviemosional 
materialların öyrənilməsi, bədii-estetik dəyərlərlə milli ənənəvi 
təkamülün vəhdətinin araşdırılması, mədəni varisliyin davam etməsində 
incəsənət sahəsindəki tarixi təcrübənin rolunun dəqiqləşdirilməsi əsas 
yer tutur. Bu məqsədlə Azərbaycanın musiqi, teatr, təsviri incəsənət 
tarixinə, dünya muzeylərində mühafizə olunan milli sənət 
nümunələrimizə istinad edilir. İncəsənətin müxtəlif sahələrinə aid olan 
 
 
10
kitablar, qəzet və jurnal məqalələri, muzey eksponatları təhlil olunur və 
araşdırılır. 
Ənənəvi sənət nümunələri ilə müasir bədii yaradıcılığın 
xüsusiyyətləri arasında müqayisəli təhlillər aparılır. Azərbaycanın və 
dünyanın görkəmli alimlərinin ənənəvi incəsənətə, milli kültürə aid 
fikirlərinə münasibət bildirilir.  
İkinci bölmədə isə, tədqiqatın predmeti kimi mədənyyətin müasir 
mərhələdə adət və ənənələr zəminində inkişaf dialektikası araşdırılır. 
Mədəniyyətin ənənəvi təkamül proseslərinin təhlili ilə yanaşı, mədəni 
asudəvaxtın müasir formaları, bazar iqtisadiyyatı şəraitinə uyğun olaraq 
onların təşkili metodları nəzərdən keçirilir. Mədəniyyət 
müəssisələrində adət və ənənələrin yeri mövzunun tədqiqat 
istiqamətlərindən biri kimi diqqəti cəlb edir. Asudəvaxtın funksiyaları 
bir çox sahələri əhatə etdiyindən onun mahiyyət və əhəmiyyətinə də 
müxtəlif aspektlərdən yanaşılır.  
Milli-ənənəvi mədəniyyətin inkişaf konsepsiyasını, onun varislik 
prinsiplərini, bəşəri mədəniyyətlə milli mədəniyyətin vəhdətinin 
təşkilini öyrənmək, eyni zamanda tarixi irsimiz zəminində Azərbaycan 
incəsənətinin təkamül aspektlərini açıqlamaq tədqiqatın əsas məqsəd və 
vəzifələridir. 
Azad, müstəqil bir dövlətə çevrildikdən sonra xalqımızın 
unudulmuş adət və ənənələrinin bədii-estetik mahiyyətinə, onların 
mədəniyyət və incəsənətinin inkişafına təsirinə diqqət yetirmək, yeni 
quruluşun xüsusiyyətlərinə uyğun olaraq mədəniyyət və incəsənət 
anlayışları haqqında daha yeni və sırf elmi fikirlər söyləmək üçün 
aşağıdakı sahələrin araşdırılması məqsəd və vəzifə kimi qarşıya 
qoyulmuşdur: 
 
 
11
- Mədəniyyət anlayışının milli adət və ənənələr zəminində təhlili; 
- İncəsənət və dinin bir-birinə təsirinin təhlilində mövcud olan 
fikirlərin müqayisəli şərhi, dinin tarixən bədii təfəkkürdə 
tutduğu yer haqqında rasional və emprik xarakterli məlumatları 
aşkarlamaq, eyni zamanda onlara münasibət bildirmək; 
- Adət və ənənələrin, milli bayram və mərasimlərin incəsənətin 
inkişafında rolu; 
- Ənənəviliklə varisliyin vəhdətini təmin edən milli amillərin və 
mentalitetin nəzəri və təcrübi aspektdən təhlili; 
- Ənənəvi mədəniyyətin müasir inkişaf sferasında tutduğu 
mövqeyin dəqiqləşdirilməsi; 
- Milli mədəniyyətlə bəşəri mədəniyyətin inteqrasiyasının bəzi 
aspektlərini müəyyənləşdirmək; 
- Ənənəviliyin dialektikasını açıqlamaq və adət-ənənələrin 
müasir mədəniyyət müəssisələrində davamlı yaşantılarını təhlil 
etmək; 
- Bir çox dünya dövlətlərinin mədəniyyətə olan münasibətlərini 
nəzərdən keçirmək və onların əldə etdikləri təcrübənin 
ölkəmizdə tətbiq olunmasının əhəmiyyətini şərh etmək. 
Elmi tədqiqat işində əhatə olunan bir çox problemlər 
mədəniyyətşünaslığın və sənətşünaslığın müasir elmi-nəzəri 
qaynaqlarından bəhrələnir. Həmçinin, milli mədəniyyət və 
incəsənətimizin indiyə qədər mövcud olan tarixi təcrübəsindən 
faydalanır. Mövzu ilə bağlı olan problemlərin araşdırılmasında əsasən 
milli ideologiyadan və müqayisəli tarixi-təcrübi metodlardan geniş 
istifadə olunur. Yaradıcılıq prosesində Azərbaycan alimlərinin, eyni 
zamanda xarici ölkə tədqiqatçılarının, mədəniyyətşünasların, 
 
 
12
sənətşünasların fikir və mülahizələrinə üstün-lük verilir, onların hər 
birinə münasibət bildirilir. Sovet ideolo-giyasının milli mədəni irsimizə 
olan birtərəfli münasibətləri əsaslandırılmış şəkildə tənqid edilir və 
problemlərin sırf milli məfkurə işığında təhlilinə üstünlük verilir. Eyni 
zamanda mədəniyyətin mütərəqqi bəşəri təcrübəsinin nəzəri və təcrübi 
cəhət-lərinə, onlarla əlaqə yaratmağın nəzəri, emprik nümunələrinə 
istinad edilir. 
Bu baxımdan problemlərin qoyuluşu, mövzuya milli ideologiya 
zəminində yanaşma, mədəniyyət və incəsənətin müxtəlif sahələrinə 
varisliyin mövcudluğu prinsipləri əsasında münasibət bildirmək və s. 
tədqiqatın elmi-tarixi yeniliyi kimi qiymətləndirilə bilər. 
Onu da qeyd edək ki, sovet məkanında adət və ənənələrimiz sırf 
ideoloji baxım-dan tədqiq edilmiş, mədəniyyətin və incəsənətin dini 
təfəkkürlə əlaqələndirilməsinə qadağalar qoyulmuşdur. İmperialist 
ideolo-giya milli tarixi təkamülün təhrif olunmuş formalarının, sosialist 
həyat tərzinin prinsiplərinə ideyaca uyğun gələnlərinin tədqiqi-nə və 
cəmiyyətdə təbliğinə şərait yaratmışdır. Mövcud tədqi-qatın elmi-tarixi 
yeniliyi məhz adət və ənənələrimizlə mədəni inkişafın vəhdətdə 
olduğunu, eyni zamanda milli, dini, mədəni irsimizin bədii-estetik 
zövqün formalaşmasına təsirini işıqlandırmaqdan, varislik 
prinsiplərinin yaşamasında ənənəvi, tarixi, milli mədəniyyət 
nümunələrinin dəyərləndirilməsindən ibarət-dir. Bu mənada adət və 
ənənələrimizin milli dəyərlər siste-mindəki əhəmiyyəti, mədəniyyətin 
sırf milli mənsubiyyət baxımından təhlili elmi tarixi yenilik hesab edilə 
bilər. 
Tədqiqatın mövzusuna ilk dəfə olaraq müstəqil təhlil obyekti kimi 
baxılır. Milli incəsənətimizin tarixi qədim daş dövründən başlayaraq 
 
 
13
indiki dövrümüzə qədər təhlil olunur. Orta əsrlərdə yaşamış və tanınmış 
Azərbaycan sənətkarlarının incəsənət haqqında yazdıqları fikirlərə 
istinad edilərək təsviri incəsənətdə, musiqidə, memarlıqda, 
xoreoqrafiyada, teatrda mövcud olan varislik prinsiplərinin və milli 
ənənəvi zəmində inkişafın dialektikası nəzərdən keçirilir. Bu məqsədlə 
XVI əsrdə öz estetik baxışlarına görə bütün Yaxın Şərqdə tanınan 
Təbrizli Sadıq bəy Əfşarın “Qanun-süvər” (“Təsvirlər qanunu”), Soltan 
Məhəmməd tərəfindən əsası qoyulmuş “Təbriz məktəbi”nin 
nümayəndələri Mirzə Əli, Müzəffər Əli, Mir Seyid Əli Mir 
Zeynalabdinin, Mir Yəhya Əli Rzanın, Sadıq bəy Əli Rzanın, 
Məhəmməd Hüseynin və başqa təsviri sənət ustalarının yaradıcılığına 
istinad olunur. Onların yaşadıqları dövrlərin sənətkarlığı haqqında 
tarixi məlumatlar verilir. Eyni zamanda bədii toxuculuq və zərgərlik 
sənətimizdə mövcud olan varislik prinsipinə xüsusi diqqət yetirilir. 
Təbriz, Ərdəbil, Şamaxı, Gəncə, Naxçıvan, Quba və başqa 
şəhərlərimizdə inkişaf edən xalq sənətkarlığının milli xüsusiyyətlərinə 
diqqət yetirilir. 
Eyni zamanda təsviri incəsənət sahəsində ənənəviliyin davam 
etməsinin sübutu kimi Qədim Misir heykəltaraşı Tutmos, yunan 
heykəltaraşı Fidi, Miron, Praksitol, intibah dövrünün görkəmli 
heykəltaraşı Mikelancelo, XX əsrin məşhur rus heykəltaraşı 
S.T.Kononkov, Azərbaycan heykəltaraşları Fuad Əbdürrəhmanov, Cəlal 
Qaryağdı, Tokay Məmmədov, Ömər Eldarov, görkəmli rəssamlar Səttar 
Bəhlulzadə, Mikayıl Abdullayev, Tahir Salahov və başqalarının 
yaradıcılığındakı varisliyə əməl etmək ənənələrindən, yaradıcılıq 
üslublarından nümunələr göstərilmişdir. 
 
 
14
Musiqi mədəniyyəti tariximizdə də adət və ənənənin inkişafа 
təsiretmə konturları təhlil edilmiş, milli muğamlarımızdan üzübəri 
müasir peşəkar musiqi yaradıcılığımızdakı tarixi bağlılıq ənənələrinin 
mövcudluğu açıqlanmışdır. Orta əsrin görkəmli sənətkarlarında mövcud 
olan universallığın irsi xarakter daşıdığı aşkarlanmış, Fərabidən, İbn 
Sinadan, sonra da Azərbaycanın musiqi tarixində Səfiəddin Urməvi, 
Əbdülqədir Marağayi, Şəmsəddin Səhrəvəridi, Əli Sitayi, Həsən Zafer, 
Hüsaməddin Qoşluq Buğa və sair kimi universal sənətkarlar 
yetişmişdir. Yəni bu sənətkarların demək olar ki, əksəriyyəti şair, 
rəssam, xəttat, alim, musiqi ifaçısı peşələrinə yiyələnmişlər. 
Universallığın bu əlamətləri irsi olaraq Azərbaycan peşəkar musiqisinin 
banisi Üzeyir Hacıbəyova da keçmişdir. Eyni zamanda Üzeyir 
Hacıbəyovun yaratdığı mədəni irsin özü də müasir sənətkarlarımızın 
ənənəvi örnək məktəbidir. 
Mədəniyyət və incəsənət tariximizdə baş verən ənənəvi proseslər 
də tədqiqat əsərində ümumiləşdirilmiş şəkildə təhlil olunur. 
Memarlıqda mövcud olan simmetriya qanunlarını öz fəaliyyətinə tətbiq 
edən xalq sənətkarları haqqında da elmi-tarixi məlumatlar verilir və 
eyni zamanda bədii poetikanın ənənəvi xüsusiyyətləri də şərh olunur.  
Tədqiqatda teatr və kino incəsənətinin ənənəvi xüsusiyyətləri də 
öz əksini tapır. Müasir mədəni-kütləvi tədbirlərimizin tarixi kökləri 
mifologiyamızla, qədim milli, dini adət və ənənələrimizlə, bayram və 
mərasimlərimizlə əlaqələndirilir. Aparılan bu araşdırmalar tədqiqatın 
elmi-tarixi əhəmiyyətə malik olduğuna dəlalət edir.  
Aparılan elmi araşdırmalar zamanı əldə olunan başlıca qənaətə 
görə tədqiqatın nəticələri Azərbaycan mədəniyyət və incəsənət tarixinin 
milli-ideoloji mənbələrinin ənənəvi-tarixi təcrübəsini aşkar etməklə, 
 
 
15
mədəniyyətdə varislik prinsipinin real mənzərəsini açıq-lamaqla elmi-
nəzəri əhəmiyyət daşıyır. 
Adət və ənənələrin tarixi yaradıcılıq təcrübəsini nəsildən-nəslə 
ötürmək xüsusiyyətləri müasir mədəniyyət və incəsənətin daha da 
zənginləşməsinə və inkişafına kömək edən elmi-nəzəri, ənənəvi vərdiş 
və biliklərə yiyələndirmək vasitələri kimi, xüsusi əhəmiyyət kəsb edir. 
Mədəniyyət və incəsənət tarixi-mizin müəyyən dövrlərinə və həmin 
dövrlərdə yaranmış nümunələrə elmi təhlil baxımından istinad etməklə 
gələcəkdə aparılacaq yeni tədqiqatlar üçün də zəngin təcrübi yaddaş 
toplusu meydana çıxır. Həmçinin, mövzuya uyğun olan müxtəlif 
əsərlərə istinad etməklə nəzəri-təcrübi ümumi-ləşdirmələr aparılmış, 
təhlil obyektinə çevrilən mənbələr izahlı şəkildə, emprik materiallarla 
müqayisəli formada təhlil edilmişdir. Eyni zamanda müasir dövrdə 
mədəniyyət və incəsənət sahəsində ya-ranmış yeniliklərin milliideoloji 
məzmun fərqləri, türk dünyası məkanındakı əhəmiyyəti, dünyəvilik 
baxımından elmi şərhi nə-zəritəcrübi əhəmiyyət kəsb edir. Bu 
baxımdan tədqiqat əsəri mədəniyyət konsepsiyaları üzərində işləyən 
mütəxəssislər,alim-lər üçün, elmi araşdırmalar aparan aspirantlar, 
dissertantlar, ma-gistrlər və başqa yaradıcı adamlar üçün böyük nəzəri-
təcrübi əhəmiyyətə malikdir. Ali məktəblərin humanitar fakültələrиndə, 
mədəniyyət və incəsənət təmayüllü tədris müəssisələrində möv-cud 
tədqiqat əsərindən dərs vəsaiti kimi də istifadə etmək olar.  
Tədqiqat əsərində Azərbaycan Dövlət Mədəniyyət və İncəsənət 
Universitetinin “Teatrşünaslıq”, “Rəssamlıq və sənətşünaslıq”, 
“Mədəniyyətşünaslıq”, “Tətbiqi kulturologiya”, “Muzeyşünaslıq” 
kafedralarında aparılmış elmi araşdırmalardan, metodiki 
ədəbiyyatlardan istifadə olunmuş, həmçinin iş bu qurumlarda geniş 
müzakirə edilmiş, çapa tövsiyə olunmuşdur.  Tədqiqat işi ilə bağlı 
müəllifin məqalə və tezisləri, kitabları çap olunmuş, müxtəlif konfrans 
 
 
16
və elmi seminarlarda mövzu üzərindəki axtarışlarını əks etdirən məruzə 
və çıxışları dinlənilmişdir. Mövzu ilə əlaqədar olaraq “Ənənə və 
müasirlik” (Bakı, ADMİU-nun mətbəəsi, 1996), “Kulturologiya və 
onun əsas istiqamətləri” (Bakı, ADMİU, 1996), “Dünya muzeyləri və 
tarixi mədəniyyət abidələri” (Bakı, BDU-nun nəşriyyatı, 1997), “Adət 
və ənənələr mənəvi-əxlaqi dəyərlər kimi” (Bakı, “Nər-giz” nəşriyyatı, 
2000) və s. adda kitab və metodik tövsiyələri nəşr olunmuşdur. 
 
 
17
  F Ə  S İ  L    
Milli  adət və  ənənələrdə  bədii-estetik duyum 
1.1. Varisliyin adət və  ənənə lərdə  yeri və  onun  
mənəvi təsir dairəsi 
Adət və ənənələr  bəşəriyyətin təkamül prosesini özündə əks 
etdirir, bütün dövrlərdə cəmiyyətin sosial-mənəvi və mədə-ni 
tərəqqisinin göstəricilərindən biri kimi çıxış edir. 
Bir çox elmi ədəbiyyatlardan məlumdur ki, adət və ənənələrиn 
təkamülü insan cəmiyyətinin üst poleolit dövründən başlamış, həyat 
tərzi, sosial qurumlar dəyişdikcə onlar da inkişaf etmiş, modernləşərək 
zənginləşmişdir. Ən maraqlısı odur ki, adət və ənənələr, o cümlədən 
bayram və mərasimlər insan həyatının sosial mənəvi tərəflərini özündə 
cəmləmiş, mühafizə edərək əsrlərdən-əsrlərə, nəsildən-nəslə ötürə 
bilmişdir. Xüsusilə, bir çox sosial-mədəni vərdişlərlə yanaşı, 
ədəbiyyatın, musiqinin, teatrın müxtəlif folklor nümunələrinin 
xəzinəsinə çevrilmişdir. Elə buna görə də, bəşər tarixinin müxtəlif 
dövrlərində adət və ənənələr dünya alimlərinin diqqətini özünə cəlb 
etmişdir. 
Hələ qədim  dövrün və orta əsrlərin görkəmli filosofları Platon, 
Aristotel, Demokrit, Epikur, Lamеtri, Didro, Helvitsi və başqaları öz 
əsərlərində adət və ənənələr haqqında maraqlı fikirlər söyləmişlər. 
Məsələn, qədim Yunan filosofu Platon bayramları dövləti sabit 
saxlaya bilən bir alət kimi təsvir etmiş, tərbiyə prosesində buraxılan 
 
 
18
qüsurları bayramlar, adət və ənənələr vasitəsilə düzəltməyin 
mümkünlüyünü sюyləmişdir [121, s.185]. Aristotel isə insanların 
bayram etmək haqqı olduğunu deyir və bu haqqı onların əlindən 
almağın mümkünsüzlüyünü söyləyirdi [21, s.42].  
Alimlərin apardıqları tədqiqatlara görə hələ ibtidai icma 
quruluşunda ictimai şüurun bütün formaları ilkin olaraq adət və ənənə 
şəklində özünü büruzə verirdi. Adət və ənənələr bütövlükdə ictimai 
şüurun bütün funksiyalarını özündə cəmləşdirirdи. Xüsusilə, dini və 
bədii şüurun əsasını qoyur və onu əbədi olaraq mühafizə edib, 
yaşadırdı. Bu da ondan irəli gəlirdi ki, adət və ənənələr çox zaman 
dəyişməz qanun funksiyasını yerinə yetirir, insanların fəaliyyətini 
tənzimləyirdi. Bununla əlaqədar olaraq qədim dövr tədqiqatçıların-dan 
biri olan L.Morqan yazırdı: “Qəbilə qaydaları, qanun gücünə malik 
adətlər idi”[112, s.26]. 
Ən maraqlısı odur ki, dünya xalqlarının bir çox milli adət və 
ənənələrinin ilk təşəkkülü də qədim dövrlərdən başlamış, bu adət və 
ənənələrə bağlılıqdan irəlи gələrək, ictimai şüurun bütün sahələrində 
varislik prinsipi dəyişməz olaraq qalmışdır. Qədim dövrdə insanların 
asudəvaxt çoxluğu onların yaradıcılıq imkanlarını, əylənmək, 
oynamaq, mənəvi tələbatlarla məşğul olmaq vərdişlərini artırırdı.  
İbtidai mədəniyyətin tədqiqatçılarından biri olan Y.Lipis də 
qədim insanların asudəvaxt həddinin çox olduğunu və onların müxtəlif 
vərdişlərə yiyələnmək imkanlarının genişliyini qeyd etmişdir [94, 
s.159]. 
Çox zaman bu boşluqlar incəsənət əhəmiyyətli dini mərasimlərlə 
doldurulmuşdur. Din və incəsənəтin vəhdəti ayin və mərasimləri 
emosionallaşdırmışdır. Ayin və mərasimlərdə ictimai şüurun dinlə 
 
 
19
bağlı olan tərəflərinə daha çox üstünlük verilmişdir. Dini şüur adət və 
ənənələrin əsas aparıcı xəttini təşkil etsə də, bədii təfəkkürlə 
qovuşmuş, bir cəm halında incəsənətlə əlaqəli şəkildə təşəkkül 
tapmışdır. Dini şüur ilkin mərhələdə incəsənətə üstün gələrək onu 
uzun əsrlər boyu özündən asılı vəziyyətdə saxlamışdır. Bu da dini 
mahiyyət daşıyan adət və ənənələrdə mühafizəkarlığın, eyni zamanda 
varislik prinsipinin üstünlük təşkil etməsindən, dinin bir ideologiya 
kimi ictimai şüurun başqa formaları üzərində güclü təsirə malik 
olmasından irəli gəlmişdir. Dini adət və ənənələr kainat və tanrı 
duyğusu ilə cəmiyyətdə dərin kök atmışdır. Dini adət və ənənələrin 
qanun halına düşdüyünü və kütləvi olduğunu nəzərə alan alman 
sənətşünası Herbert Kün yazmışdır ki, “qanun kosmikdir, müasir 
sənətkar da yaradır, daş dövrünün sənətkarı da. Onların  hər ikisinin 
qəlbində eyni arzular, eyni hisslər – kainat və tanrı duyğusu özünə yer 
tapmışdır”. İngilis estetiki Andre Bredli incəsənətin tarixən dindən 
asılı vəziyyətdə inkişaf etdiyini söyləmişdir. Amerikan sənətşünası 
Feybleman isə incəsənəti dini hisslərin və əhval-ruhiyyənin ifadə 
vasitəsi adlandırmışdır [165, s.6]. Herbert Ridə görə, “biz keçmişə 
baxanda incəsənətlə dinin əl-ələ verib, tarixin qaranlıqları içindən bir 
yerdə çıxdıqlarını görürük”. Herbert Ridin fikrincə “onlar çoxlu əsrlər 
boyunca bir-birinə ayrılmaz” surətdə bağlı olmuşdur [164, № 13, 
s.164]. 
Lakin bu alimlərin demək olar ki, əksəriyyəti dinlə incəsənəti 
bir-birinə bağlayan cəmiyyətdə qanuni hal almış və hamını öz 
qanunlarına tabe etmək, itaət etmək gücü olan adət və ənənələri, 
mərasim və bayramları qismən də olsa, arxa plana atmışlаr. Əslində 
isə dinlə incəsənət adət və ənənələrin tələblərinə uyğun şəkildə bir-
 
 
20
biri ilə qovuşmuşlar. Bu fikri qismən də olsa, alman sənətşünası 
Herbert Kün də təsdiq etmişdir. O, demişdir: “Təsviri sənət həmişə 
ayinlə bağlı olmuşdur. Təkcə buz dövründə yox, sonralar, mezolit, 
neolit, bürünc dövründə, nəhayət orta əsrlərdə, elə bu günün özünə 
qədər də bu belədir” [155, s.5]. 
Əslində dünyanın bir çox yerindəki qədim qaya təsvirləri, 
xüsusilə, onların üst poleolit dövründə yarananlarы “ovsun 
nəzəriyyəsi” anlayışı baxımından qayalara, mağara divarlarına həkk 
edilmişdir. Çox ehtimal ki, ovçuluq mərasimləri 
fövqəltəbiiləşdirilməsəydi, qədim daş dövrünün təsviri incəsənəti də 
yaranmazdı. Çünki elmi araşdırmalar sübut edir ki, insanın hər bir 
hərəkəti təkamülün ilkin mərhələsində fövqəltəbiiləşdirilmiş, 
bəhrələnmək prinsipinə əsaslanmışdır. Məsələn, qədim daş dövrünün 
adamı onun gündəlik qida vasitəsi olan heyvanların şəkillərini mağara 
divarlarına, yaxud qaya üzərinə çəkib, həmin şəkillər önündə 
sehrbazlıq mərasimləri təşkil etmişlər. Öz dini ayin və mərasimi ilə 
ovlanacaq heyvanın artıq ovsunlandığını zənn edir, gələcək uğuru 
üçün özündə inam və əzmkarlıq hissi yaradırdı. Təbii ki, bu proses 
gündəlik həyat tərzinə çevrilir, ənənəvi hal alırdı. Ənənəvilik isə 
yaranmış vərdişi varis kimi nəsildən-nəslə ötürürdü. Onların içərisində 
dini ayin və mərasimlər çoxluq təşkil edirdi. Ayin və mərasimlərin 
mahiyyətindən irəli gələrək insanlar həm də bədii yaradıcılıq 
prosesinə qoşulurdular. İncəsənətin mahiyyətini anlamasalar da 
mərasimlər, adət və vərdişlər onun ilkin nümunələrini yaratmağa 
insanları təhrik edirdi. Şəkil çəkib onun ətrafına ovsunçuluq mərasimi 
qurmaq da adət və ənənənin tərkib hissəsi olmuşdur.  
 
 
21
Ümumiyyətlə, adət anlayışına tarixin müxtəlif mərhələrində 
“adamlar arasında sabitləşmiş, nəsildən-nəslə keçən və ictimai rəy 
gücünə  qorunub saxlanan davranış qaydaları, vərdişlər нəticəsində 
həyata keçirilən hərəkətlər daxildir” [144, s.8]. Onlar tarixi inkişaf 
nəticəsində dəfələrlə təkrarlanaraq ənənəyə çevrilirlər. Ənənə isə latın 
sözü olub traditio – yəni tarixən yaranan və nəsildən-nəslə ötürülən 
mənasında anlaşılır. Ayin isə latınca (ritualis) mərasim mənasını verir 
və müxtəlif mərasimlərin, xüsusilə, dini ibadətlərin təntənəli anlarıdır. 
Mərasim müəyyən hərəkətlər kompleksinin mahiyyətini əks etdirirsə, 
ayin onların keçirilməsi, icrası qaydası haqqında təsəvvürlər yaradır, 
mərasimin quruluşunu müəyyənləşdirir.  
İbtidai dövrdə yaşayan qədim ovçuların sehrbazlıq, ovçuluq 
məqsədi ilə çəkdikləri şəkillər və həmin şəkillərin ətrafında icra 
olunan təntənəli dini anlar da mərasimin tərkib hissəsi olmuşdur. 
Məhz dini ayin və mərasimin qoyduğu qayda və qanunlara uyğun 
olaraq təsviri incəsənət, musiqi və söz sənəti hələ üst poleolit 
dövründən təşəkkül tapmağa başlamışdır. 
Sovet quruluşunun ateist məkanında incəsənətin dinlə bağlılığı 
inkar edilirdi. Ç.Darvinin “təkamül nəzəriyyəsi”nə əsaslanan 
materialist alimlər ictimai şüurun bədii tərəfinin dindən asılı olmadan 
inkişaf etdiyini deyirdilər. İctimai şüurun formalaşmasını, incəsənətin 
meydana gəlməsini birmənalı şəkildə əmək fəaliyyəti prosesi ilə 
əlaqələndirirdilər. Bu fikirlə razılaşan Azərbaycan estetiki və 
sənətşünası Mehdi Məmmədov yazırdı: “Əmək insanın təkcə əlini, 
bədənini, təkcə cismini deyil, ruhunu da dəyişdirir, onu tədriclə 
heyvanat aləmindən fərqləndirən bir hisslə – gözəllik hissi, estetik 
duyğu ilə zənginləşdirir”[111, s.36]. 
 
 
22
Sözsüz ki, insanın ictimai varlıq kimi formalaşmasında əməyin 
rolu böyükdür. Lakin gözəllik hissi, estetik duyum üçün təkcə əmək 
fəaliyyəti kifayət etməmişdir. Bədii təfəkkürün inkişaf etməsi üçün 
ruhi bir mühitin mövcudluğu tələb olunmuşdur. Belə bir mühiti 
insanlar adət, ənənə, mərasim, bayram şəklində yaratmışlar. Həmin 
mühit zaman-zaman bədii-estetik duyumun təkamülünə xidmət 
etmişdir. Adət və ənənələr varislik prinsipinə sadiq qalaraq ictimai 
şüurun bütün nümunələrini, o cümlədən dini, bədii təxəyyülün 
məhsulunu qoruyub, inkişaf etdirib, nəsildən-nəslə, qərinlərdən-
qərinələrə ötürə bilmişdir.  
Təbiidir ki, ictimai şüur forması kimi incəsənətin təsir dairəsi 
təkamülün nəticəsi olaraq adət və ənənə məkanından kənara çıxa 
bilmiş, müstəqil sahələrə bölünmüşdür. Ancaq mahiyyət etibarı ilə 
adət və ənələrdən kənarda qala bilməmişdir. Bütün dövrlərdə incəsənət 
bu və ya digər formada adət və ənənələrə, mərasim və bayramlara 
xidmət etmişdir. 
Lakin tarixi inkişaf baxımından incəsənətin meydana gəlmə 
səbəblərini, onun adət və ənənələrlə hansı formada bağlılığını 
birmənalı şəkildə söyləmək çətindir. Yəni incəsənəti dini anlayışıн 
нəticəsi, yaxud sırf əmək fəaliyyətinin məhsulu kimi qiymətləndirmək 
münasibətimizi obyektivlikdən uzaqlaşdıra bilər. Elə buna görə də, 
alimlərin tarixən apardıqları tədqiqatların özündə də konkretlik yoxdur 
və onların eyni problem ətrafındakı fikirlərində dərin ziddiyyətlər 
vardır. Məsələn, G.V.Plexanov deyirdi ki, “ibtidai dövr incəsənətinin 
tarixini düzgün anlamaq üçün əməyin incəsənətdən yaşlı olduğunu, 
ümumiyyətlə, insanların predmetlərə, hadisələrə əvvəlcə utilitar gözlə 
baxdığını və yalnız sonra onlara öz münasibətində estetik baxımdan 
 
 
23
yanaşdığını dərindən dərk etməliyik [123, s.108]. Lakin G.V.Plexanov 
elə həmin əsərində incəsənətin bu və ya digər formalarının əmək 
prosesində yarandığını deyir. Onun fikrincə, rəqs və mahnı ibtidai 
insanın əmək prosesində doğur və onu müşayiət edir. G.V.Plexanov 
yazır: “İbtidai xalqlarda həmişə iş vaxtı bir hava oxunur. Melodiya 
burada ikinci dərəcəli bir şeydir, mətn həmçinin. Ən başlıcası ritmdir. 
Mahnının ritmi eynilə işin ritmini təkrar edir. Musiqi də öz mənbəyi 
etibarı ilə əməyə borjludur” [123, s.38].  
Buradan belə nəticə çıxır ki, əmək fəaliyyəti ilə bərabər ona 
uyğun gələn incəsənət növü də yaranır. Doğrudan da insan əmək 
fəaliyyəti prosesində gördüyü işin xarakterinə uyğun olaraq mahnı 
oxuya bilər. Əgər söhbət ibtidai ovçuların əmək fəaliyyətindən 
gedirsə, günlərlə pusquda dayanıb ov gözləyən ovçunun mahnı 
oxuması və ya həmin prosesdə rəqs etməsi ağlabatan deyil. Ovçunu 
ritmik hərəkətlər etməyə, ovsun mahnıları oxumağa vadar edən ilкin 
istək, onun fövqəltəbii inamından irəli gəlir. Fövqəltəbii inam əmək 
prosesində bəhrələnmək marağından doğsa da, xüsusi halda, ənənə və 
mərasim şəklində icra olуnmuşdur.  
İspaniyanın Altamira mağarasında, Fransanın Mon de Qom 
mağarasında, Qobustan qayalarında və s. yerlərdə aşkar olunmuş 
qədim təsvirlər və dünyanın başqa yerlərindəki ibtidai rəsmlər 
üzərində aparılan tədqiqatlar sübut edir ki, ac qalmaq qorxusu 
insanları fövqəltəbii olaraq düşünməyə və hərəkətlər etməyə məcbur 
etmişdir. Həyat uğrunda mübarizə onların fəaliyyətini 
istiqamətləndirmiş, dini inanclarla zənginləşdirmişdir. İnsanlar 
özlərinin hiss və duyğu-larını bəhrələnmək istədiyi hadisəyə və 
predmetə ilahi ümidlə yönəltmişlər. Bunun da nəticəsində təkrarlanan 
 
 
24
vərdişlər, fövqəltəbii məqsədə xidmət edən hərəkətlər ənənəvi hal 
almışdır. Ənənəvi xarakter daşıyan fəaliyyət prosesi isə öz növbəsində 
adət və mərasimlərin, bayram təntənələrinin yaranmasına səbəb 
olmuşdur. 
Təbii ki, adət və ənənələr ictimai formasiyaların xarakterinə 
uyğun olaraq modernləşməyə məruz qalmışlar. Lakin ailə və məişətlə, 
təbiətlə, hissi aləmlə, peşə vərdişləri ilə bağlı olan adət və ənənələrdə 
mühafizəkarlıq bütün quruluşlarda üstünlük təşkil etmiş, onlar 
formaca müəyyən dəyişikliklərə uğrasalar da, mahiyyətcə varislikdən 
imtina etməmiş, ilkin məzmunu qoruyub saxlaya bilmişlər. Bu cəhət 
adət və ənənələrin bədii-emosional elementlərinin unudulmasında, 
nəsildən-nəslə ötürülməsində özünü büruzə verir. 
Sovet kommunist ideologiyası və ona xidmət edən elmi mənbələr 
adət və ənələrdə varisliyin mövcudluğunu, köhnənin yeni ilə əvəz 
olunmasının labüdlüyünü iddia edirdi. Məsələn, O.Abdullayev “Sosial 
fəallıq və yeni adət-ənənələr” adlı kitabında yazırdı: “Hər bir yeni 
ictimai quruluş, keçmiş ənənələrdən özünə lazım olanlarını götürmək, 
onları “özününküləşdirmək” şərti ilə keçmiş cəmiyyətlərin adət-
ənənələrindən təmizlənir, öz adət-ənənələrini yaradır və inkişaf 
etdirir. Bunlar yeni adətlər və ənənələrdir” [2, s.4] 
Proletkultçular isə XX əsrin 20-ci illərində keçmişin bütün 
mənəvi və maddi sərvətlərindən, tarixi varislikdən imtina edib, “açıq 
səhrada” proletar mədəniyyəti yaratmaq fikrinə düşmüşdülər. Lakin nə 
proletkultçular, nə də sonrakı dövrlərin sovet ideoloqları xalqların 
qədim mədəni irsini, onların bədii-hissi ənənələrini yox edə 
bilmədilər. Keçmişin müxtəlif bayram və mərasimləri ən amansız 
 
 
25
təzyiq və тəqiblərə məruz qalsalar da yaşadılar. Sovet həyat tərzi isə 
çox asanlıqla dağıldı. 
Deməli, maddi olandan fərqli olaraq mənəvi olanı yox etmək heç 
bir ictimai quruluşun gücü daxilində deyildir. Çünki mənəvi olanın 
kökü bəşər tarixinin ilkin dərinliklərinə gedib çıxır və o, bütün 
təzyiqlərə dözə biləcək güclü “gövdəyə” malikdir. Bu “gövdə” öz 
tarixi qaynaqlarını qoruyub saxlayan kütlədir, xalqdır, millətdir.  
Xüsusilə, bədii-estetik duyum daima müstəqilliyə, 
özünəməxsusluğa daha çox meylli olmuşdur. Bədii-estetik duyum 
bütün dövrlərdə insanın yaradıcılıq fəaliyyətini, real gerçəkliyə 
münasibətinin əsasını təşkil etmişdir. İşlə məşğul olanda da, tənhalığa 
çəkilib dincələndə də, kədərlənib həyəcanlananda da bədii-estetik 
duyum insanı tərk etməmişdir. Bədii-estetik duyum insanın bütün 
fəaliyyətini müşayiət etmişdir. Buna görə də insana məxsus olan adət 
və ənənələri, ayin və mərasimləri, bayramları bədii-estetik duyumdan 
ayrı təsəvvür etmək mümkün deyildir. 
Çox maraqlıdır ki, bədii-estetik duyum hissi olduğundan o, adət 
və ənənələr, mərasim və bayramlar tərkibində dərin yer tutmuşdur. 
Onların bütün emosional tərəfləri bədii-estetik dəyərlərlə 
zənginləşmiş, zərif sənət formasına düşmüşlər. İncəsənətin bir çox 
növləri və janrları da tarixi-milli adət və ənənələr çərçivəsində 
yaranmış, təkamül etmişdir. Təbii ki, ayrı-ayrı sənət növləriniн 
formalaşmasında dini anlayışlar da az rol oynamamışdır. Elə buna 
görə də dünyanın bir çox alimləri dramaturgiyanın və teatrın, təsviri 
incəsənətin, musiqinin mənşəyini dinlə əlaqələndirirlər. Antik dövrdə 
və sonralar yaranmış dram əsər-lərinin dini mövzulara həsr olunması, 
şərab allahı Dionisin, yaşıllıq allahı Demetranın şərəfinə təşkil olunan 
 
 
26
bayram tamaşaları, Azərbaycan xalqına məxsus olan “şəbeh”, 
“məzhəkə”, tamaşaları, orta əsrlərdəki “misteriyalar”, “mirakl” 
tamaşaları və başqa nümunələr yuxarıdakı fikri söyləməyə əsas 
vermişdir. Antik dövrün görkəmli filosofu Aristotel “Poetika” əsərində 
dramaturgiyanın və teatrın inkişafında dini bayram və mərasimlərin 
rolunu yüksək qiymətləndirmişdir [21, s.87-89] 
K.Q.Hermes də dini şüurun bəşəriyyətin inkişafına təsirini xüsusi 
olaraq qeyd etmişdir. K.Q.Hermes yazmışdır: “Yüksək tarixi 
əhəmiyyət kəsb edən millətlər üçün xalq həyatının çiçəklənmə dövrü 
onların dini şüurunun ən yüksək inkişafı ilə bir dövrə, onların 
ehtimalının, qüdrətinin süqutu isə onların dini həyatının süqutu ilə bir 
araya düşür [111, s.55]. Lakin K.Q.Hermesin bu fikrində müəyyən 
ziddiyyətlər vardır. Birincisi, din heç vaxt süqut etməmişdir. Sadəcə 
olaraq dini anlayışların forması dəyişmişdir. Qədim tayfa dinlərinin 
əsasında milli dünya dinləri meydana gəlmişdir. Yeni dinlərin 
hamısında ibtidai dinlərə məxsus olan animistik anlayışlar xüsusi yer 
tutur. Bütün dövrlərin dini ayin və mərasimlərinin də əsas məzmununu 
animistik anlayışlar təşkil edir. Deməli, animistik anlayışlar da adət, 
ənənə və mərasimlərin mühafizəkar mühitində qorunmuş, bu və ya 
digər formada bədii-estetik duyuma və onun yaratdıqlarına da təsir 
etmişdir. Eyni zamanda animistik anlayışların təsiri nəticəsində 
fövqəltəbii xarakterə malik olan bir sıra mənəvi dəyərlər və vərdişlər 
meydana gəlmişdir. Şaman mahnılarını, rəqslərini, bütpərəstlərin 
müqəddəs ruhla birləşmək mərasimlərini dini anlayışla yanaşı, həm də 
bədii-estetik təfəkkürün məhsulu hesab etmək olar. Çünki bu dini 
mahnılarda səsin ahənginə, hərəkətin plastikliyinə, hadisələrin 
dramatikliyinə xüsusi diqqət yetirilmişdir. Dini-hissi obrazla bərabər 
 
 
27
estetik duyum, reallığın bədii fantastik obraz şəklində 
təcəssümləndirilməsi konkret mənəvi təsir dairəsi yaratmışdır. 
Nəticədə isə, dini mənəvi hadisə ənənəvi hal almış, nəsildən-nəslə 
keçmişdir. Şamançılıq dağıldıqdan sonra da onun dini-mənəvi 
elementləri sonrakı dinlər tərəfindən obrazlı təsir vasitəsi kimi qəbul 
edilmişdir.  
Ümumiyyətlə, bədii emosionallığın təsir dairəsindən istifadə 
etmək bütün dinlərə xas olan ənənəvi haldır. İslamda Quranın avazla 
oxunması, xristianlıqda xordan və musiqidən istifadə olunması, 
memarlıq sənətinin ecazkarlığından, əzəmətindən bəhrələnmək bədii-
emosional təsir dairəsinin adət və ənənələrdə, mərasimlərdə 
mövcudluğu kimi anlaşılmalıdır. Bu vasitə ilə insanların qəlbində 
Allah obrazını, idealını yaradıb, onları fövqəltəbii olana qulluq 
etdirmək imkanı əldə etmişdir.  
Atəşpərəstliyin müqəddəs kitabı “Avesta”da göstərilən dini ayin 
və mərasimlərdə bədii estetik duyum, sənət sahələrinin mənşəyi ilə 
bağlı maraqlı məlumatlar vardır. “Avestada”da təsvir olunan dini ayin 
və mərasimlərin məzmununa əsasən vokal, rəqs və s. sənət sahələrinin 
mənəvi və praktiki əhəmiy-yətinə xüsusi diqqət yetirilmişdir [3, 
s.163]. 
Bədii-estetik mühitin təsiri atəşpərəstlərin adət və ənənələrində 
əsrlər boyu davam etmişdir. Sonralar bu din xristianlığın və islamın 
təzyiqlərinə məruz qalsa da, onun bədii-hissi tərəflərini, varislik 
prinsiplərinə əsaslanan mənəvi mühitini yox etmək mümkün 
olmamışdır. Əksinə olaraq, islam atəşpərəstliyin mənəvi dəyərlərindən 
bəhrələnməyə, onun bədii ifadə vasitələrini mənimsəməyə məcbur 
olmuşdur. Xüsusilə, Novruz bayramı ilə bağlı olan bədii-emiosional 
 
 
28
ifadə vasitələri İslam dini tərəfindən də qəbul edilərək müsəlman 
mədəniyyəti çərçivəsinə salınmışdır.  
Tarixən müəyyən fövqəltəbii duyğularla zəngin olan Novruz 
bayramına sonrakı əsrlərdə islam dininə xas olan bir sıra xüsusiyyətlər 
də əlavə edilmişdir. Lakin bu bayram özünün qədim ənənəvi 
xüsusiyyətlərini qoruyub saxlaya bilmiş, xalq yaradıcılığı 
nümunələrini inkişaf etdirən bədii ifaçılıq “filarmoniyasına” 
çevrilmişdir. Yazın gəlişi ərəfəsini bir aydan artıq bayram edən, 
şənliklər keçirib, simvolik mərasimlərin ifaçıları olan insanlar 
ömürlərinə qatılan şəri pisləmiş, xeyirin qalibiyyətini əks etdirən oyun 
və tamaşalar nümayiş etdirmişlər. Qışın – qıtlığın ümumiləşdirilmiş 
obrazı olan kosanı gülüş obyektinə çevirib, yeniliyin, bərəkətin rəmzi 
olan keçini mahnılarla vəsf etmiş, tamaşalar göstərmişlər. Novruz 
tamaşaları musiqi, kəndirbaz oyunları, rəqslərlə, bədii sözlə müşayiət 
olunmuş, xalqımızın ənənəvi fəsil bayramının bədii-estetik mühitini 
yaratmışlar [130, s.63]. 
Tamaşa elementləri ilə zəngin olan “Kosa-kosa oyununda qışla 
yazın mübarizəsi fərdiləşdirilərək konkret bədii obrazlar şəklinə 
salınmış, Dionis bayramında olduğu kimi burada da keçi baharın rəmzi 
obrazı kimi verilmişdir [51, s.15]. 
Tamaşanın yaranma meyarını insanların yoxsulluq, xəstəliklər, 
məhrumiyyətlər gətirən qışdan çıxmaq və bərəkətli yaza qovuşmaq, 
bəhrələnmək arzusu olmuşdur. Bu arzu və istək isə əbədi olaraq 
ənənəvi hal almış, insanların duyğularını, qabiliyyətlərini inkişaf 
etdirmək vasitəsinə çevrilmişdir. 
“Kosa-kosa” tamaşasının bəzi məqamlarını təsvir edən teatrşünas 
Mahmud Allahverdiyev yazmışdır: “Qədim babalarımız keçiyə baharın 
 
 
29
simvolu kimi baxırdılar. Bahar gələndə ona həsr olunmuş tamaşalar 
göstərirdilər. Burada meydan aktyorları keçi dərisinə girir, qışı 
qorxutmaq üçün oynayır, onu hədələyir, qış üzərində qələbəni ümumi 
şənliklərlə bildirirdilər” [7, s.11]. 
Maraqlıdır ki, Novruz bayramından fövqəltəbii inanclar mahiyyət 
etibarı ilə dinçilikdən çox panteist xarakter daşıyır. (panteizm – 
təbiətin allahlaşdırılması kimi başa düşülür). Burada insanlar həyat 
amili olan odu, suyu, torpağı və havanı müqəddəsləşdirmiş, onların 
şərəfinə mərasimlər və bədii ifadə vasitələri yaratmışlar. Rəmzi 
ifadələrlə zəngin olan bu mərasimlər “çərşənbələr” adlanmışdır. Od 
çərşənbəsində tonqal qalayıb dərdi-səri,kin və küdurəti insanın iç 
dünyasından təmizləmək mərasimləri icra olunmuşdur. Yaxud, “Qodu-
qodu” oyunları ilə sübhə kimi isti günəşi köməyə çağırmışlar [79, 
s.11-17]. 
Gün çıx, gün çıx, 
Kəhər atı min çıx, 
Oğlun qayadan uçdu, 
Qızın təndirə düşdü. 
deyərək soyuğun, qarın fəlakətlərindən uzaqlaşmaq arzusunu, inamı 
poetik ifadələrlə müşayiət etmişlər. Bu duyğuların, inancların mənşəyi 
ilə əlaqədar olaraq Azad Nəbiyev yazmışdır: “İnsanlar hələ qədimdən 
onu əhatə edən dünyaya sehrli bir aləm kimi baxmışlar. Lakin bir çox 
hallarda bu aləmin sehrini bilməsələr də, onu dərk etməyi, öyrənməyi, 
öz fantaziyalarına uyğun şəkildə təsvir etməyi qarşılarına məqsəd 
qoymuşlar” [119, s.32]. 
 
 
30
Məhz bu müqəddəs inamdan irəli gələrək insanlar təbiətlə üzüzə 
dayanaraq ondan imdad diləyib lirik dualar, bədiiləşdirilmiş 
mərasimlər yaratmışlar. 
Azərbaycan mifologiyasında yel, yəni külək də 
tanrılaşdırılmışdır. Müəyyən çətin məqamlarda tanrı obrazında təsvir 
olunan “Yel baba” ümidlə köməyə çağırılmışdır. Nəticədə isə inam 
hissi qalib gəlmiş, küləyin əsməsi ilə insanlar öz arzularına qovuşa 
bilmişlər [119, s. 46]. 
A yel baba, yel baba, 
Qurban sənə, gəl baba. 
Buğdamız yerdə qaldı, 
Yaxamız əldə qaldı… 
A yel baba, yel baba, 
Qurban sənə, gəl baba. 
deyən insanlar xırmanda tökülüb qalmış taxılı təmizləmək üçün 
küləyin əsməsindən istifadə etməyə çalışmışlar. İnsanın mənəvi aləmi 
tanrı duyğusu ilə dolmuş, din onun məfkurə və psixologiyasına sirayət 
etmişdir. Buna görə də o yaratdığı bədii-estetik nümunələri də 
ilahiləşdirdiyi təbii varlıqların, onun həyatında xüsusi rol oynayan 
gerçəkliyin obrazlı təcəssümünə həsr etmişdir. 
“Estetika aləmində” kitabında Aslan Aslanov haqlı olaraq 
demişdir ki, “incəsənətlə dinin qarşılıqlı münasibəti mürəkkəb və 
ziddiyyətlidir. İctimai inkişafın konkret dövrlərindən, iqtisadi, siyasi, 
mədəni şəraitin səciyyəsindən asılı olaraq bu münasibət müxtəlif 
şəkillərdə təzahür etmişdir. Məlumdur ki, bədii və dini təfəkkür 
proseslərinin ən ümumi və oxşar cəhətlərindən biri onların hər ikisinin 
konkret, hissi, əyani obrazlara əsaslanmasıdır” [4, s.22]. 
 
 
31
Antik dövrün kütləvi xalq bayramlarında dini-hissi obrazlara 
əsaslanmalar xüsusi yer tutmuşdur. Bu, onunla bağlıdır ki, həmin 
dövrdə çoxallahlılıq geniş yayılmış və xalq bu allahların hər biri 
haqqında xüsusi miflər yaratmışdır. Kütləvi bayramların da əsas süjet 
xətti bu miflərdən götürülmüşdür. Miflər icra olunan adət-ənənə, 
mərasim və bayramlara dramatiklik gətirmiş, onların emosional 
mühitini daha da obrazlaşdırmışdır. Hətta dəfn mərasimləri də 
fleytanın və həzin nennilərin, yəni ağıların müşayiətilə keçirilmişdir 
[51, s.11]. 
Xüsusilə, qədim Romada kahin nəğmələri geniş yayılmışdır. 
Məsələn, Salıyovlar adlanan kahinlər qrupunun nəğmələri oktyabr 
ayında hərb allahı olan Marsın şərəfinə ifa edilmişdir. İfaçılar 
əyinlərinə hərbi paltar geyinər, əllərinə müqəddəs qılınc və nizə 
götürərdilər. Onlar Romanın ətrafına çıxar, dini moizələrin müşayiəti 
ilə mərasim rəqsləri oynayardılar. 
Kahin mərasimlərində “Avral qardaşlarının nəğmələri” xüsusi yer 
tutmuşdur. Bu nəğmələr varislik prinsipinə uyğun olaraq uşaq və 
yeniyetmələrə də öyrədilmiş, nəsildən-nəslə ötürülmüşdür. Mərasim 
iştirakçıları kahin nəğmələrini xorla ifa edər, mətnə uyğun olaraq 
üzlərini allaha tutub ondan tarlaları əkməyə, suvarmağa bol məhsul 
götürməyə imkan verməsini xahiş edərdilər. Əsasən yalvarışlardan 
ibarət olan dini mahnılar və rəqslər ifa olunardı. Həmin yalvarışlardan 
biri belə idi: “Tox ol, ey dəhşətli Mars, astanaya çıx dayan, Ber-Ber, 
növbə ilə bütün ruhları köməyə çağırın. Ey Mar-Mar, bizə kömək 
edin” [126, s.30]. 
Maraqlıdır ki, qədim daş dövründə meydana gəlmiş ənənəvi 
xüsusiyyətlər bütün sonrakı dövrlərdə də bu  və ya digər formada 
 
 
32
özünü büruzə verir. Bu da ondan irəli gəlir ki, insan heç zaman öz 
yaratdığını unutmur, onun qayğısına qalaraq yaratdığını yaşatmaq 
üçün varis yetişdirir. Xüsusilə, mənəvi sərvətlərin qorunmasında 
varislik prinsipi çox böyük rol oynayır. Məsələn, xalqımızın ən qədim 
abidələrindən olan Qobustan qaya təsvirlərinin çoxu, eramızdan 
əvvəlki tarixlərə aiddir. Burada kütləvi səhnəcikləri andıran çoxlu 
şəkillər vardır. Şəkillərdən görünür ki, qədim qobustanlılar öz ayin və 
mərasimlərində musiqidən, rəqsdən və maskalardan geniş istifadə 
etmişlər. Alimlərin “Yallı” adlandırdıqları rəqs edən insan fiqurlarında 
quyruqlar da həkk olunmuş və bu fakt bir daha sübut edir ki, dini 
mərasimi icra edən insanlar heyvan dərisinə bürünmüş və xüsusi 
maskalardan istifadə etmişlər. 
Daş dövrünün təcrübəsindən bütün dövrün insanları imtina 
etməmiş, onu daha da inkişaf etdirmişlər. Bu baxımdan antik dövrdə 
Romada xalq tamaşası kimi tanınan “Atellan oyunları” xüsusi maraq 
doğurur.. Komik janrda olan bir pərdəlik  bu tamaşa ağır psixoloji 
təsir gücünə malik olan faciə tamaşasından sonra oynanılmışdır. 
“Atellan oyunları”nda gülüş doğuran dörd xarakterik maskadan 
istifadə edilmişdir. 
Azərbaycan xalqına məxsus olan və orta əsrlərdə kütləvi xalq 
bayramlarında həmişə ifa olunan “Kaftarküs” oyununda da bədheybət 
heyvan maskasından istifadə olunmuş, insan ətinə həris olan yırtıcının 
simasında şər qüvvələrin obrazı yaradılmışdır.  
Tamaşada göstərilir ki, Kaftarküs (ona “goreşən” də deyirlər) 
qəbirdən çıxardığı insan meyidini sürüyərək meydana gətirir. O, 
qənimətinə sevinərək atılıb düşür. Lakin adam ətinə öyrənmiş bu 
yırtıcının sevinci çox uzun çəkmir Qəfildən meyit tərpənir və 
 
 
33
yırtıcının sifətindəki mimika tədricən dəyişir. Kaftarküs əvvəlcə 
tamaşaçılara vahiməli görünürdüsə, sonra qorxusundan titrəməyə 
başlayır, məzlumlaşır, zalımlığından əsər-əlamət qalmır.  
Çox maraqlıdır ki, Azərbaycan xalqına məxsus olan bir çox 
mərasim tamaşalarının əsas süjet xəttini xeyirlə şərin mübarizəsi təşkil 
etmişdir. Çox ehtimal ki, bu cəhət Zərdüştlüklə atəşpərəstliyin 
birləşməsindən yaranmışdır. Xüsusilə, Zərdüştün bütün allahları rədd 
edərək xeyir allahı Hörmüzü hər şeyin yaradıcısı kimi qəbul etməsi 
Azərbaycan xalqının dini-ictimai şüurunda böyük təkamülə səbəb 
olmuşdur. Bu təkamüldən Nizami Gəncəvi kimi dahi şair və 
filosoflarımız da bəhrələnə bilmişlər.  
Azərbaycan filosofu Ağayar Şükürov Zərdüştün tarixi xidmətini 
qeyd edərək yazmışdır: “Zərdüştün böyüklüyü ondan ibarətdir ki, 
özünə qədər mövcud olan allahların hamısını rədd edərək yeganə allah 
Hörmüzü kainatın və bütün canlı varlıqların, ruhların, insanların 
yaradıcısı kimi irəli sürmüşdür. Hörmüz isə özlüyündə xeyir və şər, 
həqiqət və yalan arasındakı yolu sərbəst seçmək imkanı yaradır” [143, 
s. 128]. 
Eramızın VII əsrinə kimi İran imperiyasının dövlət dini olan 
atəşpərəstlik – zərdüştlük milli adət-ənənələrimizə də təsir etmiş, 
mənəvi dəyərlərimizə yeni məzmun vermişdir. Ən maraqlısı odur ki, 
islam mədəniyyətinə qovuşduqdan sonra da bu mənəvi dəyərlər 
xalqımız tərəfindən qorunub saxlanılmışdır.  
İnsan ictimai varlıq kimi öz fəaliyyətini təkmilləşdirdikcə 
vərdişlər, adətlər və ənənələr də təşəkkül taparaq formalaşır. Məhz 
buna görə də, adət və ənənələr ictimai həyatın bütün sahələrini əhatə 
etmiş, bu və ya digər formalarda mənəvi davranış normalarına 
 
 
34
çevrilmişdir. Onlar təkcə mənəvi cəhətlərin təzahürü olmamış, 
cəmiyyətin sosial-mənəvi və mədəni tərəqqisinin mühüm 
göstəricilərindən biri kimi nəzərə çarpmışdır. Öz adət və ənənələrinə 
görə xalqlar, millətlər bir-birindən qismən də olsa seçilib 
fərqlənmişlər. 
Adət və ənənələrdəki varislik xüsusiyyəti hər bir millətin və 
xalqın keçmiş mədəni irsinin əbədi qoruyucusuna çevrilmiş, onların 
həyatdan və yaddaşlardan silinməsinin qismən də olsa, qarşısını ala 
bilmişdir.  
Danılmaz həqiqətdir ki, xalqımızın əsrlərdən bəri qoruyub 
mühafizə etdiyi bir sıra adət və ənənələr, müxtəlif bayram və 
mərasimlər olmasaydı, qədim el nəğmələrimiz və başqa mədəni 
sərvətlərimiz də indiyə kimi qorunub saxlanılmazdı. 
Milli adət və ənənələrdə mövcud olan varislik xüsusiyyəti bütün 
yad quruluşların təzyiqlərinə də davam gətirə bilmişdir. Xüsusilə, 
sovet imperiyası dövründə milli və dini adət-ənənələr, mərasim və 
bayramlar kəskin qadağalara məruz qalmışlar. Lakin ənənəvilik, milli 
dəyərlərdəki varislik xüsusiyyətləri öz mənəvi dəyərini itirməmiş, 
bunun da nəticəsində Azərbaycan xalqını millimədəni kökündən ayrı 
salmaq mümkün olmamışdır. 
Adət və ənənələrin əsrlər boyu yaşama səbəblərini qismən də 
olsa, aydınlaşdırmaq cəhdində bulunan Telman Haqverdiyev 
yazmışdır: “Adət və ənənələr insanların kədər anının təsəllisi, 
sevinicinin isə carçısı olmuş, xalqın mənəvi təbliğat tribunasına 
çevrilmişdir. Bu tribuna əksər hallarda hamını özünə tabe edir, hətta 
mərasim anlarının bəzi məqamlarının mahiyyətini başa düşməyənlər 
də ətrafdakıların hərəkətlərini kor-koranə də olsa, təkrar edirlər. 
 
 
35
Məsələn, dəfn mərasimlərində Qurandan parçalar oxunduqca molla 
“fatihə” deyərək əlini üzünə çəkib salavat çevirir. Salavatın 
mahiyyətini başa düşməyən bir çoxları da istər-istəməz onun 
hərəkətlərini təkrar edirlər” [51, s.120]. 
Mərasim özünəməxsus milli-psixoloji amillərə söykəndiyinə görə 
xüsusi dəyişməz qanunlarla idarə olunur. Bu mərhələ həm də adət və 
ənənənin qanun şəklinə düşmüş ən emosional təsir anıdır. 
Qanuniləşmiş bu emosional  vəziyyətə müdaxilə etmək və ya ona qarşı 
çıxmaq çox çətindir. Əks-halda mərasim qaydasını bilə-bilə pozan 
adam başqa iştirakçıların irad və təzyiqləri ilə üzləşməli olurlar. 
Burada varislik prinsipini pozmaq o qədər də asan deyildir. Elə buna 
görə də xalqın dini və milli mərasimlərinin icrasını 70 il hakimiyyətdə 
olan mürtəce kommunist rejimi də dayandıra bilməmişdir. Xalq öz 
varislik funksiyasını ləyaqətlə yerinə yetirərək əcdadların yaratdıqları 
bütün mənəvi sərvətləri, xüsusilə, dini-bədii dəyərləri qoruyub saxlaya 
bilmişdir. Bu cəhət əsasən onunla bağlıdır ki, adət və ənənələr, 
mərasim və bayramlar hakim zümrələr tərəfindən zorla həyat tərzinə 
daxil edilmədikdə, zəhmətkeş xalqın özünə məxsus olan 
xüsusiyyətlərini əks etdirdikdə, əbədi olaraq yaşaya bilirlər. Xalqın öz 
ruhunu əks etdirən hər bir vərdiş və davranış normalarına qarşı 
varislik hissi çox güclü olur. Elə buna görə də xalqın milli, tarixi 
ənənələri müxtəlif siyasi quruluşların təzyiqinə məruz qalsa da, 
qiymətli mənəvi dəyərlər kimi yaşaya bilmişlər. Məsələn, tədqiqatçı 
alimlərin fikrincə, Novruz bayramı eramızdan doqquz əsr əvvəl 
yaranmışdır. Lakin odun hələ ibtidai insanlar tərəfindən 
müqəddəsləşdirildiyini nəzərə alsaq, Novruz ənənələri bütün ictimai 
formasiyaları və siyasiiqtisadi quruluşları yaşamışdır. Novruz 
 
 
36
insanlara xas olan bütün etik, estetik və başqa mənəvi cəhətləri əks 
etdirdiyindən heç vaxt köhnəlməmiş, əksinə olaraq onu yaşadan 
xalqların həyatında daima təzələnmə, yeniləşmə əmələ gətirmişdir. 
Bütün il ərzində ağır zəhmətlə məşğul olan insanlar mənən dincəlmək 
üçün Novruz şənlikləri günlərini səbirsizliklə, yeni arzuların bu 
bayram günlərində reallaşacağı ümidi ilə gözləmişlər. Hər ilin bayram 
şənliyi yeni bədii ifaçılıq və yaradıcılıq meyarına çevrilmişdir. 
… Novruz-novruz bahara, 
Güllər-güllər nübara, 
Baxçamızda gül olsun, 
Gül olsun, bülbül olsun, 
Bal olmasın, yağ olsun, 
Evdəkilər sağ olsun… 
deyən insanlar Novruzdan özlərinin bütün həyat fəaliyyətinə təminat 
yarada biləcək pay diləmişlər. Bu diləyin nəticə verəcəyinə inanmış, 
yeni əmək ilini ümidlə qarşılamışlar. Görünür, elə bu xüsusiyyətə görə 
də fransız filosofu J.J.Russo haqlı olaraq demişdir: “Əgər xalqı 
zəhmətkeş və yaradıcı etmək istəyirsinizsə, ona bayram etmək imkanı 
verin” [145, s.213]. 
Təbii ki, xalqa bayram etmək imkanlarını ilk növbədə mövcud 
sosial quruluş, yəni cəmiyyət verməlidir. Cəmiyyətin sosial-iqtisadi 
durumu yaxşı olduqda onun üzvlərinin bayramlarda iştirak etmək 
imkanı da artır. Xüsusilə, mövcud cəmiyyətin özünə məxsus tarixi 
anlarının ənənə halına keçməsi, bayram şəklində qeyd olunması, xoş 
əhval-ruhiyyə doğuran bədii-estetik mühitinin yaradılması iqtisadi 
vəziyyətdən də çox asılıdır. Məlumdur ki, ac-yalavac insanları bayram 
şənliklərinə cəlb etmək, onların sevinclərinin şahidi olmaq qeyri-
 
 
37
mümkündür. Həmin insanlar heç vaxt bayram əhval-ruhiyyəsi ilə 
yaşaya bilmir, təminatlı adamların şənliklərinə kədər dolu qibtə hissi 
ilə baxırlar. 
Sovet dövründə ideoloji fon yaratmaq xatirinə bu insanları 
kommunist bayramlarına kütləvi şəkildə cəlb etməyə çalışırdılar. 
İnsanlar çox zaman kommunist rejiminin repressiyalarından 
qorxduqları üçün kütləvi bayramlara qatılmağa məcbur olurdular. 
Lakin onların bayram fəaliyyəti təbiilikdən uzaq olur, 
proqramlaşdırılmış robotların hərəkətlərinə bənzəyirdi. Zorla hakim 
sinfin bayram şənliyinə cəlb olunan insanlardan sovet cəmiyyətində 
əhalinin həmrəyliyini nümayiş etdirmək üçün bir fon kimi istifadə 
olunurdu. Bu fonu mükəmməlləşdirmək və kütləviləşdirmək üçün 
xüsusi təşkilatçılar, rejissorlar cəlb edilirdi. Onlar təhsildən, işdən 
zorla ayrılmış insan qrupları ilə həftələrlə məşqlər keçirdilər. 
Xüsusilə, Oktyabr inqilabının ildönümü ilə əlaqədar olaraq təşkil 
olunan nümayişdə iştirak etmək üçün elm, təhsil, sənaye 
müəssisələrində xüsusi hazırlıq işləri aparılırdı. Adamlara nümayiş 
cərgəsində yerimək və partiyanın şəninə şüarlar söyləmək vərdişləri 
öyrədilirdi. Səhərdən axşama qədər kommunist liderlərin portretlərini 
və başqa transporantları əllərində daşıyan insanlarda yorğunluğun 
təsirindən bayram əhval-ruhiyyəsi qalmırdı. 
Məhz sovet imperiyası dövrünün bir sıra bayram və mərasimləri 
yalnız ideoloji xarakter daşıdıqlarından, həyat reallıqlarına uyğun 
gəlməmiş imperiya ilə bərabər süqut etmişlər. 
Lakin aşağıdan yuxarı yaranan, insanların arzu və istəyini əks 
etdirən, hansı formada olursa-olsun, onların mənəvi ehtiyacını ödəyən 
adət və ənənələr, bayram və mərasimlər ictimai quruluşun iqtisadi 
 
 
38
mühitindən asılı olmayaraq yaşayır, əhalinin kasıb təbəqəsinin 
iştirakına da təminat yaradırlar. Bunlara Qurban, Orucluq, Novruz 
bayramlarını, toy mərasimlərini və s. el şənliklərini misal göstərmək 
olar. İmkanı olan adamın kəsdiyi qurban acların da qarnını doyurur, 
Novruz bayramında mövcud olan pay yığmaq və vermək ənənəsi 
sosial-iqtisadi gərginliyi qismən də olsa azaldır. El toylarında da bu 
cəhət üstünlük təşkil edir. Çünki bu təyinatların fövqündə də 
müqəddəslərə, fövqəltəbii qüvvəyə inam, allahın iradəsinə tabe olub 
xeyir işlər görmək istəyi durur. Bu istək adət və ənənələrdə əbədi 
olaraq qanuniləşdirilmişlar. Bəzən qanunlara əməl etməyən adamlar 
hətta qarğışlarla da qarşılaşmışdır. Məsələn, hələ orta əsrlərdə Novruz 
bayramında pay toplayanın boş qaytarılmasına cavab olaraq 
deyilmişdir: 
Bir quş vurdum pırıldadı, 
Qanı yerə şırıldadı. 
Bir arvaddan pay istədim, 
Qancıq kimi mırıldadı. 
Adətən bayram payı yığanların başında Kosa dayanmış, uşaqların 
xoru ilə ifa olunan mahnıların çoxu Kosanın adı ilə bağlı olmuşdur. 
Bayram payı yığanlar “A kosa-kosa gəlsənə, gəlib salam versənə” 
deyərək kosanı qabağa vermiş, ev sahibindən “çömçəni doldursana, 
Kosanı yola salsana…” deyib bayrampayı tələb etmişlər. 
Qurban bayramında isə ən azı yeddi imkansız ailəyə pay vermək 
prinsipi üstünlük təşkil edir. Milli bayram və mərasimlərimizdə 
mövcud olan pay vermək, ehsan vermək xüsusiyyətləri cəmiyyət daxili 
ziddiyyətləri qismən də olsa nizamlamaq, xeyirxahlıq etməklə allahın 
nəzərində yüksəlmək və s. kimi mahiyyət kəsb edir. 
 
 
39
Adət və ənənələri şərti olaraq üç müxtəlif qruplara da bölmək 
olar. Onlardan birincisi, cəmiyyətin özünün sosial, tarixi, 
vətənpərvərlik ənənələri ilə bağlıdır. Buraya rəsmi dövlət bayramları, 
tarixi bayramlar, xatirə günləri, görkəmli şəxslərin ad günləri və s. 
daxildir. Burada adamların kütləvi iştirakı əsasən təşkil olunmuş 
şəkildə baş verir. Belə ənənəvi günlərin təşkilatçıları dövlət orqanları 
tərəfindən müəyyənləşdirilir. Bu işi bayram və mərasimlərə ən çox 
hakimiyyəti təmsil edənlər, ictimai-siyasi birliklər, müxtəlif dövlət 
müəssisələrinin nümayəndələri dəvət edilir. Mahiyyətcə rəsmi 
olduğuna görə, bu bayramlar daha geniş şəkildə kütləviləşə 
bilməmişdir. Tarixi faktlar sübut edir ki, rəsmi olan hər bir bayramın 
ömrü mövcud ictimai-siyasi quruluşun ömrünə bərabərdir. Lakin 
həmin rəsmi bayram hadisələrini də kütləviləşdirmək üçün bədii ifadə 
vasitələrindən geniş istifadə olunur. 
İkinci qrup, istehsal ənənələri, adətləri, ayin və mərasimləri, 
əmək bayramlarıdır. Bu bayramlar xalqın əməklə bağlı nailiyyətlərini, 
tarixi ənənələrini əks etdirdiyinə görə yaşamaq hüququnu 
əbədiləşdirmişdir. 
Bu bayram və mərasimlər qrupu həmişə xalqın əmək fəaliyyəti 
prosesini tərənnüm etmiş, mənəvi dəyərlər toplusu kimi qəbul 
edilmişdir. Onların hər birində bədii-estetik duyumun, milli 
xüsusiyyətlərin hissi cəhətləri, incəsənət baxımından anlaşılan 
yaradıcılıq nümunələri mövcuddur. Xüsusilə, əmək bayramlarına xas 
olan çoxlu mahnılar, tamaşalar, məzhəkəli oyunlar və s. milli-estetik 
şüurun formalaşmasında böyük rol oynamışdır.  
Üçüncü qrupa, ailə və məişət adətləri, mərasimləri, ənənələri 
aiddir. Bunların içərisində toy mərasimi milli-estetik dəyərlərin 
 
 
40
tərənnümçüsü, təkamülçüsü kimi xüsusi əhəmiyyət kəsb edir. Toy hər 
bir xalqın milli-etnik davranış normalarını, vərdişlərini, ailə-məişət 
etikasını varislik baxımından yaşatmaqla yanaşı, xalqın bədii 
yaradıcılığının mənbəyi kimi də böyük əhəmiyyətə malikdir. 
Toylar çox qədim tarixə malikdir və bəşər tarixi boyu insanların 
mənəvi tərbiyə vasitəsi kimi özünəməxsüs rolu olmuşdur. Əgər ailə 
dövlətin tərkib hissəsidirsə, toylar da ailənin ilk təməli, həm də 
mənəvi həyatımızın xoş əhval-ruhiyyələrlə dolu anıdır. Çünki toylar 
əvvəldən axıra qədər bədii sözlərlə, musiqi və mahnılarla, xalq 
rəqsləri və tamaşaları ilə müşayiət olunur. Qızgörmə, qızseçmə, 
nişantaxma nəğmələri, bəyi və gəlini tərif edən mahnılar xalq 
toylarına bədii-estetik təravət gətirir. 
Bütün dövrlərdə toy mahnıları öz obrazlığı ilə seçilmiş, 
rəngarəngliyi ilə fərqlənmişdir. Qədim toylarda oğlanın və ya qızın 
dilindən icra olunan toy mahnıları daha emosional olmuş, insanlara 
yüksək bədii-estetik duyğular aşılamışdır. Buna misal olaraq “yar-yar” 
adlı qədim xalq mahnısına diqqət yetirək: 
Qızılgülün dəstəsiyəm, yar-yar, 
Bacıların bəstəsiyəm, yar-yar. 
Qonşu məni xəbər alsa, yar-yar, 
Deyin yarın xəstəsiyəm, yar-yar. 
Xor: 
Anamın bircəsiyəm, yar-yar,  
İncilərin incisiyəm, yar-yar. 
Qızılgülün qönçəsiyəm, yar-yar… 
Mahnıda gəncliyə xas olan gözəllik elementlərinin sada-lanması 
dinləyicidə xüsusi ovqat yaratmaqla yanaşı, onu öz sevincini dilə 
 
 
41
gətirən və xoşbəxtliyi bu sevgidə axtaran gözəlin arzularına qatır. 
Daha doğrusu, müğənninin dilindən eşidilən bu mahnıda təzə gəlinin 
əlamətdar xüsusiyyətləri və istəyi ifadə olunur. Əgər qədim xalq 
yaradıcılığı nümunələrinə diqqət yetirsək, toy məclisləri üçün 
bəstələnmiş yüzlərlə mahnılara rast gələ bilərik. “Ay gülüm”, “Ləli, 
qurbanın olum”, “Nar-nar”, “Yar atın çapıb gələr”, “Örpəyi ala, yerini 
sala” kimi müxtəlif xalq mahnılarımız toy mərasimləri üçün 
yaradılmışdır. 
Toyda gücün, əzəmətin, çevikliyin nümayiş etdirilməsi də xüsusi 
yer tutmuşdur. Ər oğlanlar at çapıb, qılınc oynatmış, bir-biri ilə 
qurşaq tutmuşlar. Ərgən qızlar oğlanlarla birgə “Yallı” oynamışlar Bu 
ənənə ərgənlər üçün seçmək imkanları yarat-mışdır. Çox zaman hər bir 
gənc öz sevgilisinə toylarda tuş gəlmişlər. Toylar novbəti toyların 
sevgi məkanına çevrilmişdir. 
Azərbaycan toylarında bədii simvollar da geniş yer tutur. Onlar 
toylara həm millilik gətirir, həm də prosesin özünü dramatikləşdirir, 
hadisəni mənalandırır. Məsələn, toy zamanı gəlinin lampa və güzgü ilə 
müşayiət olunması həm bir sıra inanclarla, həm də xeyirxah istək və 
arzularla bağlıdır. İşıq həyat və bolluq rəmzi kimi bəy evinə gətirilən 
xoşbəxtlik, aydınlıq kimi anlaşılır. Şəffaf güzgü isə gəlinin paklığına, 
təmizliyinə, gözəlliyinə dəlalət edir. Toy adamları gəlinin işıq kimi 
nurlu, güzgü kimi şəffaf olmasını arzulayırlar. Onun ərindən gizli sirri 
olmayacağına inanırlar, paklığın və aydınlığın əbədiliyinə təminat 
yaradırlar. Ailə ənənəsinə sadiq olmağın vacibliyini ictimaiyyətin 
diqqətinə çatdırırlar. 
Toyun emosional anı gəlin aparma mərhələsidir. Tədqiqatçı Azad 
Nəbiyevin yazdığına görə “Gəlinaparma” hələ qədim türk tayfaları 
 
 
42
içərisində çox dəbdəbəli keçirilmişdir. Gəlini arabaya min-dirməzdən 
qabaq igidlər cıdıra çıxmışlar, qurşaq tutmuş, qılınc oynatmışlar. Bu 
mərhələdə nəğmələr gəlinin belinin bağlanmasından başlayır. Bəzi 
yerlərdə qayınata, bəzi yerlərdə qayın, əmi və yaxud yaxın adamlar 
gəlinin belini qurşaqla bağlayar, başına gəlinlik duvağı atardılar. 
Bəzən də gəlini aparmağa gələnlər həyətə girən kimi oxuyardılar: 
Al almağa gəlmişik,  
Şal almağa gəlmişik. 
Oğlanın adamıyıq, 
Aparmağa gəlmişik [118, s.46]. 
Maraqlıdır ki, bu qisimdə olan vərdiş və qaydalar sərvət kimi 
nəsildən-nəslə adlamışdır. Bu vərdiş və qaydalarda qismən 
modernləşdirmə aparılsa da onlar məzmun və mahiyyət etibarilə 
dəyişməmişlər. Beləliklə də həm toyun milli-etik xüsusiy-yətlərini 
qoruyub saxlamış, həm də mədəni irsin bədii estetik dəyərlərini toy 
şən-likləri ilə bərabər şəkildə mühafizə edə bilmişlər. Ən əlamətdarı 
odur ki, toy şənlikləri təkcə bir ailə üçün yox, bütün kənd, qəsəbə və 
s. üçün əlamətdar hadisəyə çevrilmişdir. Elə buna görə də qədim 
toylarda iştirak edən insanlar bir çox mahnıların kütləvi ifaçılarına 
çevirmişlər. Rəqslə mahnı eyni vaxtda ifa olunmuş, xüsusilə, oğlan 
evinin adamları gəlini apararkən daha çox fəal görsənirmişlər. Bunu 
tarixən yaranmış və qorunmuş el mahnılarımız da təsdiq edir: 
Bu gün bağa gəlmişik,  
Qönçə gülü dərmişik. 
Sizdə bir qız görmüşük, 
Aparmağa gəlmişik. 
 
 
 
43
Bu gün bağa gəlmişik, 
Baxa-baxa gəlmişik. 
Bizim bəyin toyunda, 
Oynamağa gəlmişik, –  
deyib, musiqinin ahənginə uyğun olaraq plastik hərəkətlər etmişlər. 
Azərbaycan xalqının həyatında sünnət toyları da xüsusi yer 
tutmuş və tutmaqdadır. Müsəlmanlığı qəbul etmənin əlaməti kimi başa 
düşülən bu toy mərasimləri sovet kommunist rejimi dövründə dövlət 
səviyyəsində təzyiqlərə məruz qalmışdır. Lakin Azərbaycan xalqı 
tarixi, milli ənənəsinə, adətinə və dininə sadiq qalaraq sünnəti 
təntənəli şəkildə qeyd etməkdən çəkin-məmişdir. Sünnət toyu da 
kütləvi xarakter daşımış, ailə toyu və mərasimlərindən 
fərqlənməmişdir. Sünnət toyları da musiqi ilə müşayiət olunmuş, 
burada həm tərbiyəvi xarakter daşıyan mahnılar ifa edilmiş, həm də 
musiqinin emosional mühiti insanları müsəlmanlıq məsləki ətrafında 
daha sıx şəkildə birləşdirə bilmişdir. 
İnsan cəmiyyəti sevinclə yanaşı, kədəri də yaşamağa məhkum 
olmuşdur. Hər bir doğulanın və dövran sürənin ölüm anı da vardır. 
Lakin ən maraqlısı odur ki, ölən insanlar üçün təşkil olunan yas 
mərasimlərinin də öz emosional mühiti vardır. Belə ki, insanın kədər 
hissi yas nəğmələrinin, duyğuları göynədən həzin musiqi əsərlərinin 
də yaranmasına səbəb olmuş-dur. Hələ antik dövrdə qədim Yunanlar 
yas mərasimlərini “nennilərlə” (ağılarla) və fleyta ilə müşayiət 
etmişlər. Bu nəğ-mələr vasitəsilə insanlar qismən də olsa, animistik 
duyğuların təsiri ilə təskinlik tapmışlar. 
Ə.Haqverdiyev yazmışdır ki, “Qədim Azərbaycanda ölən böyük 
qəhrəmanlar üçün ağlamaq bir adət idi. Qəhrəman ölən günü camaatı 
 
 
44
bir yerə toplayırdılar. Toplantıya “Yuq” deyirdilər. Toplantılar üçün 
qonaqlıq düzələrdi, xüsusi dəvət edilmiş “yuqçular” isə qopuz çalıb 
oynayardılar” [50, s.392]. 
“Dədə Qorqud”da və bir sıra başqa dastanlarımızda da qədim yas 
mərasimlərinin musiqi ilə müşayiət olunması haqqında geniş 
məlumatlar vardır. Məsələn, “Qaraoğlu” dastanında deyilir: “…İndi 
yeri, xan dədəmi hayla gəlsin, bu oğlumun adın qoysun. Mən ölürəm, 
qopuz çalsın, ağı desin”. 
Dədəm gəldi, qopuz çaldı, ağı dedi. Sedrek bəyin adın qoydu. 
Qaraoğlu bəy. Qaraqoyun Qaralını göz yaşıynan götürdülər, qopuz 
çalıb, ağı deyib, son mənzilə ötürdülər” [83, s.7]. 
Lap qədim zamanlardan yas mərasimlərində oxunmaq üçün 
xüsusi ağılar, bayatılar yaranmışdır. Qədim ağıların birində deyilir: 
Sel gəldi, beldən oldu, 
Qan qusdu, yeldən oldu. 
Vay düşdü sarayıma. 
Zaman keçdikcə, ağılar bayatılara çevrilmiş və yas nəğmələri 
kimi analar, qızlar və gəlinlər tərəfindən ifa olunmuşdur. Eyni 
zamanda yas bayatıları xalqın şifahi yaradıcılıq xəzinəsini əsrlər boyu 
zənginləşdirmişdir. Çünki hər bir ölən şəxsin özünün fərdi 
keyfiyyətlərinə uyğun bayatılar yaranmışdır. Onların hər biri acı kədər 
hissi ilə yoğrulmşdur. 
Ağıçı yanıqlı-yanıqlı həzin və hıçqırtılı səslə demişdir:  
Sarı gül, 
Sarı qönçə, sarı gül, 
Bilirdin solasısan, 
Açmayaydın barı, gül. 
 
 
45
Azərbaycanda islam dini yayıldıqdan sonra isə yas 
mərasimlərində musiqidən istifadə olunmasına imkan verilməmişdir. 
Lakin mollanın ifasında səslənən quran surələri xüsusi avazla 
oxunmuş, bir növ ağıları əvəz etmişdir.  
Təbii ki, ölüm hadisəsi həmişə insanlarda pessimist hisslər 
yaratmışdır. Dəfn mərasimlərində iştirak edən bütün adamlar həmişə 
dünyanın, yəni bir insan ömrünün əbədi olmadığını etiraf etmişlər. Bu 
etiraflar isə dünyanın “beş gündən” ibarət olması fikri ilə müşayiət 
olunmuşdur.  
Dünyanın “beş gündən” ibarət olması anlayışının da öz tarixi 
vardır. Elmi ədəbiyyatlardan məlumdur ki, qədim Şərqdə 360 gündən 
ibarət olan ilə 5 gün də əlavə edilmişdir. 13-cü ay sayılan bu beş gün 
yeyib-içmək, kef çəkmək ayı olmuşdur. İnsanlar bu beş gün içərisində 
bütün dərdlərini unutmuş, şadxürrəm yaşamağa çalışmışlar. Dünyanın 
bütün ləzzətini bu beş gündə daddıqlarına görə yerdə qalan 12 ayın 
əzab və əziyyətlərlə dolu olduğunu söyləmişlər. 
Şərqin görkəmli filosofu Əl Biruni də həmin təqvim haqqında 
hələ XI əsrdə geniş məlumat vermişdir. Onun fikrincə, bu təqvimə 
görə beşgünlük ay ilin sonuna düşmüşdür. Zərdüşt dininə etiqad 
edənlər bu ayı xüsusi dini bayram kimi qeyd etmişlər. Onlar beş 
günlük ayı ölənlərin ruhuna ehtiram, hörmət ayı hesab etmişlər. Qədim 
Sasanilər isə bu aya səadət və xoşbəxtlik ayı adı vermişlər [20, s.57-
59]. 
Dəfn mərasimləri üçün yaranan mahnılar, ağılar və bayatılar bir 
daha sübut edir ki, estetik münasibətlər ictimai həyatın müxtəlif 
sahələrində özünəməxsus şəkildə təzahür edir. Bu da estetik 
keyfiyyətlərin universallığından irəli gəlir. Estetik keyfiyyətlərin 
 
 
46
universallığı, yəni təbiətin, cəmiyyətin, idrakın müxtəlif formalarında 
təzahür etməsi deyilənlərlə əlaqədar olaraq konkret prinsipial nəticəyə 
gətirib çıxarır. Estetik duyum ictimai mühitin özünü də bədii-
emosional cəhətdən zənginləşdirir. Məhz bu zənginləşmə prosesini 
dəfn mərasimləri ilə yanaşı ictimai həyatın bütün sahə-lərinə də aid 
etmək olar. Bir çox fəlsəfi ədəbiyyatda deyildiyi kimi Estetik hissin 
mühüm cəhətlərindən biri onun qeyri-utilitar, təmən-nasız duyğu və 
münasibət olmasıdır [139, s.20]. 
Emosional duyğularla zəngin olan hər bir ictimai hadisə, o 
cümlədən adət və ənənə, mərasim və bayram estetik hissin yaradıcılıq 
qüdrətindən məhrum deyildir. Hətta səhrada dəfn olunmuş naməlum 
bir şəxsin qəbri də adamda emosional, estetik cəhətdən 
qiymətləndirilən duyğular yaradır və təbii ki, bu duyğular görünən 
obyekt haqqında müəyyən bədii fikrin, sözün yaranmasına səbəb olur. 
Məsələn, qədim xalq bayatılarından biri elə qəriblikdə ölmüş və 
kimliyi bilinməyən insana həsr olunmuşdur. Bayatıda deyilir: 
Başı bölgəli dağlar, 
Dibi kölgəli dağlar, 
Burda bir qərib ölüb,  
Haçan el gələr, ağlar? 
Təbii ki, estetik duyum olmasaydı, naməlum qəribin ölməsi və 
tənha məzara dönməsi bayatı müəllifinə bu qədər emosional təsir edə 
bilməzdi. 
Maraqlıdır ki, estetik duyumun özünü də varislik baxımından 
qiymətləndirmək lazımdır. Bütün estetik baxışlara malik olanların 
hamısı hər hansı sənət əsəri və ya bayatı yaratmaq qabiliyyətinə malik 
deyildir. Burada irsi emosional yaradıcılıq keyfiyyətlərinin rolu daha 
 
 
47
böyükdür. İrsi emiosional yaradıcılıq keyfiyyətləri özü də şəxsiyyətin 
müxtəlif xüsusiyyətləri ilə uzlaşır. Qorxaq, düşgün, məzlum adamlar 
daha dərdli bayatılara, ağılara meyllidirlər. Lakin bütün əzablara qarşı 
müqavimət göstərmək əzmində olan insanlar öz poetik hisslərində də 
qorxmaz və mübarizdirlər. Bu cəhət aşıq yaradıcılığında, qəhrəmanlıq 
dastanlarımızda xüsusi yer tutur. Belə estetik hisslər millətin, xalqın 
qəhrəmanlıq ənənələrini yaradır. Bu hisslərlə yaranan hər bir mahnı, 
poetik ifadə qəhrəmanlıq çağırışına çevrilir. Məsələn, aşıq Mirzənin 
yaradıcığılında onun bədii-estetik duyumunun nihilizmdən uzaq 
olduğunu təsdiqləyən bir şerinə diqqət yetirək: 
Düşmən soxulmaqla vətənimizə, 
Vətən parçalanmaz, el parçalanmaz. 
Buludlar nə qədər sarsa da göyü, 
Zaman parçalanmaz, il parçalanmaz. 
Sanki müasir günümüz üçün deyilmiş bu qoşmada Aşıq Mirzə 
insanlarımızı ruhdan düşmədən işğal altında olan torpaqlarımızı azad 
etməyə çağırır. O, düşmənə üzünü tutub deyir: 
 
“Qarı düşmən, bu yerlərə əl atma, 
Biz vətəndən, vətən bizdən ayrılmaz. 
Bu el bir bağçadır, bir laləzardır, 
Nə bahardan, nə də yazdan ayrılmaz” [151, s.65]. 
Şifahi xalq yaradıcılığında xüsusi yer tutan qəhrəmanlıq ruhu, 
hadisələri nikbinliklə qarşılayıb, ona müqavimət göstərmək meyli 
böyük bir tarixə malikdir. Təkcə “Koroğlu” dastanına diqqət 
yetirdikdə qəhrəmanlıq ənənələrimizin bədii-estetik qayəsini daha 
qabarıq şəkildə dərk edə bilərik. “Koroğlu” dastanında oxuyuruq: 
 
 
48
“Yağı düşmənin hərbəsi,  
Qaçırtmaz meydandan məni. 
Qorxaq-müxənnət zərbəsi 
Qaçırtmaz meydandan məni…” 
Qəhrəmanlıq,  mərdlik estetik kateqoriya olmaqla yanaşı, milli 
mentalitetimizin tərkib hissəsidir. Bu kateqoriyalar milli mentalitetə 
daxil olduqlarından varislik prinsipləri əsasında yaşayır, gələcək 
nəsillərin ruhuna hopur. Onu yaşadan ən başlıca cəhət isə artıq dillər 
əzbəri olmuş qəhrəmanlıq nəğmələri, dastanları və başqa bədii 
dəyərlərimizdir. Bu baxımdan “Koroğlu” dastanındakı vətənpərlik 
ruhu, ən çətin məqamda belə düşmənin qarşısında mərdliklə dayanmaq 
və mübarizə aparmaq üçün daha güclüdür. Qəhrəmanlığın yüksək 
pafosla tərənnümü gənc nəslin tərbiyə olunmasında, Koroğlu ruhunun 
onlara hopmasında xüsusi rol oynayır:  
“Girrəm meydana ər kimi, 
Durram qabaqda nər kimi. 
Düşmən boylanar xər kimi, 
Qaçırtmaz meydandan məni” [62, s.99]. 
deyən Koroğlu düşmənin həmləsindən qorxmur və meydandan 
qaçmağı rəzillik hesab edir, məğlub olmağı təsəvvürünə də gətirmir. 
Koroğluya xas olan bu xüsusiyyət fərdi göstərici kimi daima 
başqalarında da müəyyən xassə və keyfiyyətlər yaradır. Dastandakı 
hadisələr, əhvalatlar insan emosiyasının yaradıcı əsasına çevrilir. Hər 
bir fərdin düşüncəsi və həyatdakı fəaliyyəti bu emosionallığın 
təsirindən qaynaqlanır. Azərbaycan alimi Aslan Aslanov bu xüsu-
siyyətlələ bağlı olaraq yazmışdır: “İnsan təxəyyülünə, xəyalına və 
əqlinə hissi, əyani predmet və hadisələr, onların müxtəlif  görünüş və 
 
 
49
təzahür formaları daha tez və daha kəskin təsir göstərmək imkanına 
malikdirlər” [3, s.66]. 
Buradan belə nəticə çıxır ki, irsən, ənənəvi olaraq müasir 
insanlarımıza varis kimi çatmış hər bir mənəvi sərvət, davranışlar və 
əxlaq normaları toplusudurlar. Tarixən yaranmış mütərəqqi ənənələr 
yaddaşlarımızdan heç zaman silinmir, müasir dövrdə də rəftar və 
davranışlarımızda yeni keyfiyyətlər yaratmağa qadirdirlər. Bu 
keyfiyyətlər özünü təkcə qəhrəmanlıq hisslərinin formalaşmasında 
büruzə vermir. Onlar eyni zamanda əməklə bağlı olan adət və 
ənənələrin geniş vüsət tapdığı tarixi-ənənəvi köklərlə bağlıdır. Elə 
buna görə də qədim dövrlərdən başlayaraq indiyə qədər milli 
xüsusiyyətlərimizi özündə əks etdirən əmək bayramlarımız, adət və 
mərasimlərimiz öz mənəvi dəyərlərini qoruyub saxlaya bilmişlər. 
Əməklə bağlı olan ictimai sahənin daha geniş olması, bu sahə ilə 
bağlı adət və ənənələrin sayının çoxluğu ilə fərqlənir. Ən maraqlısı 
odur ki, əmək adət və ənənələri daxilində rəngarəng xalq yaradıcılığı 
nümunələri formalaşmışdır. Bu xalq yaradıcılığı nümunələri bəşər 
tarixi boyu mənəvi örnək mənbəyi olmuşlar. 
Azərbaycanın Xəzər ətrafı rayonlarında balıqçılıq təsərrüfatı 
qədim dövrdən inkişaf etmiş, bu sahə ilə bağlı olaraq çoxlu “Vətəgə 
nəğmələri” yaranmışdır. Tədqiqatçı Azad Nəbiyev bununla əlaqədar 
olaraq yazmışdır: “…balıqçılar içərisində “Vətəgə nəğmələri” adı ilə 
qədimlərdən 40 nəğmə mövcud olmuşdur. Vətəgəyə işə gələnlər bu 
nəğmələri öyrənməmiş ba-lıq ovuna çıxmazlarmış. Balıqçıların 
dediyinə görə vətəgə nəğmələri ayın doğmasını tərənnüm edən nəğmə 
ilə başlar, qayığın möhkəmliyini, ovun uğurluluğunu, avarların 
 
 
50
davamlılığını və s. əhatə edər, sahilin, torpağın görünməsini, işığın 
açılmasını alqışlarla, nəğmələrlə qayşılayırdı” [118, s.22]. 
Bu nəğmələrin çoxu animistik xarakter daşısalar da, balıqçının 
ovqatını yaxşılaşdırır, onun uğur qazanacağına inamını artırırdı. 
Balıqçı mahnıları əsasən ovsunlara bənzəmişdir. Öz sehr və cadularına 
inanan insanlar aşağıdakı məzmunda mahnılar ifa etməklə arzularına 
çatacaqlarına ümid bəsləyirdilər: 
Kətan üzlü Yahu, 
Suya düzülü, Yahu. 
Qayığım yelə düşdü, 
Buruldu selə düşdü. 
Sal gətir, sala gəlsin… 
Xorla ifa olunan bu mərasim mahnılarında etirazlar da bildirilir, 
fövqəltəbii qüvvələrin rəhmə gəlməsi, arzuların yerinə yetirilməsi 
tələb olunurdu. 
Azərbaycanın təbii-coğrafi quruluşundan irəli gələrək burada 
əmək ənənələri ilə bağlı bədii ifadə vasitələri çox təkamül etmişdir. 
“Şum bayramı”, “Səpin bayramı”, “Çoban bayramı”, “Məhsul 
bayramı” və s. əmək bayramları uzun əsrlər boyu geniş xalq kütləsi 
tərəfindən xüsusi təntənə ilə qeyd olunmuşdur. 
“Tarixi təcrübə sübut edir ki, yalnız xalqın mənəvi tələbatından 
doğan, onun ruhuna, təbiətinə, zövqünə qida verən adətlər və ənənələr 
məişətə daxil olub vətəndaşlıq hüququ qazana bilirlər. Bunu hazırda 
keçirilən “Məhsul bayramları”nın, əməklə bağlı müxtəlif bayramların 
timsalında aydın görmək olar” [63, s.25]. 
Sovet məkanında da bu ölkənin tarixi, inqilabi hadisələri ilə 
bağlı müxtəlif adət və ənənələri yuxarıdan aşağı zorla da olsa, xalqa 
 
 
51
qəbul etdirirdilər. Yalnız sosialist əxlaq prinsip-lərinin daşıyıcıları 
olan adət və ənənələrə üstünlük verilirdi. Kommunist əxlaq 
prinsiplərinə uyğun olaraq adət və ənənələrin mənəvi, siyasi mühiti 
yaradılırdı. Sosialist adət və ənənələri “yeni adət və ənənələr” adı 
altında ictimai rəyə müxtəlif güc vasitələri ilə təqdim olunurdu. 
Məsələn, “Böyük Oktyabr inqi-labının” ildönümü ərəfəsində idarə və 
müəssisə rəhbərlərinə bolşevik bayramının keçirilməsi ilə əlaqədar 
xüsusi tapşırıqlar verilirdi. Bayramın təntənəli keçməsi üçün xüsusi 
rejissorlar, rəssamlar, musiqi kollektivləri cəlb olunurdu. Ölkənin hər 
yeri şüar və bayraqlarla bəzədilirdi. Əmək kollektivlərində və təhsil 
müəssisələrində çalışanlar rəsmi şəkildə nümayişlərə cəlb olunurdu. 
Zahiri görünüşünə görə bu bayram da ictimai rəy tərəfindən qəbul 
olunmuş kimi görünürdü. Həqiqətdə isə Sovet İttifaqının rəhbərlərinin 
portretlərini gün ərzində əllərində zor gücü ilə gəzdirən insanların 
qəlbində ikrah hissi yaranırdı. Bəziləri sovet rəhbərlərinin portretlərini 
və şablon şüarları küçənin ortasında ayaqlar altına atıb, aradan 
çıxırdılar. 
Bütün bu misallardan bir daha aydın olur ki, adət və ənənənin 
yaradıcısı xalqdır. F.Xəlilovanın təbirincə desək, “Adət və 
ənənələrinin mühüm xüsusiyyətlərindən biri də budur ki, onların 
davam etdirilməsi və tənzim olunması ictimai rəydən asılıdır. İctimai 
rəy olmadan heç bir adət inkişaf edib yayıla bilməz, ənənə hökmündə 
ciddi bir ictimai qüvvəyə çevrilə bilməz. Yalnız və yalnız ictimai rəy 
tərəfindən qorunan və müdafiə olunan, ondan qol-qanad və yardım 
alan adətlər, ənənələr cəmiyyətin ictimai-estetik idealı ilə qaynayıb 
qarışa bilir, mənəvi tərbiyənin qüdrətli silahına çevrilir” [63, s.36].  
 
 
52
Adət və ənənələrin cəmiyyətin ictimai-estetik idealına çevrilməsi 
insanların mənəvi təsir dairəsini də genişləndirir. İnsanlar yalnız öz 
iradələrindən və istəklərindən asılı olaraq kütləvi bayram və 
mərasimlərin real iştirakçısına çevrilirlər. Onlar kənar təsirlərə məruz 
qalmadan könüllü şəkildə adət və mərasimin ona təqdim etdiyi estetik 
idealı könüllü şəkildə qəbul edir və onun bütün şərtlərinə əməl etməyə 
çalışır. Hakimiyyət tərəfindən zorla qəbul etdirilmiş estetik idealın isə 
könülsüz icraçılarına çevrilirlər, onların real iştirakçısı yox, 
proqnozlaşdırılmış cansız fiqurları olurlar. 
Qeyd etmək lazımdır ki, adət və ənənələrin bədii-estetik 
idealından bəhrələnmək dərəcəsi də müxtəlif insan qruplarında çox 
fərqlidir. Digər tərəfdən milli xarakterin müxtəlifliyi də bədii 
emosional bəhrələnmənin dərəcəsində nəzərə çarpacaq fərq əmələ 
gətirir. Elə millətlər var ki, öz milli bayramlarında daha fəal olur, 
kütləvi şənliklərin daha real iştirakçılarına çevrilirlər. Bununla 
əlaqədar olaraq F.Engelsin yazdığı kimi “İngilis milli xarakteri həm 
alman, həm də fransız milli xarakterindən əsaslı surətdə fərqlənir” 
[113, s.602]. 
Məhz milli xarakterlərin fərqli olması adət və ənənələrin icrası 
prosesində də özünü büruzə verir. Xüsusilə, milli xalq 
bayramlarındakı iştirakına görə Azərbaycanlı ilə alman, yaxud  
özbəklə latış arasında çox böyük fərqlər vardır. Alman və latışda 
kütləvi bayramın real iştirakçısına çevrilmək təşəbbüsü daha qabarıq 
şəkildə özünü büruzə verir. Azərbaycanlı ilə özbək isə qismən passiv 
və fəaliyyətsizdirlər. Görünür, milli xarakterə dini mənsubiyyət də 
təsir göstərir və insanların adət və ənənə münasibətlərində nəzərə 
çarpacaq dərəcədə fərqlər yaradır. İslam dininin əyləncəyə və 
 
 
53
musiqiyə münasibəti də tarixən xristian etiqadlı xalqlarla islam 
etiqadlı xalqlar arasında adət-ənənə fərqləri yaratmışdır. Əsasən 
islamın cəmiyyət daxilində qadın fəaliyyətinə qoyduğu bir çox 
qadağalar onların kütləvi bayram və mərasimlərdəki fəaliyyətlərini 
məhdudlaşdırmışdır. Qadınların kişilərlə bərabər kütləvi el 
bayramlarında iştirakında kifayət qədər məhdudiyyət yaratmışdır. Bu 
da nəticə etibarı ilə müsəlman etiqadına inanan qadınlar arasında 
qismən də olsa, məişət qapalılığı əmələ gətirmişdir. Onların adət və 
ənənələrin estetik dəyərlərindən istifadə etmək imkanlarını 
məhdudlaşdırmışdır. 
Sovet dövrünün bir çox tədqiqatçıları qadınların ictimai 
fəallığının azalmasını onların dini ayinlərə daha çox meylli olması ilə 
əlaqələndirirlər. Məsələn, tədqiqatçı O.Abdullayev yazmışdır: 
“Qadınlar arasında dini ayinlərə meylin güclü olması, onların məişət 
əməyinə daha çox bağlılığı, məişətdə mövcud olan zərərli davranış 
normalarının qadınlar arasında dindarlığın üstün olmasına, kişilərə 
nisbətən onların sosial fəallığının aşağı olmasına təsir edir” [2, s.127-
128]. 
Lakin bu fikrin əksinə olaraq qadınların adət və ənənələrin bədii 
emosional vasitələrinin yaranmasındakı rolunu da inkar etmək olmaz. 
Onların özlərinə məxsus estetik duyumu, hadisələri bədii 
təcəssümləşdirmə qabiliyyətləri və poetik duyğuları vardır. Elə buna 
görə də bəşər tarixi boyu dünyanın hər yerində ağı deyənlər, həzin 
bayatılar yaradanlar əsasən qadınlar olmuşlar. Bu da ondan irəli gəlir 
ki, qadınlar kişilərdən fərqli olaraq daha emosionaldırlar və onlar heç 
zaman öz hisslərini gizlədə bilmir, emosiyalarının nəticələri bu və ya 
digər şəkildə üzə çıxır. Bu və ya digər hadisəyə münasibət zəminində 
 
 
54
estetik təfəkkürün aktivləşməsi və gerçəkliyə realizə olunması prosesi 
baş verir. Məhz xalq incəsənəti, bütün folklor nümunələri estetik 
duyğuların müxtəlif hadisələrə münasibət zəminində təşəkkül 
tapmışdır. Adət və ənənələr isə bu hadisələrin geniş inkişaf məkanı 
sayıla bilər. Adət və ənənələr, mərasim və bayramlar hissi emosional 
cəhətlərin təşəkkülü üçün bir vasitə rolu oynayır. Belə ki, hamı öz 
dərdini və ya sevinicini adət və ənənənin psixoloji məkanı daxilində 
təzahür etmək imkanı əldə edir. Mövcud olan ağıya, yaxud mahnıya 
yeniləri əlavə edilir. Bu proses dialektik şəkildə inkişaf edərək 
incəsənətin, bədii yaradıcılığın ana xəttinə çevrilir. Xüsusilə, yazı 
mədəniyyəti inkişaf etdiyi dövrə qədər xalqın bütün bədii yaradıcılığı 
şifahi şəkildə adət və ənənələrdə, bayram və mərasimlərdə yaddaşlara 
hopmuş, təkamül etmişdir. Beləliklə də, insanların real həyatı müxtəlif 
ictimai şüur formaları ilə yanaşı incəsənəti də yaratmışdır. 
İncəsənət daima çoxvəzifəli, çoxfunksiyalı estetik təsir vasitəsi 
olmuşdur. Xalqın adət və ənənələrini, bayram və mərasimlərini 
incəsənət nümunələrindən ayrı təsəvvür etmək mümkün deyildir.  
Folklor nümunələrinin tədqiqi göstərir ki, hələ qədim dövrdən 
başlayaraq şifahi xalq yaradıcılığının ayrı-ayrı formaları da konkret 
məna kəsb etmiş, təcrübə və bəhrələnmə baxımından müxtəlif 
funksiyaları yerinə yetirmişdir. Bir çox əmək nəğmələri, “holavarlar” 
da bunu sübut edir. Lakin bir daha qeyd etmək lazımdır ki, bütün el 
nəğmələri və hətta “holavarlar” da ilk növbədə adət və ənənələr, 
bayram və mərasimlər prosesində kütləvi olaraq sınaqdan çıxır və 
ictimai estetik şüura daxil olurdu [159, s.14]. 
Maraqlıdır ki, adət və ənənələrdə həmişə həyatın gözəl, ideal, 
ümidverici tərəfləri təcəssümləşdirilir. Hətta dövri mərasimlərdə də 
 
 
55
təsəlliverici ağılara, insani gözəllikləri təsvir edən bədii materiallara 
üstünlük verilir. Bu ənənə bədii sənətkarlığın bütün tərəflərində özünü 
büruzə vermişdir. Görkəmli alman filosofu, estetik və dramaturq 
Q.E.Lessinq “Laokoon, yaxud rəssamlıq və poeziyanın sərhədləri” adlı 
məşhur əsərində yazırdı ki, yunan sənətkarları gözəllikdən savayı heç 
nəyi təsvir etmirdilər. Hətta, adi aşağı səviyyəli gözəllik onların 
nəzərində sırf təsadüfi mövzu, mübahisə və əyləncə amili, predmeti 
idi… [4, s.193]. 
Adət və ənənələrdə mövzu seçimi də bütün dövrlərdə varislik 
prinsiplərinə əsaslanmışdır. Yaranan hər bir bədii material adət və 
ənənənin, bayram və mərasimin mahiyyətini, xüsusiyyətini, 
gerçəkliyini əks etdirmişdir.  
Bir çox ədəbiyyatlarda “varislik” ənənəviçilik kimi də qeyd 
olunur. Bu da ondan irəli gəlir ki, dünyada öz dəsti xəttini qoymuş 
tarixi, elmi, mədəni ənənələr yaranmışdır. Bu ənənələr ilkin yaranmış 
predmetin, hadisənin, fikrin varislik baxımından nəsildən-nəslə keçmə 
prosesidir. Məsələn, müsəlman şərqində yaranmış ellinizm və islam 
ənənələri indi də fəlsəfi fikir mədəniyyətinin inkişafında xüsusi 
əhəmiyyət kəsb edir [78, s.17-19]. 
Ərəb müsəlman mədəniyyəti ənənələri antik dövrün və 
Avropanın incəsənətindən fərqli olaraq kolliqrafiya – xəttatlıq, 
miniatür rəssamlıq sənətini inkişaf etdirmişdir. Müsəlman 
incəsənətində ənənəvilik prinsipinə əsaslanaraq həndəsi motivlərin 
ifadə edilməsi çox mühüm yer tutur. Bundan əlavə müsəlman 
ornamentləri, müsəlman dekorativ sənət elementləri qədim tarixi 
keçmişə aiddir. Həmçinin müsəlman memarlığı formalaşmışdır. Onun 
 
 
56
bütün dünyada məşhur olan Tac-Mahal, İstambul məscidi, Səmərqənd 
və İsfahan məscidləri və s. kimi bəşəri memarlıq nümunələri vardır.  
İndinin özündə meydana gələn müsəlman abidələri də həmin 
memarlıq ənənələrinə əsaslanaraq yaradılır.  
Bütün bunlara əsaslanaraq deyə bilərik ki, ənənəviçilik 
mədəniyyət, incəsənət və təfəkkürdə xüsusi yer tutduğuna görə milli 
mentalitetin formalaşmasına da güclü təsir göstərir. Əsrlər boyu 
davam edən ənənəvi xüsusiyyətlər xalqın mədəniyyətini və 
psixologiyasını təşkil edir. 
“Mədəniyyətin milli mentaliteti” dedikdə elə dərin strukturlar 
nəzərdə tutulur ki, həmin struktur uzun dövr ərzində xalqın etnik, 
yaxud da milli xüsusiyyətlərini müəyyən edir” [142, s.236]. Deməli, 
etnik və milli xüsusiyyətlər əbədi olaraq yaşayır və xalqın menta-liteti 
haqqında bütün dövrlərdə fikir söyləmək imkanı verir. 
Mədəniyyətdəki ənənəviliyin və milli mentalitet 
xüsusiyyətlərinin təhlili prosesində bir çox ifratçı nəzəri baxışlara 
malik olan cərəyanlar ilə daima konfliktdə olan “avropasen-trizmlə” 
“şərqsentrizmi” misal göstərmək olar. Qərb və şərq mədəniyyətlərinə 
münasibət məsələsində bunlar bir-birinin fikirlərini inkar edirlər. Biri 
Avropa mədəniyyətinə üstünlük verirsə, digəri həmin mədəniyyətin 
Şərq mədəniyyətindən bəhrələndiyini deyir. Üçüncü – qismən 
barışdırıcı cərəyan olan “sinkretizm” isə bütün bəşəriyyət üçün bir 
mədəniyyətin mövcudluğunu təsdiqləməyə çalışır. Məsələn,həmin 
cərəyanın tərəfdarı olan hind filosofu P.R.Damlen yazmışdır: “Bütün 
bəşəriyyət üçün bir mədəniyyət və bir dünyagörüşü vardır” [93, 
s.178]. 
 
 
57
Lakin ayrı-ayrı millət və xalqların mədəniyyətlərini ifrat şəkildə 
bir vahid mədəniyyət çərçivəsinə salmaq yanlışdır. Mentalitetlər, adət 
və ənənələr müxtəlif olduğu kimi mədəniyyətlər də özlərinin forma və 
məzmununa görə müxtəlifdir. Hər bir xalqın özünün milli-dini 
xüsusiyyətlərinə uyğun olan mədəniyyət və incəsənəti vardır. Damlen 
kimi nəzəriyyəçilər isə universal sistemlər yaratmaq iddiasında 
olduqlarına görə bu səhvlərə yol vermişlər.  
Həqiqət təsdiqlənmiş möhürlə aşkar olunmur. “Həqiqət anlamaq 
prosesidir, öyrənilən hadisənin mürəkkəb cizgili inkişafının, fikrinin 
mürəkkəb prosesinə çevrilməsidir” [4, s.22]. 
Mədəniyyətlərin bir-birindən fərqli olaraq təkamül etməsində 
dini mənsubiyyət də xüsusi rol oynamışdır. Müsəlman Ərəb 
imperiyasının işğalı altına düşən bir çox ölkələrdə yeni islam 
mədəniyyəti formalaşmışdır. Ancaq islam mədəniyyəti də ayrı-ayrı 
xalqları özünün milli etnik yaradıcılıq xüsusiyyətlərindən məhrum edə 
bilməmişdir. Ənənəvilik, milli-tarixi varislik ərəb imperiyasının 
təzyiqlərinə dözüb, millətlərə öz kökündən ayrı düşmək imkanı 
verməmişdir. Bununla yanaşı, islam dinini qəbul edən xalqlarda nəzərə 
çarpacaq dərəcədə mənəvi dəyişikliklər olmuşdur. Deyilənlərlə 
əlaqədar olaraq “Ərəb müsəlman mədəniyyəti oçerki” kitabının 
müəllifləri L.M.Fildişinski və B.Y.Şidfar yazmışlar: “Ərəb müsəlman 
dövlətlərinin yaranması istila edilmiş xalqların mədəni simalarını 
birdən və hər yerdə dəyişməmişdir. Onlardan bəziləri dil cəhətdən 
müstəqilliklərini mühafizə edib qoruya bilmişlər. Nominal şəkildə 
xilafətin tərkibində qalmaqla, faktik olaraq tez bir zamanda 
müstəqillik əldə etmişlər. Uzun əsrlik mübarizədən sonra öz dillərini 
və mədəniyyətlərini hifz edən ispanlar da ərəb hakimiyyətindən azad 
 
 
58
olmuşlar. Xilafətin digər əyalətlərinin taleyi isə başqa cür olmuşdur. 
İran, Orta Asiya və Qafqaz xalqları öz milli dillərini hifz etmiş, lakin 
işğalçılardan islamı qəbul etmişlər ki, bu da ciddi şəkildə onların 
mədəniyyətini, xarakterini və mənəviyyatını bütövlükdə 
dəyişdirmişdir” [4, s.27]. 
Lakin mədəniyyətin yaradıcısı xalqla yanaşı ayrı-ayrı fərdlərdir. 
Azərbaycan mədəniyyəti tarixində dünyəvi mədəniyyətin tələblərinə 
uyğun şəkildə fəaliyyət göstərən və özünün zəngin mədəni irsini 
yaradan ayrı-ayrı şəxsiyyətlər də olmuşdur. Nəsrəddin Tusinin, 
Uluqbəyin, Xaqaninin, Füzulinin və başqa görkəmli şəxsiyyətlərin 
yaradıcılıqlarında müstəqil düşünmək meylinin olduğu görünür. O da 
gizli deyil ki, dinə qarşı mübarizəni təşkil edən Nəiminin və 
Nəsiminin öldürülməsi hadisəsi də baş vermişdir. Deməli dil ümumi 
milli mədəniyyətə təsir etsə də mədəniyyətdəki varislik 
xüsusiyyətlərini tam şəkildə aradan qaldıra bilməmişdir. 
Hər bir yaradıcı insanın dili, etiqadından asılı olmayaraq, onu 
əhatə edən hadisələrin təsirinə məruz qalması və bu reallıqları duyub 
bədii obraz şəkilinə salması estetik təfəkkürün müstəqil düşüncə 
tərzindən irəli gəlir. Xüsusilə, bədii yaradıcı öz istəklərini, duyğu və 
emosional münasibətlərini müstəqil şəkildə ifadə etməyi bacarır. Elə 
buna görə də orta əsrlərdə Azərbaycan miniatür sənəti geniş inkişaf 
etmiş, Soltan Məhəmməd, Kəmaləddin Behzad, Mir Seyid Əli, Əli 
Məhəmməd və başqa milli rəssamlarımız yetişmişdir. Onların orta 
əsrlərdə təsviri incəsənətə gətirdikləri miniatür janrı bir çox müasir 
rəssamlarımız tərəfindən də ənənəvi olaraq davam etdirilir. Təbriz 
rəssamlıq məktəbinin yetişdirməsi Soltan Məhəmmədin Nizaminin 
 
 
59
“Xəmsə”sinə və Hafizin “Divan”ına çəkdiyi miniatür illüstrasiyalar 
bir növ kitabın bədii tərtibatının əsasını qoymuşdur. 
Azərbaycanda incəsənətin kütləvi janrları da ənənəvi varislik 
xüsusiyyətlərinə uyğun olaraq inkişaf etmişdir. Xalq yaradıcılığının 
xüsusi qollarından biri olan rəqs incəsənəti hələ qədim daş dövründən 
başlayaraq indiyə qədər böyük inkişaf yolu keçmişdir. Rəqsin yaradıcı 
məkanı isə xalq toyları, el şənlikləri və bir sıra nikbin adət və ənənələr 
olmuşdur.  
Orta əsrlərdə xalq xanəndələri, musiqiçilər, aşıqlar el 
şənliklərində dini qadağalardan çəkinmədən öz ifaçılıq qabiliyyətlərini 
nümayiş etdirmişlər.  
İnsanın dünyagörüşü, tərbiyəsi, davranış normaları təbiət, 
cəmiyyət və incəsənət əsərlərinin estetik, bədii xassələrinin təsiri ilə 
formalaşır. Adət və ənənələrdə isə bu üç amilin təsiredici 
xüsusiyyətləri mövcuddur. Hətta dini mövzuya həsr olunmuş incəsənət 
əsərlərinin özü də varisliyə sədaqət prinsipləri əsasında inkişaf 
etmişdir. Belə ki, antik dövrün incəsənət əsərləri orta əsrlərin intibah 
dövründə demək olar ki, yenidən təkrarlanmışdır. İntibah dövrünün 
estetikası, incəsənət nümunələri antik dövrdə olduğu kimi, bir yandan 
göylə, səma ilə, o biri yandan yerlə, torpaqla, bir tərəfdən təbiətlə, 
insanla qovuşmuşdur. O bir yandan “rəngkarlıq təbiətin inikasıdır” 
nəzəriyyəsi üzərində bərqərar olmuş, təbiət təqlid edilmiş, digər 
tərəfdən güclü izolizəedici obrazlara üstünlük verilmişdir, yaradıcı 
təxəyyülün rolu göylərə qaldırılmışdır. Bir yandan kanon və qanunlar 
qəbul edilmiş, o biri yandan hər bir ölçü və əndazəyə, kanon və 
qanunlara sığışmamışdır. Orta əsrdən yeni dövrə adlamaq cəhdi 
intibah incəsənətinin ali antik dövr formasını yaratmışdır. Bu cəhət 
 
 
60
mədəniyyətin başqa sahələrində də nəzərə çarpmışdır. Dini 
təzyiqlərdən xilas olma meylləri də duyulmuş, lakin bu cəhd təbiətin 
panteistcəsinə qavranılması ilə nəticələnmişdir. Bununla da hər bir 
yaradıcı fərd, incəsənətdəki varislik ənənəsindən  tam şəkildə ayrıla 
bilməmiş, əjdadlarının yaşadıqları hissləri, bədii duyumu yeni formada 
yaşamağa məcbur olmuşlar. Məzmunu isə dəyişə bilməmişlər.  
 
 
1.2. Adət və ənənələrdə bədii estetik dəyərlərlə milli  
ənənəvi təkamülün vəhdəti. 
Adət və ənənələrin dialektikası onların bütün dövrlərdə ardıcıl 
olaraq təkamül etməsindən ibarətdir. Cəmiyyətin bütün sahələrində 
olan dialektik inkişaf ilk növbədə adət və ənənələrdə, onların bədii-
estetik dəyərlərində yaranan yeniliklərdə özünü büruzə verir. Bu 
yeniliklər ənənəvi qaynaqlardan bəhrələnsələr də, onlar formaca 
müasirləşir, insanların mövcud tələblərinə uyğunlaşır. Müasirlərimizin 
bədii-estetik tələbatlarının dəyişməsi ənənəvi incəsənətin də forma və 
məzmununa təsir edir. Yeni mahnılar, yeni geyim mədəniyyəti 
formalaşır. Bu yeniliklər bəzi dəbin dəyişməsi ilə də əlaqələndirilir. 
Lakin əslində dəbin dəyişməsi özü də ənənənin təkamülündən asılıdır. 
Eyni zamanda ənənənin təkamülü prosesində estetik baxışların 
səviyyəsi də xüsusi rol oynayır. Fikrimizi daha da dəqiqləşdirmək 
üçün bir sıra tarixi həqiqətlərə diqqət yetirək. Qədim daş dövründə 
yaşayan insanlar çox primitiv musiqi alətləri yaradır, mərasim və 
bayramlarda məhdud ritmlərlə öz mahnılarını ifa edirdilər. Rəqsləri 
isə əsasən ritmik qaydalarla müşayiət olunurdu. Lakin zaman keçdikcə 
 
 
61
musiqi mədəniyyətinə olan münasibətlər də formalaşdı. Təbiətin 
rəngarəngliyi insanların musiqi duyğusuna da dinamik təsir etdi. 
İnsanın bədii təfəkkürü iç dünyasından süzüb gələn musiqi ahənginin 
müxtəlif səslərini yaratdı, həmin ahəngləri yaşamaq meyli gücləndi. 
Dərdini, naləsini, sevincini, qəmini musiqi dünyasında ədəbiləşdirmək 
marağı zaman-zaman artdı. Elə buna görə də müxtəlif musiqi alətləri 
meydana gəldi. İnsanın geyimi, məişəti, həyat tərzi dəyişdikcə həmin 
alətlər də təkamül etdi, bəşəriyyətə məxsus olan daha böyük hiss və 
həyəcanları da bu musiqi alətlərində ifadə etmək imkanı yarandı. 
Musiqi alətləri təkmilləşdikcə ahəng və mahnıların da rəngarəng 
formaları meydana gəldi. Təbii ki, bu prosesdə milli-psixoloji 
xüsusiyyətlər də əməli rol oynadı. Dini inancların xarakteri də 
musiqinin milli ahənginə təsir göstərdi. Xristian dünyasının musiqi 
ahəngi ilə islam dünyasının musiqi ahəngi arasında fərqli cəhətlər 
meydana gəldi. İncəsənətə dini qadağalar qoyulduğundan islam dünya-
sında mərsiyə xarakterli solo mahnıları, dərviş mahnıları – növhələri 
xarakterik xüsusiyyətləri idi. Uzun əsrlər boyu məhz bu səbəbə görə 
Azərbaycan musiqi sənəti də islam dini ənənələrinin təsirindən xilas 
ola bilməmişdir. Bu cəhət şiə etiqadına malik olan Azərbaycanlıların 
məhərrəmlik ənənələri daxilində musiqiyə münasibət yaratmışdır. 
Şiələr üç ay qalmış məhərrəmlik təziyyələrinə hazırlıq görmüşlər. 
Azərbaycanın şi-malına da İrandan xüsusi mərsiyəxanalar gəlmiş, 
dərvişlər dəvət olunmuşdur. Onlar məhərrəmlik təziyyəsində 
şəbihgərdanlıq etmişlər. Dini xarakter daşısa da, bu proses 
Azərbaycanda müğənnilik sənətinin inkişafına yaxşı mənada böyük 
təsir etmişdir. Məhz bu məclislərdə gözəl səsə malik olan cavanlar 
aşkar olunmuş, onlardan toylarda da müğənni kimi istifadə etmişlər.  
 
 
62
Musiqi tarixi ilə məşğul olan Firudin Şuşinski yazmışdır: “Şu-
şada yaxşı səsi olan gənclərdən məhərrəmlik təziyyələrində, 
məclislərdə mərsiyə demək və növhə oxumaq üçün istifadə edərmişlər. 
O dövrün ən məşhur musiqişünası Xarrat Qulu Məhəmməd oğlu (1823-
1883) məhərrəmlik təziyyəsi zamanı təşkil etdiyi məclisə ən yaxşı səsi 
olan gəncləri cəlb edib,. Səkinə, Zeynəb, Əli Əkbər və başqa şəbih 
rollarında oynamağı öyrədirdi” [147, s.13]. 
Maraqlıdır ki, dini ənənələr ahəngin və ahəngə uyğun səsin, 
sözün inkişafında xüsusi rol oynamışlar. Burada ənənə-viliyin, adət və 
ənənələrdən qaynaqlanmanın əhəmiyyətini xüsusi olaraq qeyd etmək 
lazımdır. Məsələn, məhərrəmlik təziyyələrində oxumaq bir növ 
ənənəyə uyğun olaraq məcburi icra olurdu. Lakin mərsiyəni ifa edən 
şəxs özündən asılı olmayaraq tempə və ritmə tabe olmuşdur. 
“Səslər qəlbimizdə, şüurumuzda o vaxt özünə yer tapar, əhvali-
ruhiyyəmizə təsir göstərər ki, onlar ritm və tempə tabe olub, melodiya 
daxilində birləşdirilsin” [80, s.12]. 
Ümumiyyətlə, musiqi səslərinin yaranması haqqında müxtəlif 
fikirlər yayılmışdır. Bir çox mənbələr musiqinin həyəcanlı 
danışıqlardan meydana gəldiyini bildirir. Məsələn, ingilis bəstəkarı və 
musiqişünası Ralf Voem Uilyams yazmışdır: “Mən sizi öz həyatımdan 
olan əhvalatla, yəni həyəcanlı danışığın necə melodiyaya keçməsi ilə 
tanış etmək istəyirəm. 
Bir dəfə Skay adasında açıq havada ibadət zamanı moizə 
edilməsinin şahidi oldum. Keşiş mənim anlamadığım qalsk dilində 
danışdığından mən bütün diqqətimi onun səsinin xüsusiyyətlərinə 
yönəltdim. Natiq qeyri ixtiyari çox hündürdən danışmağa məcbur oldu 
ki, bu da onun danışıq pafosunu deklomasiyaya gətirib çıxartdı. 
 
 
63
Əvvəla bir ton, sonra  isə vaizin daha da ilhamlanması ilə əlaqədar 
bütöv melodik cümlələr meydana gəldi. Bu təcrübə məndə belə bir 
fikir oyatdı ki, bu cür oxunuşlar xalqın şüurunda qeyri-iradi, öz-özünə 
yaranıb” [158, s.7]. 
Buradan belə bir nəticə çıxır ki, insanların qorxu və fəryadları, 
müxtəlif həyəcanları musiqi ahəngi ilə zəngindir və onlar musiqi 
alətlərindən əvvəl mövcud olmuşlar. Deməli, hiss və həyəcanlar 
musiqi alətlərinin yaranmasına, təşəkkülünə səbəb olmuşdur.  
İnsan səslərinin musiqi ahənginə çevrilməsi adət və mərasimlərdə 
daha çox üstünlük təşkil etmiş, adət və ənənələrin bədii-emosional 
mühitində səslər musiqi ahənginə çevrilmişlər. Səslər mərasimdən 
mərasimə təkrarlandıqca onların ritmləri də xüsusi çalarlarla inkişaf 
etmişdir. 
Məsələn, F.Şuşinskinin yazdığına görə “Məşədi Məhəmmədin 
çox məlahətli səs olmuşdur. O, aşura günlərində İran şairi Möhtəşəmin 
imam Hüseynə həsr etmiş olduğu şerləri “Zəminxarə” üstündə çox 
təsirli oxuyarmış” [147, s.13]. 
Lakin unutmaq olmaz ki, ayrı-ayrı sözlər əksər hallarda səslər 
kimi hələ heç bir şey ifadə etmədiyindən insanları təsirləndirə bilmir 
və estetik keyfiyyət kimi qavranılır. Amma bədii obrazların dili ilə 
söylənəndə həmin sözlər emosionalifadəli mahiyyət kəsb edir. Adət və 
mərasimlərdə, bayramlarda ifadə olunan sözlər isə bütün tarix boyu 
xalq yaradıcılığı qaynaqlarından bəhrələnmiş və emosional ifadəli 
olmuşlar. Hər bir bayatının, ağının konkret bədii obrazı vardır. Sözün 
ritmik və obrazlı şəkildə ifadə olunması musiqi ahəngi yaradır. Adət 
və ənənələr zamanı söz, xüsusi milli mərasim çərçivəsində intonasiyalı 
ifadə olunur. 
 
 
64
Bildiyimiz kimi, musiqidə ən əvvəl yaranan onun dilidir. Lakin 
musiqi dili melodiya, intonasiya, ritm, lad, harmoniya, polifoniya, 
tembr və s. anlayışlardan ayrı mümkün deyildir. Hər bir xalqın və 
millətin özünə məxsus musiqi dili, melodiya – intonasiya 
xüsusiyyətləri vardır. Onlar ənənəvi olaraq çoxəsrlik inkişaf tarixi 
keçmiş, kənar milli elementlərdən də bəhrələn-mişlər. Xalqlar 
arasında milli əlaqələr genişləndikcə adət və ənənələrdə, onun bədii 
ifadə vasitələrində oxşar meyllər, əlaqəli cəhətlər meydana gəlmişdir. 
Buna baxmayaraq hər bir özünəməxsus melodiya – intonasiya 
xüsusiyyətlərini, milli özünəməxsusluğu, fərdiliyi qoruyub saxlaya 
bilmişdir. Məhz bu spesifik xüsusiyyətə görə musiqinin uzun əsrlər 
boyu dərin milli psixoloji kökə malik olması hər bir xalqın müəyyən 
lad, metroritmik, melodiya, intonasiya və s. kimi milli 
xüsusiyyətlərdən kənara çıxa bilməməsinə səbəb olmuşdur [66, s.43].  
Belə bir nəticəyə gəlmək olar ki, insanın fizioloji varlığında 
olduğu kimi onun yaratdığı və yaşadığı mənəvi aləmin özündə də kökə 
bağlılıq, ənənəyə sadiqlik xüsusi yer tutur. Bəşəriyyət nə qədər 
təkamül etsə də, mənəvi köklərdən tam şəkildə ayrılmaq mümkün 
deyildir. Mənəviyyatda baş verən modernləşmə isə forma və məzmunu 
zənginləşdirən, bədii təfəkkürü müasir quruluşa, davranış normalarına 
uyğunlaşdıran əsas amillərdən biri kimi qiymətləndirilməlidir. Yəni 
modernləşmə ənənəvi olanı heç zaman kökündən silib ata bilmir, 
əksinə nə qədər inkişaf və yeniləşmə baş versə də, köklə bağlı 
əlamətlər mənəviyyatın bütün tərəflərində istəristəməz özünü biruzə 
verir. Elə buna görə də peşəkar incəsənətin bütün növlərində xalq 
yaradıcılığının əlamətlərini görmək mümkündür. 
 
 
65
Bir həqiqəti bilmək lazımdır ki, lap qədim zamanlardan 
insanların adət, ənənə, mərasim incəsənəti yaranmışdır. Totem-lərin, 
şamanların mərasimlər zamanı öz bədənlərini müxtəlif rənglərlə 
bəzəməsini, xüsusi mərasim rəqslərini və mahnılarını ifa etmələrini 
buna misal göstərmək olar. Hətta dəfn mərasimlərində də 
özünəməxsus incəsənət xüsusiyyətləri yaranmış və bu xüsusiyyət indi 
də davam etməkdədir. Qobustan ərazisində aparılan arxeoloji 
qazıntılar zamanı neolit dövrünün qəbirlərindən üzərində müxtəlif 
canlıların şəkilləri çəkilmiş daşlar aşkar edilmişdir. Buradakı 
Böyükdaş dağı ətəyindəki qəbirlərin birinin baş daşı insan heykəli 
formasına bənzəyir. Qədim insanlar dəfn olunmanın  xarakterik 
cəhətlərini bu heykəldə əks etdirməyə cəhd etmişlər. Təxminən iki 
metr hündürlüyü olan bu qaya parçası xüsusi daş alətlərlə yonulmuş, 
baş və enli çiyin dəfn olunan qəbilənin nüfuzlu və fiziki gücə malik 
olan üzvü olduğunu büruzə verir. 
Qobustan ərazisində orta əsrlərə aid olan qəbir daşları da aşkar 
edilmişdir. Bu qəbir daşları üzərində ov səhnəcikləri, müxtəlif bədii 
yazı ornamentləri təsvir olunmuşdur. Qəbirüstü təsvirlər oyma üsulu 
ilə icra edilmişdir. Lakin əsası XVI əsrin ikinci yarısında qoyulmuş 
Umbakı adlanan yerdəki qəbiristanlıqda daşlar üzərinə çəkilən 
şəkillərin forma və məzmunu yeniləşmişdir. Burada xüsusilə, 
rənglərdən də istifadə olunmuş, ölən adamın şəxsiyyətini, cinsini, 
peşəsini diqqətə çatdıran təsvirlərə üstünlük verilmişdir. Umbakı qəbir 
təsvirləri forma və məzmunca yeni olsa da, Qobustan ənənələrindən, 
burada yaranmış tarixi-ənənəvi kökdən uzaq düşməmişdir. Həmin 
yerdə qədim tarixi ənənə yenə də davam etməkdədir. 
 
 
66
Məlumdur ki, Azərbaycanda islam dini yayıldıqdan sonra 
canlıların təsvirini yaratmağa, ruhanilər tərəfindən məhdudiyyət 
qoyulurdu. Lakin bu qadağalara baxmayaraq incəsənətin tarixi 
ənənələri sənətkarlar tərəfindən müxtəlif vasitələrlə qorunub 
saxlanılmışdır. Xüsusilə, memarlıqda, bədii toxuculuq sənətində, 
dulusçuluqda, başqa məişət əşyaları üzərində bədii təsvirlərdən 
istifadə olunması ilə bağlı bir çox tarixi faktlar vardır. Məsələn, 
Bakının “İçərişəhər” adlanan memarlıq nümunələrinin çoxunda şir, 
öküz, göyərçin, qoç təsvirlərindən simvolika məqsədi ilə istifadə 
olunmuşdur. İçərişəhərdə 1314-cü ildə inşa olunmuş qədim 
məbədlərdən birinin giriş qapısının üstündə maral və başqa şirəbənzər 
heyvanın təsviri həkk olunmuşdur. 
Azərbaycanın qədim təsviri sənətində şirlər qəhrəmanlıq, 
mərdlik, igidlik rəmzi kimi geniş yer tutmuşdur. Qala qapıları 
üzərində həkk olunan şirlər uzun əsrlər boyu öz qəzəbli baxışlarını 
yadelli düşmənlərin üzərinə yönəltmiş, bütün Azərbaycan xalqını onlar 
kimi qorxmaz olmağa ruhlandırmışdır.  
Azərbaycanın qədim memarlıq abidələri üzərində göyərçin 
təsvirlərinə daha çox rast gəlmək mümkündür. Bu da xalqımızın 
humanist baxışlarını, sülhpərəstliyini əks etdirən rəmzlərdir. Məhz lap 
qədimlərdən evlərin pəncərələri üstündə, divarlarda, müxtəlif əşyalar 
üzərində göyərçin fiqurları və s. təsvirlər həmin arzu və istəkdən 
yaranmışdır. Bu qədim ənənə müasir kənd evlərinin kirəmidində, qapı, 
pəncərə bəzəklərində indi də davam etməkdədədir. 
1234-cü ildə memar Zeynəddin əbu Rəşid Şirvani tərəfindən 
tikilən “Səbail” qəsrinin xarabalıqlarından üzərində 700-dən çox yazı, 
insan, quş və heyvan şəkilləri olan daşlar tapılmışdır. On beş bürclü 
 
 
67
bu qəsrin hansı məqsədlə suyun içində tikilməsi bizə tam şəkildə 
məlum olmasa da, onun daşlarında qorunub saxlanılan nəhəng “şəkil 
qalereyası” milli sənətkarların ənənəviliyə sədaqətinin tarixi 
təzahürüdür. Sənətkar dini qadağalardan çəkinmədən öz istək və 
arzularını, estetik baxışlarını qala daşları üzərində əbədiləşdirmişdir. 
“Səbail” qəsri XIV əsrin əvvəlində qeyri-məlum səbəbdən 
dağılsa da, qədim sənətkarın təsviri yaradıcılığı arxeoloqlarımız 
tərəfindən tapılmış, cəm şəklində mühafizə olunmaqdadır.  
Vaxtilə arxeoloqlarımız tərəfindən mil düzündə Örənqala adlanan 
yerdə tapılmış saxsı kaşı kasa üzərində müxtəlif bəzək ornamentləri və 
insan təsvirləri aşkar edilmişdir. Məişət əşyaları üzərində bədii 
təsvirlərdən istifadə etmək ənənəsi indi də davam etməkdədir.  
Canlıların təsvirləri orta əsrlərin parça məhsulları üzərində də 
geniş yer tutmuşdur. Hələ VII əsrdə öz bədii tərtibatına görə 
Azərbaycan parçası dünyanın bir çox ölkələrində şöhrət qazanmışdır. 
Bu dövrün bədii parçalarından biri İtaliyanın Luteran kilsəsində indi 
də saxlanılır. Aaxen kapellasında saxlanılan bədii parça isə 
Azərbaycanın VIII – IX əsr sənətkarları tərəfindən toxunmuşdur. Bu 
parçadakı ördək və quş təsvirləri qədim memarlıq abidələri üzərində 
təsvir olunan ənənəvi quş təsvirlərinin davamıdır [149, s.50-51]. 
İslami qadağalara baxmayaraq xalçalar üzərində canlıların 
təsvirindən geniş istifadə olunmuşdur. Bu baxımdan XIV əsrdə 
Azərbaycanda toxunmuş və üzərində Məcnunun səhrada təsviri olan 
süjetli xalça xüsusi əhəmiyyət kəsb edir. 
Tədqiqatçı T.Haqverdiyev yazmışdır: “İnsan və təbiət 
təsvirlərindən istifadə etmək Azərbaycan parça istehsalında qə-dim bir 
 
 
68
ənənə olmuşdur. İslam dini bu ənənəyə çox az təsir göstərə bilmişdir” 
[52, s.35]. 
Ən maraqlısı odur ki, üzərində canlıların təsviri verilmiş süjetli 
xalçalardan bir çox məscidlərdə də bəzək əşyası kimi istifadə 
olunmuşdur. Məsələn, 1539-cu ildə toxunmuş üzərində yırtıcı pələngin 
ov üzərinə atıldığı məqam təsvir olunan əlvan naxışlı bir xalça Şeyx 
Səfi məscidinin bəzəyidir. Təbii ki, bədii bəzəyə meyllilik estetik 
duyğuların ənənəvi tələblərindən, sənətin insanın daxili aləminə nüfuz 
etmək qüdrətindən irəli gəlir. Elə buna görə də cəmiyyətin və ya dinin 
qadağalarından asılı olmayaraq estetik tələbat incəsənətə münasibətdə 
özünü həmişə nümayişkaranə biruzə verə bilib. Hər bir insan estetik 
tələbatının hökmü ilə gözəl görünəndən, duyğularına xoş gələndən 
imtina etməyib. Bu ənənə gözəlliyin bəşəri dərk olunması ənənəsinə 
çevrilib. Hətta adi toxucu qadın da özünün estetik baxışlarını ilmələrlə 
ifadə etməyi bacarmışdır. Lakin estetik duyumun ifadə olunma 
prosesində nəsildən-nəslə keçən toxuculuq ənənəsinin də xüsusi rolu 
olmuşdur. Bəzən ənənədən irəli gələrək mövzu kütləviliyi 
yaranmışdır. Məsələn, bir çox süjetli xalçalarda “Leyli və Məcnun” 
mövzusu tez-tez təkrarlanmışdır. Dini-mifoloji mövzular da xalq bədii 
yaradıcılığında geniş yer tutmuşdur. Eyni zamanda təbiət mənzərəsinə, 
ov səhnələrinə xüsusi diqqət yetirilmişdir. Miniatür sənət ənənələri isə 
uzun əsrlər boyu yaşamış, Azərbaycan təsviri incəsənə-tinin ənənəvi 
milli atributuna çevrilmişdir. Miniatür elementləri bədii parçalarda, 
xalçalarda, məişət əşyalarında tez-tez təkrarlanmış, Azərbaycan 
xalqının bədii-psixoloji xüsusiyyətlərini özündə əks etdirə bilmişdir. 
Bu xarakterik xüsusiyyət XVI əsr toxuculuq nümunələrində daha çox 
təşəkkül tapmışdır. Yüksək bədii zövqlə yaradılmış xalq yaradıcılığı 
 
 
69
nümunələri nadir sənət inciləri olduqlarından əjnəbi kolleksionerlərin 
diqqətindən ya-yınmamış, onlar alınaraq ölkədən aparılmışdır. İndi 
Budapeştin Dekorativ Sənətlər Muzeyində, Moskvanın Silah 
Palatasında, Sankt-Peterburqun “Ermitaj” muzeyində, Nyu-Yorkun 
Metropoliten muzeyində, Parisin Dekorativ sənətlər muzeyində, Luvr 
muzeyində və dünyanın başqa muzey və təsviri sənət qalereyalarında 
özünün milli-ənənəvi bədii tərtibatı ilə fərqlənən yüzlərlə bədii 
toxuculuq nümunələri vardır [38, s.14]. Həmçinin Bakının, Təbrizin, 
Gəncənin və başqa iri Azərbaycan şəhərlərinin sənət muzeylərində də 
qədim sənət ənənələrinin nadir nümunələri qorunub saxlanılır. Bunlar 
içərisində Təbrizin Gülüstan muzeyindəki XVI əsrə aid olan süjetli 
xalça diqqəti daha çox özünə cəlb edir. Xalçanın orta bəzəyində uçan 
dinozavrla qanadsız dinozavrın döyüş səhnəsi verilmişdir. Onların 
döyüş meydanındakı boş qalan yerlər isə güllər və yarpaqlı ağac 
budağı ilə bəzənmişdir. Xalçanın palıdı fonda toxunulmuş yan 
hissələri isə müxtəlif gül və çiçəklərin harmonik düzülüşündən 
ibarətdir. Uçan nəhəng quş Azərbaycan nağıllarındakı Zümrüd quşunu 
da xatırladır. Zümrüd quşu xeyirin şərə qarşı mübarizə rəmzi kimi də 
nəzərdə tutula bilərdi. Məhz Azərbaycanın bütün bədii yaradıcılığında 
təcəssümləndirilən xeyir və şər anlayışı adı çəkilən süjetli xalçanın da 
ənənəvi mövzusu olmuşdur.  
Xalçada gözəlliyin təsvirinə üstünlük verilməklə yanaşı, onun 
ideyalaşdırılmasına da geniş yer verilmişdir. Çox maraqlıdır ki, XVI 
əsrin naməlum Azərbaycan sənətkarının estetik baxışları ilə qədim 
Yunan filosofu Aristotelin estetik baxışları çox oxşar gəlir. Aristotelin 
estetik təlimində də ideya gözəlliyin əsas mahiyyət kimi göstərilir. 
“Daha doğrusu, gözəlliyin mahiyyəti onun kəsb etdiyi ideya ilə 
 
 
70
müəyyən olunur. Aristoteldə real predmetlər qrupunu və yaxud, 
predmetlər qruplarının vəhdətini ifadə edən anlayışlar doğru olaraq 
obyektivliklə subyektivliyin vəhdəti kimi səciyyələndirilir [40, s.30]. 
Lakin bu faktor naməlum Azərbaycan sənətkarının Arestoteldən 
bəhrələnmə faktoru kimi qiymətləndirilməməlidir. Sənətkar öz 
yaradıcılığını qədim ənənələr üzərində qurduğundan, mifoloji 
mövzulara müraciət etdiyindən onun bədii tərtibatında şərqin fəlsəfi-
estetik, mədəni irsinin əlamətləri nəzərə çarpır. Sujetlər yaradarkən 
predmet və hadisə qruplarının vəhdət şəklində təsvir olunması metal 
məmulatları üzərindəki naxışlarda da xüsusi yer tutur. Məsələn, İran 
Azərbaycanının Silduz mahalındakı Həsənli təpəsindən tapılmış qızıl 
cam dünya alimlərinin diqqətini özünə daha çox cəlb etmişdir. 950 
qram ağırlığı olan qızıl camın üzərində ilk öncə üç araba şəkli diqqəti 
cəlb edir. İnək bağlanmış birinci arabanı qanadlı insan, qatır 
bağlanmış iki arabanı isə buynuzlu və başında qanad olan adamlar – 
mələklər idarə edir. Birinci arabanın qarşısında əyninə haşiyəli paltar 
geymiş kişi dayanmışdır. Onun arxasında isə başqa iki nəfər bir cüt 
qoçu irəli çəkirlər. 
Aşağıdakı cərgədəki təsvirlər arasında boynuna ilan dolanmış 
ovçu kişi, onun yanında isə iki çılpaq qadın rəsmi vardır. Eyni 
zamanda burada üçbaşlı əjdahanın caynağından xilas olmaq üçün əlini 
kənarda dayanmış pəhlivana uzadan kişi təsviri gözə çarpır. Camın 
qismən aşağı hissəsində kiçik səndəldə oturmuş qoca kişi təsvir 
olunmuşdur. Bir qadın onun qarşısında dayanaraq körpə uşağı ona 
doğru uzadır. Başqa bir kişi isə əlində qab tutaraq üzü səndələ doğru 
dayanmışdır. Camın üzərində yırtıcı şiri yəhərləyib minməyə 
 
 
71
hazırlaşan gəncin təsviri də verilmişdir. Bundan başqa belində insan 
əyləşmiş uçan bir quşun təsviri də vardır. 
Camın alt hissəsi çoxlu xanalara bölünmüş, ətrafında isə 4 dağ 
keçisinin surəti təsvir olunmuşdur.  
Arxeoloji qazıntı nəticəsində qızıl camı tapan Amerika arxe-
oloqu Robert Dayson onun təxminən eramızdan əvvəl IX – VIII əsrlərə 
aid olduğunu fərziyə etmişdir [38, s.147-148]. 
Deməli, predmetlər və hadisələr qrupunun təsvirinin xalq 
yaradıcılığında ənənəyə çevrilməsi, mifoloji elementlərdən istifadə 
olunması vərdişlərinə hələ eramızın əvvəllərində təsadüf edilmişdir. 
Bu amillərin orta əsrlərdə təkrarlanması və davam etməsi isə varisliyə 
əməl olunması ənənələrindən irəli gəlir. Ənənənin yaranmasından 
uzun zaman keçməsinə baxmayaraq onun mövzularının bədii dəyəri 
unudulmamış, müxtəlif dövrlərdə də seyr-tamaşa üçün, xeyir-şər 
ideyalarının tərənnümü üçün çox aktual olmuşdur.  
Ənənəvilik prinsiplərinə əməl etmək memarlıq sənətində özü-nü 
daha qabarıq şəkildə büruzə vermişdir. Buna görə də müxtəlif 
dövrlərdə inşa edilən bir çox qalalar, məbədlər öz quruluşlarına görə 
bir-birinə bənzəyirlər. Hətta memarlıq sənətinin tunc dövrünə aid olan 
qədim siklon (bunlara “Oğuz qalaçaları” da deyirlər) qalaçaları da öz 
dövrünün memarlıq ənənələri əsasında inşa edilmişlər. Azərbaycanın 
bir çox rayonlarında aşkar edilmiş qədim “Oğuz” qalaçalarının 
divarlarına qoyulan daşların nəhəngliyi də memarlıq ənənələrinə riayət 
edilməsindən xəbər verir. Hətta onların yüksək təpələrin üzərində 
tikilməsi də tarixi ənənə ilə bağlıdır.  
Orta əsrlərdə isə Azərbaycan memarlıq sənətinin yeni ənənəsi 
yaranmışdır. Xüsusilə, Əcəmi Əbubəkr Naxçıvani Azərbaycan 
 
 
72
memarlığına təzə nəfəs gətirmiş. Bu haqda tədqiqatçı T.Haqverdiyev 
yazmışdır: “Əcəminin böyük sənətkarlıq irsi özündən sonrakı bütün 
Azərbaycan sənətkarları üçün örnək olmuşdur. Onun yaratdığı 
ornamentlər, müxtəlif kompozisiya quruluşuna malik olan həndəsi 
bəzəklər sonrakı əsrlərdə yaranan tikintilərdə də təkrar olunur” [52, 
s.33]. 
Əcəmi irsinin özünün də tarixi ənənəviliyə söykənməsi, onun 
yaradıcılığının milli bədii ənənələrdən bəhrələnməsi haqqında bir çox 
başqa alimlər də fikirlər söyləmişlər. Məsələn, tanınmış rus alimi 
M.V.Alpatov Əcəminin yaratdığı Mömünə Xatun türbəsi haqqında 
yazmışdır: “Belə yüksək memarlıq forması duyğusuna, 
kompozisiyasının belə klassik kamilliyinə və mükəmməl işlənməsinə 
bu zamanlar Orta Avropada təsadüf etmək mümkün deyildir. Naxçıvan 
türbəsindən klassik şərq ədəbiyyatının ən yaxşı əsərləri – Firdovsinin 
“Şahnamə” (X – XI əsr) və Nizaminin “Leyli və Məcnun” (XII əsr) 
poemasında olduğu kimi insanpərvərlik nəfəsi gəlir” [8, s.248-249]. 
Ənənəvilikdə yaranan yeniliklər dialektik inkişaf qanunları 
əsasında baş verir. Hər şey ibtidai rüşeym üzərində təşəkkül tapır. 
Lakin bu təşəkkül kor-koranə köhnəni təkrarlamaqdan ibarət deyildir. 
Hər bir yenilik köhnə üzərində həyata qədəm qoysa da, bu və ya digər 
formada təzə kimi özünün təsdiqlənməsinə meyllidir. Danılmaz 
həqiqətdir ki, incəsənətdə də yenilik köhnə estetik təfəkkürün 
mühafizəkar mahiyyətli təzyiqlərinə məruz qalır. Ancaq estetik 
təfəkkür ümumi olaraq inkişafın axarından, onun yeni nəticələrindən 
bəhrələnir. Buna görə də mühafizəkar meyllər get-gedə fərdiləşir və 
nəhayət, ümuminin qəbul etdiyi estetik anlayışlara, bədii dəyərlərə 
tabe olur. Zaman daxilində ayrı-ayrı fərdlər də özünün mühafizəkar 
 
 
73
baxışlarından imtina etməli olur. Bu proses nə-inki incəsənət 
aləmində, eləcə də ictimai həyatın bütün tərəflərində baş verir. Bu gün 
insanı fərdi şəkildə qane edən hər bir predmet sabah onun gözündən 
düşə də bilər. Məhz köhnəni gözdən salan, yeniliyin daha səmərəli 
olması və estetikliyidir. Əgər bu təbii qanunauyğunluqlar olmasaydı, 
bəşəriyyətdə durğunluq hökm sürər, dünyanın çox möcüzəli yenilikləri 
baş verməzdi.  
Deməli, bəşəriyyətdə yeniləşmə özü də ənənəvi xarakter daşıyır. 
Daha doğrusu, ənənələr də atom zərrəcikləri kimi öz nüvəsindən 
törəyərək dünyaya minlərlə ənənəvi fəaliyyət prosesləri bəxş edir. Bu 
ənənələr bəşəriyyətdə adi vəziyyətin adi vəziyyətdən ali tərəqqiyə 
doğru yüksələn pillələrdir. Bu pillələrin zamanına və imkanına uyğun 
olaraq hər birinin özünə məxsus xüsusiyyətləri, keyfiyyət təzahürü 
vardır. Lakin bu keyfiyyətlər irsiyyətdən, irsi əlamətlərdən ayrı 
deyildir. Onlar nə qədər yeni olsalar da irsi əla-mətlərin bir çox 
nümunələrini, cəhətlərini istər-istəməz özlərində qoruyub saxlayırlar. 
Əcəminin memarlıq sənətində də, Sultan Məhəmmədin miniatür 
əsərlərində də irsiyyətin dərin izlərini görməmək mümkün deyildir. 
İstəristəməz bu iki dahinin müxtəlif əsrlərdə yaşa-malarına və 
sənətlərinin müxtəlifliyinə baxmayaraq irsi olaraq onların hər ikisində 
bir oxşarlıq vardır. Əslində, bu sənətkar-ların yaradıcılığında Firdovsi, 
Nizami bədii əsərlərinin ruhu duyulur. Bu ruhu Əcəmi memarlıqda, 
Sultan Məhəmməd isə rəssamlıqda yaşatmışdır.  
Milli ruh dünyanın bütün xalqlarında irsi xarakter daşıyır, hər 
varisin mənəviyyatında yaşayır. Elə buna görə də hər bir fərdin 
abstrakt düşüncəsi də milli ruhdan, irqi kökdən bəhrələnir. Allahı öz 
idrakında təsvir edən fərd onu öz irqinə, öz nəslinin görkəminə 
 
 
74
bənzədir. Rəssamın çəkdiyi ikonalar onun əcdadlarına oxşayır. İrsi 
əlamətlər onun istifadə etdiyi rənglərdə də özünü biruzə verir. Bu 
xarakterik xüsusiyyət bədii ədəbiyyatda mövcuddur. Heç kəsə sirr 
deyildir ki, türk dünyasının ana kitabı olan “Kitabi – Dədə Qorqud” 
dastanının motivləri müasir yazarların ruhuna da hopmuşdur. Elə bu 
səbəbdən də son dövrlərdə Nəbi Xəzrinin “Əfsanəvi yuxular”, Arif 
Abdullazadənin “Ulu Qorqud”, Nüsrət Kəsəmənlinin “Dəli Domrul” 
poemaları “Kitabi – Dədə Qorqud” motivləri əsasında yaranmışdır. 
Həmin əsərlər ayrı-ayrı üslublarda, janrlarda yazılsalar da, Dədə 
Qorqud dövrünün ruhunu, mənəvi çalarlarını yenidən ictimai-bədii 
fikrə çatdıra bilmişdir. Məsələn, xalq şairi Nəbi Xəzri də öz 
müsahiblərinin birində etiraf etmişdir ki, “Əfsanəvi yuxular” poeması 
“Kitabi – Dədə Qorqud”un emosional təsiri nəticəsində yaranmışdır. 
Poemanın mövzusu “Salur Qazanın evinin yağmalanması” boyundan 
götürülmüşdür. Müəllif Qazan xanın və onun ətrafındakı yaxınlarının 
başına gələn hadisələri müasirlik baxımından təcəssümləşdirsə də, 
dastanda təsvir olunan bədii obrazların ruhundan, mühitindən ayrı 
düşmür. 
Nüsrət Kəsəmənli isə özünün yazdığı “Dəli Domrul” əsərini 
poema – libretto adlandırmışdır. Bayatı şirinliyi ilə yazılan bu 
poemada da “Kitabi – Dədə Qorqud” dastanının milli ruhu daha 
qabarıq şəkildə əks olunur. Emosional sonluqla bitən poemalibrettoda 
qadının ərinə sədaqəti, hətta ərinin sağ qalması üçün öz canının onun 
yolunda qurban etməsi diqqəti xüsusi olaraq cəlb edir. Dəli Domrulun 
həyat yoldaşının onun əvəzindən mərdliklə ölməyə razı olması əsərdə 
belə təsvir olunur: 
Səndən sonra bir igid, 
 
 
75
Görsə, gözüm kor olar, 
İsti yatağın sənsiz, 
Buza dönmüş gor olar. 
Səndən sonra bu canım, 
Qıyma igidsiz qalsın. 
Əzrayıl, al canımı, 
Yarın qurbanı olsun. 
Şair Nüsrət Kəsəmənli milli ənənəvi mənəvi dəyərlərə və xü-
susilə, Qorqud ruhuna, Oğuz qadınlarının sədaqət ənənəsinə böyük 
hörmətlə yanaşmışdır. Şair türk dünyasının tarixi-mənəvi əxlaq 
prinsiplərini öz müasirlərinə də qəbul etdirməyə cəhd etmişdir. 
Məhz ənənəyə, milli ruha əsaslanmaq bədii yaradıcının tarixi 
köklərə bağlılığından da çox asılıdır. Xüsusilə, Şərq təfəkkür 
xüsusiyyətləri həmişə tarixi rəvayətçiliyə, tarixi milli cəhətlərə çox 
üstünlük vermiş və indi də verir. Klassik alman fəlsəfəsinin görkəmli 
nümayəndəsi olan Hegel sənət əsərlərinin dərindən duyulmasının əsas 
məziyyətlərini onların tarixi milli köklərlə bağlı olmasında görmüşdür. 
Belə əsərləri əsl mənəvi əsərlər adlandıraraq yazmışdır: “Əsl mənəvi 
incəsənət və onun duyulması və dərindən mənimsənilməsi zəminində 
xüsusi bir həssaslıq və azadlıq yaranmışdır ki, onun da sayəsində yeni 
dövrün, orta əsrlərin və hətta bizə tamamilə yad olan qədim xalqların 
(məsələn, hindlilərin) çoxdan mövcud olan dahiyanə əsərlərini 
qiymətləndirmək və anlamaq mümkün olmuşdur [85, s.26-27]. 
Maraqlıdır ki, Hegel bu əsərini yazarkən şərq incəsənətinin tarixi 
inkişaf qanunlarını öyrənməyi bir vəzifə kimi tam şəkildə öz qarşısına 
qoymamışdır. Buna baxmayaraq Hegel estetikasında şərq mifologiyası 
və incəsənətində simvolik xüsusiyyətlərin təhlilinə xüsusi yer 
 
 
76
ayrılmışdır. Bu baxımdan Firdovsinin və Nizaminin yaradıcılığına da 
o, xüsusi qiymət vermiş, özünün “Tarixin fəlsəfəsi” üzrə 
mühazirələrində Firdovsinin “Şahnamə” dastanını, Nizaminin “Xosrov 
və Şirin”, “İsgəndərnamə”, “Yeddi gözəl” kimi əsərlərini təhlil etməyə 
çalışmışdır. O hər iki şairin yaradıcılığında dünyəvi, humanist 
ideyaları aydın şəkildə təhlil etmiş, onların mədəni irsinin öyrənilib 
müasir yaradıcılığa tətbiq edilməsinin əhəmiyyətini görə bilmişdir. 
Hegel etik poeziyanın sonrakı inkişaf meyllərinin Firdovsinin və 
Nizaminin məhəbbət epopeyasından bəhrələndiyini qeyd etmişdir [85, 
s.480].  
Biz hal-hazırda başqa klassik şairlərimizin də mədəni irsindən 
bəhrələnir, onların yaradıcılıq ənənələri əsasında nəinki, şerin qayə və 
məqsədlərini öyrənirik, eyni zamanda poetik duyğuların irsi 
xüsusiyyətlərini qoruyub saxlayır, özümüzü dünyəvi mədəniyyətə 
qovuşdura bilirik. Bu baxımdan Nizami, Füzuli, Nəsimi və onlarla 
klassik şair və yazıçılarımızın yaradıcılığı ilə öyünməyə dəyər. 
Qeyd edək ki, böyük Nizami yaradıcılığında onun ictimai, siyasi 
baxışları ilə yanaşı, zəngin qədim musiqimiz, təsviri incəsənətimiz 
haqqında da çox maraqlı tarixi məlumatlar vardır. Nizaminin bu 
keyfiyyətlərini N.E.Bertels də yüksək qiymətləndirmiş, onun sənət 
növlərindən və janrlarından özünəməxsus şəkildə bəhs etdiyini 
demişdir [23, s.68-71]. Elə buna görə də Nizami yaradıcılığı bir çox 
sahələr üzrə çalışan alimlərin, sənət adamlarının tədqiqat obyektinə 
çevrilmişdir. Nizami poeziyası əsasında Azərbaycan xalqının bir çox 
unudulmuş musiqi alətləri və havaları bərpa olunmuşdur. 
Əgər mədəni irsin, tarixi ənənələrin əhəmiyyəti olmasaydı, onlar 
tədqiq olunmazdı, unudulardı. Dünyanın bütün mədəni xalqları özünün 
 
 
77
mədəni irsini dərindən öyrənir və ondan müxtəlif formalarda 
bəhrələnir. Azərbaycan xalqı da özünün zəngin mədəni irsinə malikdir. 
Lakin təəssüflər olsun ki, onların hələ tam şəkildə öyrənilməmiş 
nümunələri də vardır. Xüsusilə, təsviri sənət tariximizin unudulmuş 
məqamlarının tədqiqinə və ondan müasir həyatımızda daha kütləvi 
şəkildə istifadə edilməsinə diqqəti artırmaq lazımdır. Məsələn, 1533 – 
1609-cu illərdə yaşamış görkəmli sənət nəzəriyyəçisi, rənglər və söz 
ustası Sadıq bəy Əfşar Yaxın Şərq estetikası tarixində görkəmli 
yerlərdən birini tutmuşdur. O, Təbriz şəhərində anadan olmuşdur. 
Əfşarlar nəslindən olan bu dahi şəxsiyyət Şah Abbasın hakimiyyəti 
dövründə saray kitabxanasının müdiri vəzifəsinə irəli çəkilmişdir. 
Lakin onun ən böyük marağı incəsənətə olmuşdur. Estetik-nəzəri 
baxışları isə tədqiqatçı Adil Qazıyev tərəfindən Azərbaycan 
oxucularına çatdırılmış “Qanun üs-süvər”, əsərində öz əksini tapır. 
Sadıq bəy Əfşar sənətə, peşəyə yiyələnməyi hər şeydən üstün tutaraq 
yazmışdır: “Mənim bu incə fikrimi unutma, nə qədər varsan, peşə və 
sənət öyrən. Bacardıqca çalış, sənət əldə et, çünki sənətsiz həyat pis 
keçər” [128, s.5]. 
Öz yaradıcılığında təbiət mövzusuna üstünlük verən Sadıq bəy 
nəzəri baxışlarını yazarkən də sənətkarların öyrənmək üçün ilk 
növbədə təbiətə üz tutmasını məsləhət görürdü. 
Sadıq bəy Əfşarın bir böyüklüyü də ondan ibarətdir ki, özünün 
əldə etdiyi nəzəri və təcrübi bilikləri şüurlu şəkildə gələcək nəsillərə 
çatdırmağa çalışmışdır. Elə buna görə də təkcə bir rəssam kimi 
fəaliyyət göstərməklə kifayətlənməmiş, topladığı rasional və emprik 
bilikləri külliyyat halında kitab şəklinə salmışdır. Bu fəaliyyəti ilə öz 
dövrünün ənənəvi xüsusiyyətlərini əbədi yaşatmaq imkanı 
 
 
78
qazanmışdır. Xüsusilə, bizim dövrümüzə gəlib çatmış “Qanun üs-
süvar” (“Təsvirlər qanunu”) əsərində təsviri sənəti həyatın 
gözəlliklərinin təcəssümləşdiricisi adlandırmışdır. Onun fikrincə, 
sənətlər həyat gözəlliklərini öz rəngarəngliyi ilə təcəssümləndirmək 
üçün təkcə istedad və məharətinə arxayın olmamalı, həm də sənət 
vasitələri və materiallarının, sənəti hasilə gətirən maddələrin, 
rənglərin təbiətini, səciyyəsini bilməli, sənət gerçəkliyini yaradan 
boyaların özünü yaratmağı bacarmalıdır. 
Sadıq bəy Əfşara görə sənətin sirrini yalnız keçmiş ənənələri 
bilməklə öyrənmək olar. Ənənələri dərindən bildikdən sonra hər bir 
rəssamın, ədibin, xəttatın öz dəsti xətti, üslubu formalaşır. Buna görə 
də Sadıq bəy təkrarçılığa, başqasının üslubuna yiyələnməyə dərin 
etirazını bildirir, “Bir katibin ki, qələmini başqası yona, belə katibdən 
fayda olmaz” deyirdi [128, s.17]. 
Sadıq bəy yazırdı: “Əgər canavar təsvir etməyi arzulayırsansa, 
müvəffəqiyyət gülxunundan yenib, piyada ol. Artıq-əskiklik təriqindən 
çəkilib sabitqədəm ol. Ustadların üsul və qay-dalarından ayaq 
qaçırma,davamçılıq yolu ilə get”[128, s.19]. 
Sadıq bəy “davamçılıq yolu” dedikdə keçmiş ənənənin 
qanunlarına sadiq olmağı məsləhət görür. Lakin ənənəvi üslubların 
təkrar edilməsini qətiyyətlə pisləyirdi. O, yeniliyi köhnə ənənənin 
davamı kimi qəbul edirdi. 
“Surətkarlıq yolunu  o qədər tutdum ki, surətdən mənaya yol 
tapdım” [128, s.16] deyən Sadıq bəy yaratdığı əsərin məna dərinliyinə 
üstünlük verir, bu xüsusiyyəti özünün gələcək varislərinə də tövsiyə 
edirdi.  
 
 
79
Varisin mövcud mədəni irsdən bəhrələnmək imkanı isə təbii ki, 
zaman və məkandan çox asılıdır. Xüsusilə, ictimai-siyasi quruluşlar, 
mədəni irsin sahibinin müstəqillik dərəcəsi, onun mövcud yaradıcılıq 
potensialı və s. varisin bəhrələnmək imkanının əsas amilləridir. 
Azadfikirlilik məkanında ictimai quruluşun demokratik potensialı 
daha çox üzə çıxır və hər bir fərd özünün istedad və bacarığını, 
biliyini nümayiş etdirmək imkanı əldə edir. Varisin tarixi ənənələrdən 
öyrənmək imkanları artır. Azadfikirlilik mühiti sərbəst yaradıcılıq 
məkanına, imkanına çevrilir. 
Qədim şərq, eləcə də antik dövr öz azadfikirliyi ilə fərqlənmiş və 
bunun da nəticəsində elm, mədəniyyət, incəsənət daha sürətlə inkişaf 
etmişdir. Nəhəng heykəllər, möhtəşəm me-marlıq abidələri meydana 
gəlmişdir. Yunan incəsənəti və poetikası dünyada tarixi təkamülün 
əsas nümunələrindən birinə çevrilmişdir. Misir ehramları və 
mifologiyası meydana gəlmişdir. Həmin dövrdə yaranmış hər bir 
yeniliyin mənbəyi azadfikirlilik və başqa  real səbəblər olmuşdur.  
Lakin animistik anlayışlar məkanında azad fikir və azad 
yaradıcılıq da tam müstəqil olmamışdır. Elə antik dövrün özündə də 
yaradıcılığın ana xəttini məhz dini mövzular tutmuşdur. Rəssamlar, 
heykəltaraşlar əsasən öz yaradıcılıqlarında müxtəlif allahların obrazını 
əks etdirmişlər. Tarixi faktlar göstərir ki, antik dövrün özündə də 
sənətkarlar tam müstəqillik əldə edə bilməmiş, hətta çox zaman dini 
fanatizmin təzyiqlərinə məruz qalmışlar. Məsələn, qədim Yunanıstanın 
məşhur heykəltaraşı Fidi (b.e.ə. V əsr) Ellada paytaxtı Afinanı himayə 
edən allahın heykəlini yaratmışdır. Sənətkar heykəli yaratdıqdan sonra 
bir müddət onu sütun üzərinə qoya bilməmiş və yerdə saxlamışdır. 
Yerdə dayanan heykəl öz əzəmətli görkəmini nümayiş etdirə 
 
 
80
bilməmişdir, çox cılız görünmüşdür. Heykələ baxan Afinalılar Fidini 
bu hərəkətə görə söyüşlərlə qarşılamış, hətta onu daşqalaq etmək 
istəmişlər. Lakin heykəl həmin vaxt hündür sütun üzərinə qoyulmuş və 
çox əzəmətli görünmüşdür. Bundan sonra fanatik afinalılar 
heykəltaraşla barışmışlar [34, s.245]. 
Qeyd etmək lazımdır ki, heykəltaraş Fidinin yaşadığı dövr – e.ə. 
V əsr qədim Yunanıstanın əsas inkişaf dövrü olmuşdur. Memarlıqda 
antik üslub də bu dövrdən təşəkkül tapmışdır. Antik üslub dünya 
memarlığının əsas xüsusiyyətlərindən biri kimi qəbul olunmuşdur. 
Əsasən məbəd tikintisində geniş yer tutan antik üslub öz möhtəşəmliyi 
və bədii tərtibatı ilə fərqlənmişdir.  
Antik üslub özünün xüsusi ənənəsi ilə diqqəti cəlb etmişdir. Belə 
ki, tikilən məbədlər təbii fonla əhatə edilmiş, təbiətlə birləşdirilmişdir. 
Onun qapalı sahəsi olmamışdır. Taybatay açılan qapılar işıq mənbəyi 
rolunu oynamış, məbədin daxili isə heykəllər, allah və ya ilahələrin 
barelyefləri ilə bəzədilmişdir. Təbii ki, bu cəhət sonrakı əsrlərdə inşa 
olunan memarlıq nümunələrində də təkrarlanmışdır. Bu ənənə orta 
əsrlərin xristian mədəniyyətində də müxtəlif formalarda 
təkrarlanmışdır. Avropanın intibah dövründə də antik üslubun 
yaradıcılıq ənənələrindən geniş istifadə edilmişdir. Antik dövrün 
inşaat ənənələrinin uzun əsrlər boyu yaşamasının əsas sirri onun bədii 
kamilliyi, poetik obrazlılığın möhtəşəmliyi ilə bağlı olmuşdur. Elə 
buna görə də antik üslub memarlığının qalığı olan, eramızdan əvvəl 
447 – 432-ci illərdə tikilmiş Parfenonun xarabalıqları insanları indi də 
valeh edir. Bu memarlıq abidəsinin müəllifləri İxtin və Kallinkrat 
olmuşdur. 
 
 
81
Parfenonu görüb öz heyrətini gizlətməyi bacarmayan tanınmış 
rus memarı A.Burov yazmışdır: “Mən dolama yollarla, Propileyev 
pilləkəni ilə yuxarı qalxdım, portikdən (sütunlu eyvandan) keçib 
dayandım. Düz irəlidə, bir qədər sağ tərəfdə təpə kimi qalxan 
çatdaqlarla örtülmüş mavi, mərmər qayada – Akropol meydançasında 
Parfenon sanki coşan dalğalar arasından çıxıb mənə tərəf üzürdü. 
Parfenonun təkrar olunması imkanından başqa… görülmüş işlərin 
hamısı, həm həcmi, həm material, həm onun çəkisi, həm naxışı 
insanın, böyük hərflə yazılan insanın, kölənin deyil, məhz insanın real 
qüvvələri daxilində idi. Hər şey mütənasib surətdə yuxarıya doğru 
getdikcə yüngülləşərək, yerin üzərində inamla, xatircəmliklə 
dayanır… 
Hər şey öz-özü ilə, təbiət və insanla həmahəngdir. Nə 
yaratmaqda, nə də yaratmaq texnikasının başa düşülməsində insanın 
qüvvəsindən üstün deyildir… Parfenon… nə həcmi, nə ağırlığı, nə də 
əzəməti ilə sizi əzmir, əksinə, Parfenonun yanında hiss edirsiniz ki, 
siz nahaq yerə özünüzü əzəmətli sayırsınız və elə bu hiss də sizi əzir” 
[25, s.111]. 
Qeyd etmək lazımdır ki, Azərbaycan mədəniyyəti də antik 
dövrün bir çox sənət ənənələrindən müxtəlif dövrlərdə yaradıcı şəkildə 
bəhrələnə bilmişdir. Belə ki, eramızdan əvvəl V əsrdə İranın 
yunanlarla apardığı müharibələr, daha sonralar isə İranın 
Makedoniyalı İsgəndər tərəfindən işğal edilməsi nəticəsində geniş 
məkanda müxtəlif xalqların mədəniyyətləri bir-birinə yaxınlaşmışdır. 
Xüsusilə, Şərq ölkələri ilə antik dövrün yunan mədəniyyəti arasında 
belə bir əlaqə meydana gəlmişdir. İsgəndərin ölümündən sonra (e.ə. 
323-cü ildə) cənubi Azərbaycanda Atropaten dövlətinin yaranması 
 
 
82
ölkədə incəsənətin də inkişafına səbəb olmuşdur. Şimali Azərbaycanda 
da mədəni-tarixi ənənələr müxtəlif dövrlər üzrə inkişaf etmişdir. 
Azərbaycan alimlərinin apardıqları tədqiqatlara görə Alban 
incəsənəti üç mərhələ üzrə inkişaf etmişdir. Birinci mərhələ e.ə. IV 
əsrə qədərki dövr sayılır. Bu dövr Alban tarixindən daha qədimdir. 
İkinci mərhələ eramızdan əvvəl IV əsrdən başlayaraq eramızın I əsrinə 
qədər olan dövrü əhatə edir.Alban incəsənətinin 3-cü mərhələsi isə, I 
əsrdən VII əsrə qədər davam etmişdir. 
Birinci mərhələnin yunan mədəniyyəti ilə əlaqələrini 
Azərbaycanda daha geniş miqyasda yayılmış meqalitik abidələrlə də 
müəyyənləşdirmək olar. Azərbaycanda qədim siklop qalaçalar kimi 
tanınan belə abidələr qədim Yunanıstanda da çox olmuş və onların 
əksəriyyəti yunan əsatirləri ilə əlaqələndirilmişdir. Yunan 
əsatirlərində verilən məlumata görə bu qalaçaları nəhəng təpəgöz 
insanlar tikmişlər. Elə əsatirlərdə göstərilən bu fikirlərə görə həmin 
abidələr siklopik tikililər adlanmışdır. 
Azərbaycandan başqa siklopik tikililərə Krımda, Tacikistanda və 
Sibirdə də təsadüf edilmişdir. Azərbaycanın dağlıq rayonlarında isə 
belə qalaçaların sayı 120-dən çoxdur.  
Tarixi faktlar sübut edir ki, Azərbaycan milli incəsənəti tarixin 
bütün mərhələlərində başqa xalqların da mədəni ənənələrindən 
bəhrələnmiş, ayrı-ayrı bədii-estetik dəyərlərlə zənginləşmişdir. Belə 
ki, arxeoloq İ.Babayev Azərbaycan ərazisindən tapılmış həkkaklıq 
nümunələrini tədqiq edərkən onlar arasında yunan – Roma 
incəsənətinə bənzər çoxlu nümunələr aşkar etmişdir. Alimlərin 
fikrincə, “Antik həkkaklıq nümunələri Azərbaycana hələ e.ə. IV – III 
əsrlərdə İrandan gətirilmişdir. Lakin antik oyma əşyalarının 
 
 
83
Azərbaycana gətirilməsi ardıcıl olaraq e.ə. I əsrin ortalarında (66-65-
ci illərdə) Lukull və Pompeyin rəhbərlik etdiyi Roma qoşunlarının 
Qafqaza hücumu ilə də əlaqədardır. Bu tipli antik nümunələrin 
Romadan asılı vəziyyətdə olan Qafqaz Albaniyasına gətirilməsi IV 
əsrə qədər davam etmişdir” [18, s.47]. 
Qeyd edək ki, arxeoloqlar tərəfindən Azərbaycanın müxtəlif 
ərazilərindən tapılan Roma qemmaları üzərində allahların, dini kultla 
bağlı müxtəlif əşyaların rəsmləri və rəmzi xarakter daşıyan ayrı-ayrı 
təsvirlər verilmişdir. Bu təsvirlərin çoxu əlində nizə və qalxan tutmuş 
müharibə allahı Marsa, məhəbbət allahı Erota, günəş allahı Heliosa 
həsr edilmişdir. Həmin təsvirlər içərisində gözəllik ilahəsi Veneranın 
da təsvirləri diqqəti cəlb edir. 
Bu əşyaların Azərbaycana gəlib çıxmasında III əsrdən başlayaraq 
Qafqaz Albaniyası ilə Roma arasında yaranan ticarət əlaqələrinin də 
çox böyük rolu olmuşdur. Bu əlaqələr vasitəsilə müxtəlif 
mədəniyyətlərin bir-birindən bəhrələnməsi prosesi baş vermişdir. 
Zərgərlik sənəti, animistik xarakter daşıyan heykəltaraşlıq və başqa 
sənət nümunələri inkişaf etmişdir. Ən maraqlısı odur ki, Azərbaycan 
sənətkarları da müxtəlif zərgərlik əşyaları, xüsusilə, bilərziklər 
üzərində yunanlarda və romalılarda olduğu kimi müxtəlif allahların 
təsvirlərini çəkmişlər. Məhz bu təsvirləri tunc və gümüş bilərziklərin 
üzərinə əlavə etməklə onları ilahiləşdirmişlər. 
Yaradılmış tunc və daş heykəllər isə animistik anlayışlarla bağlı 
olaraq meydana gəlmiş və ənənəvi olaraq bir neçə əsr təkamül 
etmişdir. Bu heykəllərin bəziləri məişətdə müxtəlif vəzifələr 
daşımışdır. Məsələn, zəngin maral heykəli qəbiləni himayə edən, 
bədxah ruhları qovub dağıdan, fövqəltəbii gücə malik olan dini əşya 
 
 
84
kimi işlədilmişdir. Tovuz quşu fiqurlu qablardan isə insanları bəd 
nəzərdən qorumaq üçün istifadə edilmişdir. Həmin qablarda üzərlik və 
bəd nəzərin qarşısını ala bilən başqa bitkilər yandırılmışdır. 
Onu da qeyd edək ki, e.ə. I minillikdə qəbirüstü heykəllər də 
yaranmışdır. Tədqiqatçı C.Xəlilov tərəfindən Şamaxının Dağkolanı 
kəndində aşkar edilmiş Oğuz heykəlləri də animistik inancla əlaqədar 
olaraq meydana gəlmişdir. “Bu əsərlər qədim türk ayinlərindən birinə 
– ölünün ruhunun onun qəbri üstündə qoyulmuş heykəlində yaşaması 
əqidəsinə həsr edilmişdir” [18, s.49]. 
 Ən maraqlısı odur ki, adı çəkilən əşyaların yaranmasından 
böyük bir tarix keçsə də, animistik inanclarla bağlı əşyaların, sənət 
nümunələrinin istehsalı və kütləvi yayımı ənənəvi olaraq indi də 
davam edir. Onların bir çoxunun bədii-estetik baxımdan forması 
dəyişsə də, məzmunca tarixi inanclardan ayrı düşməmişdir. 
Lakin tarixən müxtəlif dövrlərdə yaranmış sənətkarlıq 
nümunələri öz məzmun və formasından asılı olmayaraq estetik fikir 
tariximizin əksetdirici abidələridir. Bu abidələri daha dərindən öyrənib 
təhlil etməklə Azərbaycan xalqının incəsənət və estetik fikir tarixini 
daha da dərinləşdirmək mümkündür. 
Etiraf edək ki, bir çox tədqiqatçılarımız estetik fikir tariximizi 
əsasən yazılı-bədii dəyərlər kontekstində öyrənməyə çalışmışlar. Adət 
və ənənələrdə yaşayan, təkamül edən bədii dəyərlərin estetik 
mahiyyəti demək olar ki, tədqiq olunmamışdır. Bunu öz sağlığında 
Azərbaycanın tanınmış estetik alimi, akademik Aslan Aslanov da 
etiraf etmişdir. O, yazmışdır: “Azərbaycan və digər Şərq 
respublikaları xalqlarının estetik fikir tarixini yaratmaq, aşkara 
çıxarılan ilk mənbələri, orta əsrin və yeni dövrün bir çox görkəmli 
 
 
85
filosof və sənət nəzəriyyəçilərinin fikirlərini hərtərəfli və sistem 
əlaqələrində göstərəcək araşdırmalara ehtiyac hələ ödənilməmiş qalır. 
Bunun isə ziyanını tez-tez görmək olur” [4, s.25]. 
SSRİ-nin tərkibində yaşadığımız dövrlərdə rus alimlərinin 
yaradıcılığında da Azərbaycanın estetik fikir tarixinə, onun 
renessansına aid materiallara kifayət qədər yer verilməmişdir. Ən 
təəccüblüsü odur ki, bəzi tədqiqatçılar Azərbaycanın, başqa türk dilli 
xalqların dünyada tanınan görkəmli şairlərini də İran bölməsinə aid 
etmişlər. Məsələn, A.F.Losov “Эстетика Возраж-дения” adlı 
kitabında Əlişir Nəvainin özbək olduğunu yaxşı bildiyi halda onu İran 
şairi kimi təqdim etmişdir81 [92, с.20]. Onun kitabının Şərq intibahına 
aid olan hissəsində Azərbaycana yer verilməmişdir. Nəinki beynəlxalq 
miqyasda, heç Sovet məkanı daxilində də özümüzün mədəniyyət və 
incəsənətimizi istənilən səviyyədə təbliğ edə bilməmişik. Bu bir 
həqiqətdir ki, Moskvada ölkənin müxtəlif xalqlarının mədəniyyət, 
incəsənət və estetik fikir tarixinə aid onlarla məcmuələr çap 
olunmuşdur. Onların içərisində ən sanballısı sayılan 1985-ci ildə çap 
olunmuş “Estetik fikir tarixi” adlı kitab idi [92, с.30-34]. Həmin 
kitabda ermənilərə və gürcülərə xüsusi yer ayrıldığı halda, Azərbaycan 
və Orta Asiya xalqları haqqında heç bir məlumat verilməmişdir. Bu 
unutqanlığın bir səbəbi islam dini mühitində estetik fikrin 
məhdudiyyətdə olduğu anlayışı ilə əlaqələndirilə bilərdi. Rus alimləri 
islamın incəsənət üzərində qoyduğu qadağalarla əlaqədar olaraq Orta 
Asiya xalqlarının və Azərbaycanın estetik fikir tarixinin öyrənilməsinə 
o qədər də əhəmiyyət verməmişlər. Halbuki tarixin bütün 
mərhələlərində adı çəkilən xalqlar dünyəvi mədəniyyətə daxil olan 
çoxlu bədii-mənəvi dəyərlər yaratmışlar. Zaman keçdikcə, islam dini 
 
 
86
özü də təkamül etmiş, modernləşmiş, təsviri incəsənətə olan qadağalar 
unudulmuşdur. Bu cəhəti vaxtilə rus alimi O.Bolşakov da etiraf edərək 
yazmışdır: “Demə, bu səs salmış “islam qadağan edir”… məsələsi elə 
də sadə deyil. Başqa dinlər kimi islam da zaman keçdikcə formalaşmış 
və təsviri sənətə münasibətini dəyişdirmişdir. Ona görə islam dininin 
yarandığı vaxtdan başlayaraq hər dövr haqqında ayrıca danışmaq 
lazımdır” [24, с.82-85]. 
Məsələ burasındadır ki, hər bir xalqın və millətin özünəməxsus 
yaradıcılıq ənənələri, estetik düşüncə tərzi vardır. Dini və siyasi-
ictimai quruluşlardan asılı olmayaraq xalqlar və millətlər öz 
ənənələrinə, məşğuliyyət vərdişlərinə daima sadiq qalmışlar. Buna 
Bayıl daşları üzərindəki süjetli pannoları da misal göstərmək olar. 
İslam dininin cəmiyyətə daha dərindən müdaxilə etdiyi bir dövrdə 
bayıl daşları üzərində canlı məxluqların təsvirləri ilə yanaşı, əfsanəvi 
– mifik obrazlara da təsadüf edirik. Həmin daşlar üzərində aslan 
bədənli, qadın başlı, qanadlı sfinkslər, qartal başlı, aslan gövdəli 
qrifonlar və Vaqvaq adlı gövdəsi bitki, budaqlarından canlıların baş 
hissəsi asılmış şəkillər təsvir edilmişdir. 
Ağdamın Xaçın Türbətli kəndi yaxınlığında 1314-cü ildə inşa 
edilmiş abidə üzərində də maraqlı təsvirlər çəkilmişdir. Həmin abidə 
də qanadlı sfinkslə aslanın döyüşü, aslanın öküz üzərinə tullanışı, 
aslanın iki dovşan və ceyranı arxası üstə yıxıb parçalayan təsvirləri və 
s. orta əsrlərdə islam dininin incəsənətə qarşı leqal münasibətindən 
xəbər verir.  
Etiraf etməliyik ki, öz alimlərimizin milli köklərimizə və tarixi 
ənənələrimizə laqeyd yanaşmaları da milli mədəniyyət və 
incəsənətimizin dünya miqyasında təbliğ olunub, tanınmasına kifayət 
 
 
87
qədər mane olmuşdur. Xüsusilə, XX əsrin proletkultçuluq ideyaları ilə 
yoluxmuş və eləcə də 1937-ci illərin repressiyaları ilə gözləri 
qorxudulmuş alimlərimiz sosialist ənənələrinin və incəsənətinin 
tədqiqi və təbliğinə daha çox üstünlük vermişlər. Sovet 
beynəlmiləlçiliyi ideyaları altında xalqların milli adət və ənənələrini 
planlı şəkildə milli yaddaşdan silməyə çalışmışlar. Elə buna görə də 
rus alimləri Moskvada nəşr olunan kitablarında müsəlman xalqlarının 
tarixi ənənələrinə, milli bədii dəyərlərinin elmi təhlilinə çox az yer 
vermişlər. İslam dini faktorundan isə sovetlər ölkəsi tərkibinə zorla 
birləşdirilmiş xalqların milli mədəni irsinin öyrənilməsinə qadağalar 
qoyulması üçün bir vasitə kimi istifadə olunmuşdur. 
Ümumiyyətlə, rus imperiyasının işğalından sonra islami mənəvi 
dəyərlər tənqid hədəfinə çevrilmiş, əslində isə ölkənin hər yerində 
ruslaşdırma siyasəti aparılmışdır. Rus mədəniyyətinin təbliğinə daha 
çox üstünlük verilmişdir. Müsəlman dinli xalqların estetik fikir 
tarixinin yaddaşlardan silinməsi imperiya hakimiyyətinin əsas 
məqsədlərindən biri olmuşdur. Elə buna görə də SSRİ dövründə 
“Sovet mədəniyyəti”, “beynəlmiləl mədəniyyət” kimi anlayışların 
zehniyyatımıza daxil olmasına daha çox cəhd göstərilirdi. 
Lakin tarixi faktlar göstərir ki, bədii-estetik dəyərlərin inkişafına 
mane olan islam faktorunun da mövcudluğunu danmaq mümkün 
deyildir. Yaxşı bilirik ki, bu faktora qarşı Azərbaycanın görkəmli 
mütəfəkkir alimləri ardıcıl olaraq  mübarizə aparmışlar. Bu sahədə 
Mirzə Fətəli Axundovun tarixi xidmətlərini xüsusi olaraq qeyd etmək 
lazımdır. O, incəsənət fəaliyyətinə qadağalar qoyan islam ruhanilərini 
kəskin tənqid edərək yazmışdır: “Nə üçün siz bir yığın cəfəngiyyat 
vasitəsi ilə zavallı xalqı Allahın nemətlərindən istifadə etmək 
 
 
88
imkanından məhrum edirsiniz? Nəğmə oxuma, haramdır; nəğməyə 
qulaq asma, haramdır; rəqs etmə, məkruhdur; rəqsə tamaşa etmə 
məkruhdur, saz çalma, haramdır; saza qulaq asma, haramdır; şahmat 
oynama, haramdır; nərd oynama, şəkil çəkmə, haramdır, mənzilində 
heykəl saxlama, haramdır… bir halda ki, bunların hamısı zahirən cüzi 
işlər kimi görünsə də, sizin xəbəriniz yoxdur ki, bunların hər birisi 
müəyyən ölçüdə olarsa, insanın düşüncələrinə cila verir, əqli 
saflaşdırır və artırır” [19, s.58]. 
Bir həqiqəti də qeyd etmək lazımdır ki, Azərbaycanda 
incəsənətin inkişafı bütün tarix boyu ənənəvi xarakter daşımışdır. 
İslam dininin təzyiqinə baxmayaraq xüsusilə, XVI əsrin əvvəllərində 
əsası qoyulmuş Səfəvi dövlətində mədəniyyət və incəsənətin 
inkişafına Şah İsmayıl Xətai tərəfindən yüksək diqqət yetirilmişdir. 
Bu dövrü Azərbaycan incəsənətinin intibah dövrü də adlandırmaq olar 
Məhz bu dövrdə rəssamlıq sahəsində Sultan Məhəmməd tərəfindən 
əsası qoyulmuş “Təbriz məktəbi” yaranmışdır. O, bəzi mənbələrdə 
“Səfəvi” və “Sultan Məhəmməd” məktəbi kimi də qeyd olunur. Bu 
məktəbin Sultan Məhəmməddən başqa Mir Müsəvvir, Müzəffər Əli, 
Mir Seyid Əli kimi korifeyləri də olmuşdur. 
Dini qadağalardan çəkinməyən Soltan Məhəmməd öz 
miniatürlərində həyat reallıqlarını təsvir etməkdən çəkinməmişdir. 
Soltan Məhəmmədin yüksək bədii estetik zövqə malik olduğunu onun 
yaratdığı əsərlərdən də sezmək mümkündür. Həmçinin orta əsrlərin bir 
çox müəllifləri də rəssam haqqında fikirlərini öz əsərlərində qeyd 
etmişlər. Məsələn, XVI əsrin görkəmli xəttatı, rəssamı və incəsənət 
tarixçisi Dust Məhəmməd, Sultan Məhəmmədin yaradıcılığına, onun 
bədii təfəkkürünə yüksək qiymət verərək yazmışdır: “Fələyin min 
 
 
89
görən gözü onun mislini görməmişdi. Karxananın şir ürəkli rəssamları 
onun əsərlərindən, xüsusən Əla Həzrət İsgəndərin “Şahnamə”sinə 
çəkdiyi pələngpuşan təsvirlərindən ürək dağlı idilər, onun surətlərinin 
qarşısında qibtə ilə baş əyirdilər” [18, s.115]. 
Sultan Məhəmməd Nizaminin “Xəmsə”sinin əlyazmasına, 
“Şahnamə”sinə, Nəvainin “Divan”ına, Hafizin şerlərinə yüksək bədii-
estetik zövqün ifadəsi, məhsulu olan illüstrasiyalar çəkmişdir. Hafiz 
poeziyasının nikbin əhval-ruhiyyəsini özünəməxsus boyalarla obrazlı 
şəkildə əks etdirmişdir. Eyni zamanda tarixin bütün dövrlərində 
nəsildən-nəslə keçən təsviri sənət ənənəsi, janrı, üslubu yaratmışdır 
[76, s.46-47]. 
XVI əsrin sonu və XVII əsrin əvvəllərində Sultan Məhəmməd, 
Müzəffər Əli kimi ustadların ənənə və üslublarını inkişaf etdirən yeni 
rəssamlar nəsli yetişmişdir. Bunlardan Sadıq bəy Əfşarın, Mir 
Zeynalabdinin, Mir Yəhya Əli Rzanın, Sadıq bəy Əli Rzanın, 
Məhəmməd Hüseynin və başqalarının adlarını çəkmək olar.  
Sultan Məhəmmədin bacısı oğlu Mir Zeynalabdin həm portret 
janrında çoxlu əsərlər yaratmış, həm də çoxfiqurlu süjetli 
kompozisiyalar ustası olmuşdur. Şah sarayında böyük hörməti olan bu 
rəssam əyanlardan sifarişlər qəbul etmiş, bir ustad kimi öz sənətini 
şagirdlərinə öyrətmişdir. 
Təkcə təsviri incəsənət  tariximizə diqqət yetirdikdə bir daha 
əmin oluruq ki, dini qadağaların və mövcud ictimai-siyasi quruluşların 
xüsusiyyətlərindən asılı olmayaraq xalqın və ayrı-ayrı sənətkarların 
yaradıcılıq ənənələri dinamik şəkildə daima inkişaf etmiş, bədii-
estetik fikir tariximizi zənginləşdirmişdir. Sənətkarın hər birinin 
yaradıcılığı fərdi fəaliyyətin məhsulu olsa da, ictimai əhəmiyyət kəsb 
 
 
90
etmişdir. Belə ki, sənətkarın yaratdığı həm də ictimaiyyətin 
mülkiyyətinə çevrilmişdir. Lakin onların varlığının əbədiləşdirilməsi, 
sənət meyllərinin təhlili nəzəriyyəçi alimlərin işidir. Faktiki əsas olan 
yerdə mövcud mənbələri danmaq mümkün deyildir. Sadəcə olaraq 
vətəndaşlıq mövqeyi göstərib bədii yaradıcılıq nümunələri, estetik 
fikir mənbələrini geniş ictimaiyyətə təqdim etmək lazımdır.  
Maraqlıdır ki, yuxarıda adlarını qeyd etdiyimiz orta əsr 
rəssamlarımızın əsərlərindən nümunələr dünyanın bir çox 
muzeylərində vardır. Lakin onların çoxu bir sıra alimlər tərəfindən 
İran mədəniyyəti nümunələri kimi təqdim edilir. Sovet imperiyası öz 
vətəndaşlarını sərhəd məftilləri arasında qapalı, dünyadan təcrid 
olunmuş bir mühitdə saxladığına görə bizim alimlərimiz öz milli 
sərvətlərini beynəlxalq miqyasda tanıda bilməmişlər. Yalnız 1991-ci 
ildən sonra müstəqil Azərbaycan vətəndaşları beynəlxalq aləmlə tanış 
olmaq və öz mədəniyyətini azad şəkildə təqdim etmək imkanı əldə 
etmişlər. 
Azərbaycanda dekorativ-tətbiqi sənət də böyük inkişaf yolu 
keçmişdir. Azərbaycanlı sənətkarlar tərəfindən hazırlanan zərgərlik, 
toxuculuq, dulusçuluq, misgərlik nümunələri öz bədiiestetik dəyərinə 
görə bütün dünyada fərqlənmişdir. Hər bir dekorativ tətbiqi sənət 
nümunəsinin yaradıcısı milli xüsusiyyətlərimizə əməl etmiş, ənənəvi 
üslub və modellərdən geniş istifadə etmişdir. Bu da onunla izah olunur 
ki, hər bir sənətkar özündən əvvəlki bir çox nəsillərin əldə etdikləri 
üslubları, ideya-bədii dəyərləri unutmamışlar, əksinə olaraq, daha da 
inkişaf etdirmişlər. Sənətkarlığımızın bütün sahələrində adət və 
ənənələrlə bağlılıq qorunub saxlanılmış, milli bədii-estetik 
 
 
91
xüsusiyyətlərin davam etdirilməsi prinsiplərinə daima əməl 
olunmuşdur. 
İncəsənətdə yaradıcılıq ənənələrinin davam etdirilməsinin və 
təkamülünün əsas amillərindən biri də mövcud ictimai quruluşun 
iqtisadi imkanlarıdır. Təbii ki, iqtisadi imkanları geniş olan bir 
cəmiyyətdə yaradıcılıq tarazlığını da insanlar arasında əmin-amanlığı 
da qoruyub saxlamaq mümkündür. İqtisadi zəmində sənətkarın maddi 
təminat mühiti formalaşdıqda onun yaradıcılıq imkanları da artır. 
Xüsusilə, təsviri incəsənət və dekorativ tətbiqi sənət maddi materiallar 
əsasında gerçəkləşir. Məsələn, bədii toxuculuqla məşğul olanlar üçün 
dəzgah, sap, rəng və s. materiallar tələb olunur. Zərgərlik, misgərlik 
və s. sənət sahələrində də yaradıcılığın imkanları maddi imkanla 
vəhdət təşkil edir. İctimai həyat şəraiti maddi nemətlərlə 
zənginləşdikcə, sənətkarlığın da yaradıcılıq potensialı artır. Maddi 
imkanlar genişləndikcə ideyalar da artır və bədii-estetik duyğuların 
cəmiyyətdə realizə olunmasına güclü təkan yaranır. 
Lakin iqtisadi vəziyyəti mürəkkəb olan cəmiyyətlərdə də 
sənətkarlıq ənənələri yaşaya bilər. İqtisadi tənəzzül estetik zövq 
mənbələrinə bu və ya digər formalarda mənfi təsir göstərsə də, onları 
tam şəkildə ləğv etmək gücünə malik deyildir. Çünki bədii estetik 
zövq həm də fərdi xüsusiyyət olduğu üçün sənətkarın iradəsindən, 
istedad və bacarığını realizə etmək qabiliyyətindən çox asılıdır. Tarixi 
hadisələrlə bağlı olan faktlar sübut edir ki, Azərbaycanın ən ağır 
iqtisadi vəziyyətində də sənətkarlar incəsənətlə bağlı yaradıcılıq 
ənənələrini qoruyub saxlamaq üçün ictimai çətinliklərə dözə bilmişlər. 
Məsələn, Azərbaycan tarixindən bizə məlumdur ki, 1556-cı ildə şah 
Təhmasibin ölümündən sonra ölkədə taxt-tac uğrunda feodal 
 
 
92
çəkişmələri şiddətlənmiş, İsmayıl Mirzə və Məhəmməd Xudavəndənin 
hakimiyyəti dövründə Səfəvi dövləti daha da zəifləmişdir. Bunun da 
nəticəsində Təbriz rəssamlıq məktəbinin yetirmələri tarixin ən çətin 
anlarını yaşamış, onların bir çoxu aclığa, səfalətə dözməyərək 
Hindistana, Türkiyəyə, Məşhədə və başqa yerlərə köçüb getmişlər.  Bu 
məhrumiyyətlərə baxmayaraq təsviri incəsənətin böyük sənətkarlar 
tərəfindən yaradılmış ənənə və üslubları “ölməmiş”, yalnız onun 
inkişaf məkanı dəyişmişdir. Müflisləşmiş və saray çəkişmələri 
nəticəsində özünün paytaxt statusunu itirmiş Təbriz şəhərinin əvəzinə 
Qəzvin şəhəri mərkəzə çevrilmişdir. Bundan sonra Azərbaycan 
sənətkarları öz yaradıcılıq talelərini əsasən Qəzvin şəhərində 
axtarmalı olmuşlar. Beləliklə də, tədricən Təbriz məktəbinə mənsub 
olan bədii yaradıcılıq ənənəsi zəifləmiş, Qəzvin məktəb və üslubu isə 
qismən də olsa, güclənmişdir. Lakin geniş elmi təhlil aparılarkən 
məlum olur ki, Qəzvin məktəbi Sultan Məhəmmədin qoyub getdiyi 
yaradıcılıq ənənələrin-dən kənara çıxa bilməmişdir. Əslində o, 
Təbrizdə yaranan miniatür sənəti ənənələrinin davamçısı, inkişaf 
məkanı olmuşdur. 
Ümumiyyətlə, tarixin bütün dövrlərində mədəni, iqtisadi 
cəhətdən inkişaf etmiş iri şəhərlər sənətkarlığın inkişafında xüsusi rol 
oynamışdır. Bir çox sənət ənənələri və üslubları da iri, mərkəzi 
şəhərlərdə yaranmışdır.  
İrad tutula bilər ki, Lahıc kimi çox da iri olmayan bir ərazi 
Azərbaycanın misgərlik sənətinin inkişafında xüsusi rol oynamışdır. 
Ancaq bir həqiqəti də bilmək lazımdır ki, Azərbaycan dekorativ-
tətbiqi sənəti öz inkişaf coğrafiyasına görə həmişə regional xarakter 
daşımışdır. Belə ki, Lahıc misgərlik sahəsində məşhur olduğu halda 
 
 
93
Təbriz, Gəncə, Quba, Qarabağ və başqa yerlər isə özünün istehsal 
etdiyi xalçalarla və bədii süjetli parçaları ilə məşhurlaşmışdır. Şəki isə 
ipəkçilik və ipəkdən toxunan sənət nümunələri üzrə fərqlənmişdir. Bu 
da sənətkarlığın regional xarakteri ilə irsi mənşəyə malik olduğunu 
təsdiqləyən əsas amillərdən biridir. Bütün tarix boyu hər bir insan 
qrupunun irsi məşğuliyyətinə xas olan cəhətlər gələcək nəsillərdə 
özünü biruzə vermişdir. Xüsusilə, dekorativ-tətbiqi sənətlə 
məşğuliyyət atadan oğula və sonrakı nəsillərə keçmişdir. Elə bu 
səbəbdən də Qarabağı Azərbaycan musiqi mədəniyyətinin, Lahıcı isə 
misgərlik sənətinin beşiyi adlandırı-rıq. Təbriz, Ərdəbil, Şamaxı, 
Gəncə, Naxçıvan və başqa tarixən inkişaf etmiş şəhərlərimizdə isə 
yüksək texniki və bədii xüsusiyyətlərə malik olan əl tikmələrimiz 
olmuşdur. Onların hazırlanması prosesində el sənətkarları qızıl və 
gümüş saplardan məharətlə istifadə etmiş, insan zövqünü oxşayan və 
bütün dünyada şöhrət qazanan müxtəlif çeşidli məmulatlar istehsal 
etmişdir.  
Azərbaycanda sənətkarlıq xanlıqlar dövründə kifayət qədər 
təkmilləşmiş, sistemli şəkildə inkişaf etmişdir. Xüsusilə, Quzey 
Azərbaycanın mərkəzi şəhərlərində əhalinin böyük bir hissəsi 
sənətkarlıqla məşğul olur, ondan dolanışıq vasitəsi kimi istifadə 
edirdilər. Həmin dövrlərdə Quba, Qarabağ, Gəncə, Şamaxı və başqa 
xanlıqlarda toxunan xalçalar, parçalar, xürcünlar və digər toxuculuq 
məhsulları həm bədii-estetik görkəminə, həm də keyfiyyətinə görə 
dünya miqyasında şöhrət qazanmışdır. Elə buna görə də həmin 
məhsullar İran, Türkiyə, Rusiya, Qərb və Şərq ölkələri bazarlarında 
həm görkəminə, həm də keyfiyyətinə görə yüksək qiymətə malik 
olmuşlar. 
 
 
94
XVII – XVIII əsrlərdə el sənətkarları tərəfindən hazırlanan 
dekorativ tətbiqi sənət nümunələrinə  ayrı-ayrı xanlıqların özündə də 
böyük ehtiyac var idi. Çünki dekorativ tətbiqi sənət nümunələrindən 
təkcə evlərdə deyil, çadırların, arabaların bəzədilməsində, məscidlərin 
və mədrəsələrin döşəmələrində də istifadə olunurdu. Həmçinin yük 
daşımaq üçün xurcunların, xaralların, farmacların və müxtəlif məişət 
əşyalarının toxunmasına üstünlük verilirdi. Bu məhsullar özlərinin 
zahiri bəzəyi ilə də fərqlənirdilər. 
Bədii toxuculuq xanlıqların da böyük gəlir mənbəyi olmuşdur. 
Belə ki, xanlıqlar bədii-toxuculuq vasitələrindən külli miqdarda 
vergilər götürür, öz maliyyə imkanlarını yaxşılaşdıra bilirdilər. 
Məsələn, “Şirvan əyalətinin təsvirində qeyd olunur ki, Şamaxı 
xanlığının dövründə 16 mahaldan yığılan vergilərin həcmi 95 faiz 
təşkil edirdi. Xara, ipək örtüklər, çadralar, cecimlər, darayı, tafta və s. 
məhsullar Şamaxı xanlığının toxuculuq sahəsinin əsasını təşkil edirdi” 
[11, s.304]. Onlar həmin dövrün mütəxəssisləri tərəfindən yüksək 
qiymətləndirilir, dünyanın ayrı-ayrı ölkələrində istehsal olunan 
toxuculuq məhsullarından daha keyfiyyətli hesab olunurdular. 
Xanlıqlar dövrünün tarixini öyrənən alim Fəzail Ağamalının 
apardığı tədqiqata görə “Məhəmməd Səid xanın vaxtında (XVIII əsr) 
Təbrizli fabrik sahibləri də ipək toxumaq və ipək məmulatlar istehsal 
etmək üçün Şamaxıya gəlirdilər. Təkcə Şamaxıda 650-dən çox toxucu 
dəzgahları işləyirdi. Bu dəzgahların əksəriyyəti Azərbaycanın özündə 
hazırlanırdı [11, 81-82]. 
Göstərilən mənbəyə əsaslanaraq deyə bilərik ki, Şəki, Gəncə, 
Qarabağ xanlıqlarında da bədii toxuculuq sənəti gəlir əldə etmək 
məqsədi ilə inkişaf edirdi. Şəkidə bədii tikiş növlərindən biri olan 
 
 
95
təkaulduz adlanan tikmələrin istehsalına xüsusi yer verilirdi. Bu sənət 
sahəsində çalışanlar zərif parçalar üzərində əlvan naxışlar və müxtəlif 
təsvirlər yaradırdılar. Təkaulduzlar üzərində quşların, çiçəklərin, 
güllərin təsvirlərinə daha çox yer ayrılırdı.  
Dekorativ-tətbiqi sənət xarakterli yaradıcılıq prosesində Şəki 
sənətkarları qızıl və gümüş saplardan daha çox istifadə edirdilər. Məhz 
bu səbəbə görə də onların istehsal etdikləri məhsullar öz bədii 
xüsusiyyətlərinə görə həmişə diqqəti cəlb etmişdir. 
Ən maraqlısı odur ki, Şəkidə sənətkarlıq ənənəvi olaraq varislik 
prinsiplərinə əsaslanmışdır. Elə buna görə də ayr-ayrı məhəllə adları 
da sənətkarlıq ənənələrinə uyğunlaşdırılmışdır. Şəki şəhərində 
Şambaflar (toxucular), dulusçular, zərgərlər, dabbaxlar, sabunçular, 
xarratlar və s. məhəllə adları olmuşdur. Həmin məhəllələrdə ada 
uyğun olan sənət növü tarixən nəsildənnəslə keçmişdir. 
Gəncə xanlığında da təkcə Cavad xanın hakimiyyəti dövründə 
bədii toxuculuq sahəsində 400-ə qədər usta sənətkar fəaliyyət 
göstərmişdir. “Burada ildə 10 min müxtəlif ipək parça, 15 min baş 
örtüyü, 400 ədəd kəlağayı, ağ və qırmızı bez toxunmuş, xalça və başqa 
bədii toxuculuq məmulatları istehsal edilmişdir [11, s.82]. 
Bu faktlar sübut edir ki, sənətkarların bədii yaradıcılıq maraqları 
tarixin müxtəlif dövrlərində biznes maraqları ilə üstüstə düşmüşdür. 
Biznes maraqları yaranan sənət nümunəsinin bədii-estetik dəyərinin 
yüksək olmasına da müsbət təsir göstərmişdir. Sənətkar istehsal 
prosesində öz alıcısının, yəni müştərisinin bədii zövqünü də nəzərə 
almışdır. Buna görə də öz dövrünün dəblərinə uyğun olan, eyni 
zamanda mövcud adət və ənələrin, davranışların, vərdişlərin 
tələblərinə cavab verən əsərlər, sənət nümunələri yaradılmışdır. Hətta 
 
 
96
məişət əşyalarını yaradarkən də milli ənənəvi xüsusiyyətlər nəzərə 
alınmış, əşyaların zahiri tərtibatında, bəzəyində insanların maraqlarına 
aid olan bədii mövzuların yer tutmasına daha çox diqqət yetirmişdir. 
Bildiyimiz kimi, Azərbaycan xalqının baxışlarında həmişə lirik 
məhəbbət motivləri üstünlük təşkil etmişdir. Bu motivlər ənənəvi 
olaraq xalq sənətkarlığının bu və ya digər sahələrində də öz əksini 
tapmışdır.Bədii toxuculuq, misgərlik, dülusçuluq, zərgərlik və s. 
sahələrdə lirik motivlərdən ibarət olan ənənəvi təsvirlərə üstünlük 
verilmişdir.  
Məhəbbət motivləri xalqımızın milli adət və ənənələrində də 
üstünlük təşkil etmişdir. Buna görə də elçi gəlmə, nişan taxma, toy 
kimi ənənəvi anların lirik bədii təcəssümü həm şifahi xalq 
yaradıcılığında, həm də bədii sənətkarlığın bütün sahələrində öz əksini 
tapmışdır. Sənətkarlarımız ailə və məişət mövzularını daha da 
qabartmaq məqsədi ilə nağıllarımıza, dastanlarımıza və klassik 
şairlərimizin lirik əsərlərinə müraciət etmişlər. Elə buna görə də istər 
xalçaçılıqda, istərsə də bütün bədii xalq yaradıcılığında ənənəvi 
mədəni irsimizin qorunmasına, onlardan emosional vasitə kimi istifadə 
olunmasına üstünlük verilmişdir.  
Onu da qeyd etmək lazımdır ki, Azərbaycan incəsənətində əsasən 
“Leyli və Məcnun” poemasından götürülmüş epizodik təsvirlər xüsusi 
yer tutmuşdur. Bu mövzu orta əsrlərdən başlayaraq indiyə qədər 
davam etməkdədir. Görünür, Azərbaycan xalqının milli mentalitetində 
sevgi-məhəbbət hissləri xüsusi yer tutduğuna görə xalq 
sənətkarlarımız “Leyli və Məcnun” poemasında təcəssümləşdirilmiş 
emosional vəziyyətlərin təsvirinin aktuallığını bütün əsərlərdə 
duymuşlar. Bu mövzu o qədər ənənəvi və aktual olmuşdur ki, hətta 
 
 
97
milli opera yaradıcılığımız da 1908-ci ildə “Leyli və Məcnun” 
mövzusu ilə həyata qədəm qoymuşdur. Ən maraqlısı isə odur ki, düz 
bir əsrə yaxındır ki, aktyor nəsilləri bir-birini əvəz etsə də, 
Ü.Hacıbəyovun “Leyli və Məcnun” operası teatrın repertuarından 
düşməmişdir. Daima ənənəvi olaraq yeni Məcnun və Leyli ifaçıları 
yetişmiş, hər bir yeni ifaçı varislik tələblərinə layiqincə əməl edə 
bilmişlər. 
“Leyli və Məcnun” mövzusu dahi Nizami və Füzulidən başqa 
tarixin müxtəlif dövrlərində yaşayan ayrı-ayrı şairlərin də 
yaradıcılığında xüsusi yer tutmuşdur. Musiqi incəsənəti sahəsində də 
“Leyli və Məcnun” mövzusu heç vaxt unudulmamışdır.  
Buradan belə bir nəticə çıxır ki, zərif və poetik sənətlər 
ənənələrə, tarixi köklərə söykənərək daima bir-birindən bəhrələnərək 
inkişaf etmişdir.  
Sənətlərin əlaqəli şəkildə inkişafına və dərk olunmasına aid nəşr 
olunan əsərlər içərisində türk alimi Melehet Özgünün apardığı 
tədqiqatlar diqqəti daha çox cəlb edir. Melehet Özgü “Şer, musiqi və 
plastik sənətlər, sənətdə dünyagörüşü” başlığı altında çıxan kitabında 
müxtəlif sənət növünün qarşılıqlı əlaqəsinin dərk olunmasının 
üstünlüyünü xüsusi olaraq qeyd edir. Onun fikrincə, şer, musiqi və 
plastik sənətlərin hər birinin öz spesifik cəhətləri vardır. Sənətin bütün 
növləri bir-birinə təsir göstərir və qarşılıqlı olaraq bir-birini anlatdırır. 
Melehet Özgü yazır ki, “musiqi və plastik sənətlərin əsaslarının şerin 
əsasları ilə qarşılaşdırılması hər iki sahənin şeri necə və nə dərəcəyə 
qədər aydınlaşdırılmasına kömək edir, eyni zamanda hər birinin 
mahiyyətini göstərir” [114, s.17-21]. 
 
 
98
Lakin Melehet Özgü apardığı tədqiqatda qarşısına başqa 
məqsədlər qoyduğundan incəsənətin və poeziyanın ənənəvi köklərlə 
bir-birinə bağlılığının təhlilinə toxunmamışdır. Müəllif incəsənətin 
mahiyyəti və onun təsir qüvvəsindən bəhs edərək əsasən qarşıya 
qoyduğu problemin “struktural” təhlilinə daha çox üstünlük vermişdir. 
Daha geniş məzmunda tədqiqat apararkən aydın olur ki, hər bir 
sənət növünün daha çox dərk olunmasında adət və ənənələrin xüsusi 
rolu vardır. Çünki adət və ənənələrin ruhu milli sənətlərə güclü təsir 
etdiyindən onların mahiyyətini də formalaşdırır. Buna görə də adət və 
ənənəsi bir-birinə yaxın olan xalqların incəsənət və poeziyasında da 
bir oxşarlıq vardır. Təbii ki, bu oxşarlığı yaradan əsas cəhətlərdən biri 
də dini faktordur. Çünki hər bir din özünün adət və ənənəsini və 
kütləvi bayramlarını yaratmışdır. Dünya dinləri isə bir çox xalqları və 
millətləri öz ətrafında birləşdirərək onların adət və ənənələrini də bir-
birinə yaxınlaşdırır. Bir-birinə oxşar incəsənət və po-eziya 
mədəniyyəti formalaşır. Məhz bu baxımdan adət və ənə-nələrə 
əsaslanaraq incəsənətin və poeziyanın mahiyyətini, ruhu-nu daha tez 
dərk etmək mümkündür. Digər tərəfdən, incəsənət sahələrində istifadə 
olunan dini-mifoloji mövzuların da oxşarlığı sənət əsərlərinin dərk 
olunma prosesini asanlaşdırır. Mifoloji və ya hər hansı poetik material 
musiqinin, yaxud təsviri incəsənətin mövzu mənbəyinə çevrildikdə 
onların əsas mahiy-yətini anlamaq da çətin olmur. Hər bir fərd 
eşitdiyini və gördü-yünü öz təsəvvüründə hadisəviləşdirməyi bacarır. 
Çünki həmin hadisələr artıq ənənəvi mənbələrdən ona tanışdır. 
Tamaşaçı, yaxud dinləyici ona məlum mənbənin bədii 
təcəssümləşdirməsini eşitdikdə və ya ona baxdıqda hər iki növdə olan 
sənət əsərinin məzmununu tez dərk edir və onun estetik mahiyyətini 
 
 
99
tez qavraya bilir. Sanki hər bir fərd həmin obyektlərdə ənənəvi 
xüsusiyyətlərlə, milli ruhla qovuşur. 
Türk alimi İsmail Tunalı isə fərdin obyekti dərk etmə prosesini 
başqa cür izah edir. O, yazır ki, “obyekt həmin qavrama daxilində 
subyektin xaricində olan bir amildir. Buna görə də subyekt öz-özünü 
tərk etmədən (yəni özündən kənara çıxmadan) obyekti qavraya 
bilməz” [67, s.182]. 
Lakin bizim fikrimizcə, subyekt ən əvvəl özü-özünü dərk edir və 
sonra obyektin bədii təsirinə məruz qalır. Obyektin bədii emosional 
təsir gücü onu başqalaşdıraraq özündən kənara çıxarır. Yalnız bundan 
sonra onun düşüncəsində konkret ideallar, fikirlər təzahür edir. Təbii 
ki, hər bir təsəvvür və fikir ilk növbədə obyektə uyğun şəkildə 
formalaşır. Əgər obyekt ənənəvi və milli cəhətləri özündə əks 
etdirirsə, subyektin özünü tərk etmək imkanları azalır. Çünki o, 
obyektlə ünsiyyətdə olarkən ona çox yaxın olan təəssüratlarla üzləşir. 
Beləliklə də, tarixi ənənələrlə, milli xüsusiyyətlərlə bağlı olan hiss və 
duyğular daha da zənginləşir, fərdin öz soy kökünə qayıdış prosesi 
artır. Bu hisslərin və duyğuların əsasında isə ənənəvi milli incəsənət 
mühafizə olunur və tarixin bütün dövrlərində yaşayır. 
Bu xüsusiyyət incəsənətin xoreoqrafiya növündə də özünü biruzə 
verir. Aparılan bəzi tədqiqatlardan da aydın olur ki, ənənəvilik, 
mərasimçilik xüsusiyyətləri rəqs sənətində xüsusi əhəmiyyət kəsb 
etmişdir. Rəqslər  müxtəlif adət və ənənələrin, fövqəltəbii inancların 
emosional elementləri kimi meydana gəlmişdir. Elə buna görə də bir 
çox milli rəqslərimizin tarixi kökləri qədim daş dövrünə gedib çıxır. 
Sehrbazlıq, ovsunçuluq, animistik, totemistik, şamançılıq və sair 
kimi ibtidai dini etiqadların meydana gətirdiyi bir sıra adət və 
 
 
100
ənənələr, mərasimlər zamanı rəqs hərəkətləri insanların fövqəltəbii 
hissi duyğularına emosional təsir göstərən müqəddəs amilə 
çevrilmişdir. Bu proses getdikcə daha da təkmilləşmiş, rəqs sənəti 
daha geniş mənada adət və ənənələrin emosional tərkib hissəsi 
olmuşdur. Tədqiqatçı Kamal Həsənov haqlı olaraq qeyd edir ki, “rəqs 
heç də tamaşa edilmək üçün deyildi, əksinə müəyyən bir mərasimin 
vacib elementi kimi lazım gəlirdi. O vaxtlar rəqqasələr və tamaşaçılar 
bölgüsü də yox idi. Ovun, döyüşün uğurlu olmasını arzulayan, ovsuna, 
tilsimə arxalanan, allahlarına və fövqəltəbii qüvvələrə and vermək 
istəyən hər bir kəs özünün bu münasibətini mərasim rəqsində ifadə 
edirdi [54, s.5] 
K.Həsənov qədim dövrdə “rəqqasələr və tamaşaçılar bölgüsünün” 
olmadığını söyləməklə elmi şərhə daha geniş ehtiyacı olan maraqlı bir 
məsələyə toxunmuşdur. Çünki qədim dövrdə rəqsin ifa edilməsi 
birbaşa ənənəvi mərasimçiliklə bağlı olduğundan hamı kütləvi şəkildə 
bu prosesin real iştirakçısına çevrilmişdir. İnsanlar dini etiqadın 
tələblərinə uyğun olaraq rəqqasələr və tamaşaçılar qrupuna 
bölünməmişlər. Hər bir fərd mərasimin fövqəltəbii tələblərinə uyğun 
olaraq dini mahnı və rəqsləri ifa etməyin mənəvi əhəmiyyətini 
birmənalı şəkildə qiymətləndirmişdir. Məhz rəqslərin ifa olunması 
fövqəltəbii anlayışlarla bağlı olduğundan onlar yaddaşlarda icra 
olunan mərasimlərin adlarına uyğun şəkildə qalmışlar. Məsələn, 
“Qodu”, “Səməni”, “Gəlin atlandı” kimi rəqs və oyunlarımız konkret 
adət və ənənələrin adlarına uyğun şəkildə mərasimçilik mahiy-yəti 
kəsb etmişlər. Belə ki, bu tipdə olan rəqslər yalnız konkret mərasim və 
bayramlarda, ənənəvi şənliklərdə ifa olunmuşlar. 
 
 
101
Qeyd etmək lazımdır ki, qədim adət və mərasimlər əslində oyun, 
tamaşa quruluşuna malik idilər. Bu oyun və tamaşalar isə rəqslərin, 
mahnıların ifaçılıq meydanına çevrilmişlər. Oyunla rəqs bir-biri ilə 
vəhdət təşkil etmişdir. Onların qarşılıqlı əlaqəsini “Yallı”, “Gülüm 
hey”, “Cəhribəyim”, “Qıtqılıda” və s. rəqslərimizdə görmək 
mümkündür. Göstərilən rəqslərdə oyun elementləri güclü olduğundan 
mərasim zamanı onlar insanları kütləvi şəkildə özlərinə cəlb edə 
bilmişlər. 
Rəqs mərasimçilik mahiyyəti kəsb etdiyindən onun ifaçıları da 
kütlə olmuşdur. Lakin zaman keçdikcə adət və ənənələr özlərinin ilkin 
mahiyyətlərindən qismən də olsa, fərqlənmişlər. İnsanların həyat 
tərzləri, dünya görüşləri, hadisələrə münasibətləri təkmilləşmişdir. Bu 
səbəbdən də yeni adət və vərdişlər meydana gəlmiş, rəqs etmək üçün 
yeni həyat vərdişləri yaranmışdır. Rəqqaslıq məharətini nümayiş 
etdirmək, ehtiyaclara uyğun olaraq başqalarını əyləndirmək üçün yeni 
vərdişlər, davranışlar meydana gəlmişdir. İnsanlar daha cazibəli 
rəqslər etmək və bu rəqslərə ehtiyac duymuşlar. Bunun da nəticəsində 
meyxanalar, zorxanalar, əyləncə mərkəzləri və s. meydana gəlmişdir. 
Kütləvi-ənənəvi rəqslər qismən fərdiləşdirilmiş, peşəkar ifaçılar peyda 
olmuşdur. Peşəkarlar xalqın ənənəvi rəqsləri zəminində yeni rəqslər 
işləyib hazırlaya bilmişlər. 
Peşəkar rəqs sənətinin meydana gəlməsi folklor nümunələrinin 
sıxışdırılıb meydandan çıxmasına deyil, onların yaşamasına və daha da 
inkişaf etməsinə səbəb olmuşdur. Peşəkarlar yeni rəqs quruluşları 
yaradarkən ənənəvi mahiyyət kəsb edən qədim rəqslərin ayrı-ayrı 
elementlərindən yaradıcılıqla istifadə etmişlər. Məsələn, vaxtilə Əli 
Kərimov adlı müəllif tərəfindən yaradılan “Heyvagülü” rəqsi öz 
 
 
102
ahənginə görə Azərbaycan milli xarakterini, onun adət və ənənələrini 
çox qabarıq şəkildə əks etdirir. Yaxud, hələ 1860 – 1870-ci illərdə ney 
çalan Mirzə tərəfindən bəstələnmiş “Mirzəyi” rəqs havasının da 
ritmində, ahəngində bir milli doğmalıq var. Zaman keçdikcə, müəllifi 
unudulmuş bu rəqs xalq rəqsi kimi yaddaşlara həkk olunmuşdur.  
Ahənginə və xarakterik xüsusiyyətlərinə görə “Vağzalı”, 
“Tərəkəmə”, “Uzundərə” və s. ağır ritmli rəqs havaları ilə adı çəkilən 
rəqslər arasında bir milli-ənənəvi yaxınlıq, hətta oxşarlıq vardır. 
Ən maraqlısı odur ki, milli rəqslərimiz arasında ayrılıqda kişilər 
və qadınlar üçün nəzərdə tutulmuş rəqslərimiz də meydana gəlmişdir. 
Kişilərin ifaları üçün nəzərdə tutulmuş bu milli rəqslərimiz əsasən 
oyun-tamaşa xarakteri daşımışlar. Bunların demək olar ki, əksəriyyəti 
kişilərin güc, şücaət göstərmək ənənələrinin, vərdişlərinin bədii 
təcəssümü kimi meydana gəlmişdir. Zorxana oyun tamaşaları məhz bu 
qəbildəndir. 
Zorxana oyun tamaşaları güc-qüvvət ifadə etdiyindən əsasən 
daha ritmik rəqs havaları ilə müşayiət olunmuşdur. Xüsusilə, “Misri”, 
“Cəngi” havalarının ahəngi zorxana oyun tamaşalarının ruhuna çox 
uyğun gəlmişdir. Eyni zamanda zorxanada güc nümayiş etdirilərkən 
“Pəhlivanı” rəqsindən də geniş istifadə edilmişdir. 
Pəhlivanların güc nümayiş etdirməsi ən çox el toylarına təsadüf 
edir. Toylarda pəhlivanlar öz güclərini sınamazdan əvvəl həmin rəqsin 
melodiyasına uyğun olaraq cəld hərəkətlər etmiş, öz məharətlərini də 
diqqətə çatdırmışlar. 
Qadın rəqslərində isə ən çox zəriflik nümayiş etdirmək ənənələri 
mövcuddur. “İnnabı”, “Mirzəyi”, “Vağzalı”, “Qaçaybala”, “Yüzbiri” 
və s. rəqslər əsasən qadınlar tərəfindən ifa olunur. 
 
 
103
Yarışmaq və özünün ecazkarlığını nümayiş etdirmək qadın 
rəqslərinə də aiddir. Çünki qadınlar rəqs etməklə öz gözəlliklərindən 
bilavasitə xüsusi zövq alırlar, ətrafdakıların diqqətini özünə cəlb 
etməyə çalışırlar. 
Danılmaz həqiqətdir ki, zamanından və məkanından asılı 
olmayaraq Azərbaycan xalq şənliklərini, xüsusilə, toyları, el 
bayramlarını rəqssiz təsəvvür etmək mümkün deyildir. Rəqslər 
şənliklərin, toyların, bayramların təravətini artırır, onları daha da 
mənəviləşdirir. Elə bu səbəbdən də rəsmi şəkildə Azərbaycanda 
xoreoqrafiya sənətinin inkişafına xüsusi diqqət yetirilmişdir. 
Azərbaycanın peşəkar musiqi sənətinin görkəmli yaradıcısı, böyük 
bəstəkarımız Ü.Hacıbəyovun təşəbbüsü ilə 1936-cı ildə ölkəmizdə 
mahnı və rəqs ansamblı yaradılmışdır. Klub və mədəniyyət 
saraylarında isə rəqs dərnəkləri fəaliyyət göstərmişdir. 
Eyni zamanda qədim rəqslərimiz haqqında araşdırmalar 
aparılmış, elmi tədqiqat əsərləri yazılmışdır. Hələ, 1959-cu ildə xalq 
artisti Qəmər Almaszadənin “Azərbaycan xalq rəqsləri” adlı kitabı çap 
edilmişdir. İncəsənət təmayüllü məktəblərdə rəqs dərsləri tədris 
olunmuşdur. Azərbaycan Dövlət Xoreoqrafiya məktəbi yaradılmışdır. 
Bütün bunlar bir daha sübut edir ki, ölkəmizdə xalq rəqslərimizin 
və bütövlükdə xoreoqrafiya sənətinin inkişaf etdirilməsinə diqqətlə 
qayğı göstərilmişdir. 
Lakin xalqımızın milli adət və ənənələri, mərasim və bayramları 
mahiyyət etibarı ilə rəqslərimizin unudulmaması, nəsildən-nəslə 
ötürülməsi üçün real vasitə olmuşdur. Hətta adət və ənənələrimizin 
xarakterinə, ruhuna uyğun gələn rəqslər qrupu meydana gəlmişdir. 
Adət və ənənələrimiz isə, bu yara-dıcılığın mənəvi və maddi 
 
 
104
mənbəyinə çevrilmişlər. Xüsusilə, elin-obanın toy-büsatlı şənlikləri 
milli rəqs sənətimizin kütləvi yaradıcılıq mərkəzləri sayıla bilər. 
Maraqlıdır ki, tarixin bütün dövrlərində rəqs-folklor nümunələri 
yaranarkən onların hər biri öz ritmik xüsusiyyətlərinə görə mərasim, 
bayram və başqa şənlik iştirakçılarının yaşına, sosial vəziyyətinə 
uyğun şəkildə meydana gəlmişdir. Yaşlı nəsil üçün asta ritmlərdən 
ibarət olan rəqs havaları üstünlük təşkil edir. Daha oynaq ritmlər isə 
əsasən gənclər üçün nəzərdə tutulmuşdur. 
Hər bir fərdin mənəviyyatının zənginləşməsi, insanların 
bütövlükdə estetik zövqünün formalaşması həmişə xalq 
yaradıcılığından milli adət və ənənələrimizin tərkib hissəsi olan bədii 
qaynaqlardan bəhrələnmişdir. Məhz bu qaynaqların təsiri nəticəsində 
milli-ənənəvi keyfiyyət anlamı formalaşmışdır. Xalq yaradıcılığı 
nümunələri adət və ənənəyə sədaqət hissi yaratmış, milli dəyərlərin 
əhəmiyyətini daima kütləviləşdirə bilmişdir. Məhz bu xüsüsiyyətlərinə 
görə xalq yaradıcılığı nümunələri milli-mədəni etiketimizə 
çevrilmişdir. Bu etiket vasitəsilə dünyanın hər yerində milli 
xüsusiyyətlərimiz haqqında geniş təsəvvürlər yarada bilirik.  
Xalq yaradıcılığı sahəsində hər bir fərdi öz emosional təsiri ilə 
öz soy kökünə qaytara biləcək incəsənət nümunələrimiz çoxdur. 
Məsələn, “Vağzalı” rəqs havası həddindən artıq milli və ənənəvidir. 
Əsasən toyda, gəlinin gətirilməsi və toyxanadan bəy evinə aparılması 
mərhələsində ifa olunan “Vağzalı” rəqs havası Azərbaycandan kənarda 
da Azərbaycanı və onun milli xüsusiyyətlərini xatırladır. “Tərəkəmə”, 
“Heyvagülü”, “Qaytağı” və bir çox milli rəqslərimiz də ilk növbədə 
yaşadığı məkandan asılı olmayaraq fərdin özünü dərk etmə prosesinə 
yardımçı olur. Yaxud, sazda ifa olunan “Yanıq Kərəmi”, “Sarı tel” və 
 
 
105
s. havalar Amerikada yaşayan soydaşlarımızın da düşüncələrini 
Azərbaycana, onun adət və ənənələrinə, təbiətinə, milli taleyinə cəlb 
edir. Belə olduqda o yad məkanda olsa da, ruhən doğma məkana 
qayıdır, doğma xatirələr burulğanına düşür. Bu təəssüratlar milli-
ənənəvi baxımdan fərdin özünü dərk etməsində xüsusi rol oynayır, 
onun estetik hissini bioloji duyğulardan təmizləyərək daha da 
mənəviləşdirir. 
Bəllidir ki, mənəvi hissin əsasını duyğular təşkil edir. Ancaq 
duyğuların da mənəvi hissə çevrilməsi üçün bir çox amillər vardır. Bu 
amillər arasındaincəsənətxüsusi əhəmiyyət kəsb edir. İncəsənət bədii 
obrazlar vasitəsilə duyğulara təsir etdiyindən insanın mənəvi aləminə 
daha dərindən müdaxilə edir. Hər bir fərd incəsənətin emosional təsir 
dairəsindən kənara çıxa bilmir, onun ideologiyasına, əxlaqi fikrinə 
yoluxur. Buna görə də sovet cəmiyyətində yalnız kommunist əxlaq 
prinsiplərinin reallaşmasına təminat yaradan “Sosializm realizmi” 
incəsənə                                                                                                    
tinin inkişafına üstünlük verirdilər. Bu incəsənət kommunist əxlaq 
prinsiplərinin tələblərinə uyğun şəkildə formalaşır, inkişaf edirdi. 
Burjua əxlaqını təbliğ edən incəsənət nümunələrinin yayılmasına və 
SSRİ məkanında inkişafına qadağalar qoyulurdu. Hətta “sosializm 
realizmi”nin tələblərinə cavab verməyən sənət əsərləri tənqid olunur, 
onun müəllifləri təqib edilir, repressiyaya məruz qalırdı.  
Etiraf etməliyik ki, incəsənətin bədii-emosional təsiri o qədər 
güclüdür ki, hər bir adam özündən asılı olmayaraq bu təsirdən kənarda 
qala bilmir. Həmin təsirə məruz qalan insanlar, cəmiyyətinə, milli-
tarixi ənənəsinə, əxlaqına yad olan mənəvi hisslərə də qapıla bilər. 
Yad əxlaqi hisslərə qapılmaq meyli bədii ədəbiyyatın, kino və teatr 
 
 
106
incəsənətinin təsiri ilə daha çox mümkündür. Bu incəsənət növləri ilə 
üzləşən fərd bir sıra psixoloji məqamlarla yaşamalı olur, qəhrəmanın 
davranışlarının, əxlaqi normalarının təsiri altına düşür. Məsələn, 
“Tarzan” filmi ilk dəfə Azərbaycanın kinoteatrlarında nümayiş 
etdirildikdən sonra yeniyetmələrin çoxu özünü Tarzana bənzədir, 
çöllərdə, meşələrdə, hətta küçələrdə onun kimi səslər çıxarırdılar. 
Bəziləri isə bu obrazın təsiri altından çıxa bilməyərək ağacdan-ağaca 
tullanaraq qolunu-qıçını sındırır, bədən xəsarəti alırdı. “Fontomas” 
filmi nümayiş etdirildikdən sonra bir çox yerlərdə oğurluqlar baş verir 
və həmin yerə “Fontomas” işarəsi yazılırdı. 
Azərbaycan müstəqillik əldə etdikdən sonra ölkəmizdə 
incəsənətin bir çox janrlarına və üslublarına qoyulan qadağalar da 
aradan götürüldü. Bunun da nəticəsində uzun illər boyu mədəniyyət və 
incəsənət sahəsində qorunub saxlanılan ənənəvi mənəvi tarazlıq 
pozuldu. Xüsusilə, kinoteatrlarda, televiziya ekranlarında nümayiş 
etdirilən və Azərbaycan etikasına yad olan kinofilmlər tamaşaçıların 
ixtiyarına verildi. Milli ənənəvi kinofilmlərimizdən fərqli olaraq, 
tamaşaçılarımız Amerikanın və başqa Qərb ölkələrinin istehsal etdiyi 
bu kinofilmlərdə adət və ənənələrimizə və mənəviyyatımıza xas 
olmayan lirik-psixoloji vəziyyətlərlə üzləşməli oldular. 
70 il ərzində konkret ideoloji və mənəvi-etik meyarlarla yaşayan 
xalq, birdən-birə çoxsüjetli filmlərin bədii-emosional təsir dairəsinə 
düşdü. Tamaşaçılar bu filmlərdə yeni insan xarakterləri və 
davranışları, açıq qadın-kişi münasibətləri ilə üzləşdilər. Filmlərin 
yaratdığı bədii-emosional mühit onların çoxunu illərlə uzun-uzadı 
seriallara baxmağa məcbur etdi. “SantaBarbara”, “Varlılar da ağlayır” 
və s. kimi seriallara acgözlüklə tamaşa etməyə başladılar. Bu tip 
 
 
107
filmlər xeyli müddət tamaşaçı marağına səbəb ola bildi. Lakin 
birsüjetli fantastik və qorxulu filmlərə marağın önə çıxması seriallara 
olan marağı tədricən azaltmağa başladı. Nəhayət, erotik filmlərin 
nümayiş etdirilməsi mərhələsi başlandı. Xüsusilə, gənclər qadın-kişi 
münasibətlərinin problemlərini qabarıq şəkildə əks etdirən filmlərə 
daha çox maraq göstərdilər. Güc nümayiş etdirən filmlərə də maraq 
artdı. 
Qeyd etmək lazımdır ki, hər bir incəsənət janrına olan maraq 
mənəvi ehtiyacın ödənildiyi dövrə qədər davam edir. İncəsənət 
tarixindən məlumdur ki, hələ XX əsrin əvvəllərində də kino sənətində 
azad yaradıcılıq meylləri erotik filmlərin çəkilişinə də şərait 
yaratmışdır. Məsələn, Veymar Respublikasında kino üzərində senzura 
ləğv edildikdən sonra film çəkənlər əllərinə düşən azadlıqdan istifadə 
edərək açıq-aşkar parnoqrafik xarakter daşıyan kino nümunələri 
yaratmağa başladılar. Ancaq elə həmin dövrdə milli etik 
xüsusiyyətlərə öz mühafizəkar baxışlarını bildirən insanlar erotik 
filmlərin nümayiş etdiril-məsinə qarşı çıxdılar.  
Mənbələrin birində qeyd olunur ki, “erotikaya dəb 1920-ci ildən 
sonra keçməyə başladı. Amma Veymar Respublikasının hökm sürdüyü 
dövrün sonuna qədərki bütöv bir mərhələdə müntəzəm olaraq cinslərin 
problemlərindən söz açan filmlər çəkildi. Tamaşaçıları cəlb etmək 
üçün ekzotik və tarixi filmlər də istehsal olunurdu. Məsələn, rejissor 
Jos Mayın çəkdiyi “Hind sərdabəsi” (1921) serialı böyük populyarlığa 
səbəb oldu. Bu macəra-romantik səpkili məhəbbət tarixçə-sinin 
mərkəzində Maxaracanın acı taleyindən söz açılırdı” [46, s.18]. 
Həmin illərdə “Ölümə nifrət edən”, “Qara zərf”, “Monte 
Karlodan olan avantürist qadın”, “Smaraqada Naburen”, “Dünyanın 
 
 
108
hökmdar qadını”, “Karmen” kimi filmlər həddindən artıq dəbdə 
olmuşdur. Təbii ki, həmin illərdə filmlərə olan tamaşaçı marağı 
incəsənətin bu növünün başqa sahələrindən fərqli olaraq çox gənc 
olmasından irəli gəlirdi. Kinonun məzmunundan, hətta onun 
emosionallğından asılı olmayaraq o hər bir adamda böyük maraq 
doğururdu. Bu incəsənət növü insanların zövqündə, estetik baxışında 
yeni eranın əsasını qoydu. Tədricən kino sənəti inkişaf etdikcə 
dünyanın müxtəlif ölkələrində onun müxtəlif janrları, üslubları və 
ənənələri yarandı. 
Kino sənətində rəngarəngliyin yaranmasının səbəblərindən biri 
də dünya miqyasında ictimai-siyasi quruluşların, sosial-mədəni 
baxışların müxtəlifliyi idi. Hətta müxtəlif tarixi hadisələrin 
nəticəsində də yeni kino ənənələri formalaşırdı. Məsələn, ikinci dünya 
müharibəsindən sonra dünyanın bir çox ölkələrində müharibə 
mövzusunda bədii filmlərin çəkilişinə daha çox üstünlük verildi. 
Xüsusilə, Sovet İttifaqı alman faşistləri üzərində qələbədən sonra 
müharibə mövzusunda filmlərin çəkilişinə daha geniş maliyyə 
imkanları yaratdı. Çünki əhali sosialist həyat tərzindən bəhs edən və 
siyasiləşdirilmiş bədii filmlərə baxmaqdan bezmişdi. Əsasən təsərrüfat 
sahələrinin emosional təbliğinə xidmət edən filmlərə tamaşaçılar 
baxmaq istəmirdilər. Çox cüzi miqdarda olan xarici filmlər isə senzura 
tərəfindən qayçılandıqdan sonra ekranlara buraxılırdı. Sovet 
ekranlarında əsasən Hindistanda istehsal olunmuş ailə-məişət 
mövzusuna həsr edilən filmlərə baxmağa imkan verilirdi. 
Sovet kinosunda isə az-çox müharibə mövzusunda çəkilmiş 
filmlərə baxmaq mümkün idi. Daha doğrusu, bu mövzuda olan 
filmlərdə qəhrəman həddindən artıq idellaşdırılırdı. Tamaşaçı hətta 
 
 
109
qəhrəmanın ölümü ilə fəxr edirdi. Belə filmlərdən biri də öz dövründə 
kifayət qədər populyarlaşan “Uzaq sahillərdə” adlı film idi. Bu film 
Azərbaycan kinosunun müharibə mövzusuna həsr etdiyi filmlər 
içərisində ən yaxşısı olmuşdur. Həmçinin Azərbaycan ailə və məişət 
mövzusuna çəkdiyi komik səpkili “Arşın mal alan” filmi də milli 
kinomuzun özünəməxsus xüsusiyyətlərinin formalaşmasında böyük 
əhəmiyyət kəsb etmişdir. Bu filmin də dünya miqyasında 
populyarlaşmasına kömək edən əsas amil onun süjet xəttini təşkil edən 
qadın-kişi münasibətləri olmuşdur. 
Müasir mərhələdə kinonun texniki imkanları daha da 
genişlənmiş, onun kütlələrə çatdırılması vasitələri daha da artmışdır. 
Belə bir şəraitdə bütün estetik tələblərin ödənilməsi imkanı 
yaranmışdır. Videokassetlər vasitəsi ilə tamaşaçının fərdi seçimi də 
mümkündür. Video-elektron vasitələrin kifayət qədər artması tamaşaçı 
marağının fərdi ödənişinə də geniş şərait yaradır. Əslində, müasir 
mərhələdə tamaşaçı marağının ödənilməsi problemi yoxdur. İndi ən 
böyük problem – cəmiyyətin əxlaqi problemidir. Çünki tamaşaçının 
geniş seçim imkanları onun mənəvi dünyasında aşınmalar yaradır. 
Təbiətcə, yüngül əyləncəyə, intim münasibətləri görüb yaşamağa daha 
çox meylli olan insanlar, cəmiyyət üçün təhlükəli olan neqativ 
emosional vəziyyətlərin təsiri altına daha tez düşə bilirlər. Bədii 
filmlər isə indiki şəraitdə istər-istəməz onların evinə daxil olur və 
bütövlükdə mənəviyyata müdaxilə edir. Daha açıq desək, film 
qəhrəmanının aşkarcasına nümayiş etdirdiyi seksə tamaşaçı da aludə 
olur. Onda da həmin hissləri yaşamaq meyli yaranır. Nəticədə isə 
cəmiyyətdə milli etik normalara uyğun gəlməyən münasibətlər və 
əxlaqsızlıqlar kütləvi hal alır.  
 
 
110
Məhz filmlərdə qadın-kişi münasibətlərinin açıq-saçıq şəkildə 
nümayiş etdirilməsinə etirazların da əsas səbəblərindən biri kütləvi 
əxlaqsızlıqların yaranmasıdır. Xüsusilə, cəmiyyətin seksə passiv 
münasibətdə olan ahıl hissəsi əxlaqsızlığın artmasında erotik-
pornoqrafik filmlərin çoxluğundan və onların televiziya kanalları 
vasitəsilə ekranlara buraxılmasından gileylənirlər. 
Həqiqətən də bədii filmlərdə incəsənətin başqa növlərindən fərqli 
olaraq emosional təsiretmə gücü daha böyükdür. Bədii filmlər 
insanların mənəvi aləminə daha güclü təsir edə bilirlər. 
Müstəqilliyimizin on ili ərzində Azərbaycanda Dövlət teleşirkəti 
ilə yanaşı özəl teleşirkətlər də meydana gəlmişdir. Şirkətlər arasında 
yaranan rəqabət, tamaşaçı diqqətini cəlb etmək marağı bəzən milli-etik 
normalara xələl gətirən verilişlərin, bədii filmlərin, pornoqrafik 
xarakterli şou-proqramların televiziya ekranlarına çıxarılmasına səbəb 
olur. 
Müasir mərhələdə televiziyanın insanların həyatında ən önəmli 
yerlərdən birini tutduğunu bilərəkdən özəl teleşirkətlərin əməkdaşları 
sensasiya, şou yaratmaq, özünün biznes maraqlarında müəyyən 
nailiyyətlər əldə etmək xatirinə milli maraqların qorunmasını bəzən 
arxa plana keçirirlər. Bunun da nəticəsində televiziya pulun və onun 
arxasında gizlənən pis niyyətlərin təcavüzünə məruz qalır. Təbii ki, bu 
təcavüzlərin arxasında əsasən milli əxlaqa mənfi təsir göstərmək 
istəyən xarici ölkələrin dövlət maraqları da gizlənir. Çox zaman bu 
incəliklərə əhəmiyyət vermədiyimiz üçün nəticədə peşmançılıq 
çəkməyə, əxlaqsızlığın, milli xüsusiyyətlərimizə yabançı olan yad 
vərdişlərin haradan cəmiyyətimizə gəldiyini ayırd etməyə məcbur 
oluruq. Diqqətlə təhlil etdikdə adət və ənənələrimizə, məişətimizə, 
 
 
111
davranışlarımıza televiziyanın çox böyük emosional, ideoloji təsir 
göstərdiyinin şahidi oluruq. 
Televiziyanın cəmiyyətdə tutduğu mövqeyi geniş təhlil edən 
professor Nizami Xudiyev yazmışdır: “XXI əsrin astanasında 
televiziyanın bütün dünya insanlarının şüuruna, həyat və fəaliyyətinə 
hakim kəsilməsi sübuta ehtiyacı olmayan bir gerçəklikdir. 
Televiziyanın inkişafı bir tərəfdən ən kütləvi informasiya vasitəsinin, 
digər tərəfdən onun yaradıcılıq və texnologiyasının, nəhayət ümumi 
mədəniyyətin, o cümlədən dilin (şifahi nitqin) təkmilləşməsi ilə bağlı 
olan məsələdir. Şifahi kütləvi informasiya vasitəsi olan televiziya bu 
şəraitdə misilsiz kommunikasiya vasitəsinə çevrilərək cəmiyyətdə 
önəmli mövqeyə çıxır” [64, s.150]. 
Özünün cəmiyyətə təsiretmə gücünə görə televiziya bütün 
informasiya vasitələrindən daha güclüdür. Çünki onda əyanilik və 
yüksək emosionallıq vardır. Məhz xüsusiyyətlərinə görə televiziya 
həm informasiyalar çatdırmaq vasitəsidir, həm də insanların 
maarifləndirilməsi, ideyalaşdırılması və bədii-estetik cəhətlərin 
inkişaf etdirilməsi funksiyalarını yerinə yetirir. 
Televiziyanın belə bir gücə malik olduğunu nəzərə alaraq onun 
milli maraqlardan, dövlətçilik prinsiplərindən kənara çıxması hallarını 
qeyri qənaətbəxş hesab etmək mümkündür. Televiziya özəl olsa da, o 
bütün xalqın hər bir nümayəndəsinin mənzilinə, həyatına daxil olur. 
Buna görə də özəl olduğuna arxayınlaşıb milli-ənənəvi maraqlara yad 
olan verilişləri, filmləri, reklamları efirə buraxmaq milli-mənəvi 
dəyərlərimizə xələl gətirən hal kimi qiymətləndirilməlidir.  
Sevindirici haldır ki, Azərbaycan Dövlət televiziyası öz 
verilişlərini hazırlayarkən əsasən dövlətçilik prinsiplərini və müstəqil 
 
 
112
Azərbaycan xalqının milli maraqlarını üstün tutur. Azərbaycan Dövlət 
Televiziya və Radio verilişləri şirkətinin sədri, professor N.Xudiyev 
də haqlı olaraq qeyd edir ki, dövlət televiziyası “Azərbaycan 
dövlətçiliyinin daha da möhkəmlənməsinə, milli istiqlalımızın əbədi 
və dönməzliyinə xidmət edir” [64, s.153]. 
Lakin etiraf etmək lazımdır ki, son illər istər dövlət 
televiziyasında,istərsə də özəl teleşirkətlərin verilişlərində milli adət 
və ənənələrimizlə, etnoqrafiyamızla, tarixi mədəni irsimizlə bağlı 
proqramların hazırlanmasına çox az diqqət yetirilir. Sanki bütün 
televiziya proqramları kiminsə lazımsız reklamlarından və siyasi 
sifarişlərindən ibarətdir. Bu hal isə nəticədə xarici teleşirkətlərin 
təbliğat aparmaq və insanlarımızın dünyagörüşünə təsir etmək 
imkanlarını artırır. Televiziya ekranlarında bədii və siyasi vasitələrlə 
aparılan təbliğat özümüzdən asılı olmayaraq mənəviyyatımıza təsir 
edir, təbiətcə romantik olan insanların maraqlarını dəyişir, ehtirasını 
coşdurur, əxlaqını başqalaşdırır.  
Bu misallar bir daha təsdiq edir ki, milli şüurun 
formalaşmasında, tarixi milli ənənələrin möhkəmlənməsində 
televiziyanın və incəsənət vasitələrinin rolu çox böyükdür. Məhz bu 
cəhəti nəzərə alan Azərbaycan kinematoqrafçıları, dramaturq-larımız, 
təsviri sənət adamlarımız, musiqiçilərimiz, teatr xadim-lərimiz 1970 – 
1980-ci illərdə milli, tarixi-ənənəvi əsərlərin yaranmasına xüsusi 
diqqət yetirməyə başladılar. Həmin dövrdə “Nəsimi”, “Babək”, “Dədə 
Qorqud”, “Nizami” və s. milli mövzuları özündə əks etdirən 
filmlərimiz yarandı. Fikrət Əmirovun “1001 gecə”, Fərəc Qarayevin 
“Qobustan” baletləri meydana gəldi. Onların hər biri mənəvi təkamül 
tariximizin bədii-emosional inikasını, milli cəhətlərin obrazlı şəkildə 
 
 
113
dərk olunma mühitini ictimai həyatımıza təqdim etdi. Bu əsərləri 
yaradanların əsas məqsədi xalqımızı milli kökümüzə qaytarmaq, 
tarixi-mənəvi dəyərlərimizi yeni nəslə öyrətmək, onları Vətənə 
məhəbbət hissi ruhunda tərbiyə etmək olmuşdur. Məhz bu məqsədlə də 
sənətkarlarımız tarixi-milli, ənənəvi mövzulara müraciət etmişlər. 
Çünki bu mövzular Azərbaycan xalqının tarixi mənəvi keyfiyyətlərini, 
vətənpərvərlik ənənələrini özündə əks etdirirlər. Xalq bu sənət 
əsərlərinə baxarkən mənəvi zənginliklərimizi, ziddiyyətli və çox çətin 
olan təkamül yolumuzu görür. Eyni zamanda müasir nəsillərimiz 
əcdadlarımızın yaratdığı mənəvi zənginliklərlə daha yaxından tanış 
olur, onu hissi olaraq sürətlə mənimsəməyə çalışırlar.  
 
 
1.3. Müasir incəsənətdə ənənəvilik və tarixi təcrübə. 
Bildiyimiz kimi, ənənəviliklə tarixi təcrübə bütün əsrlər boyu 
vəhdətdə olmuş, bir birini tamamlamışdır. Vəhdətdə olan bu iki cəhət 
insanların bütün həyat fəaliyyətində xüsusi rol oynamış, həyat tərzinin 
əsas amillərindən biri kimi özünü biruzə vermişdir.  
Ənənəviliklə tarixi təcrübənin vəhdəti bədii yaradıcılığın 
inkişafına daha qabarıq şəkildə təsir göstərə bilmişdir. Buna görə də 
hər hansı sənət nümunəsini təhlil müstəvisinə gətirib çıxaranda orada 
həm ənənəvi cəhətlərin, həm də tarixi təcrübənin təsirini və 
əhəmiyyətini görürük.  
İncəsənətin başqa sahələrindən fərqli olaraq bədii poetikanın 
ənənəvi xüsusiyyətlərinə, tarixi təcrübəsinə qismən də olsa, dünya 
alimləri tərəfindən diqqət yetirilmişdir. Bu sahəyə M.Xrapçenko, 
 
 
114
V.Vinoqradov, D.Lixaçov, Q.Fridlender, E.Meletenski, S.Averintsev, 
Y.Man, M.Qonçarov, M.Polyakov və digər görkəmli alimlər öz 
münasibətlərini bildirmişlər. Onların qənaətinə görə dünyanın obrazlı 
dərkinin tarixən yaranmış üsul və vasitələrinin öyrənilməsi bədii 
yaradıcılıq fəaliyyətinin əsasını təşkil edir. M.Xrapçenkonun fikrincə, 
“Məhz bu prinsiplər ayrıayrı dövrlərdə yazıçıların istifadə etdiyi 
müxtəlif poetik vasitələrə sistemlilik, vahidlik gətirir”. 
Bədii ədəbiyyata şamil edilən bu fikri incəsənətin bütün 
növlərinin inkişaf prinsiplərinə də aid etmək olar. Xüsusilə, teatr 
incəsənəti bədii ədəbiyyatdan bəhrələndiyinə görə ədəbi ənənəvilik və 
təcrübə onun da inkişafına əsaslı şəkildə təsir göstərmişdir. Antik 
dövrün dramaturgiyası və teatr ənənələri, terminləri, təcrübəsi tarix 
boyu örnək obyekti olmuşdur. Dünyanın bütün bədii yaradıcıları, o 
cümlədən Azərbaycan dramaturgiyasının və teatrının baniləri də antik 
dövrün tarixi təcrübəsindən kifayət qədər bəhrələnə bilmişlər. 
Keçmişin tarixi təcrü-bəsinə istinad etmədən, ondan bəhrələnmədən 
Mirzə Fətəli Axundovun komediyaları yaranmaz, peşəkar milli teatr 
sənətimiz formalaşa bilməzdi. 
Deməli, hər bir müasir incəsənət növünün kökündə tarixi 
qaynaqlar, bəşəri təcrübə dayanır. Antik dövrün görkəmli filosofu 
Platon da tarixi təcrübənin və bəşəri sənət qaynaqlarının hər bir 
yaradıcı üçün faydalanma mənbəyi olduğunu qeyd edirdi. Platonun 
fikrincə, “insan bir çox hissi duyğularla yaşamalı, şüurun vəhdət 
halına gətirdiyi ideya ilə həqiqəti dərk etməlidir. Yalnız bu cür 
anlamalardan dürüst faydalanan, icra olunan ayinlərə hər zaman agah 
olan insan həqiqi kamilliyə nail ola bilir” [121, s.185]. 
 
 
115
Əgər Azərbaycan dramaturgiyasının banisi M.F.Axundovun 
yaradıcılığına diqqət yetirsək, onun antik dövr dramaturgiyasını və 
orta əsrlərdə yaşamış görkəmli sənətkarların yaradıcılığına dərindən 
bələd olduğunu görərik. Buna görə də M.F.Axundovun “Hacı Qara” 
dramı oxucuya istər-istəməz qədim Roma dramaturqu Plavtın “Xəsis” 
komediyasını xatırladır. Bu iki əsərdə məkan fərqləri olmasına 
baxmayaraq hadisələrin dinamik xəttini xəsisliyin meydana gətirdiyi 
sosial bəlalar, ailə məişət problemləri təşkil edir. Onun əsərlərini 
fransız dramaturqu J.B.Molyerin komediyaları ilə də müqayisə etmək 
olar. 
M.F.Axundovun dövründə Azərbaycanda milli peşəkar teatr 
təcrübəsi olmadığı üçün o, antik və Avropa teatr təcrübəsindən 
bəhrələnməyə məcbur idi. Təbii ki, yaxşı mənada dərk edilən bu 
icbarilik, XIX əsrin ortalarında M.F.Axundova Azərbaycan milli 
dramaturgiyasının təməlini yaratmağa imkan vermişdir. Tarixi 
ənənəyə, bəşəri təcrübəyə əsaslanaraq peşəkar teatrdan öncə ilk 
növbədə onun dramaturgiyası yaranmışdır. Yazılan hər bir dram əsəri 
teatrın bəşəri qanunlarına, onun özünəməxsus olan zaman və məkanına 
uyğunlaşdırılmışdır. Məhz bəşəri teatr ənənələrinə və təcrübəsinə 
əsaslanan bu uyğunlaşdırmalar nəticəsində Mirzə Fətəli Axundov 
təkcə dramaturgiya janrımızın deyil, eyni zamanda peşəkar milli teatr 
ənənələrimizin də əsasını qoymuşdur.  
M.F.Axundovun bu tarixi xidmətlərini təhlil edən teatrşünas alim 
M.Əlizadə yazmışdır: “Məlum olduğu kimi mütərəqqi rus 
düşüncəsinin vasitəsilə dünya mədəniyyətinə yol açan M.F.Axundov 
xalqın mədəni və mənəvi tərbiyəsində teatr sənətinin misilsiz 
əhəmiyyətini dərk edərək təkbaşına institutsional teatr düşüncəsini 
 
 
116
yaratmağa qalxdı. Bu gün tam məsuliyyətlə deyə bilərik ki, bu nəhəng 
işi Axundov görə bildi və teatr tarixinin özünəməxsus qanunlarına 
baxmayaraq, məhz “Axundov ənənəsi” teatr prosesimizdə aparıcı 
oldu” [42, s. 205]. 
Bəşəri ənənələr və təcrübələr əsasında yaranmış “Axundov 
ənənəsi” milli teatrımızı və onun komediya janrını dünyaya gətirdi. 
Teatrımızda əsrin sonunda təşəkkül tapan faciə və dramatik janrlar da 
M.F.Axundov ənənəsindən bəhrələndi. Ü.Hacıbəyovun komik səpkili 
operettaları da M.F.Axundovun yaratdığı komik tamaşa ənənələrinə 
əsaslanaraq təşəkkül tapdı. 
Nəcəf bəy Vəzirovun, Ə.Haqverdiyevin, C.Cabbarlının, 
S.Vurğunun, H.Cavidin, S.Rəhmanın, İ.Əfəndiyevin və başqa 
dramaturqlarımızın hər birinin özünəməxsus bədii xüsusiyyətləri olsa 
da, onlar da əsası M.F.Axundov tərəfindən qoyulmuş sütunlar üzərində 
yüksəldilər və inkişaf etdilər. 
Eyni zamanda bu sənətkarların hər birinin özünəməxsus 
yaradıcılıq ənənələri, meylləri formalaşmışdır. “Axundov ənənəsi” 
müasir beynəlxalq ənənələrlə qovuşaraq yeni inkişaf mərhələsinə 
yüksəlmişdir. Məsələn, dramaturqlarımızın yaradıcılığında romantizm, 
realizm kimi bir-birindən fərqli cərəyanlar da meydana gəlmişdir. 
Hüseyn Cavidin romantizmi XIX əsr ənənələrindən bəhrələnsə də, 
klassik Şərq romantizmi səviyyəsinə yüksələ bilmişdir. Cavidin bu 
keyfiyyətinə görə onu ədəbi tədqiqatçılarımız haqlı olaraq “Şərqin 
Şekspiri” adlandırmışlar. Cavid romantizmi Avropa romantizminə 
alternativ kimi meydana gələrək Azərbaycan teatr tarixində yeni 
səhifələr və aktyor, rejissor ənənələri yaratmışdır. Tədqiqatçı alim 
Ş.Alışanov yazır ki, “Artıq XX əsr Azərbaycan romantizminin böyük 
 
 
117
nümayəndəsi Hüseyn Cavidin sənəti məhz bu metodun estetikası və 
poetikası kontekstində tədqiq olunur, milli-bədii fikir tarixində XX əsr 
romantizminin mövqeyi haqqında konkret təsəvvür yaranır” [6, s.88]. 
H.Cavid dövründə artıq Azərbaycan teatrı özünə xas olan güclü 
ənənələr yaratmışdı. Hüseyn Ərəblinski, Hüseynqulu Sarabski, Ülvi 
Rəcəb, Abbas Mirzə Şərifzadə, Mirzə Ağa Əliyev və başqa görkəmli 
aktyorlar nəsli yetişmişdi. M.F.Axundovdan fərqli olaraq Hüseyn 
Cavid və başqa dramaturqlar teatrın rəngarəng fəaliyyəti mühitində 
yaşayıb yaratmışlar. Hər bir dramaturqun konkret teatr üçün əsər 
yazmaq imkanı olmuşdur. Məhz, teatrın özünəməxsus ənənəvi mühiti, 
aktyor potensialı dramaturqların yaradıcılığına müəyyən qədər təsir 
göstərə bilmişdir. Onların çoxu öz qəhrəmanlarını da konkret 
aktyorların istedad potensialına uyğunlaşdıra bilmişlər. Bu cəhət 
əsasən Cəfər Cabbarlı yaradıcılığında daha qabarıq şəkildə hiss 
olunur. O, “Od gəlini”, “Sevil”, “Almaz”, “Yaşar”, “Aydın” və başqa 
əsərlərini yazanda əsas obrazları hansı aktyorlar daha yaxşı ifa 
edəcəklərini əvvəlcədən bilirdi. 60-cı illərdən sonra C.Cabbarlıya 
məxsus olan bu yaradıcılıq ənənələrini İlyas Əfəndiyev davam 
etdirmişdir. O da daha yaxından tanıdığı aktyorlar üçün xüsusi rollar, 
xarakterlər yazan sənətkarlarımızdan olmuşdur. Sınanmış ənənə və 
tarixi təcrübəyə əməl etməklə İlyas Əfəndiyev də öz sələfləri kimi 
həm tamaşaçının, həm də rejissor və aktyorların dərin rəğbətini qazana 
bilmişdir.  
XX əsrin əvvəllərində teatrda pafosçuluq ənənəsi də inkişaf 
etmişdir. Xüsusilə, C.Cabbarlının yaradıcılığında bədiiobrazlı pafosa 
daha çox üstünlük verilmişdir. H.Cavid yaradıcılığında isə pafosçuluq 
ənənəsi “müasirləşmə, türkləşmə, islamlaşma” şüarları ilə müşayət 
 
 
118
olunmuşdur. Əsasən fəlsəfi-romantizmin emosional təsirindən 
bəhrələnən Cavid pafosu, Cavid harayı türkçülük, millilik ruhuna görə 
təqib olunmuş, bu xüsusiyyət dahi sənətkarı kommunist-bolşevik 
repressiyasının qurbanı etmişdir. 
1950-ci illərdə isə İlyas Əfəndiyev Azərbaycan teatrında lirik-
psixoloji yaradıcılıq üslubunun əsasını qoydu. Bu üslub bədii-estetik 
göstəricilərinə və nəzəri əsaslarına görə özündən əvvəlki dramaturgiya 
üslublarından daha çox fərqlənirdi. Xüsusilə, İlyas Əfəndiyevin “İşıqlı 
yollar”, “Bahar suları”, “Atayevlər ailəsində” və s. əsərləri povestləri 
poetik duyğuların bədii-emosional toplumu idilər. Onların hər biri 
teatrda köhnəlmiş səhnə vərdişlərinin aradan qaldırılmasına qarşı 
mübarizənin önündə dayanırdı. İlyas Əfəndiyev dramaturgiyasının 
lirik-psixoloji motivləri rejissor Tofiq Kazımovun teatrda yenilik 
axtarmaq cəhdləri sayəsində həyat vəsiqəsi aldı. İ.Əfəndiyevin 
yaratdığı bədii obrazların təbii danışıq tərzləri tamaşanın daha 
inandırıcı olmasına yeni imkanlar yaratdı. 
Həmin illərdə Tofiq Kazımovun yenilikçilik meylləri köhnəlmiş 
teatr ifadə vasitələrinin aradan götürülməsinə təkan verdi. Hətta o, bir 
rejissor kimi klassik əsərləri tamaşaya hazırlayarkən də lirik-psixoloji 
yaradıcılıq üslubuna üstünlük verdi. Məsələn, Lope de Veqanın 
“Valensiya dəliləri” komediyasını, Viktor Hüqonun “Mariya Tüdor” 
əsərini, Şekspirin “Antonio və Kleopatra” kimi klassik faciə dramını, 
Cəlil Məmmədqu-luzadənin “Ölülər” əsərini novatorcasına tamaşaya 
qoydu və bu əsərlərə öz maraqlı quruluşu ilə poetik duyğular gətirdi. 
Lirik-psixoloji üslub İlyas Əfəndiyevin “Sən həmişə 
mənimləsən” adlı tamaşasında özünün ən yüksək bədii-estetik həllini 
tapdı. Bu üslub rejissor Tofiq Kazımovun fəaliyyət dairəsini 
 
 
119
genişləndirdi, İ.Əfəndiyevin yeni dramaturgiyasının təkanverici 
mexanizminə çevrildi. “Unuda bilmirəm”, “Məhv olmuş gündəliklər”, 
“Quşu uçan budaqlar” və s. lirik-psixoloji xarakterli dram əsərləri 
Azərbaycan teatrında həm yeni ifaçılıq ənənələri yaratdı, həm də 
rejissor işinin özündə bir yenilik əmələ gətirdi. 
Lakin inkişafın dialektikasına uyğun olaraq yeni yaranan üslublar 
və məktəblər incəsənətin özünəməxsus tarixi ənənələrindən ayrı 
düşməmişdir. Xüsusilə, Azərbaycan teatrı bütün dövrlərdə dramaturji 
əsası Mirzə Fətəli Axundov tərəfindən qoyulmuş milli ənənələri 
qoruyub saxlamışdır. 
Dramaturgiya yaradıcılığında əvvəlki potensial qüvvələr, 
şəxsiyyətlər azlıq təşkil etdiyindən bu gün teatr sferasında bir 
səngimə, durğunluq da hiss olunur. Təəssüflər olsun ki, hələlik 
H.Cavid, C.Cabbarlı, İ.Əfəndiyev və başqa peşəkar dramaturqlarımız 
kimi ardıcıl olaraq teatrlarla birgə işləyən, zamanın bədiiestetik 
tələblərinə uyğun dram əsərləri yazan sənətkarlarımız demək olar ki, 
yoxdur. 
Ancaq milli yaradıcılıq ənənələrimiz belə bir vəziyyətin uzun 
müddət davam etməsinə imkan verməyəcəkdir. Teatrlarımızla birgə 
yaradıcılıq fəaliyyətində bulunacaq peşəkar sənətkarlarımız yenə də 
yetişəcəkdir.  
Teatr ənənələrinin inkişaf etdirilməsində özfəaliyyət 
kollektivlərinin də rolu çox böyük olmuşdur. Demək olar ki, 
Azərbaycanın bütün rayonlarında özfəaliyyət dram dərnəkləri fəaliyyət 
göstərmişdir. Əsasən mədəniyyət müəssisələrinin və orta təhsil 
məktəblərinin nəzdində fəaliyyət göstərən bu dərnəklər ölkəmizdə 
teatr sənətinin təbliğinə və inkişaf etməsinə yardımçı olmuşlar. 
 
 
120
Ən başlıcası o idi ki, ucqar əyalətlərdə yaşayan əhali dram 
dərnəklərinin tamaşalarına mütəmadi olaraq baxmaqla teatr haqqında 
daha ətraflı bilgilər əldə edə bilirdilər. Digər tərəfdən bu dərnəklər öz 
tamaşaları ilə əhalinin incəsənətə olan mənəvi tələbatlarını qismən də 
olsa, ödəyirdilər. Həmçinin əyalət uşaqlarında da teatr sənətinə maraq 
yaradır, onların ən istedadlılarını seçib teatr sənətinə gətirə bilirdilər. 
Özfəaliyyət yaradıcılığına cəlb olunan uşaqlar arasından görkəmli 
teatr, mədəniyyət və incəsənət xadimlərimiz yetişirdi. 
Özfəaliyyət teatrları eyni zamanda dramaturgiya yaradıcılığının 
inkişafı üçün də sınaq meydanı idi. Dramaturgiya yaradıcılığına 
meyllənən yazıçı və şairlər öncə bir pərdəli pyeslər yazır, özfəaliyyət 
teatrlarında onları tamaşaya qoyurdular. Beləliklə də, özfəaliyyət 
teatrları həm dramaturgiya yaradıcılığı ilə, həm də aktyor, rejissor 
sənəti ilə məşğul olanlar üçün məktəb idi.  
Ən maraqlısı odur ki, Respublika Mədəniyyət Nazirliyi və 
Həmkarlar İttifaqı özfəaliyyət kollektivlərinə baxışlar təşkil edir, 
geniş miqyaslı festivallar keçirirdilər. Bu festivallarda hər bir istedad 
qiymətləndirilir, qaliblər diplomlarla, medallarla və müxtəlif 
mükafatlarla həvəsləndirilirdilər. Festivalların laureatları olan 
gənclərə mədəniyyət və incəsənət təmayüllü təhsil müəssisələrinə 
daxil olmaq üçün güzəştlər edilirdi. Buna görə də festivalların 
qalibləri sənətkar olmaq şansı qazanırdılar. Mədəniyyət və incəsənət 
təmayüllü təhsil müəssisələrinin də seçmək problemi asanlaşırdı. 
Həmin istedadları axtarmağa ehtiyac qalmır, onlar özləri həvəs və 
qabiliyyətlərinə uyğun olaraq təhsil müəssisələrinə üz tuturdular.  
Zəngin repertuara və səviyyəli həvəskar aktyor truppasına malik 
olan dram kollektivlərinə xüsusi baxış və müsabiqə yolu ilə “Xalq 
 
 
121
teatrı” statusu verilirdi. Ağdam, Mingəçevir, Lənkəran, Şəki və bir 
çox əyalət rayonlarında da xalq teatrları meydana gəlmişdi. Sonralar 
həmin teatrların bazasında dövlət teatrları yaradılmışdı.  
Tarixi məlumata görə hələ 1976-cı ildə Azərbaycanda 1735 dram 
kollektivi fəaliyyət göstərmişdir [10, s.79]. 
Həmin illərdə dövlət mədəniyyət müəssisələrində 1062 xor, 956 
musiqi, 463 rəqs kollektivi qeydə alınmışdır. 
Özfəaliyyət kollektivləri inkişaf etdikcə peşəkar incəsənətin kadr 
potensialı artırdı. Çünki özfəaliyyət yaradıcılığı incəsənətin ibtidai 
təhsil sisteminə çevrilmiş, çox görkəmli sənət adamları yetişdirmişdi. 
SSRİ xalq artistləri Mərziyə Davıdova, Ələsgər Ələkbərov, İsmayıl 
Dağıstanlı, Fikrət Əmirov, Lütfiyar İmanov, Respublikanın xalq 
artistləri Əli Zeynalov, Şövkət Ələkbərova, Sara Qədimova, Səid 
Rüstəmov, Cahangir Cahangirov, Əminə Dilbazi, Zeynəb Xanlarova, 
Süleyman Ələsgərov, Arif Babayev, Əlabbas Qədirov, Şəfiqə 
Məmmədova, Yaşar Nuri, tanınmış sənətkarlarımız Qulu Əsgərov, 
Nəzakət Məmmədova, Bakir Haşımov, Hüsnü Qubadov, Baba 
Mirzəyev, Canəli Əkbərov və başqaları bədii özfəaliyyət 
kollektivlərində yetişib üzə çıxmışlar. 
Ümumiyyətlə, bədii özfəaliyyət kollektivlərinin inkişaf etdiyi bir 
mühitdə yaradıcılıq ahəngi çox yüksək olmuş, sənətə və sənətkarlığa 
böyük hörmətlə yanaşılmışdır. Çünki incəsənət ilk növbədə dövlət 
tərəfindən qiymətləndirilmişdir. Sənətkarlar cəmiyyətin bütün üzvləri 
tərəfindən hörmətlə, heyranlıqla qarşılanmışdır. 
Sənətkarların iqtisadi çətinlikləri olmadığından onlar da 
adiləşməmiş, öz şərəf və ləyaqətlərini qoruyub saxlaya bilmişlər. 
İndiki aktyorlarımız kimi onlar özlərini “masabəyi” səviyyəsinə 
 
 
122
endirməmişlər. Bütün fəaliyyətlərini incəsənətin inkişafına həsr 
etmişlər.  
Teatr incəsənəti başqa sənət növlərindən fərqli olaraq tarixi 
təcrübəyə və ənənəviliyə daha çox meyillidir. Bu da həm teatr 
dramaturgiyasında mövcud olan bəşəri qanunauyğunluqlardan, həm də 
teatr-tamaşa sənətinin ənənələr üzərində bərqərar olmuş spesifik 
xüsusiyyətlərdən irəli gəlir. Dramaturq teatra aid olan spesifik 
xüsusiyyətlərə, qəbul edilmiş qanunlara, üslublara, məkana, zamana 
uyğun olaraq əsər üzərində düşünür. Onun bədii uydurmaları, ideya 
baxışları yalnız bu qanunlara əməl etməklə hadisəviləşir. Məhz buna 
görə də tamaşaçı və onu əhatə edən həyat müasirləşdiyi halda, yeni 
estetik düşüncə məkanı və zamanı dəyişdiyi halda teatr keçmiş 
ənənələrdən tam şəkildə ayrıla bilmir, öz mühafizəkar mövqeyini 
həmişə qoruyub saxlamağa çalışır. Teatrın bu xüsusiyyətinə görə yeni 
ruhlu, yeni estetik baxışları əks etdirən əsərlər onun səhnəsinə 
çətinliklə yol tapa bilir. Bu səbəbdən də bir çox əsərlər uzun müddət 
repertuardan düşmür, get-gedə teatra olan tamaşaçı marağının 
durğunlaşmasına, bayağılaşmasına gətirib çıxarır. Xüsusilə, yeni güclü 
dramatik materialın qıtlığı klassik pyeslərin müxtəlif dövrlərdə 
yenidən tamaşaya qoyulmasına səbəb olur. Dram teatrında S.Vurğunun 
“Vaqif”, “Fərhad və Şirin”, Şekspirin “Otello”, “Hamlet”, Opera 
teatrında Üzeyir Hacıbəyovun “Leyli və Məcnun”, “Koroğlu” 
M.Maqomayevin  “Şah İsmayıl”, Musiqili Komediya teatrında 
Ü.Hacıbəyovun “Arşın mal alan”, “O olmasın, bu olsun” və başqa 
tamaşaların illər boyu təkrarlanması, onların müxtəlif aktyor nəsilləri 
tərəfindən  ifa olunması əsasən teatrda ənənələrin qorunması 
prinsipindən irəli gəlmişdir. Eyni zamanda onlardan güclü əsərlər 
 
 
123
yaranmadığından teatrşünas Cəfər Cəfərovun təbirincə desək “teatr 
hələ də vaxtı keçmiş ənənələrin ağır yükünə davam gətirməli olur” 
[29, s.249]. 
Buradan belə bir nəticəyə gəlmək olar ki, yaradıcılıq 
ənənələrində yeniləşmə baş vermədikdə sənət və zaman arasında bir 
boşluq yaranır. O boşluğu yenidən doldurmaq üçün isə bir çox 
çətinliklər ortaya çıxır. Qeyd olunan bu cəhət teatr sənətində özünü 
daha qabarıq şəkildə biruzə verir. Çünki teatr sintetik bir sahə kimi 
incəsənətin bütün növlərinin birləşməsindən yarandığından meydana 
gələn boşluq rejissorların, aktyorların, bədii tərtibatçıların və s. 
yardımçı personajların itirilməsinə səbəb olur. Buna görə də teatr 
həmişə onun taleyini həll edən sənətkar nəslinin yeniləşdirilməsi, 
cavanlaşdırılması ənənələrinə sadiq qalmalıdır.  
Azərbaycan teatr tarixindən məlumdur ki, XX əsrin 50-ci 
illərinin sonu və 60-cı illərin əvvəllərində, eyni zamanda sonrakı 
dövrlərdə teatrlar aktyor nəsillərinin dəyişməsi, onların səhnədə bir-
birini əvəz etməsi prosesinə hazır deyildilər: ölüm yalnız M.A.Əliyev, 
Sidqi Ruhulla, Ə.Məmmədova, Əli Qurbanov, M.Davudova, Fatma 
Qədri, İ.Talıblı kimi şöhrətli və yaşlı aktyorları yox, həm də 
Ə.Sultanov, A.Yusifzadə, A.Rzayev, Ağadadaş Qurbanov kimi 
nisbətən gənc səhnə ustalarını da səhnədən ayırmışdı. 1963-cü ildə 
SSRİ xalq artisti, böyük istedadlı aktyor Ə.Ələkbərov vəfat etdi [41, 
s.205]. S.Vurğun, M.Hüseyn, C.Məcnunbəyov kimi dramaturqların, 
sonralar isə Sabit Rəhmanın vəfatı dramaturgiya sənətinin özündə də 
inkişaf ahəngini pozdu. Elə indinin özündə də Azərbaycan milli 
teatrını güclü dramaturgiya materialı ilə təmin edən İlyas Əfəndiyevin 
itgisi çox aydın şəkildə hiss olunur. Peşəkar dramaturqların qıtlığı 
 
 
124
aktyor və rejissorların da qarşısında yeni problemlər yaradır. Təbii ki, 
bu problemlərin aradan qaldırılması üçün tarixən mövcud olan kadr 
hazırlığı ənənələrini davam etdirmək, yaradıcılığın keyfiyyətinə mənfi 
təsir göstərən mühafizəkar cəhətlərin isə aradan qaldırılmasına nail 
olmaq lazımdır. 
Məlumdur ki, Azərbaycanın dahi sənətkarları milli ənənəvi 
sənətkarlıq sahəsində modernləşdirmə aparılmasına böyük üstünlük 
vermişlər. Opera teatrımızın banisi Üzeyir Hacıbəyov ilk monumental 
əsərini muğam sənəti üstündə yazsa da, 30-cu illərdə o, milli 
operamızın yeni modernləşdirilmiş nümunəsini yaratmışdır. O, Avropa 
teatr təcrübəsinə əsaslanaraq “Koroğlu” operasını yazmaqla milli 
operamıza yenilik gətirmişdir. Ü.Hacıbəyov balet tamaşası yaratmağa 
da cəhdlər etmişdir. O, “Dağıstan” balet rəqs tamaşasının, 
“Azərbaycan” baletinin müəllifi olmuşdur. 
Sənət aləmində edilən hər bir yenilik mahiyyət etibarı ilə 
incəsənətdə intellektual düşüncənin ənənəvi əsasını qoymuş, sonradan 
dünyaya gələn yaradıcı nəslin örnək məktəbinə, təcrübə məkanına 
çevrilmişdir. Teatr incəsənəti sahəsində də intellektual düşüncənin 
təkamülü yeni sistemlər, məktəblər, ənənələr yaratmışdır. Xüsusilə, 
dramaturqun güclü poetik düşüncələri, hadisələri ümumiləşdirmə və 
təcəssümləşdirmə tərzi zamanın müəyyən məkanında teatr sənətinə 
fərdi müəlliflik möhürünü qoymuşdur. Dramaturq zamanın konkret 
məkanında teatrın güclü aparıcı qüvvəsinə çevrilmişdir. Bunun da 
nəticəsində “Axundov… Cavid… Mirzə Cəlil… Cabbarlı teatrı” 
termini, anlayışı meydana gəlmişdir. XX əsrin 70-ci illərindən sonra 
isə İlyas Əfəndiyevin dramaturgiyası Azərbaycan Akademik teatrının 
əsas repertuarına çevrilmiş, bu teatra yeni nəfəs, yaradıcılıq ənənələri 
 
 
125
gətirmişdir. İlyas Əfəndiyev dramaturgiyasının özünəməxsus olan 
poetik pafosunda yeni aktyor nəsli yetişmişdir. Həsən Turabov, 
Amaliya Pənahova və başqa sənətkarlarımız İlyas Əfəndiyev 
teatrından güc almış, onun yaradıcılıq ənənələrinə sadiq qalaraq yadda 
qalan, müasir bədii obrazlar yarada bilmişlər.  
Teatr sənətində yaranmış ənənələrin bir-biri ilə mübarizəsi də 
mövcuddur. Burada da mövcud olan hər bir cərəyan öz həqiqətlərini 
təsdiq etməyə çalışır.Ənənələrin arasıkəsilməz mübarizəsi inkişafın 
əsas rüşeymini təşkil edir. Ənənələrarası mübarizə yeni keyfiyyət 
amillərini doğurur və inkişafın diolektikasını yaradır. Bu cəhətə 
xüsusi diqqət yetirən fransız aktyoru Şarl Dollen öz xatirələrinin 
birində demişdir: “Teatrda bir həqiqət deyil, fəqət, bir-biri ilə 
toqquşan, öz aralarında mübarizə aparan, bir-birini əvəz edən çoxlu 
həqiqətlərin mövcud olmasını mən üstün tuturam. Axı, müxtəlif 
ənənələrin bu arasıkəsilməz mübarizəsi sayəsində teatr canlı və əbədi 
inkişafda olan sənət kimi qalmaqdarır” [141, s.135]. 
Rus, Sovet imperiyasının məkanında inkişaf edib formalaşan 
Azərbaycan teatrı böyük bir dövr daxilində “Stanislavski sistemi”nin 
elmi-metodoloji özülü üzərində təşəkkül tapmışdır. Bəzən bu sistemin 
tarixi ənənələrdən uzaqlaşma cəhdləri də olmuşdur. Bir çox rejissor və 
aktyorlar “Stanislavski sistemi”ni doqmatik qəbul etməmiş, ona yeni 
elementlər, beynəlxalq teatr təcrübəsindən qazanılan əlavələr də 
etmişlər. Aktyorun və rejissorun fərdi istedadı zəminində yeni formalı 
təcəssümetdirmə üsulları, metodları yaradılmışdır. Xüsusilə, müasir 
dövrün estetik tələblərinə cavab vermək üçün daima yaradıcılıq 
axtarışlarında olan “Bələdiyyə teatrı”nın rejissoru Cənnət Səlimova və 
“Yuğ” teatrının bədii rəhbəri Vaqif İbrahimoğlu öz yenilikləri ilə 
 
 
126
fərqlənmişlər. Lakin onlar da Stanislavski məktəbini mənimsədikləri 
üçün teatr sənətinin damarlarında qaynayan tarixi ənənələrdən ayrıla 
bilməmişlər. Əsasən “Yuğ” teatrının rəhbəri V.İbrahimoğlu çox qədim 
tarixə malik olan plastikadan, pantomim elementlərindən daha çox 
istifadə edir. O qədim xalq oyun və tamaşalarındakı daha çevik və 
dinamik görünən elementləri müasir düşüncə tərzi ilə uyğunlaşdırmağı 
bacarır. Hər hansı bir fikrin daha çox plastik hərəkətlərlə 
çatdırılmasına üstünlük verir. Qədim oyun və tamaşa üsulları 
müasirlik xüsusiyyətləri baxımından yerində istifadə olunduğu üçün 
onlar aktualdır və sənətdə yenilik kimi görünür. Rejissor aktyorların 
bütün potensialını üzə çıxarmaq üçün bir sistem, yaxud bir teatr 
ənənəsi ilə kifayətlənmir, həmçinin tarixi təcrübənin onu qane edən 
bütün xüsusiyyətlərindən istifadə etməyə çalışır. 
Uzun illər boyu sovet məkanının başqa yerlərində olduğu kimi 
Azərbaycan teatrında da “Sosializm realizmi” ənənəsi hökm 
sürmüşdür. Yaranmış bu ənənə əslində kommunist ideologiyasının 
təbliğat vasitəsinə çevrilmişdir. Həmin ənənənin xarakterindən irəli 
gələrək dramaturgiyamızda və teatrlarımızda “şüarçılıq” elementləri 
daha çox üstünlük təşkil etmişdir. Əsərin müsbət qəhrəmanları ənənəvi 
olaraq kommunist əxlaq prinsiplərinə uyğunlaşdırılmalı, onların 
şəxsiyyətlərində mənfi amillər, ziddiyyətli elementlər olmamalı idi. 
Buna görə də müsbət qəhrəmanın hərəkəti, ifadələri sosializm 
cəmiyyətinin bütün tələblərinə cavab verməli idi. Müsbət qəhrəman 
ideallaşdırılırdı. Əsərin mənfi obrazları isə ənənəvi olaraq bütün 
müsbət insani keyfiyyətlərdən məhrum edilirdi. Bədii əsərlərdə və 
teatr tamaşalarında ideoloji sifarişlər xüsusi yer tuturdu. Buna görə də 
çox böyük yaradıcılıq potensialı olan istedadlı sənətkarlar siyasi 
 
 
127
rejimin ictimai sifarişinə əməl etməyə məcbur olurdular. Cəfər 
Cabbarlı kimi böyük bir dramaturq siyasi rejimin təz-yiqlərinə məruz 
qalaraq yalnız sosialist həyat və düşüncə tərzi-nə üstünlük verən 
əsərlər yazmağa məcbur etdirilmişdir. Sosial-siyasi sifariş olaraq o, 
“Od gəlini”, “Almaz”, “1905-ci ildə”, “Yaşar”, “Sevil”, “Aydın” kimi 
dram əsərləri yazmışdır. Bu əsərlər sosial-siyasi sifarişlər olsa da, öz 
bədii səviyyəsinə və təsir gücünə görə Azərbaycan teatr tarixində 
xüsusi rol oyna-mışdır. 
Maraqlıdır ki, C.Cabbarlı ictimai quruluşa olan münasibətini 
dolayısı ilə də olsa hakim sinfin duya bilmədiyi bir tərzdə deyə 
bilmişdir. Məsələn, onun “Od gəlini”ndə əsərin qəhrəmanı Elxanın dili 
ilə deyir: “Dünya iki cəbhəyə ayrılmışdır. Birində əzənlər, o birində 
isə əzilənlər”. Başqa bir yerdə isə “Biz insan dostunun dostu, insan 
düşməninin düşməniyik” ifadələri ilə əslində C.Cabbarlı onun içində 
qəlbini əzən fikirləri tarixi qəhrəmanının dili ilə öz ürəyindən 
çıxarmışdır. Elxanın baxışları dramaturqun bədii-fəlsəfi düşüncələri 
ilə modernləşdirilmişdir.  
Azərbaycanın tanınmış rejissoru, alimi, aktyoru Mehdi 
Məmmədov da Elxanın baxışlarını, onun ifadələrindəki dərin fəlsəfi 
məqamları C.Cabbarlı idrakı ilə əlaqələndirərək yazmışdır: “Elxanın 
öz zəmanəsi üçün bu qədər dərin şüurlu və böyük məramlı 
görsənməsində heç bir sünilik yoxdur. Biz başa düşməliyik ki, müəllif 
Elxana özünün və öz müasirlərinin dünyagörüşü ilə baxmış və onu 
bilərək, təkcə keçmiş üçün deyil, hazır və gələcək üçün də müsbət 
qəhrəman, ideal qəhrəman səviyyəsinə yüksəltmişdir” [111, s.123]. 
Məhz tamaşa qəhrəmanını ideallaşdırma sovet imperiyası 
dağılana qədər davam etdirilmişdir. İdeallaşdırma ənənəvi olaraq 
 
 
128
incəsənətin başqa sahələrində də xüsusi yer tutmuşdur. Rəssamlarımız 
plakat janrına xas olaraq tarla qəhrəmanlarının, fəhlə sinfinin 
obrazlarını yaradır, onları müxtəlif rənglərin nəzərə çarpan pafosu ilə 
ideallaşdırırdılar. Əsasən təbliğat xarakteri daşıyan belə əsərlər 
mədəniyyət müəssisələri, böyük kollektivlər çalışan iş yerləri üçün 
sifariş olunurdu. Bəzən tarlalardakı istirahət düşərgələrində plakatçı 
rəssamların əsərlərinin səyyar sərgiləri təşkil edilir, nəhəng dəmir 
lövhələr üzərinə çəkilmiş plakatlar isə magistral yolların kənarına 
sancılırdı. 
Plakat əsasən siyasi janr kimi qrafika incəsənətinin bir növü 
olaraq təşəkkül tapmışdır. Əsrin əvvəllərindən bu janr sosializm 
cəmiyyətinin həyat prinsiplərini tərənnüm etmişdir. Buna görə də 
Sovet hakimiyyətinin yarandığı ilkin günlərdən incəsənətin mübariz 
növlərindən biri kimi qiymətləndirilmiş, müxtəlif yaradıcılıq ənənələri 
ilə davam etdirilmişdir. 
Ümumiyyətlə sovet plakat janrı ilk dəfə 1922-ci ildə D.S.Moorun 
“Kömək et” adlı əsəri ilə meydana gəlmişdir. Volqaboyunda yaşayan 
əhalini kütləvi aclıqdan xilas etmək məqsədi ilə çəkilən həmin plakat 
əsasən çağırış xarakteri daşımışdır. Elə həmin andan başlayaraq plakat 
bədii ifadə vasitəsi kimi təsviri incəsənətin ənənəvi janrına 
çevrilmişdir. Kollektivləşmə və müharibə illərində də plakat janrından 
bədii ifadə vasitəsi kimi geniş istifadə edilmişdir. 
“Böyük Vətən müharibəsi illərində Moskvada və digər şəhərlərdə 
SİTA-nın “Satira pəncərələri”, Leninqradda isə “Mübariz karandaş” 
nəşr olunurdu. Bunlar təşviqatçı incəsənətin ən vacib formaları idi” 
[34, s.233]. Çəkilən plakatlar mətbəələrdə çap olunaraq çox saylı 
tiracla SSRİ-nin hər yerinə yayılırdı. 
 
 
129
Plakat incəsənətin daha aktual növü olsa da, onun yaşama 
müddəti çox da uzun çəkmir. O, bədii ifadə vasitəsi kimi müəyyən 
dövrün ictimai-siyasi hadisələrinin daha asan qavranılmasına xidmət 
edir. Elə bu səbəbə görə də plakat janrı daha çox ənənəvi sənət növü 
sayılır. Yəni müxtəlif ictimai, siyasi, mədəni hadisələr, beynəlxalq və 
ölkə miqyaslı kütləvi çağırışlar, etirazlar plakat janrının ənənəvi 
mövzularını təşkil edir.  
Azərbaycan rəssamlığı tarixində plakat janrının inkişafında Əzim 
Əzimzadənin də böyük xidmətləri olmuşdur. O karikatura və plakat 
janrında yüzlərlə əsərlər yaratmış, böyük mədəni irs qoyub getmişdir. 
O, Azərbaycan karikatura sənətinin əsasını qoyan sənətkarlardan biri 
olmuşdur. R.Mustafayev adına İncəsənət Muzeyində onun akvarellə 
çəkdiyi çoxlu karikatura, plakat, mənzərə əsərləri qorunub saxlanılır. 
Bu əsərlər içərisində siyasi satira janrında çəkilən karikatura və 
plakatlar daha çoxdur. Həmin əsərlərin demək olar ki, əksəriyyəti 
“Molla Nəsrəddin”, “Mozalan”, “Tuti”, “Babayi Əmir” və başqa 
jurnallarda dərc olunmuşdur. M.Ə.Sabirin “Hophopnamə”sinə çəkdiyi 
illüstrasiyalar isə Azərbaycanda kitab qrafikasının inkişaf etdiyi yeni 
mərhələ kimi qiymətləndirilir. 
Ə.Əzimzadənin yaradıcılıq irsi özündən sonra yetişən 
rəssamlarımız üçün də örnək məktəbinə çevrilmişdir. O, 1929-cu ildən 
1936-cı ilə qədər rəssamlıq texnikumunun rəhbəri ol-muş, rəssam 
kadrların hazırlanmasında böyük xidmətlər göstə-rmişdir. 
Azərbaycanda və keçmiş Sovet İttifaqında tanınan onlarla 
görkəmli sənətkarlarımız ilk peşə təhsillərini Ə.Əzimzadənin adını 
daşıyan texnikumda almış, unudulmaz rəssamın mədəni irsini dərindən 
öyrənə bilmişlər.  
 
 
130
Ə.Əzimzadə yaradıcılığına V.Yakovlev, L.Bruni, B.Veymarn, 
V.Çepelev kimi rus rəssam və sənətşünasları böyük qiymət vermişlər. 
Gürcü rəssamı Y.Ninoladze, M.Tomidze, özbəkistanlı L.Bur, 
dağıstanlı Sadırca Əsgərov kimi rəssamlar Ə.Əzimzadə ilə çox yaxın 
olmuş, onunla yaradıcılıq əlaqələri yaratmışlar [117, s.28]. 
Əslində XX yüzilliyin 50-ci illərindən sonra meydana çıxan 
karikatura və plakat rəssamlarımızın əksəriyyətini Əzim Əzimzadə 
məktəbinin yetişdirmələri hesab etmək olar. Onların əksəriyyəti 
Ə.Əzimzadənin qoyub getdiyi yaradıcılıq təcrübəsindən, ənənəsindən 
kifayət qədər bəhrələnə bilmişlər. 
Həmçinin Əzimzadənin mədəni irsi, yaratdığı zəngin sənət 
məktəbi A.Y.Kazımov, K.D.Kərimov, P.A.Hacıyev, N.M.Miklaşevski, 
D.A.Səfərəliyev, M.Nəcəfov və başqa sənətşünas alimlərin geniş 
tədqiqat obyekti olmuşdur. Adları qeyd olunan alimlər Ə.Əzimzadənin 
bir çox bədii eskizlərini, plakatlarını və başqa rəsm əsərlərini axtarıb 
üzə çıxarmışlar. Onların xidmətləri sayəsində Ə.Əzimzadənin 
yaradıcılıq kataloqu hazırlanmışdır. Ə.Əzimzadə irsinin əksəriyyəti öz 
dövrünün ictimai-siyasi hadisələrini əks etdirməklə yarandığı zamanın 
aydın mənzərəsini təsvir edə bilmiş, onlardan həm də geniş miqyaslı 
təbliğat və təşviqat vasitəsi kimi istifadə olunmuşdur. 
Əzimzadə mədəni irsindən Cabbar Qasımov, Hacağa Nəzərov, 
Arif Əzizov kimi tanınmış sənətkarlarımız bəhrələnmişlər. Onun 
yaratdığı karikatura və şarj ənənəsini isə Nəcəfqulu İsmayılov, Rahib 
Qədimov, Ələkbər Zeynalov kimi sənətkarlarımız davam etdirmişlər. 
1991-ci ildə sovet imperiyası dağıldıqdan sonra təəssüflər olsun 
ki, yeni cəmiyyətdə rəssamlığın da təbliğat və təşviqat xarakterli 
janrlarında inkişaf ahəngi pozulmuşdur. Həmin sahələrə dövlət marağı 
 
 
131
da demək olar ki, yox dərəcəsinə enmişdir. Halbuki Vətənimizin 20 
faizindən çoxu erməni işğalı altında olduğu bir zamanda plakat 
janrından hərbi vətənpərvərlik tərbiyəsi məqsədi ilə yenə də istifadə 
etmək lazımdır. Çox təəssüflər olsun ki, müstəqillik əldə etdiyimiz 
müddət ərzində plakat çəkilişinə dövlət səviyyəsində sifarişlər 
azalmışdır. Buna görə də hətta keçmiş plakatçı rəssamlarımız da çörək 
pulu qazanmaq naminə seyr-tamaşa xarakterli rəsm əsəri çəkməyə 
daha çox üstünlük verirlər. 
Maraqlıdır ki, çox qədim tarixə malik olan heykəltaraşlıq sənəti 
də indiki mərhələdə özünün durğunluq dövrünü yaşayır. Dövlət 
tərəfindən monumental sifarişlər olmadığından sənətkarlar pul 
qazanmaq xatirinə qəbirstanlıq heykəltaraşlığı ilə məşğul olmağa 
məcburdurlar. Buna görə də faktiki olaraq qədim tarixə malik olan 
sənət ənənəsi unudulur, sənətkarlar qəbir üçün yaratdığı əsərin 
satışından sonra öz müəlliflik hüququnu da itirir. İndiki Azərbaycan 
həyatında heykəltaraşlıq, əsrlər boyu inkişaf etmiş tarixi təcrübədən 
və sənətkarlıq ənənələrindən uzaq düşür. 
Hamımıza məlumdur ki, heykəltaraşlıq tarixində çox böyük 
sənətkarlar olmuşdur. Əfsanəvi Niferteti portretlərinin müəllifi, qədim 
Misir heykəltaraşı Tutmos, qədim yunan heykəltaraşları Fidi, Miron, 
Praksitel, intibah dövrünün heykəltaraşı Mikelancelo, XX əsrin 
məşhur rus heykəltaraşı S.T.Konenkov, Azərbaycan heykəltaraşları 
Fuad Əbdürrəmanov, Cəlal Qaryağdı, Tokay Məmmədov, Ömər 
Eldarov və başqaları bütün dövrlər üçün örnək məktəbidirlər. Onların 
tarixi irsini unutmaq bizi də XX əsrin əvvəllərində yaranmış 
proletkultçuluq mövqeyinə aparıb çıxarır. Bildiyimiz kimi, 
proletkultçular müasirlik pərdəsi adı altında tarixi yaradıcılıq 
 
 
132
ənənələrindən və keçmişin bütün irsin-dən imtina edirdilər. Həmin 
dövrün proletkultçu şairlərindən biri olan V.Kirillov yazırdı ki, “Biz 
öz sabahımız naminə Rafaeli yandırmalı, muzeyləri dağıtmalı, çiçəklər 
incəsənətini tapdalamalıyıq” [70, № 7, 1921, s.21]. 
Lakin indiki şəraitdə heykəltaraşlıq sənətinin inkişafının 
tənəzzülə doğru getdiyini siyasi baxışlarla əlaqələndirmək olmaz. 
Yaranmış durğunluğun əsas səbəbini cəmiyyətin düçar olduğu iqtisadi 
çətinliklərdə axtarmaq lazımdır. Heykəltaraşlığın yaranmasında 
material xüsusi rol oynadığından həcm etibarı ilə bu sənət daha 
monumental olduğundan onun iqtisadi tələblərini ödəmək sənətkar 
üçün çox çətindir. Buna görə də heykəltaraşlığın tarixi inkişaf 
ənənələrini qoruyub saxlamaq üçün ictimai sifarişlərin böyük 
əhəmiyyəti vardır.  
Heykəltaraşlığın tarixən iki əsas növü mövcuddur. Hər tərəfdən 
baxılması mümkün olan heykəl nümunəsinə girdə heykəl növü deyilir. 
Yastı səthin üzərində işlənilən növ isə heykəltaraşlığın relyef növü 
adlanır. Relyef növündə mürəkkəb süjetlər və daha çox fiqurlar ola 
bilər. Dünya incəsənət tarixində ən yaxşı relyef əsəri fransız 
heykəltaraşı F.Ryudinin “Marselyoza” əsəri hesab olunur. Bu əsər həm 
də “1792-ci ildə könüllülərin çıxışı” adlanır. Parisin Zəfər tağının 
tərəflərindən birində yerləşən bu əsər “silaha sarılmağa”, azadlığa 
çağırış motivləri üzərində yapılmışdır. Burada insan qrupu üzərində 
əyninə zirehli paltar geymiş, əlində qılınc tutmuş cəsur qadın fiquru 
görsənir. O adamların başı üzərindən uçaraq onları azadlıq uğrunda 
mübarizəyə çağırır. 
F.Ryudinin yaratdığı bu yaradıcılıq ənənəsindən, üsulundan rus-
sovet heykəltaraşlığı da istifadə etmişdir. Heykəltaraşlardan 
İ.D.Matros, L.Y.Kerbel, Q.İokubonis, V.İ.Muxin, İ.D.Şadrin və 
 
 
133
başqaları tarixi ənənə və təcrübədən bəhrələnə bilmişlər. Məsələn, 
İ.D.Matros Minin və Pojarski heykəlinin postamentində həm hər şeyi 
Vətən naminə qurban verməyə hazır olan novqorodluların 
coşğunluğunu, həm də çox mürəkkəb döyüş səhnələrini təsvir edə 
bilmişdir. 
Rus heykəltaraşlıq məktəbi Azərbaycan rəssamlarının 
yaradıcılığına da güclü təsir etmişdir. Bu onunla bağlıdır ki, bir çox 
görkəmli sənətkarlarımız ali rəssamlıq məktəblərini Moskvada, 
Leninqradda (indiki Sankt-Peterburq) bitirmişlər. Təbii ki, rus 
rəssamlıq məktəbinin tarixi təcrübəsi, yaradıcılıq ənənələrindən 
onların faydalanmasında müsbət rol oynamışdır. Xüsusilə, 
monumental heykəltaraşlığın Azərbaycanda inkişaf etməsində Rus 
rəssamlıq məktəbinin təsiri daha aydın şəkildə görünür. Tokay 
Məmmədovun, Ömər Eldarovun, İbrahim Zeynalovun və başqalarının 
yaradıcılıq texnologiyasında rus məktəbinin təcrübəsi daha aydın 
şəkildə hiss olunur. Onların yaradıcılığında da Pyotr Sabsay kimi 
sənətkarların ənənəsi sezilir. Məsələn, Tokay Məmmədovun yaratdığı 
“M.Əzizbəyov” heykəlində Sabsay yaradıcılığının sələfliyi hiss 
olunur. Bu abidədə də inqilabi xarakter, yüksək şüarçılıq pafosu 
vardır. 
Lakin Azərbaycan heykəltaraşlarının yaradıcılığında rus 
rəssamlığının təsiri olmasına baxmayaraq onlar milli-tarixi 
ənənələrimizi unutmamışlar. Xüsusilə, Cəlal Qaryağdının, Fuad 
Əbdürrəhmanovun, Tokay Məmmədovun və başqalarının milli 
mədəniyyətimizlə, tarixi ənənələrimizlə bağlı olan çoxlu sənət əsərləri 
meydana gəlmişdir. Milli xarakterlərin, xüsusiyyətlərin axtarışları 
Cəlal Qaryağdı yaradıcılığında daha güclü olmuşdur. Onun “Turizm”, 
 
 
134
“Kamançaçı”, “Müğənni qız” əsərləri milli ənənələrimizə və 
mədəniyyətimizə bağlılığı əks etdirən orijinal nümunələrdir. 
Fuad Əbdürrəhmanov isə haqlı olaraq milli monumental 
heykəltaraşlıq sənətimizin banilərindən biri kimi qiymətləndirilir. 
Onun həm Gəncədə, həm də Bakıda ucaltdığı “Nizami” heykəli, 
Düşənbədə Rudəkiyə həsr etdiyi möhtəşəm abidə, Buxara şəhərindəki 
Əbu Əli ibn Sinanın heykəli Şərq mədəniyyətinin və Azərbaycan 
heykəltaraşlığının tarixi nümunələridir. Dahi heykəltaraş xalq şairi 
Səməd Vurğunun və Sovet İttifaqı Qəhrəmanı M.Hüseynzadənin 
heykəllərini romantik səpkidə yaratmışdır.  
Rus heykəltaraşlığı məktəbindən bəhrələnməsinə baxmayaraq, 
Ömər Eldarovun yaradıcılığında da milli Azərbaycan motivləri çox 
güclüdür. O da milli mədəniyyət tariximizə tez-tez müraciət etmiş, 
şairə Natəvanın, akademik, göz həkimi Zərifə Əliyevanın plastik 
səpkili xatirə abidələrini yaratmışdır. Görkəmli rəssamımız Səttar 
Bəhlulzadəyə həsr etdiyi həm qəbirüstü abidə, həm də ağacdan 
yonulmuş portret büst olduqca şairanə işlənmişdir. Bunlardan başqa 
Azərbaycan heykəltaraşlıq sənəti-nin əsasən portret janrına meylli 
olmuş Mirəli Mirqasımovun da “Neftçi”, “Qız göyərçinlə”, “Xəzri” 
kimi əsərləri vardır. Eyni zamanda M.Mirqasımov milli monumental 
heykəltaraşlıq təcrübəmizdən də bəhrələnmişdir. O, Cəlil 
Məmmədquluzadənin Naxçıvan şəhərində, Cəfər Cabbarlının isə 
Bakıda möhtəşəm abidələrini yaratmışdır. 
Dəzgah heykəltaraşlığı sahəsində də onlarla istedadlı 
sənətkarlarımız yetişmişdir. Təsviri sənətimizin qismən gənc olan bu 
sahəsinin mövzu, süjet, kompozisiya üsulları, obrazlı ifadə 
rəngarəngliyi ilə zənginləşməsində və inkişaf etməsində 
 
 
135
H.Abdullayevanın, E.Hüseynovanın, F.Nəcəfovanın, K.Ələkbərovun, 
A.Qazıyevin, F,Bakıxanovun, Ə.Mirzəyevin, V.Şərifovun, 
M.Salahovun, S.Əliverdiyevin, X.Əhmədovun, N.Əliyevin və 
başqalarının xüsusi xidmətləri olmuşdur. 
Qeyd etmək lazımdır ki, XX əsrin 50-ci illərinin əvvəlindən 
başlayaraq Azərbaycanda da İncəsənət İnstitutu (indiki Mədəniyyət və 
İncəsənət Universiteti) ali təhsilli rəssam kadrlar yetişdirmişdir. Bu 
rəssamlarla iş aparılarkən rəssamlıq sənətimizin tarixi təcrübəsinə və 
ənənələrinə böyük üstünlük verilmişdir. Qrafika, rəngkarlıq, bədii 
toxuculuq, dekorativtətbiqi sənətin bir çox görkəmli nümayəndələri bu 
təhsil müəssisəsində yüksək peşəkarlıq həddinə çatmışlar. Təbii ki, 
onların sənətkar kimi formalaşmasında görkəmli rəssam və 
heykəltaraşlarımızın iş təcrübəsinin öyrənilməsi xüsusi əhəmiyyət 
kəsb etmişdir. Mikayıl Abdullayev, Tokay Məmmədov, Lətif Kərimov, 
Kamal Ələkbərov, Əli Verdiyev, Arif Əzizov, Rafiq Mehdiyev, Nadir 
Əbdürrrəhmanov və başqa tanınmış sənətkarlarımız bu təhsil 
məktəbində dərs demiş, özlərinin yaradıcılıq məktəbini yaratmışlar. 
Ümumiyyətlə, son 30 ildə Xanlar Əhmədov, Akif Əsgərov, Görüş 
Babayev, Hüseyn Haqverdiyev, Şərif Şərifov, Rüstəm Abbasov, 
Cümşüd İbrahimov, Telman Zeynalov, Seyidağa Bakiri, Asim Quliyev, 
Zeynalabdin İsgəndərov və müxtəlif janrlarda yaradan başqa istedadlı 
rəssam nəsli yetişmişdir. 
Müasir Azərbaycan rəngkarlıq sənətinin də öz tarixi ənənələri 
formalaşmışdır. Hələ XX yüzilliyin 50-ci illərinin əvvəllərindən 
başlayaraq Mikayıl Abdullayev, Səttar Bəhlulzadə, Tahir Salahov, 
Maral Rəhmanzadə və başqa görkəmli fırça ustalarımız dünyada şöhrət 
qazanmışlar. Onların hər birinin yaradıcılığında emosional təsir, 
 
 
136
müasirlik ruhu, ifadə gözəlliyi ilə yanaşı, milli ənənəvi 
xüsusiyyətlərin rənglərlə tərənnümü əsas yer tutmuşdur. Sadalanan bu 
keyfiyyətli amillər Mikayıl Abdullayevin sənət nailiyyətlərinin əsasını 
təşkil etmişdir. Bu böyük sənətkarın bütün əsərlərində Azərbaycan 
təbiətinin rəngarənglikləri, xalqımızın adət və ənənələri, milli geyim, 
mədəniyyəti, insani məhəbbət duyğularının təsviri daha çox 
fərqlənmişdir. “Azərbaycan çöllərində”, “Qarabağlı qız”, 
“Abşeronda”, “Qoca çoban”, “Sevinc”, “Uşaq dalınca”, “Rəfiqələr” və 
s. adlarda çəkilmiş yüzlərlə tabloları Azərbaycan rəssamlıq məktəbinin 
yeni mərhələsinin sənət təməlini qoymuşdur. Görkəmli sənətkar tarixi 
mövzulara müraciət edərkən obyektin bədii obrazını daha qabarıq 
şəkildə üzə çıxarmaq üçün tarixi faktlardan, etnoqrafik məlumatlardan 
geniş istifadə etmişdir. Məhz M.Abdullayev milli tarixi ənənələrimizi 
dərindən bildiyinə görə bir neçə balet və opera tamaşalarının da bədii 
tərtibatı ona etibar olunmuşdur. Onun “Leyli və Məcnun”, “Koroğlu” 
operalarına,Niyazinin “Çitra” baletinə verdiyi bədii tərtibatlar milli 
koloritə əsaslanmış, tarixilik və etnoqrafik baxımdan 
mənalandırılmışdır. Hətta Aşıq Ələsgərin portretini çəkərkən onun 
fərdi mənəvi və fizioloci xüsusiyyətlərini də tədqiq etməyi 
unutmamışdır. Tədqiqatçılıq qabiliyyəti onun yaratdığı sənət 
əsərlərinin bədii-fəlsəfi məzmununu daha da dərinləşdirmişdir. Daima 
insan və zaman probleminin estetik təcəssümü haqqında düşünmüşdür. 
Elə buna görə də bir çox tədqiqat əsərlərində haqlı olaraq 
M.Abdullayevin sənətkar duyumunda milli ənənələrin müasirliklə üzvi 
şəkildə qovuşduğu qeyd olunur [18, s.321]. 
M.Abdullayev təkcə Azərbaycan xalqının deyil, eləcə də bir çox 
dünya xalqlarının adət və ənənələrini, məişətini dərindən öyrənməyə 
 
 
137
və topladığı elmi-təcrübi bilgilərin əsasında daha samballı, daha 
məzmunlu estetik dəyərə malik olan əsərlər yaratmağa çalışmışdır. 
Onun “Racəstanlı qadınlar”,“Benqal qızları”, “Ana uşağı ilə”, “Kollec 
tələbəsi”, “Balaca Çandra” və digər lövhələri ənənə və tarixi 
təcrübələrin dərindən mənimsənilməsinin, eyni zamanda toplanılan 
emprik və rasional bilgilərin rəssamlıq yaradıcılığına tətbiqinin 
qiymətli nümunələridir. Bəlkə də rəssam mövzu obyektinə çevirdiyi 
xalqların adət və ənənəsini, tarixi həyat təcrübəsini dərindən 
bilməsəydi, onun çəkdiyi bu əsərlər yüksək bədii-estetik dəyərinə görə 
fərqlənməz, C.Nehru adına beynəlxalq mükafata layiq görülməzdi.  
Ənənəyə və tarixi təcrübəyə istinad etmək marağı görkəmli 
rəssamımız Tahir Salahovun yaradıcılığında da aydıqlıqla hiss olunur. 
O, XX əsrin romantik inkişaf vüsətini təcəssüm etdirməklə yanaşı, 
ötüb keçənləri, artıq yaddaşlarımızda əbədi tarixə çevrilənləri də 
unutmur. Xalqımızın intellektual təbəqəsinin ən unudulmaz 
nümayəndələrinin təsvirlərini kətan üzərinə köçürməyi özünün tarixi 
borcu hesab edir. Onun yüksək bədii-estetik zövqlə çəkdiyi Bəstəkar 
Qara Qarayevin portreti, Rəsul Rzanın, D.Şostokoviçin portretləri 
buna misal ola bilər. 
Tahir Salahovun yaradıcılığında da başqa xalqların milliənənəvi 
xüsusiyyətlərindən bəhrələnmək və onların tarix və etnoqrafiyasını 
öyrənib öz yaradıcılığına tətbiq etmək marağı çox güclü olmuşdur. 
Yiyələndiyi zəngin tarixi biliklər əsasında o, Şekspirin “Antonio və 
Kleopatra”, “Hamlet” tamaşalarına, C.Cabbarlının “Aydın” əsərinə, 
Ü.Hacıbəyovun “Koroğlu” operasına, A.Əlizadənin “Babək” baletinə 
bədii tərtibat vermişdir. Realist sənət ənənələrinin davam 
etdirilməsində böyük xidmətləri olmuşdur. 
 
 
138
Ümumiyyətlə, tarixi janra, milli adət və ənənələrimizə bağlı 
mövzulara öz yaradıcılığında daha çox yer verən başqa sənətkarlarımız 
da vardır. Əli Verdiyevin “Babək” əsəri, Tələt Şıxəliyevin “Çayxana”, 
“Kos-kosa”, “Uşaqlıq xatirələri” kimi tabloları, Toğrul Sadıqzadənin 
“Bakı, 1917-ci il”, Əbdülxalıqın “Nəriman Nərimanov kəndlilər 
arasında” əsəri və başqa nümunələr müasir incəsənətdə tarixi ənənəvi 
təcrübənin bariz nümunələridirlər. 
Azərbaycan təsviri incəsənətində 1980-ci ilin ortalarına qədər 
əsasən realizm ənənələri üstünlük təşkil etmişdir. Lakin 1986-cı ildən 
başlayaraq yeni nəzəri müddəalar da irəli sürülmüş, modernizm və 
başqa bədii ənənələrin və cərəyanların əhəmiyyətinin təhlilinə olan 
birtərəfli münasibət aradan qaldırılmışdır. Məhz həmin tarixdən 
Azərbaycan təsviri sənətində yeni meyllər də meydana çıxmışdır. 
Təbii ki, bu yeni üslub və meyllər tarixi-milli ənənə zəminində 
müasirləşmənin, sənət təkamülünün əsas faktorlarıdır.  
Bədii toxuculuq sahəsində də ənənəviliyə və tarixi təcrübəyə çox 
üstünlük verilir. Hətta ənənəvi, bədii texniki xüsusiyyətlərinə, 
kompozisiya quruluşlarına görə Azərbaycan xalçalarını 
tədqiqatçılarımız növlərə bölür, Quba, Gəncə, Qazax, Qarabağ, Təbriz 
və s. kimi məktəblərin mövcudluğunu qəbul edirlər.  
Dekorativ tətbiqi sənətin dəzgah incəsənətini təmsil edən 
xalçaçılıq qədim tarixə malikdir. Bütün tarix boyu xalçaçılıq sənəti 
əldə edilmiş bədii-ənənəvi boyaqlar, texniki təcrübə üsullarından 
istifadə etmişdir. Müasir dövrdə də ənənəvi olaraq qəbul edilmiş 
texnologiya və rənglərin ahəngdarlığı qorunub saxlanılır. Müasir 
xalçaçılıq sənətinin inkişafında xüsusi xidmətləri olan L.Kərimov, 
K.Əliyev kimi görkəmli sənətkarlar da tarixi təcrübədən, ənənəvi 
 
 
139
çeşnilərdən, naxışlardan istifadə etmişlər. Adları çəkilən sənətkarlar 
xalça eskizləri üzərində işləyərkən müasirliyə daha çox üstünlük 
versələr də xalçaçılıq sənətində daima təkrarlanan ənənəvi mövzuları 
da unutmamışlar. Onların yaradıcılığında, müxtəlif kompozisiya 
quruluşlarında XV – XVI əsrlərdə inkişaf zirvəsinə yüksəlmiş miniatür 
sənətinin xüsusiyyətləri də vardır. Həmin sənətkarlar da miniatür 
sənətinin estetik prinsiplərinin əhəmiyyətini müasir dövr üçün də 
aktual hesab etmişlər.  
Qeyd edək ki, incəsənətin bir çox sahələrində olduğu kimi 
xalçaçılıq sənətinin inkişafında da dini təsəvvürlərin və ənənələrin 
böyük rolu olmuşdur. Müsəlman dünyasında keçmişlərdə də, indi də 
“dəstəmaz" məqsədinə xidmət edən xalçalar toxunmaqdadır. Şərq 
xalçalarının tədqiqi ilə məşğul olan Ceyms Dik bu növ xalçaların 
ictimai praktiki mənasını ortodoksal İslamın dini əxlaq prinsipləri ilə 
əlaqələndirir. Müəllif “Dəstəmaz xalçaların ikonoqrafiyası” adlı 
məqaləsində belə xalçaların bü-tün dövrlərdə toxunulmasını dini 
ənənəni pozmamaq tələbatı və onun vaxtlı-vaxtında həyata keçirilməsi 
vərdişləri ilə ələqaləndirir. 
Bədii yaradıcılığın bu “sehrli” növü 2500 illik bir tarixə malik 
olsa da, Azərbaycan xalçaçılıq ənənələri bütün dövrlərdə özünün yeni 
yaranan ənənəvi xüsusiyyətləri ilə fərqlənmiş, dünya mədəniyyətləri 
içərisində layiqli yerlərdən birini tutmuşdur. Elə buna görə də müasir 
dövrdə toxunan tematik xalçalarımız da dünya alimləri tərəfindən 
yüksək qiymətləndirilmişdir. Məsələn, alman alimi İ.Q.Littenmair 16-
cı əsrdə Təbrizdə toxunan tematik xalçalarımızı ən yüksək inkişaf 
mərhələsinin yaradıcılıq nümunələri hesab etməklə yanaşı, Lətif 
Kərimov kimi sənətkarlarımız tərəfindən hazırlanan müasir tematik 
 
 
140
xalçaların da tarixi ənənələr əsasında yarandığını söyləmişdir [95, 
s.18-23]. Yüksək sənətkarlıqla toxunulduqlarına görə onların hər 
birini estetik anlayışın peşəkarcasına təcəssümləndirilmiş mədəniyyət 
abidələri kimi qiymətləndirmişdir. Bununla yanaşı, J.Q.Lettenmair 
müasir xalçaçı rəssam və sənətkarlarımızı keçmişin zəngin bədii irsini 
öyrənməyə, tematik xalçalar üzərində işləyərkən mövcud tarixi 
ənənələrdən daha dolğun istifadə etməyə çağırmışdır. XVI əsrdə 
toxunan Təbriz xalçalarına məftun olduğunu və onlardan daha 
mükəmməl əsərlərin yaranmasının mümkün olmayacağı qənaətinə də 
gəlmişdir. O yazmışdır ki, müasir dövrdə də sənətkarlar tərəfindən 
“görünür ki, müvəffəqiyyətlər qazanmaq üçün ciddi səylər edilir. 
Lakin çətin ehtimal etmək olar ki, bizim narahat və sürətli 
dövrümüzdə XVI əsrdə olduğu kimi mükəmməl əsərlərin meydana 
gəlməsi mümkün olsun [33, № 6, s.23-37]. 
Təbii ki, XVI əsr Azərbaycan xalçaları öz bədii-estetik 
mahiyyətinə, mövzu rəngarəngliyinə, həcminə, çoxsüjetliyinə görə 
fərqlənmişlər. Məhz belə bir zəngin mədəni irsin mövcudluğu 
müasirlərimiz üçün ənənəvi təcrübə mənbəyi kimi çox əhəmiyyətlidir. 
Onlardan müasir yaradıcılıq prosesində bəhrə-lənmək şərtilə daha 
mükəmməl və daha yüksək estetik dəyərə malik olan xalça nümunələri 
yaratmaq mümükündür. 
J.Q.Littenmairin sənətkarlıq nöqteyi-nəzərindən təkrarsız hesab 
etdiyi qədim xalçalarımızın bir çox nümunələri dünyanın müxtəlif 
muzeylərində qorunub saxlanılır. Londonun Viktoriya və Alberto, 
ABŞ-ın Metropoliten, Fransanın Luvr və dünyanın başqa 
muzeylərində, eləcə də ölkəmizdəki Azərbaycan xalçası və tətbiqi 
sənəti muzeyində qorunub saxlanılan yüzlərlə təkrarolunmaz sənət 
 
 
141
nümunələri indi də təcrübə toplamaq və öyrənmək baxımından müasir 
sənətkarlarımıza yardımçı ola bilirlər. 
Sevindirici haldır ki, Azərbaycanın xalçaçılıq sənətinin 
öyrənilməsi, mühafizəsi və kütləvi şəkildə nümayiş etdirilməsi üçün 
bir sistem yaranmışdır. Həmin sistemin pedaqoji aspektlərini və 
əhəmiyyətini öyrənən alim Sabir Əmirxanov apardığı tədqiqatlar 
zamanı aşağıdakı qənaətə gəlmişdir: “Xalçaların öyrənilməsi, 
mühafizəsi və göstərilməsi məqsədilə ilk dəfə təşkil olunan (1967) 
ixtisaslaşdırılmış muzey müəssisəsi kimi, L.Kərimov adına 
Azərbaycan Xalçası və Xalq Tətbiqi Sənəti Dövlət Muzeyi dünyada 
Azərbaycan xalçaçılığının bütün növlərini, texnikasını, materialını 
nümayiş etdirən ən iri və əhəmiyyətli xalça kolleksiyasıdır. Muzey 
həm də texniki peşə məktəblərinin, Ə.Əzimzadə adına Bakı Rəssamlıq 
məktəbinin, Azərbaycan Dövlət Mədəniyyət və İncəsənət 
Universitetinin xalq tətbiqi sənəti şöbələrində təhsil alan şagird və 
tələbələr üçün tədris bazasıdır. Nəzəri məlumatla yanaşı, bir çox 
şagirdlər muzeydə xalçanın bərpa edilməsi işini də öyrənirlər” [44, 
s.23]. 
Deməli, tarixi irsimizdən bəhrələnmək prosesi Azərbaycanda indi 
də əlaqədar dövlət müəssisələri tərəfindən planlı şəkildə həyata 
keçirilir, orta əsrlərin yaradıcılıq ənənələri öyrənilib müasir xalçaçılıq 
sənətinə tətbiq olunur. Keçmişin incəsənət nümunələri ilə tanışlıq hər 
bir gənc yaradıcının dünyagörüşünü, peşəkarlığını artırır. Ənənələr və 
tarixi təcrübələr texniki məharətin inkişafına kömək etməklə yanaşı, 
həm də sənətkarın hissi aləminə də təsir göstərir, onun daxilində yeni 
ideyalar və yaradıcılıq arzuları oyadır. Klassik irsin ən gözəl 
ənənələrini yaradıcı fərdin etik normalarına çevirir. Ənənələrlə 
 
 
142
sənətkarın peşə əxlaqı formalaşır. Məhz o, bu keyfiyyətə 
yiyələndikdən sonra gördüklərini və yaratdıqlarını obyektiv təhlil 
etmək qabiliyyətinə yiyələnir. Sənətkar öz yaratdıqlarının məzmununu 
və əhəmiyyətini həyat təcrübəsi ilə müqayisə edir, onun estetik təsir 
gücünü əvvəlcədən proqnozlaşdıra bilir.  
Bədii yaradıcıya xas olan bu xüsusiyyət bir çox görkəmli 
psixoloqların da diqqətini cəlb etmişdir. Məsələn, rus psixoloqu 
A.S.Vıqodski “İncəsənətin ideologiyası” əsərində yazmışdır: “Bədii 
əsərin formasından onun elementləri və strukturunun təhlilinə, oradan 
da estetik reaksiyanın bərpası və onun ümumi qanunlarını 
müəyyələndirməyə keçmək lazımdır” [160, s.41]. 
Tarixi təcrübə yaradıcılığın hər bir pilləsinin nümunəsidir, irsi 
predmetə çevrilmiş faktdır. Faktın köməyi ilə öyrənmək, təhlil etmək 
və düzgün nəticə çıxarmaq mümkündür. Buna görə də N.Q.Çernışevski 
haqlı olaraq qeyd edir ki, “…düzgün baxışın olması faktlara 
əsaslanmalıdır. Faktlar isə, əgər onlardan nəticə çıxarılması üçün 
öyrənilirsə, nəyə lazımdırlar? Bizcə, estetikanın əleyhinə olan 
mübahisələr anlaşılmazlıqdan doğur. İstər estetika, istərsə də 
ümumiyyətlə, hər hansı bir elmi-nəzəri anlayışın nə demək olduğunu 
başa düşməməkdən irəli gəlir. Sənət tarixi sənət nəzəriyyəsi üçün 
müəyyən bir əsas olduqca sənət nəzəriyyəsi də sənət tarixinin 
mükəmməl, daha dolğun işlənməsinə kömək edir” [31, s. 418-419]. 
Fakt təkcə nəzəriyyənin deyil, müasir əməli işin qanunauyğun 
şəkildə inkişaf etməsinə də kömək edir. Tarixi təcrübə və faktlar bədii 
yaradıcılığa təqlidçilikdən, durğunluqdan, təkrarçılıqdan xilas olmağa 
şərait yaradır. 
 
 
143
Təəssüflər olsun ki, musiqi incəsənəti sahəsində təkrarçılığa və 
təqlidçiliyə daha çox təsadüf olunur. Bunun ən başlıca səbəbi musiqi 
mədəniyyəti tarixini, onun müxtəlif janrlarda yaranmış nümunələrini 
dərindən bilməməkdir. Yaxud da təqlidçilik çox zaman özünü 
yaradıcılığına hörmət etdiyi hansı sənətkarasa bənzətmək istəyindən 
irəli gəlir. Belə hallar ifaçılıq sahəsində daha tez-tez təsadüf olunur. 
Xüsusilə, bir zamanlar yenicə fəaliyyətə başlamış gənc müğənnilər 
özlərini Xan Şuşinskiyə, Əbülfət Əliyevə, Şövkət Ələkbərovaya, 
Zeynəb Xanlarovaya və başqalarına bənzətməyə çalışırdılar. 
Təbii ki, istər ifaçının ifaçıya, istərsə də bəstəkarın bəstəkara 
təsiri həmişə olmuş və həmin ənənə indi də mövcuddur. Lakin bu 
təsirin müsbət və mənfi xüsusiyyətləri də vardır. Yenicə yaradıcılığa 
başlayan  fərdin böyük bir sənətkarı təqlid etməsi və onun kimi olmaq 
marağı müsbət haldır. Bu maraq ən azı yeni yaradıcılığa başlayanı 
sənət ənənələrinin izinə salır, onu mövcud təcrübəyə yiyələnməyə 
doğru aparır. Təqlidçi həmin yolu qət edir və sənətkarlaşa bilir. Lakin 
o mövcud olana yiyələndiyi üçün adi görünür və öz sələfi dərəcəsində 
dahiləşə bilmir. Təqlid etdiyinin səviyyəsindən yuxarıya yüksələ 
bilmədiyi üçün tezliklə də sönür. Lakin yaradıcılığına rəğbət 
bəslənilən sənətkarın təcrübəsini, ənənəsini öyrənib onu yeni estetik 
tələblər səviyyəsində inkişaf etdirmək marağı özlüyündə yeni 
yaradıcılıq və ifaçılıq ənənəsini meydana gətirir. Belə müsbət təsiri 
sənətkarların bir çoxu gizlətməmişdir. Məsələn, rus bəstəkarı 
M.İ.Qlinka özünün yaradıcılıq fəaliyyətinə Berliozun müəyyən təsiri 
olduğunu etiraf etmişdir [81, s.96]. Qlinkanın etirafından göründüyü 
kimi müəyyən dərəcədə romantik bəstəkarlar sayılan Berliozun, Listin, 
Şumanın yaradıcılıq ənənələrindən bəhrələnmişdir. Bu bəhrələnmənin 
 
 
144
əsas mahiyyətini şərh edən Azərbaycan estetiki Babək Qurbanov 
yazmışdır: “Rus bəstəkarları öz sələflərinin bədii nailiyyətlərindən 
kor-koranə istifadə etmir, öz xalqının estetik tələbatını, estetik 
zövqünü nəzərə alaraq onlara yaradıcı surətdə yanaşırdılar. Heç 
təsadüfi deyil ki, M.İ.Qlinkanın “Arqon xotası”, “Madriddə gecə”, 
“Komarinskaya”, “Vals-fantaziya” əsərləri öz xarakteri, məzmunu, 
musiqi dilinə görə romantiklərin … əsərlərindən seçilir” [81, s.96]. 
Sənət əsərlərindən bəhrələnmək təkcə rus bəstəkarlarının 
yaradıcılığında deyil, başqa xalqların peşəkar musiqiçilərinin 
əsərlərində də özünü büruzə verir. Eyni zamanda bütün ölkələrin 
bəstəkarları xalq yaradıcılığı nümunələrini müasir musiqisinin 
müxtəlif janrlarına uyğunlaşdırırlar. Məhz, onlar xalq yaradıcılığı 
ənənələrinə istinad etməklə ən müasir janrlarda yazıl-mış əsərlərinə də 
milli ruh, ahəng əlavə edirlər. Azərbaycanın dünya şöhrətli 
bəstəkarları Ü.Hacıbəyovun. Q.Qarayevin,F.Əmirovun, R.Hacıyevin, 
C.Hacıyevin və başqalarının yaradıcılığında xalq musiqisi 
motivlərindən geniş istifadə edilmişdir. 
Heç kəsə sirr deyil ki, Qərbi Avropa musiqisinin dünya şöhrətli 
sənətkarlarından İ.Baxın və L.Bethovenin, F.Şopenin, E.Qriqin, 
B.Smetananın, D.Rossinin, C.Verdinin və başqa bəstəkarların əsərləri 
xalq yaradıcılığı ənənələrindən qidalandıqları üçün çox milli 
səslənirlər. “İnsanın yalnız daxili aləminə deyil, həm də sadə 
adamların həyatına, xalq incəsənətinə diqqətli qayğı … erkən 
romantizmə xüsusilə, xas olmuşdur. Bu zaman təzə xalq rəqsləri axını 
sel kimi axıb bəstəkarların yaradıcı-lığına daxil olmuş, mövcud 
formalara nüfuz etmiş və xalqı yeni həyata çağırmışdır. M.İ.Qlinkanın 
“Kamarinskaya” və “Araqon xotası” üvertüra – fantaziyasında, 
 
 
145
F.Listin “Macar rapsodiya-ları”nda, N.A.Rimski – Korsakovun “İspan 
kapriççosu”nda, M.Ravelin “Balero” əsərində müxtəlif ölkə və 
xalqların rəqs melodiyaları səslənir” [34, s.297]. 
Qeyd etmək lazımdır ki, xalq yaradıcılığı sahəsində zəngin 
ənənələrə malik olan vokal-sintetik janrlar bizim də peşəkar musiqi 
sənətimizin inkişafında xüsusi rol oynamışlar. Dahi bəstəkarımız 
Ü.Hacıbəyov peşəkar musiqi mədəniyyətimizi bəşəri estetik tələblərə 
uyğunlaşdırmaq üçün xalq musiqisinin müxtəlif janrlarından istifadə 
etmiş, özünün ilk proqramlı əsər-ləri sayılan “Şur”, “Çahargah” və 
“Cəngi” kimi yadda qalan musiqi nümunələri üzərində işləyərkən milli 
folklorumuzun obrazlar aləminə müraciət etmişdir. Bundan başqa 
Ü.Hacıbəyov bütün operalarında və operettalarında klassik bədii 
irsimizə, aşıq musiqisinə, milli vokal nümunələrimizə və ənənəvi 
rəqslə-rimizə kifayət qədər müraciət etmiş, eyni zamanda dünya 
musiqi mədəniyyətinin peşəkar nümunələrindən də bəhrələnməyi 
unutmamışdır. Onun “Fantaziyaları” həm Azərbaycanın ənənəvi milli 
musiqisinin ruhunu özündə qoruyub saxlamış, həm də Avropanın bəzi 
bəstəkarlarının yaradıcılıq təcrübəsinə əsaslanmışdır. Məsələn, bəzi 
tədqiqatçıla-rımızın məlumatlarına görə Ü.Hacıbəyov “2-ci fantaziya” 
üzərində işləyərkən Motsartın “Do major sonatası”ndan yaradıcılıqla 
istifadə etmişdir” [81, s.102]. 
Ü.Hacıbəyov yaradıcılığının ilkin mərhələsindən başlayaraq 
xalqımızın əsrlər boyu toplanmış musiqi irsini öyrənmiş və onlara 
əsaslanaraq müasir estetik tələbatı ödəyə bilən əsərlər yaratmışdır. 
Onun hələ ilk yaradıcılıq nümunələri kimi bəlli olan “Leyli və 
Məcnun”, “Arşın mal alan”, “O olmasın, bu olsun”, “Ər və arvad” 
kimi opera və musiqili komediyaları musiqimizin tarixi, milli 
 
 
146
ənənələrindən bəhrələnmiş, eyni zamanda bəşəri estetik tələbat 
məkanına daxil olmuşlar. Elə “Arşın mal alan” komediyası demək olar 
ki, dünyanın bütün ölkələrində bədii film şəklində nümayiş etdirilmiş, 
böyük mü-vəffəqiyyətlər qazanmışdır. 
Musiqi mədəniyyəti incəsənətin bütün növləri kimi uzun əsrlər 
boyu, əbədi olaraq yaşamaq xüsusiyyətinə malikdir. Təbii ki, 
musiqinin əbədiliyi ilk növbədə onun estetik dəyərindən asılıdır. Bu 
baxımdan bütöv xalqın estetik tələbatını ödəyə bilən musiqi 
nümunələri əbədi olaraq yaşayır və gələcək nəsillərin estetik tərbiyə 
və örnək məktəbinə çevrilir. 
Azərbaycanın klassik muğamlarının və aşıq havalarının bütün 
dövrlər üçün müasir səslənməsi ilk növbədə onların estetik dəyəri, 
milli ruhumuzun tələblərinə cavab verməsi ilə bağlıdır. Ən maraqlısı 
odur ki, musiqi irsimizin bütün janrlarının dili dünyanın hər bir 
məkanında anlaşılır. Son illərdə müğənni Alim Qasımovun milli 
muğam musiqimizlə xarici ölkələrə etdiyi səfərlərdən əldə olunan 
uğurlu təəssüratlar da bu fikri təsdiqləyir. Aydın olur ki, çox qədim 
tarixə malik olan milli muğamımızın musiqi dili nəinki bizim xalqımız 
üçün tarixin müxtəlif dövrlərində qavranılır, eyni zamanda o başqa 
millətlər üçün də anlaşıqlıdır.Çox təəssüflər olsun ki, modernist 
estetikanın nümayəndələri musiqi dilini danışıq dili ilə müqayisə edir, 
onun qocaldığını və bu səbəbdən də müəyyən bir zamanda anlaşılmaz 
olduğunu iddia edirlər. Guya ki, müasir ingilis Şekspirin dilini pis 
anlayır, rus “İqor polku haqqında” dastanını çətin dərk edir. 
Modernistlərin fikrincə, guya orta əsr musiqi dili də bizə yaddır. 
Bizim musiqimiz də haçansa anlaşılmaz olacaqdır” [139,s.33]. 
 
 
147
Musiqi mədəniyyətinin dilinin qocalması onun gələcək nəsillər 
üçün anlaşılmaz olması fərziyyəsi real həqiqətdən uzaqdır. Əgər bir 
çox görkəmli bəstəkarlarımız və ifaçılarımız qədim musiqi dilini 
anlayıb, onlardan yaradıcılıqla istifadə edə bilirlərsə və bərpa olunan 
qədim musiqi nümunələri müasir insanların da estetik zövqünü 
oxşayırsa nihilizmə qatılmağa heç bir əsas yoxdur. 
Müasir musiqi mədəniyyətinin bütün janrlarının tarixi ənənələrə, 
üslublara söykənməsi incəsənətin bu növünün insan həyatındakı 
rolunun aktuallığını həmişə qoruyub saxlayır. Müasir musiqi 
nümunələrinə yaradıcılıqla hopdurulmuş tarixi irsimizin əbədi 
həyatına təminat verir. 
Hər hansı qədim musiqi əsərinin müasir estetik tələbata uyğun 
gəlməsi ifaçıların ustalığından da çox asılıdır. Məsələn, xalq 
yaradıcılığı nümunələrindən biri olan “Sona bülbüllər” mahnısı XIX 
əsrin sonu və XX əsrin birinci yarısında bir çox görkəmli müğənnilər 
tərəfindən ifa edilmişdir. Lakin Qədir Rüstəmov həmin mahnını yeni 
səs və avazla bizim üçün də müasirləşdirə bilmişdir. Ən maraqlı cəhət 
odur ki, Q.Rüstəmov bu mahnını muğam sənətinin daha qədim 
ladlarına uyğunlaşdıraraq, Keçəçi oğlu Məhəmmədin, Cabbar 
Qaryağdı oğlunun ifaçılıq ənənələrinə sadiq qalaraq oxumuşdur. 
Qədirin heyranedici zəngulələri bədii-emosionallıq baxımından daha 
möhtəşəm və daha kövrək təsir bağışlamışdır. Eyni zamanda qədim 
musiqi mədəniyyətimizin özünəməxsus estetik xüsusiyyətləri də 
Q.Rüstəmovun ifasında aydın şəkildə hiss olunur.  
Musiqi irsinin, ənənələrinin əbədiliyi anlayışını Avropa 
mədəniyyətinin müasir təkamülündə də görürük. Məsələn, XVI – XVII 
əsrlərin tanınmış bəstəkarları olan Palestrinin, Orlendo Lossonun, 
 
 
148
Montaverdinin əsərləri indi də ifa olunur. Onların musiqi inciləri 
müasir dinləyicilər tərəfindən də anlaşılır və yüksək emosional təsirə 
malikdirlər. 
Deməli, modernistlərin musiqi dilinin qocalaraq anlaşılmaz 
olması fərziyyələri faktlarla müqayisə edildikdə həqiqətə uyğun 
gəlmir. Musiqi əsəri hansı dövrdə yaranmasına baxmayaraq bütün 
nəsillər tərəfindən anlaşılır və estetik dəyərini itirmir. 
Əgər qocalmış musiqi anlaşılmaz olsaydı, müasir ifaçılar Baxın, 
Gendelin, Motsartın, Bethovenin, Şopenin, Şubertin, Ü.Hacıbəyovun, 
Q.Qarayevin, F.Əmirovun və başqalarının yaratdığı əsərlərə də bu 
qədər diqqət yetirməzdilər. 
Musiqi mədəniyyətinin klassik nümunələri müasir dinləyicilər 
üçün də yüksək həzz, estetik zövq aşılamaq gücünə malikdirlər. Çünki 
hər bir müasir dinləyici qədim musiqi nümunələrindən yeni mənalar 
tapmaq qabiliyyətinə yiyələnmişlər. Musiqini dinləyib, onu qavramaq 
vərdişlərinin formalaşmasında müasir texniki imkanların xüsusi rolu 
böyükdür. Radio, televiziya, maqnitafon, videomaqnitafon müasir 
insanların məişətinə və gündəlik həyatına daxil olduqdan sonra 
müxtəlif xalqların musiqisinə qulaq asmaq imkanları yaranmışdır. 
Məhz bu səbəbə görə xalqların musiqi mədəniyyətinin inteqrasiyası 
genişlənmişdir. Bu inteqrasiya müasir mərhələdə millətlərə bir-birinin 
musiqi ənənələrindən bəhrələnmək imkanı vermişdir.  
Əlbəttə, incəsənətin qavranılmasında və dərk olunmasında fərdi 
xüsusiyyətlər də əsas rol oynayır. Lakin müasir təkamülün 50 il 
bundan öncə mövcud olan ümumi səviyyədən nəzərə çarpacaq 
dərəcədə fərqləndiyini də etiraf etmək lazımdır. Bey-nəlxalq 
inteqrasiya ümumi mənəvi zənginləşməyə bu və ya digər formalarda 
 
 
149
təsir göstərmiş, hər bir millətin başqa millətlərin də musiqi 
mədəniyyətinə, təsviri sənətinə, kinosuna, xoreoqrafiyasına, teatrına 
qiymət vermək imkanlarını artırmışdır. Buna baxmayaraq, həm 
sənətkarın, həm də dinləyicinin və tamaşaçının fərdi xüsusiyyətlərini 
nəzərə almamaq mümkün deyildir. 
Zahirən ümumi görünən tarixi ənənələrə, mənəvi irsə, xalq 
yaradıcılığı nümunələrinə estetik baxımdan fərdi yanaşmaq da vardır. 
Məsələn, Ü.Hacıbəyovun mənəvi irsimizdən, xalq yaradıcılığı  
nümunələrindən istifadə etmə üsullarını, onlara olan estetik 
münasibəti Qara Qarayevlə eyniləşdirmək olmaz. Çünki hər bir 
sənətkar yaratdığı əsərdə həyat materialından, predmetdən fərdi 
münasibət zəminində istifadə edir. Tarixi–ənənəvi amillərdən istifadə 
olunması prosesi də fərdi zəmində baş verir. Füzuli irsindən istifadə 
edib “Leyli və Məcnun” operasını yazan Ü.Hacıbəyov öz əsərini sırf 
milli xalq musiqisi motivləri üzərində qurmuşdursa, Nizami irsindən 
bəhrələnən Qara Qarayev “Yeddi gözəl” baletində Avropa musiqisi ilə 
milli xoreoqrafiyamızı əlaqələndirmişdir. Bu cəhət Fikrət Əmirovun 
yaradıcılığında da müşahidə olunur. Onun “Min bir gecə” baleti 
millibəşəri xüsusiyyətləri əks etdirir. 
Dramaturgiya sahəsində də bu xüsusiyyəti görmək mümkündür. 
Bildiyimiz kimi, “xəsis” obrazını dünyanın bir neçə görkəmli 
dramaturqları yaratmışdır. Lakin onların “xəsislərinin” hər birinin öz 
fərdi xüsusiyyətləri vardır. M.F.Axundovun Hacı Qara obrazı 
Azərbaycanda yenicə formalaşan ilkin burjuaziyanın tipik 
nümayəndəsidir. Xəsislik onun ümumi cəhətləri olsa da, Molyerin 
“Xəsis” əsərinin qəhrəmanı Qarpaqondan fərdi olaraq fərqlənir. 
“Sərgüzəşti – mərdi – xəsis” pyesindəki Hacı Qara xəsis olmaqdan 
 
 
150
başqa həm də qorxaq, xudbin, yalançı, yaltaq, ailə qayğısına qalmayan 
bir surətdir. Molyerin Qarpaqonu isə həm xəsis, həm də ikiüzlüdür. 
V.Şekspirin “Venetsiya taciri” əsərində də xəsis obrazı vardır. Ancaq 
buradakı xəsis Şeylok xəsisliklə yanaşı, zirək, fərasətli və ailəsinə 
qayğı göstərəndir. 
Deməli, üç böyük sənətkar hamı üçün ümumi olan xəsis tipinə 
özlərinin fərdi münasibətlərini bildirmiş, yaşadıqları mühitin 
xüsusiyyət və maraqlarına uyğun şəkildə onlara təcəssüm etdirmişlər. 
Lakin onların əsas kimi yaradıcılıq obyektinə çevirdikləri “xəsis” 
mövzusu bütün məişətlərin, insan cəmiyyətinin əbədi, ənənəvi 
mövzularından biridir. Bu əsərlərin hər üçündə cəmiyyətdə, insan 
təbiətində olan eybəcərlikləri bədii obrazlarla açıb göstərmək, satira 
atəşinə tutmaq ənənəsi vardır. Bədii yaradıcılıqda satira ənənəsi antik 
dövrdən təşəkkül tapmış və müasir incəsənətdə də öz əhəmiyyətini 
itirməmişdir. Buna görə də dramaturgiyanın komediya janrı həmişə 
alim və filosoflar tərəfindən insan təbiətini daima saflaşdıran vasitə 
kimi qiymətləndirmişdir. Çünki komediya insanla-rı istehza, ələ 
salmaq yolu ilə deyil, həqiqi gülüş yolu ilə islah edir və komediya 
təkcə məlum qəbahətlərlə yozulmuş gülünc adamlara gülməklə də 
məxsus edilmir. Komediyadakı gülüşün faydası ümumidir”. 
Sovet cəmiyyətində də teatrlarımızda komediya janrından geniş 
istifadə olunmuşdur. Komediya nəinki insanları pis əməllərdən 
çəkindirmiş, həm də mənəvi yüngülləşmə vasitəsi olmuşdur. Məhz 
komediyanın bədii-estetik dəyərinin daha böyük olduğunu nəzərə 
alaraq Azərbaycanda ayrıca musiqili komediya teatrı yaradılmışdır. Bu 
teatr da tarixi ənənələrə sadiq qalaraq komediya janrının 
genişlənməsinə, ayrı-ayrı bəstəkarlarımızın da bu janr ətrafında yeni 
 
 
151
musiqi əsərləri yaratmasına yaxından kömək etmişdir. Ən maraqlısı 
odur ki, musiqili komediya teatrının tarixi təcrübəsinə uyğun olaraq 
aktyor truppaları formalaşmış, onların hər birinin ifaçılıq potensialına 
uyğun olan əsərlər yazılmışdır. Məsələn, Məcid Şamxalovun 
“Qaynana” musiqili komediyasını xalq artisti Nəsibə Zeynalovasız 
təsəvvür etmək mümkün deyildir. Yəqin ki, hər hansı müasir aktyor 
N.Zeynalovanın Qaynana roluna uyğun olan xarakterlər toplusundan, 
ifaçılıq xüsusiyyətlərindən istifadə etmədən bu surətin daxili aləmini 
açmaq imkanından məhrum olar. 
Sözsüz ki, Nəsibə Zeynalovanın bütün ifalarındakı komizmin 
əsas qayəsini xalq ənənələri, regional dialektlər, varlığın gülüş doğura 
biləcək məqamlarının böyük sənətkarlıqla təcəssümləndirilməsi 
prosesləri təşkil etmişdir. 
Qeyd etmək lazımdır ki, müasir teatr incəsənəti tarixində Nəsibə 
Zeynalovanın, Lütfəli Abdullayevin, Bəşir Səfəroğlunun, Hacıbaba 
Bağırovun, Səyavuş Aslanın və başqa gülüş ustalarının yaratdıqları 
ifaçılıq ənənələri təcrübə məktəbi kimi böyük əhəmiyyət kəsb edir. 
Çox zaman ayrı-ayrı gənc aktyorlarımız adları çəkilən sənətkarların 
səhnə hərəkəti materiallarından, hər hansı bir fikri ifadə etmək 
təcrübəsindən, musiqini duyub onu komediyanın mətninə 
uyğunlaşdırmaq xüsusiyyətlərindən geniş istifadə edirlər. 
1940-cı ildən Azərbaycanın xoreoqrafiya incəsənətində də yeni 
ənənə qoyulmuşdur. Görkəmli bəstəkarımız Əfrasiyab Bədəlbəyli “Qız 
qalası” baletini yazmaqla incəsənətin bu dünyəvi növünü Azərbaycan 
mədəniyyətinə gətirmişdir. “Qız qalası” baleti başqa bəstəkarlarımızın 
da bu janra olan marağını artırmış, həmçinin milli balet ustalarımızın 
formalaşmasına səbəb olmuşdur. “Qız qalası” baleti ilk milli balet 
 
 
152
ifaçımız olan Qəmər Almaszadə ənənəsini yaratmışdır. Sonralar 
Qəmər Almaszadənin balet məktəbinin bir çox davamçıları yetişmiş, 
Azərbaycan baletinin yeni nümunələri meydana gəlmişdir. Bu 
ənənələrin inkişaf məkanı kimi Opera və Balet Teatrımız fəaliyyət 
göstərmişdir. Azərbaycanda balet yaradıcılığı ənənələri Fikrət 
Əmirovun, Qara Qarayevin, Fərəc Qarayevin və başqa sənətkarların 
yaradıcılıq fəaliyyətinə xüsusi təsir etmişdir. Qara Qarayev “İldırımlı 
yollarla”, “Yeddi gözəl” baletlərini yazaraq əsası Əfrasiyab 
Bədəlbəyli tərəfindən qoyulmuş milli balet sənəti ənənəmizi yüksək 
peşəkarlıq həddinə çatdırmışdır. Bu monumental əsərlər yüksək dövlət 
mükafatlarına da layiq görülmüşdür. “İldırımlı yollarla” baleti 
haqqında yazıçı Çingiz Aytmatov demişdir: “həyatı dinləyə bilən, 
ətraf gerçəkliyi dəqiqliyi ilə inikas edən, insanlarda böyük xeyirxah 
duyğular oyadan əsərlər yaratmaq qabiliyyəti böyük sənətkar olan 
Qara Qarayevin ən qiymətli cəhətlərindən biridir”. 
Qara Qarayevin “İldırımlı yollarla” baleti milli xoreoqrafiya 
ənənələrinə əsaslanmaqla yanaşı bəşəri estetik tələbata cavab verən, 
dünyəvi hiss və duyğularla zəngin olan bir sənət əsəridir. Bu əsər 
Cənubi Afrika yazıçısı P.Abrahamsın məşhur əsəri əsasında yazılsa da, 
bədii-emosional məzmununa, ictimaisiyasi xüsusiyyətinə görə 
dünyanın bütün xalqları tərəfindən böyük rəğbətlə qarşılanmışdır.  
Lakin qeyd etmək lazımdır ki, bəzi burjua sosiaoloqları 
Azərbaycanın dünya miqyasında tanınan Ü.Hacıbəyov, Q.Qarayev və 
F.Əmirov kimi bəstəkarlarımızın milli ənənələrimizdən uzaq 
düşdüklərini iddia edir, onları “ruslaşmanın” həyata keçirilməsində 
təqsirləndirirdilər. Amerika sənətşünasları Stenli Deyl Krebsin, Meri 
Qreys Sviftin yazılarında adı çəkilən bəstəkarlarımızın milli 
 
 
153
ənənələrdən tədricən uzaq düşdükləri iddia edilirdi. Alman alimi Frid 
Priberq hətta milli musiqimizdə aparılan rekonstruksiya işlərini də 
ənənəyə, tarixi təcrübəyə qarşı olan meyl kimi qiymətləndirirdi. O 
milli musiqimizdəki bağırsaq simlərinin polad simlərlə əvəz 
olunmasını milli tarixi ənənəyə xəyanət kimi qələmə verirdi [125, 
s.96]. 
Amerika tədqiqatçısı Meri Qreys Svift “SSRİ-də rəqs sənəti” adlı 
məqaləsində ölkəmizdə balet sənətindən siyasi məqsədlər üçün istifadə 
edildiyini sübut etməyə çalışırdı. Məsələn, Qara Qarayevin “İldırımlı 
yollarla” baletini irqçilik və müstəmləkəçilik əleyhinə yazılmış siyasi 
musiqi əsəri kimi qiymətləndirirdi. Təbii ki, irqçiliyin və 
müstəmləkəçiliyin adı çəkilən balet əsərində emosional, duyğularla 
inkar edilməsi onu qane etmirdi [137, s.32-34]. Siyasi meyl və baxış 
onu “İldırımlı yollarla” baletinə daha obyektiv qiymət vermək 
imkanından məhrum edirdi. 
Qeyd etmək lazımdır ki, ənənəvilik prinsipindən uzaqlaşıb 
yenilik xatirinə milli psixologiyaya yad olan incəsənət növü ilə 
məşğul olan sənətkarlar heç zaman xalq şöhrəti zirvəsinə yüksələ 
bilməmişlər. Onlar zaman keçdikcə öz gövdəsindən ayrılmış budaq 
kimi quruyub yox olmuşlar. Milli ənənəyə, tarixi kökə yaradıcılıq 
sədaqəti sənətkarlıq ömrünü əbədiləşdirmişdir. 
Bununla yanaşı, milli mədəniyyətimizdə yeniləşmənin də böyük 
əhəmiyyəti vardır. Sözsüz ki, bu yeniləşmənin kökündə tarixi-milli 
ənənələr dayandıqda onlar vətəndaşlıq mövqeyi qazanmaq imkanı əldə 
edir, yeni yaradıcılıq ənənəsinin ilkin mərhələsi kimi qavranılır.  
Bu baxımdan filologiya elmləri doktoru, professor T.Əfəndiyev 
milli-mənəvi və bədii-estetik prinsiplərə istinad edərək qeyd edir ki, 
 
 
154
bədii yaradıcılıqda əsas mövzunun müasirliyi və tarixiliyi deyil, 
münasibətin və mövqeyin müasirliyi və tarixiliyidir, əsl sənətkarlar, 
mövzunun hansı dövrdən alınmasından asılı olmayaraq öz 
məqsədlərinə məhz hadisələri müasirlik və tarixilik mövqeyindən əks 
etdirməklə nail olurlar [36, s.142]. 
 
 
 
 
 
 
 
 
 
 
 
 
 
 
 
155
II.  F Ə  S İ  L 
Mədəniyyətin müasir inkişaf mərhələsində  adət və   
ənənələrin yeri. 
2.1.  Müasir mədəniyyətin tarixi-ənənəvi əsasları .  
Mədəniyyətin tarixi-ənənəvi xüsusiyyətlərini təhlil etmədən onun 
müasir dövrdə sosial-dəyişdirici funksiyalarını izah etmək mümkün 
deyildir. 
Mədəniyyət anlayışı ictimai həyatın çox geniş sahəsini əhatə 
etdiyindən onun müxtəlif aspektlərdən öyrənilməsinə, təhlilinə böyük 
ehtiyac vardır. Çünki bəşəriyyət inkişaf etdikcə onun mədəni 
prosesləri, hadisələri, predmetləri və s. dəyişir, yeniləşir və 
dayanmadan təkamül edir. Mədəniyyət maddi və mənəvi sərvətlər 
məcmusu kimi daha da zənginləşir. Müasir elmi yeniliklər, ictimai-
siyasi proseslər mədəniyyət anlayışının kateqoriyalarının da sayını 
artırır. Beləliklə də, cəmiyyət daxilində mədəniyyətin çoxfunksiyalı 
olduğu aşkarlanır. Məlum olur ki, mədəniyyətin birinci və əsas 
funksiyası humanist xarakterli proseslərin yaradılması və inkişaf 
etdirilməsindən ibarətdir. Bu funksiyanı yerinə yetirən cəmiyyət güclü 
maddi və mənəvi sərvətlər toplusu əldə edir, eyni zamanda təkamülün 
dialektik inkişafının əsasını yaradır. Humanist məqsədlərlə inkişaf 
edən maddi və mənəvi sərvətlər tarixin bütün dövrləri üçün yararlı 
olur. Bu baxımdan onlar mənəvi irs kimi gələcək nəsillərin həyat və 
yaradıcılığında xüsusi əhəmiyyət kəsb edir və mənəvi sərvət kimi 
 
 
156
daima qorunub saxlanılır. Bu cəhətinə görə humanist mədəniyyət 
tarixi varislik funksiyasını da yerinə yetirir. O bir çox nəsillərin 
sosial-mədəni təcrübəsini özündə cəmləşdirdiyinə görə böyük bilik 
mənbəyinə çevrilir, tarixi yaddaş xarakteri daşıyır. 
“Mədəniyyətin tarixi xarakteri onun davamlı irsiyyətində, yeni 
mədəniyyətin, keçmiş mədəniyyətin nailiyyətləri ilə sıx əlaqəsində 
təzahür edir” [110, s.7]. Bunun da nəticəsində təzahür edən yeni 
mədəniyyət keçmiş mədəniyyətin mənəvi varisi hesab olunur. Bu 
xüsusiyyətə görə mənəvi mədəniyyətin bütün formalarının inkişafında 
varisliyin rolu daima görünür və diqqət mərkəzində olur. Varislik çox 
zaman əxlaqi və hüquqi normativ kimi tənzimedici və katalizator 
xarakteri daşıyır. 
Tarixi mənbələrdən və elmi araşdırmalardan məlum olmuşdur ki, 
“Mədəniyyət” – yəni “kültür” sözü ilk dəfə qədim Romada filosof, 
natiq Mark Tulli Siseron tərəfindən işlədilmişdir. O, eramızdan əvvəl 
45-ci ildə “Tuskulan disputları” əsərində “kültür” sözünün etimoloji 
mənasını “becərmək”, “torpağı hazırlamaq” kimi izah etmişdir” [154, 
s.7]. Lakin zaman keçdikcə “kültür” sözünün mənası dəyişmiş, ictimai 
həyatın bir çox sahələrinə şamil edilmişdir. İnsanın əli ilə yaranan, 
onun idrakına, fəaliyyətinə daxil olan bütün hər şey “kültür”, yəni 
mədəniyyət kimi başa düşülmüşdür [69, s.10]. 
Müxtəlif dövrlərdə mədəniyyətin məzmununda yaranan 
dəyişikliklər onun adının anlaşılmasına da təsir etmişdir. Məhz 
mədəniyyət anlayışı təkamüldən doğan əsaslı tarixi dəyişikliklərlə 
əlaqədar olaraq həmişə aktual tədqiqat obyektinə çevrilmişdir. Elə bu 
səbəbə görə də XVII – XVIII əsrlərdə yaşayıb yaradan Avropa 
alimlərindən S.Pufendorf, C.Vikon, K.Helvinki, B.Franklin, İ.Herder, 
 
 
157
İ.Kant və başqaları mədəniyyətin mahiyyəti haqqında maraqlı fikirlər 
söyləmişlər. Eyni zamanda mədəniyyətin müxtəlif tiplərinə Y.Burhard, 
E.Teylor, K.Levi-Bryul, B.Malinovski, M.Baxtin, P.Sorokin, 
O.Şpenqler, N.Danilevski və başqa alimlər münasibət bildirmiş, elmi 
təhlillər vermişlər. Yuxarıda adları çəkilən və çəkilməyən alimlərin 
hər birinin mə-dəniyyətə müxtəlif təriflər verməsini ictimai həyatın 
qanuna-uyğunluqları ilə əlaqələndirmək lazımdır. Amerika 
mədəniyyət-şünasları Alfred Kreber və Klayd Klakxon apardıqları 
birgə tədqiqatlar zamanı mədəniyyətin 180 tərifi olduğunu göstər-
mişlər. L.E.Gertmana görə isə mədəniyyətin 500-ə qədər tərifi 
mövcuddur [142, s.9-10]. 
Türk sosioloqu Ziya Göyalp isə “mədəniyyət”lə “kültür” 
anlayışlarını bir-birindən fərqləndirməyə çalışmışdır. Onun fikrincə, 
kültürlə mədəniyyət arasında məzmunca həm birləşmə, həm də ayrılma 
vardır. Bunların hər ikisi toplum şəklində olduqları üçün aralarında bir 
bənzərlik mövcuddur. Ziya Göyalp kültürü mahiyyətcə milli, 
mədəniyyət anlayışını isə beynəlmiləl hesab edir. O yazır ki, “kültür” 
milli olduğu halda, mədəniyyət uluslararasıdır – beynəlmiləldir. 
Kültür yalnız bir millətin din, əxlaq, hüquq, ağıl, estetika, dil, 
iqtisadiyyat və texnika ilə bağlı yaşayışlarının uyumlu – ahəngdar bir 
bütünüdür. Mədəniyyət isə eyni inkişaf səviyyəsində olan bir çox 
millətlərin toplumsal – ictimai həyatlarının ortaq bir bütünüdür” [168, 
s.40]. 
Mədəniyyət haqqında müxtəlif dövrlərdə ayrı-ayrı,bir-birindən 
fərqli şərhlərin və təriflərin verilməsi çox təbiidir. Çünki mədəniyyət 
hər bir ictimai-tarixi dövrdə öz xüsusi formasında, həmin dövrün 
xarakterik cəhətlərinə uyğun şəkildə təzahür edir. Mədəniyyətin 
 
 
158
məzmunu ictimai quruluşlara uyğun olaraq tez-tez dəyişir. Hər bir 
dövrün istehsal üsuluna uyğun olan mənəvi dəyərlər, bütövlükdə isə 
ümumi mədəniyyət formalaşır. Buna görə də müasir dövrdə “kültür” 
və “mədəniyyət” anlayışlarını milli və beynəlmiləl cəhətlərə şamil 
etməyin özündə də nisbilik vardır. Belə ki, müasir mərhələdə dünya 
xalqları arasında yaranan elmi, mədəni, dini, ictimai, iqtisadi əlaqələr 
bu iki anlayışın hər birinə öz təsirini göstərmiş, milliliklə bəşəri 
olanın vəhdətini yaratmışdır. Yəni, indi demək olar ki, hər bir kültür 
və mədəniyyət həm millidir, həm də ümumidir, beynəlmiləldir. 
Mədəniyyət və kültür ona görə millidir ki, onlar müxtəlif coğrafi 
məkanda müxtəlif xalqlar tərəfindən yaranır və inkişaf edir. Buna görə 
də konkret coğrafi məkanda yaranan mədəniyyət orada yaşayan millət 
və xalqın adı ilə bağlıdır. Həmin xalqın özünəməxsus dili, adət və 
ənənələri olduğu üçün burada yaranan mənəvi mədəniyyət də bu 
amillərdən asılı vəziyyətdə inkişaf edir. Xalqın dili onun mənəvi 
mədəniyyətinin qoruyucusu, zamandan-zamana daşıyıcısıdır. Hər bir 
xalqın öz dilində onun əfsanələri, nağılları, dastanları, mahnıları, 
ədəbiyyatı, tarixi, fəlsəfəsi və s. yaranır. Dilin cəmiyyətdə tutduğu 
aparıcı mövqe mənəvi mədəniyyətin milli cəhətlərini qoruyub 
mühafizə edir. Lakin bu mühafizə mahiyyət etibarı ilə adət və ənənə 
şəklində özünü büruzə verir. Mədəniyyət təkmilləşdikcə adət və 
ənənələr təkmilləşmiş mədəniyyəti milli tarixi köklərdən ayrılmağa 
qoymur. Məhz bu cəhəti nəzərə alan rus alimi D.M.Uqrinoviç adət və 
ənənəni təkmilləşdirilmiş mədəniyyətin yeni nəslə ötürülməsinin 
ənənəvi forması adlandırır [156, s.21]. 
Təbii ki, mədəniyyəti yaradan xalq olduğu kimi onu 
təkmilləşdirən və gələcək nəsillərə ötürən də xalqdır. Lakin 
 
 
159
mədəniyyətin inkişafında şəxsiyyətin rolu da danılmazdır və inkişaf 
etmiş cəmiyyətlərdə şəxsiyyət mənəvi mədəniyyətin əsas yara-dıcısı 
kimi xüsusi rol oynayır. Şəxsiyyət ədəbiyyat, incəsənət, elm, 
iqtisadiyyat və s. sahələrdə yaratdığı yenilikləri ilə milli mədəniyyətin 
əzəmətli yaradıcısına, təkmilləşdiricisinə və apa-rıcısına çevrilir. 
Sözsüz ki, şəxsiyyətin fəaliyyəti müəyyən bir millət içərisində 
təşəkkül tapdığı üçün dünyanın hər yerində onun yaradıcı mədəniyyət 
nümunələri şəxsiyyətin mənsub oldu-ğu milləti, xalqı təmsil 
edir.Məsələn, M.Abdullayevin yaratdığı əsərlərə görə Azərbaycanı da 
dünyada tanıyırlar və s. 
Ancaq şəxsiyyət formaca müstəqil yaradıcılıq fəaliyyəti 
imkanına malik olsa da, onun milli adət və ənənələrlə tərbiyələnən 
daxili məni milli-mənəvi hissin, xüsusiyyətin qoruyucusuna çevrilir. 
Daima şəxsiyyətin formalaşmasına təsir edən adətlər, ənənələr, 
mərasimlər məkanı onun yaradıcılığındakı milli ruhu qoruyub saxlayır. 
Bu amil memarlığın, musiqinin, təsviri sənətin, teatr və kinonun, digər 
mədəniyyət sahələrinin məzmununa milli forma gətirir. 
Rus alimi Vladimir Zots mənəvi mədəniyyəti daha ümumi anlayış 
kimi qəbul edir və onu mütləq bilik, tarixi təcrübə əsasında insan 
həyatına, fəaliyyətinə daxil olan bir sahə kimi qiymətləndirir. O, 
mənəvi mədəniyyətin mahiyyətini onun mövcud olduğu cəmiyyətin 
maddi bazisinin durumu ilə əlaqələndirir. Mənəvi mədəniyyəti bazisin 
əksetdiricisi hesab edir. V.Zotsın fikrincə, mənəvi mədəniyyət təkcə 
bilik mənbəyi deyil, həm də insanın əməli və intellektual tələbatının 
ödənilməsini təmin edən bir vasitədir [161, s.10-11]. 
Deməli, milli mədəniyyətlər həm də cəmiyyətin ictimai, iqtisadi, 
siyasi, mənəvi tələbləri əsasında formalaşır, fəaliyyətdə olan 
 
 
160
quruluşun əməli və intellektual tələbatını ödəyə biləcək səviyyəyə 
qədər təkmilləşdirilir. Məsələn, “Sosialist mədəniyyəti” anlayışını 
cəmiyyətin həyatına şamil etməyə çalışan V.İ.Lenin XX əsrin 
əvvəllərində yenicə yaranan liberal burjuaziyasının “milli mədəniyyət” 
şüarını inkar edir, onu inkişaf etməyə qoymurdu. Lenin məqsədli 
şəkildə, yəni sovet imperiyası tərkibinə zor yolu ilə qatılan xalqları öz 
milli mənəvi köklərindən ayırmaq üçün “milli mədəniyyət” anlayışını 
“millətçilik” anlayışı ilə qarışıq salırdı. Bu məqsədlə də o yazırdı: 
“Biz hər bir milli mədəniyyətdən, onun yalnız demokratik və sosialist 
ünsürlərini götürürük, bunları yalnız və şübhəsiz hər bir millətin 
burjua mahiyyətinə qarşı, burjua millətçiliyinə qarşı götürürük” [109, 
s.16]. 
Leninin milli mədəniyyətlərə olan bu münasibəti sinfi-ideoloji 
xarakter daşımış, proletkultçuluq fəaliyyətinin əsasını qoymuş, onun 
“qol-qanad” açmasına siyasi zəmin yaratmışdır. Məhz Leninin 
antimilli siyasətindən qidalanan “proletar mədəniyyətçiləri” XX əsrin 
əvvəllərində milli mədəniyyətlərin inki-şafına təzyiq göstərmişlər. 
Zorla da olsa, hər halda “sosialist mədəniyyəti” anlayışı bir tarixi 
faktor kimi meydana gəlmişdir. “sosialist mədəniyyəti” daxilində yeni 
olan adət və ənənələr də formalaşdırılmışdır. Ənənəvi olaraq inqilabın 
qələbə günü, 1 may, 8 mart qadınlar günü və başqa tarixi – əlamətdar 
günlər bayram kimi təntənəli şəkildə qeyd edilmişdir. Mədəni-maarif 
müəssisələri, elmi metodiki mərkəzlər sosialist ənənələrinin geniş 
təbliği üçün yeni formalar axtarmış elmi və tövsiyə ədəbiyyatları 
hazırlamışdır. Hər halda müəyyən bir zaman daxilində “sosialist 
mədəniyyəti” anlayışı aktual olmuşdur. Bu mədəniyyət xalis ideoloji-
siyasi məzmun kəsb etsə də, ona xəlqilik donu geydirilməyə cəhd 
 
 
161
edilmiş, sosialist mədəniyyətinin inkişaf etdirilməsi naminə bəzən 
xalq yaradıcılığı nümunələrindən də bir emosional vasitə kimi istifadə 
olunmuşdur. Bu emosional vasitələr kütləvi bayram və mərasim 
iştirakçılarının zahiri görkəminə həm millilik, həm də beynəlmiləlçilik 
gətirmişdir. Məsələn, bir kütləvi bayram və mərasimdə SSRİ 
tərkibində olan 15 respublikanın atributlarından, milli geyim və 
musiqisindən, xalq folkloru nümunələrindən sintetik şəkildə istifadə 
edilmişdir. “sosialist mədəniyyəti”nin məzmununu milli adət və 
ənənələrin daha humanist olan “kommunist əxlaqı” deyilən prinsiplərə 
xələl gətirməyən cəhətləri ilə zənginləşdirmişdir. Əslində isə, 
kommunist əxlaqını və mədəniyyətini qismən dini amillərlə çulğalaşan 
milli adət və ənənələrə qarşı qoymuşlar. Bu da mahiyyət etibarilə 
dünyəvi olan mənəvi mədəniyyətdə antoqonist mövqelər yaratmışdır. 
Proletar mədəniyyəti burjua mədəniyyətinə qarşı qoyulmuşdur. 
Məsələn, Sov.İKP MK-nın Oktyabr inqilabının 50 illiyi ilə bağlı olan 
tezislərində burjua ideologiyasına qarşı barışmazlıq təbliğ olunur, 
gənclər və əhalinin başqa sosial qrupları onlara qarşı mübarizəyə hazır 
olmağa çağırılırdı. Bu və ya digər sənədlər bir daha təsdiq edir ki, 
sovet ideologiyası dünya mədəniyyətini iki yerə bölür, burjua sinfi ilə 
proletariatı üz-üzə qoyurdu. Beləliklə də, adı çəkilən ictimai quruluş 
məkanında mədəniyyət anlayışı birtərəfli şəkildə yeni sosialist elmi 
konsepsiyası baxımından təhlil edilir, daha çox beynəlmiləlləşdirilirdi. 
Bunun da nəticəsində SSRİ məkanında, o cüm-lədən Azərbaycanda 
başqa konsepsiyaların yayılmasına imkan verilmirdi. 
Mədəniyyətin müasir inkişaf mərhələsində də bir sıra kulturoloji 
konsepsiyalara meyllər artmış, yeni elmi ədəbiyyatlarda onlar 
haqqında kifayət qədər məlumatlar verilmişdir. Bunlar ən çox K.Levi-
 
 
162
Strossun antropologiyası, neofredistlərin, eksiztensialistlərin, ingilis 
yazıçısı C.Snounun və başqalarının konsepsiyalarıdır. Onların çoxu 
vahid mədəniyyətin əskiliyini sübut etməyə çalışır, bəziləri mənəvi 
mədəniyyəti mənəvi istehsalla eyniləşdirməyə cəhd edirlər [142, s.17]. 
Müasir mədəni konsepsiyada mədəniyyət millətçilik və 
vətəndaşlıq mövqeyindən də təhlil edilir. Bir çox alimlərin fikrincə 
bunların hər ikisi millətçi ideyalara əsaslanır. Bu konsepsiyaların 
birinin mahiyyətini etnik millətçilik, digərinin mahiyyətini isə 
vətəndaşlıq millətçiliyi təşkil edir. Etnik mədəni millətçilik əsas 
vəzifəsini milli dilləri, ənənəvi həyat tərzini, adətləri və ənənələri 
qorumaqda, onların “yad” mədəni cərəyanlardan təmizlənməsində 
görür. Nəticədə isə siyasi millətçilik təzahürləri formalaşır. Çünki son 
həddə etnik millətçilər siyasi muxtariyyət və ya suverenlik haqqında 
düşünürlər. Onlar bəzən ifrat siyasi mübarizə variantına əl atır, zorla 
etnik təmizlənməyə meylli olurlar.  
Vətəndaş millətçiliyi isə imperiya mədəniyyətilə, dövlətçilik və 
insan hüquqları anlayışlarına, başqa millətləri hakim millətin 
mədəniyyətinə tabe olmağa cəhd edən konsepsiya ilə əlaqədardır [146, 
№ 4 s.3]. Əslində Sovet imperiyasının 70 il “beynəlmiləl mədəniyyət”, 
“sosialist mədəniyyəti” adları altında təbliğ etdiyi mədəniyyət 
vətəndaş millətçiliyi konsepsiyasından bəhrələnmişdir. Ermənilər isə 
bütün tarixi fəaliyyətləri zamanı etnik millətçilik konsepsiyasına 
əsaslanmışlar. Onlar nəinki Ermənistanda, hətta başqa xalqlara məxsus 
olan torpaqlarda da etnik millətçilik mədəniyyəti mövqeyində 
olmuşlar. Elə buna görə də indinin özündə də ermənilər milli 
mentalitetlərinə uyğun olaraq etnomilətçilik xüsusiyyətlərini qoruyub 
saxlayır, yaşadıqları ərazilərdə etnik təmizləmələr aparmağa can atır, 
monoetnomədəniyyətin inkişafına çalışırlar. Onların etnomədəniyyətə 
 
 
163
meylliyi siyasi millətçilik fəaliyyəti ilə tamamlanır. Ermənistanda 
əsrlər boyu yaşayıb yaradan azəri türklərinin deportasiyası, onlara 
məxsus olan tarix və mədəniyyət abidələrinin dağıdılması erməni 
etnomillətçiliyini təsdiq edən faktorlardan biridir. Etnomillətçilik bu 
xalqın mədəni həyatında pataloji bir həddə çatmış, xüsusilə, türk 
dünyasına qarşı erməni düşmənçiliyi formalaşdırmışdır. Erməni 
mentalitetində etnik millətçi meyllər şövinist maraqları artırmış, başqa 
millətlərin mədəniyyətinə təcavüz etmək, onu özününküləşdirmək 
ənənəsi yaratmışdır. Xüsusilə, Azəri türklərinə məxsus bir çox tarix və 
mədəniyyət abidələrinin, musiqi və bədii toxuculuq nümunələrinin 
mənimsənilməsi erməni etnik milli mədəniyyətinin antropoloji 
xüsusiyyətlərindən irəli gəlir. 
Qeyd olunan misaldan belə qənaətə gəlmək olar ki, antropoloji 
xüsusiyyət mədəniyyətlərin təkamülünü bir-birindən fərqləndirən əsas 
amillərdən biri kimi qəbul olunmalıdır. Belə ki, hər bir xalqın və 
millətin mənəvi xüsusiyyətlərində antropoloji amillər çox böyük 
təsiredici, formalaşdırıcı, yaradıcı, dağıdıcı və s. keyfiyyətlərə 
malikdirlər. Milli antropoloji keyfiyyətlərə əsaslanaraq hər bir xalqın 
mədəniyyəti, estetik zövqü haqqında fikir söyləmək mümkündür.  
Çox maraqlıdır ki, türk sosioloqu Ziya Göyalpnın milli kültür 
anlayışı haqqında nəzəriyyəsini dərindən təhlil edərkən belə bir 
nəticəyə gəlmək olur ki, etnik mədəniyyət elə milli kültür deməkdir. 
Çünki, Ziya Göyalp yazır ki, “Milli kültürü güclü, ancaq mədəniyyəti 
zəif bir millətlə milli kültürü pozulmuş, ancaq mədəniyyəti yüksək 
olan başqa bir xalq siyasi savaşa girəndə kültürü güclü olan millət 
daim qalib gəlmişdir” [168, s.48]. Onun fikrincə bu səbəbə görə də 
miladdan əvvəl 250-ci ildən bizim eranın 224-cü ilinə qədər Parfiyada 
hökmdarlıq etmiş əşnanilər sülaləsi Sasanilər tərəfindən devrilmişdir. 
 
 
164
“…Qərbdə isə romalıların milli kültürü pozulmağa başlayan 
makedoniyalılara qələbəsi eyni şəkildə izah oluna bilər. Nəhayət, 
mədəniyyətdən heç bir payı olmayan, ancaq milli kültürləri son dərəcə 
güclü olan ərəblər meydana çıxaraq həm sasanilər, həm də romalılara 
qalib gəldilər. Ancaq çox keçmədən ərəb milləti də mədəniləşməyə 
başladığından milli kültürünü itirərək siyasi hakimiyyəti Türkistandan 
yeni gəlmiş olan törəli Səlcuq türklərinə verdilər…” [168, s.48]. 
Qeyd olunan tarixi təcrübəyə istinad etdikdə kültürün əsas tərkib 
hissəsi olan adət və ənənənin və başqa milli dəyərlərin daha çox 
inkişaf etməsi baş verən mədəni təkamülün sırf milli şüur 
müstəvisində daha güclü göründüyünü anlamaq çətin deyildir. Bəlli 
olur ki, millət öz mənəvi kökündən, mədəniyyətindən uzaqlaşdıqca 
milli etnoloji xarakterini də zəiflədir, cəsarətli mübarizə aparmaq və 
yenisini yaratmaq əzmini də itirir. Tarixi ənənələrini qoruyub saxlaya 
bilmədikdə mədəni varislik hüququndan da məhrum olur. Çünki, o, öz 
varisini qiymətləndirmək, onun mənəvi dəyərini, gücünü anlamaq 
qabiliyyətini də itirir. Bu vəziyyət beynəlmiləl mədəniyyətin zahiri 
təzahürünə aldandıqda millət üçün, onun tarixən yaratdığı mənəvi 
sərvətlərin qorunması üçün təhlükə yaradır. Beynəlmiləl davranış 
milləti manqurtlaşdırır, onun özünün yaratdığı milli dəyərlərə qarşı 
biganələşdirir.  
Sovet imperiyası dövründə Azərbaycan mədəniyyətinin 
beynəlmiləşməməsi onun tarixi milli kültürünü, yəni xalqın adət və 
ənənəsinin, dinə, doğma dilinə olan münasibətini nəzərə çarpacaq 
dərəcədə zəiflətmişdir. Bu baxımdan, xalq qədim tarixi köklərindən 
aralı düşmüşdü. Kültürün zəiflədilməsi mənəvi mədəniyyətin 
beynəlmiləlləşdirilməsi siyasəti ilə idarə olunurdu. Beləliklə də, 
 
 
165
beynəlmiləl mədəniyyətlə milli mədəniyyət arasındakı tarazlıq 
pozulmuşdu. Belə bir vəziyyətdə öz kültürlərinə daha çox sadiq qalan 
ermənilər Azərbaycana qarşı həyasızlıqla torpaq iddiası qaldırdılar. 
Azərbaycan xalqının yüksəlmiş, inkişaf etmiş beynəlmiləl mədəniyyəti 
erməni etnik millətçi mədəniyyəti qarşısında kifayət qədər aciz 
göründü. İfrat beynəlmiləlçilik bu xalqın öz düşməninə qarşı olan 
mübarizəsinin təsirini kifayət qədər azaltdı. Beləliklə də, “sosialist 
mədəniyyəti”nin qəfil tənəzzülü və dağılması nəticəsində Azərbaycan 
xalqı qısa bir zaman kəsiyində milli-tarixi kültürünə yenidən 
qayıtmaq, itirdiklərini tapmaq və bərpa etmək məcburiyyəti qarşısında 
qaldı.  
Beynəlmiləl mədəniyyətə meylli olan siyasi quruluş Azərbaycan 
alimlərini də kültürə bağlı etnik millətçi mədəniyyətin öyrənilməsini 
və ictimai həyata tətbiqini qadağan etmişdi. Milli etnik kültürümüzü 
demək olar ki, yox etmişdir. Tanınmış Azərbaycan etnoqraflarından 
biri olan Qəmərşah Cavadov etiraf edir ki, el harayı, el köməyi ilə 
bağlı olan adət və ənənələrimizin də itməsinin əsl səbəbi 
unutqanlığımızdır. O yazır: “Etiraf edək ki, Azərbaycanlıların məişəti 
və mədəniyyətində, təsərrüfat həyatında ta qədim dövrdən məlum olan 
el köməklikləri, onların müxtəlif forma və variantları, başlıcası isə bu 
təsisatları doğuran ictimai-iqtisadi amillər son dövrlərə kimi 
Azərbaycan etnoqraflarının, tarixçilərinin, habelə iqtisadçılarının 
tədqiqatlarından kənarda qalmışdır” [30,s.30].  
Con illərdə aparılan tədqiqatlar zamanı milli kültürümüzlə bağlı 
olan, xalqımızın etnik mədəniyyətinin bir çox adət və ənənələrini əks 
etdirən folklor nümunələrimizə maraq yetirmək meyli artmışdır. Bəlli 
olmuşdur ki, hoylar – yəni hoya (köməyə) çağıran nəğmələrimiz, 
 
 
166
atalar sözlərimiz, bayatılarımız Azərbaycan xalqının həmrəyliyinə 
təminat yaradan ənənələrin emosional çağırış vasitələri olmuşdur. 
Məsələn, dəyirmanın arxını sel dağıdanda:  
Haray, ellilər haray! 
Şana tellilər haray! 
Dəhnədən arxım uçub, 
Əli bellilər haray! [30, s.58] 
- deyərək el-obanı köməyə çağırmışlar. Qədim dastanımız “Kitabi 
Dədə Qorqud”da da milli kültürümüzün “Hoy”a çağıran nümunələri 
vardır. El-oba yağı düşmənin hücumuna məruz qalanda uca dağlar 
başında, qaya zirvəsində, qalaçalarda tonqal qalanar, hamı “hoy”a – 
köməyə çağırılardı. Əli qılınc tutan oğula qeyrət arzulanırdı. Dastanda 
öz əksini tapan “…Baba oğul qazanır ad üçün. Oğul  da qılınca 
qurşanır, baba qeyrəti üçün” ifadələri türk etnik millətçi kültürünün 
əsas meyarlarından biridir. 
Təbii ki, adət və ənənə zəngin mədəniyyət toplusu kimi insanlara 
əsasən sözlərlə təsir edir, onlara mədəni yaradıcılıq fəaliyyətləri 
vətəni və torpağı sevmək qabiliyyətləri aşılayır. Elə bu keyfiyyətinə 
görə də bütün adət və ənənələrimizdə onların mahiyyətini ifadə edən 
zəngin bədii söz toplusu vardır. Bu söz toplusu böyük bir mədəni irs 
kimi qədim türklərin inanc obyekti olmuşdur. Bu inanclar insanları 
cəsarətə gətirmiş, onları mənəvi aşınmalardan uzun əsrlər boyu qoruya 
bilmişdir. Eyni zamanda nə qədər siyasi-beynəlmiləl mədəniyyətin 
diskriminasiyasına məruz qalsalar da müasir dövrdə də insanların 
mədəniyyətinə təsir etmək, onu milliləşdirmək funksiyasını itirmə-
mişdir. Xüsusilə, qədim nağıllarımız, dastanlarımız, mahnılarımız 
tarixi ənənələrimizin milli ruhunu qoruyub saxlaya bilmişdir. Həmin 
 
 
167
nağıl və dastanlarda, mahnılarda onları yaradan ecazkar bir varlıq hiss 
olunur. “O varlıq sanki çox qüdrətli deyil, ancaq ağıllı, bəsirətli, 
cürətli, inadlıdır və öz inadı sayəsində hər şeyə qalib gəlir” [89, s.18]. 
İnanclar milli kültürümüzdə mif və arxank mədəniyyət kimi 
yadda qalsalar da müasir insan mənəviyyatına rahatlıq gətirən, 
insanları bütün şəraitlərə uyğunlaşdıran bədii vasitələrdir. Çox haqlı 
olaraq filosof A.Şükürov apardığı tədqiqatlara əsaslanaraq mifi bütün 
zamanların əbədi etiqad kompleksi adlandırır. O, yazır; “Mif bütün 
insanlar üçün zəmanələrdə dəyişməz və daimi olandır. Mifdə olan 
ümumi modellərə, süjetlərə və hətta detallara hər yerdə rast gəlmək 
mümkündür. Bu onunla izah olunur ki, mif əcdadlarımızın nəsillərdən-
nəsillərə ötürülən xatirələr irsinin məcmuəsidir” [142, s.42]. 
A. Şükürov mifin müasir və gələcək zamanlar üçün həm də 
şüuraltı struktura daxil olduğunu deyir. Onun fərziyəsinə görə … 
miflər bizim genlərdə kodlaşdırılmışdır. Mif təkcə yazılı tarixdən 
əvvəl baş verən hadisələr haqqında hekayələr deyildir. Mif keçmişlə 
bu günü və gələcəyi birləşdirən bir sapdır. Mif özlüyündə bizim beş 
hiss üzvlərimizdən kənarda olan reallığı təsvir edən unikal dildir. O, 
təhtəlşüur obrazları ilə şüurlu məntiqin dili arasındakı uçurumu 
doldurur. 
Mif adamların bütün birliyini formalaşdıran yapışqandır.O, icma, 
qəbilə,xalq və millətin özünü təyininin əsası kimi özünü göstərir.  
Mif bütün əxlaq qanunları məcmusunun zəruri ünsürüdür. Əxlaq 
kodekslərinin əsası həmişə mifologiya və dildən götürülmüşdür. Mif 
həyatı mənalandıran etiqadlar kompleksidir [142, s.42-43]. 
Adət və ənənələri zənginləşdirən mifoloji mədəniyyətimiz çox 
qədim tarixə malikdir. Məhz, mifoloji anlayışlarımızın qədimliyinə 
 
 
168
diqqət yetirərkən milli dil mədəniyyətimizin də böyük bir tarixə malik 
olduğu aşkar edilir. Tədqiqatçı F.Zeynalovun qənaətinə görə 
“Azərbaycan xalqı eramızın IV –VII əsrlərində bu ərazidə qədimlərdən 
məskun olan türk qəbilə və tayfa birlikləri əsasında formalaşmağa 
başlamış və ümumxalq Azərbaycan dili də məhz bu zəmində 
yaranmışdır” [170, s.29]. N.Şəmsizadə isə “Kitabi Dədə Qorqud” 
dastanına istinad edərək oğuzların həyatında dövlətçilik mədəniyyəti 
ənənələrinin yarandığını da təsdiqləməyə çalışır. Onun fikrincə bu 
“…eposun əsas ideyasını oğuzların vahid xalq dövlətində birləşmək 
uğrunda mübarizəsi təşkil edir” [148, s.19]. 
Təbii ki, hər bir xalqın özünəməxsus mədəni ənənələri və bu 
ənənələr üzərində təşəkkül tapmış mədəni yüksəliş dövrləri olmuşdur.  
Bir çox tədqiqatçılar Orta əsrləri, Şərq mədəniyyətinin yüksəliş 
dövrü, intibahı adlandırırlar. Lakin dialektik inkişaf 
qanunauyğunluqlarından irəli gələrək hər bir dövrün özünəməxsus 
şəkildə yüksəliş anları olmuşdur. Etiraf etmək lazımdır ki, orta 
əsrlərin elm və mədəniyyət adamlarında, tanınmış sənətkarlarında 
universallıq mövcud olmuş, onlar bir çox sahələr üzrə biliklər 
toplamış, əməli fəaliyyət qabiliyyətlərinə yiyələnmişlər. Universallıq 
şairlərin, alimlərin, musiqiçilərin və s. sənət adamlarının 
yaradıcılığında özünü daha çox büruzə vermişdir. Universallıq orta əsr 
Azərbaycan mədəniyyətinin inkişaf etməsində də xüsusi rol 
oynamışdır. Məsələn, Əbdülqadir Maraği şair, rəssam, xəttat, alim, 
mahir musiqi ifaçısı və nəzəriyyəçisi olmuşdur. O da Şərqin böyük 
alimləri olan Fərabi və İbn Sina kimi öz universallığına görə “ustadi-
salis” adı almışdır.  
 
 
169
Səfiəddin Urməvi də universallıq baxımından inkişaf etmiş alim, 
musiqiçi, nəzəriyyəçi və xəttat olmuşdur. Onun universallığına dair 
yuxarıda haqqında bəhs etdiyimiz XIV əsrin görkəmli Azərbaycan 
musiqişünası və alimi Əbdülqadir Maraği yazmışdır: “Müstəsim 
zamanının ən görkəmli alimlərindən biri olan Əbdülmömin Səfiəddin 
Urməvi elm ilə əməlin vəhdəti rəmzi, bir çox görkəmli sənətkarların 
müəllimi olmuşdur. Şərqin məşhur musiqişünasları Şəmsəddin 
Səhrəvərdi, Əli Sitayi, Həsən Zafer və Hüsanəddin Qotluq Buğa onun 
yetişdirməlidir” [88, s.148]. 
Göründüyü kimi universallıq ənənəsinə sadiqlik Azərbaycan 
mədəniyyətinin bütün sahələrini əhatə etmişdir. Müasir dövrümüzdə 
də Azərbaycan mədəniyyətinin inkişafında universallıq prinsiplərinə 
əsaslanaraq fəaliyyət göstərən alimlərimiz çox olmuşdur. Onlardan 
Xudu Məmmədovun, Azad Mirzəcanzadənin, Nurəddin Rzayevin və 
başqalarının adlarını xüsusi qeyd etmək olar. Xudu Məmmədov 
geologiya və mineralogiya üzrə tanınmış alim olsa da, incəsənət və 
mədəniyyət problemləri ilə bağlı olan əsərlərin də müəllifidir. Xudu 
Məmmədov milli ənənələrə istinad etmədən yeni bənzərsiz əsərlərin 
yaradılmasının mümkünsüzlüyünü bir çox yazılarında qeyd etmişdir. 
O, yazmışdır; “Bizcə, bənzərsiz, həqiqətən milli naxışları qədim azəri 
ustalarının işlətdiyi həndəsi ornament yaradıcılığı prinsipi ilə almaq 
olar. Başqa sözlə, bu prinsip hərtərəfli öyrənilməli, azəri ornament 
yaradıcılığının qramatikası yaradılmalıdır. Musiqimiz üçün bu işi 
ölməz sənətkar Üzeyir bəy etmişdir. Şübhəsiz ki, oxşar prinsipi 
memarlıq sənətinə də aid etmək olar. Yəni elementar quruluş vahidləri 
səviyyəsində lakonizm burada da tətbiq olunsa və quruluş funksiyaya 
 
 
170
görə müəyyən edilsə, formaca yeni, məzmunca milli nəticəyə gəlib 
çıxa bilərik” [107, № 1, s.27]. 
Ən maraqlı cəhət odur ki, indiki dövrümüzün unversalı da milli-
tarixi ənənələri müasir mədəniyyətin əlifbası kimi qəbul edir, 
incəsənətin bütün sahələrində milli məzmunun qorunub saxlanılmasına 
üstünlük verir. Xüsusilə, o, memarlığın məzmununa millilik gətirmək 
üçün ənənəvi ornament yaradıcılığının qramatikasının yaradılmasını 
vacib bilir. Lakin müasir unversal milli mədəniyyətə yeni formanın 
gətirilməsini də anlayır və onun lakonik şəkildə milli-ənənəvi quruluşa 
tətbiq olunmasını vacib bilir. Eyni zamanda yeni elementar quruluş 
vahidlərinin müasir mədəniyyətə tətbiq olunmasını tövsiyə etməklə 
incəsə-nətdə mövcud olan simmetrik anlayışların öyrənilməsini, 
onların müasir yaradıcılığa tətbiq edilməsini istəyir. Xudu 
Məmmədovun fikirincə “biçimi simmetrik olan quruluşlar daha yaxşı 
yadda qalır və daşıdığı bilginin bərpa olunmasını anlaşdırır”. 
Universal alimin müşahidələrinə görə “simmetrik bir tikilinin fonunda 
simmetrik olmayan cisimlər, əşyalar çox vaxt mənfi emosiya doğurar” 
[107, № 1, s.25]. Alim bu fikrə üstünlük verərkən incəsənət adamının 
biçim, tarazlıq, sabitlik kimi ali hisslərinin lakonik şəkildə 
tənzimləyici, uyğunlaşdırıcı, tarazlaşdırıcı xarakterə malik olduğunu 
nəzərdə tutur. Məhz bu hisslər bədii yaradıcılıqda ahəngdarlığın və 
simmetrik quruluşun yaranma-sına, qorunmasına kömək edir. 
Qeyd etmək lazımdır ki, islamın yayıldığı Şərq ölkələrində 
mədəniyyətin bütün bədii yaradıcılıq sahələrində simmetrik quruluş 
qanununa üstünlük verilmişdir. Əgər X – XV əsrlərin memarlıq 
abidələrinə diqqət yetirsək onlar üzərində çox mürəkkəb və düyün 
təsiri olan rəngarəng naxışlar görə bilərik. Onlar həndəsi 
 
 
171
ornamentlərdən ibarət olduğuna görə mürəkkəbdirlər və bu 
mürəkkəbliyi bədii simmetrik ornament vəziyyətinə gətirmək üçün 
rəssam və memarlara riyazi hesablamalar aparmaq lazım gəlmişdir. 
İslam mədəniyyətində üzərində simmetrik həndəsi ornament olan 
ən qədim memarlıq nümunəsi 1094-cü ildə Misirdə inşa edilmişdir. 
Quruluş vahidləri qismən sadə olan simmetrik həndəsi ornamentlərə 
XII əsr Azərbaycan və XIII əsr Türkiyə abidələrində də rast gəlmək 
olur. Memar Əcəmi tərəfindən 1186-cı ildə inşa edilmiş “Mömünə 
xatun” türbəsində, 1322-ci ildə memar Əhməd Əyyub oğlu tərəfindən 
tikilmiş Bərdə türbə-sində, Ərdəbildəki Şeyx Səfi türbəsində və başqa 
abidələrdə işlənilən ornamentlərdə mahiyyət etibarı ilə bir oxşarlıq 
vardır. Belə ornamentlərə Səmərqənd, Buxara şəhərlərindəki bir sıra 
tarixi abidələrdə də təsadüf edirik. Ən maraqlısı odur ki, onlar 
zamanca bir-birindən fərqli dövrdə, məkanca müxtəlif yerlərdə inşa 
edilsələr də simmetrik həndəsi ornamentlərin formaca quruluşu onları 
bir-birinə yaxınlaşdırır. 
Memarlıqda və bədii yaradıcılığın başqa sahələrində simmetrik 
düzülüşlü bəzəklərə üstünlük verilməsi İslam mədəniyyətinin dini 
konsepsiyaları ilə bağlı olsa da, milli mədəniyyətlərin formalaşmasına 
da təsir etmişdir. Bu ornamentlər ənənəvi olaraq bədii toxuculuq, 
misgərlik, dulusçuluq sənətində də öz əksini tapmışdır. 
Simmetriya anlayışı islam mədəniyyətinə də göydən 
düşməmişdir. Sənətkarlar simmetrik qanunu təbiətin özünün yarat-
dıqlarında tapmışlar. Onların estetik zövqünü oxşayan təbiət 
materialları – yarpaqların, güllərin düzülüşü, təbii kristalların zahiri 
görünüşü yaradıcılıq prosesində bədii ifadə vasitəsi kimi istifadə 
olunmuşdur. Sənətkar öz yaradıcılığında təbiətin yaratdıqlarını təqlid 
 
 
172
etmişdir. Lakin bu təqlid sadəcə yamsılamaq deyil, ümumi bədii 
təcəssümləşdirmələrdən ibarətdir. 
İncəsənətdə və təbiətdə simmetrikliyə məxsus olan 
qanunauyğunluqların həm keçmiş, həm də müasir mədəniyyətə aid 
olduğunu dərk etdikcə belə bir qənaətə gəlirik ki, bütövlükdə zərif 
sənətlər vahid bir sistem kimi bir-birinin estetik-idraki mahiyyətindən 
asılıdır. Sənətin estetik-idraki məzmunu təbiətdən bəhrələnsə də, onlar 
həm də məxsus olduqları millətlərin, adət və ənənələrin bədii, ictimai 
təbiətini yaradır. Buna görə də incəsənət növləri adət və ənənə 
daxilində toplum şəklində özünü büruzə verir. Məsələn, qədim 
dövrlərdə şamançılığın yayıldığı xalqlarda söz, musiqi, rəqs vəhdət 
şəklində öz mədəni funksiyalarını yerinə yetirmişdir. Azərbaycan 
alimi Mirəli Seyidov yazmışdır: “Söz sənətinin, musiqi və rəqsin 
vəhdət halında yaşaması türk xalqlarının şaman – qam – oyun və başqa 
ayinlərində son vaxtlara qədər qalırdı” [136, № 1, s.27]. İslama aid 
olan mövləvilər də qamlar, şamanlar kimi ayinləri musiqinin (ney, 
qaval, dəf), mahnının, rəqsin müşayiəti ilə icra etmişlər. Onlar hətta 
ölüləri də musiqi ilə basdırmışlar. 
Misallardan belə bir nəticə çıxır ki, adət və ənənələri idarə edən 
bədii üçlük həm simvolik xarakter daşımış, həm də simmetriyanın 
ahəngdarlığını, estetik zövqün əhatəli duyumunu təmin etmişdir. 
Üçlüklərin vəhdəti müasir xalq musiqi incəsənətində də geniş yer 
tutur. Müğənnini tar, qaval və kamança müşayiət edir. Daha qədimdə 
olduğu kimi, indi də ifaçılıqda söz, musiqi və rəqs vəhdəti xüsusi yer  
tutur. Azərbaycan mədəniyyətində üçlük millidir və həm də bəşəridir. 
Millidir ona görə ki, tarixi etnik ənənələrdən kənara düşmür. Bəşəridir 
ona görə ki, üçlüyün estetik dəyəri dünyanın hər yerində 
qiymətləndirilir. Bunu müğənni Alim Qasımovun üçlüyünün dünyanın 
 
 
173
müxtəlif auditoriyalarında qarşılanma səviyyəsi də sübut etdi. Bu 
üçlük hər bir ölkədə peşəkar ifaçılıq səviyyəsinə görə həmişə 
alqışlanır. Bir çox Qərb ölkələri tərəfindən də zövqlə qəbul olunur. 
Çünki bu üçlük Şərq mədəniyyətinin bütün xarakterik xüsusiyyətlərini, 
zahiri və mənəvi quruluşunu qoruyub saxlaya bilmişdir. Belə 
mədəniyyət nümunəsi Qərb üçün az təsadüf edilən olduğundan həmişə 
yenilik kimi qarşılanır. 
Lakin etik və estetik dəyər baxımından mədəniyyətlərin bir-birini 
inkaretmə məkanı da vardır. Məsələn, bunları burjua mədəniyyətinin 
kommunist mədəniyyəti ilə əksiliyində, Şərq və Qərb mədəniyyəti 
fərqlərində, İslam, xristian, buddist və başqa dini mədəniyyət fərqində 
görmək olar. Onların hər biri cəmiyyətlər tərəfindən qəbul olunmaq 
üçün özünü daha sivil, humanist, əxlaqi hesab edir. Çox zaman bu 
fərqlər əsasında bir-birinin mənəvi dəyərlərini inkar etmək meylləri 
yaranır. İslamşünas alim Hacı Sabir Həsənli yazır ki: “…başqa 
mədəniyyətlər həmişə islam mədəniyyətinə qarşı səylərini 
birləşdirmiş, ona müqavimət göstərmiş, onunla həsəd və şər 
mövqeyindən rəqabət aparmışdır”. Sabir Həsənliyə görə Avropanın 
şimalında yaşayan və təşəkkül tapan mədəniyyət islam mədəniyyətinin 
maddi tərəfindən bəhrələnsə də, onun mənəvi tərəfinə qarşı biganəlik 
göstərir. Nəticədə isə Qərb ölkələrində maddi mədəniyyət mənəvi 
mədəniyyət üzərində hökmranlıq edir. Haqq, ədalət, qarşılıqlı yardım 
kimi insanı prinsiplər unudulur [55, s.15]. 
Lakin etiraf etmək lazımdır ki, Qərbin də bir çox alimləri İslam 
mədəniyyətində Allaha etiqadı ali mənəvi kamilliyə gedən yol kimi 
başa düşürlər. Məsələn, fransız alimi V.Şarl müsəlman anlamında 
əxlaq və hüququn özünə xas olan mənəvi prinsiplərinə üstünlük verir. 
İslam mədəniyyətinin əxlaq prinsipini mənəviyyatın ən kamil forması 
 
 
174
hesab edir [141, s.28]. Bu prinsiplər müsəlman incəsənəti üçün də 
xarakterikdir. İslam əqlinə görə dünyanın zərifliyi, fikrin və hərəkətin 
böyüklüyü və ritm hissinin onunla vəhdəti ayrılmazdır, əbədidir [108, 
s.22]. 
Qərb dünyası Şərqin İslam mədəniyyətinə tam şəkildə biganə 
qalmamışdır. Əksinə olaraq, Qərbdə İslam mədəniyyətinə xas olan 
xalça toxuma, memarlıq, rəngkarlıq, xəttatlıq sənətlərindəki ifadəli 
həndəsi motivlərə heyranlıqla yanaşmışlar. Orta əsr şairlərinin 
poeziyasında Şərq mədənyyətinin nümunələri kimi bütün dünyanı 
valeh etmiş, Nizaminin, Hafizin, Caminin, Ömər Xəyyamın, Ruminin 
və başqa şairlərin şerləri heyranlıqla Avropa və Amerika qitələrində 
yaşayan xalqların da dilinə tərcümə edilmiş, onların da bədii söz 
yaradıcılığının formalaşmasında xüsusi rol oynamışdır. Çünki Şərq 
müsəlman mədəniyyətinin əksər poetik inciləri ilahi sözün bədii 
təfəkkürlə təsvir olunan cismini təşkil edir. Buna görə də müsəlman 
mədəniyyəti ağıla və ədalətə əsaslanır. 
XIX əsr ingilis alimi Teylor mədəniyyəti müxtəlif bilgilər 
sisteminin – əqidə, incəsənət, əxlaq, qanun, sosial mədəni ənənələrin, 
adət və vərdişlərin məcmusu hesab edirdi [55, s.21]. 
Dinşünas alim S.Həsənlinin çıxardığı elmi nəticəyə görə “hər bir 
mədəniyyətin daşıyıcısı müəyyən zaman, müəyyən mənəvi dəyərlər 
hüdudunda yaşayır və yalnız bu hüdudlar daxilində həmin 
mədəniyyətin daşıyıcısı olur. Onun zamanına, mənəvi aləminə yol 
tapmaq başqa mədəniyyətin daşıyıcıları üçün çətin və bəzən qeyri-
mümkün olur” [55, s.21]. 
Lakin alimin yürütdüyü bu fikirlərdə ziddiyyətlər də az deyildir. 
Çünki mədəniyyətin müasir təkamülü prosesində onun daşıyıcılarının 
 
 
175
bir-biri ilə əlaqəyə girməsi prosesinin qarşısında əngəl törədə biləcək 
ciddi səbəblər çox azdır. Mədəniyyətlərin qovuşmasına mane olan əsas 
cəhət milli təkəbbür və onu monolit kimi qoruyub saxlayan adət və 
ənənələrdir. Bir sıra əxlaqi məsələlərdə münasibətlərdə milli təkəbbür 
hakim rolunda fərdin seçim hissinə təsir edir, onu milli ənənələrdən 
kənara çıxmamağa çağırır. Ancaq milli təkəbbürün özünə də təsir edən 
və onu leqallaşdıran emosional vasitələr yolu ilə insanlar 
başqalaşdırılır və onların milli təkəbbüründən əsər-əlamət qalmır. Bu 
başqalaşma ayrı- ayrı fərdləri yeni seçim qarşısında qoyur. Təbii ki, 
seçim sərbəstliyinin əsas imkanlarından biri də mühitdir. Mühit 
dedikdə biz həm  cəmiyyəti həm də insanların mənəviyyatına daima 
təsir edən bədii-emosional auditoriyanı nəzərdə tuturuq. Belə ki, 
cəmiyyət öz insanlarının mədəni proseslə-rini tənzimləyə bilmədikdə, 
onların maddi və mənəvi tələblərini ödəmədikdə xarici təsir 
vasitələrinin gücü artır. Belə vəziyyətdə insanlar öz iqtisadi və mənəvi 
maraqlarına uyğun gələn mədəni həyat prosesinə meyllənirlər. 
Xüsusilə, iqtisadi vəziyyət insanları daha çox maddi nemətlər təchizatı 
yaradan cəmiyyətlərin ağuşuna atılmağa vadar edir. Maddi ehtiyacları 
ödənildikdə hər bir fərd onu qane edən mədəniyyətin varlığını daha 
üstün tutur. Dünya miqyasında emiqrasiya proseslərinin baş verməsi  
səbəbini də məhz maddi ehtiyaclar amili ilə əlaqələndirmək lazımdır.  
Təbii ki, geniş miqyaslı kütləvi emiqrasiyalar prosesi 
mədəniyyətlərin bir-birinin həm zamanına, həm də məkanına yol 
tapması üçün əsas vasitəçi rolunu oynayır. Beləliklə də, mədəni 
əlaqələrin genişlənməsi insanların qaynayıb-qarışması imkanını 
yaradır. Lakin qaynayıb-qarışma prosesi bütöv mədəniyyətdə deyil, 
onun müəyyən qanadlarında, sahələrində baş verir. Məsələn, texniki 
 
 
176
mədəniyyətdə yaxınlaşma daha tez baş verir. Bunun da nəticəsində 
əkinçilik, sənaye, istehsal, məişət texnologiyası mədəniyyətlərində bir 
oxşarlıq əmələ gəlir. Texniki vasitələr məişətdə də mədəni daşıyıcılar 
kimi mənəvi aləmə tez yol tapa bilir. Televiziya, radio, video və s. 
mədəni texniki vasitələr hər bir insanın öz şəxsi təcrübəsi xaricində 
olan mədəni proseslər haqqında da məlumat almaq imkanı yaradır. 
Mədəniyyətdə baş verən bu yenilikləri “informasiyalı”, “texnotronlu” 
sivilizasiya adlandırırlar. 
Sivilizasiya dedikdə, əsasən cəmiyyətin və mədəniyyətin inkişaf 
səviyyəsi, onun maddi və mənəvi dəyərlərinin mənimsənilməsi və 
inkişafı nəzərdə tutulur. Yuxarıda diqqət yetirilən texniki sivilizasiya 
müxtəlif tipli mənəvi dəyərlərin, müxtəlif mədəni ənənələrə malik 
olan insan qrupları və cəmiyyətləri tərəfindən də mənimsənilməsinə 
imkan yaradır. Texniki sivilizasiya bəşər mədəniyyətinin təkamül 
etməsini daha da sürətləndirir. Ayrı-ayrı milli nümunələrin 
inteqrasiyasına əlverişli şərait formalaşdırır. Məhz buna görə də 
kültürlərin millətçi qanadları çox zaman texniki sivilizasiyanın 
ənənəvi mənəviyyata daxil olmasını qısqanclıqla qarşılayırlar. 
Xüsusilə, İslam dünyasında şəriət qanunlarına uyğun gəlməyən 
“informasiyalı”, “texnotronlu”, Qərb yönümlü sivilizasiya formaları 
inkar edilir, onların təqlid olunması mənfi emosiyalarla qarşılanır. 
Başqa mədəniyyətlərin, xüsusilə, Şərqdə yaşayanların Qərb 
mədəniyyətinin təqlid etməsinə münasibət tarixin bütün dövrlərində 
birmənalı olmayıb. Təqlid etməni mədəniyyətdə ikiləşmə hadisəsi kimi 
qarşılayanlar da vardır. Xüsusilə, Türk sosioloqu Ziya Göyalp 
mədəniyyətdə bəşəri olanların millətçi kültürə qatılmasını istəmirdi. 
O, bu mədəni yaxınlaşma prosesinin bir-biri ilə ziddiyyət təşkil 
 
 
177
etdiyini söyləyirdi” [168, s.43]. “Ənənəvi xalq teatrlarının bədii-
estetik dəyərini, qismən beynəlmiləlləşmiş Osmanlı mədəniyyətindən 
daha üstün hesab edirəm” deyirdi. O, dəridən və ya kartondan biçilib 
boyanmış və arxadan işıq salınaraq ağ pərdə üzərində əks etdirilən 
“Qaragöz” tamaşasını xalqın yaradıcılığı hesab edirdi. Bu oyunda 
mövcud olan Qaragözü xalqın simasını, Hacıvadı isə Osmanlı 
xarakterini əks etdirən tiplər kimi qiymətləndirirdi. “Qaragöz” xalq 
tamaşasındakı əsas surətlərdən biri olan Hacıvad, deyilənə görə Sultan 
Orxan (1324 – 1363) və İldırım Bəyazidin (1389 – 1402) dövründə 
Bursada yaşamışdır… 
Ziya Göyalpın milli qürur hissi onun daha çox millətçi olmasına, 
milli kültürə aid olan xalq yaradıcılığı nümunələrinin qorunması 
yolunda mübarizə aparmasına üstünlük verirdi. O, xalqının bədii-
estetik duyumunu, sənətkarlığını əks etdirərək, yazırdı: “Türk xalqının 
bədii dühasına canlı şahidlər olan və yoxsulluq üzündən əski türk 
evlərindən hissə-hissə çıxarılıb örtülü bazarlarda satılan pərdələr, 
xalçalar, ipək parçalar, əski xarrat və dəmirçi məmulatları, çinilər, 
gözəl yazı (xəttatlıq) lövhələri, yıldızlı kitablar, gözəl cildlər, gözəl 
yazılı Qurani Kərimlər, milli tariximizin sənədləri olan əski pullar və 
s. yabançılar (əcnəbilər) tərəfindən satın alınaraq Avropaya və 
Amerikaya daşınmaqdadır. Bunların xaricə aparılmasının qarşısını ala 
biləcək bir qanunumuz olmadığı kimi, bunları satın alıb, milli estetika 
aşiqlərinin gözləri qarşısına qoya biləcək milli muzeyimiz də yoxdur. 
Doğrudur, Topqapı sarayında böyük bir muzeyimiz vardır. Ancaq buna 
“milli kültür muzeyi”ndən daha çox “mədəniyyət muzeyi” adını 
vermək daha münasibdir. Ona görə ki, bu muzey türk kültürünə aid 
milli əsərlərə ikinci dərəcəli əhəmiyyət göstərmiş, birinci dərəcəli 
 
 
178
əhəmiyyəti isə beynəlxalq dəyərə malik əsərlərə vermişdir. Bu 
iddiamızın sübutu budur ki, bu muzey indiyə qədər yurdumuzdan 
sandıqsandıq çıxarılan nadir türk sənət əsərlərinin daşınmasına mane 
ola bilməmiş və örtülü bazarlarda satılan bu gözəl əsərləri satın alıb 
mühafizə etməyə çalışmamışdır” [168, s.79]. 
Ziya Göyalp ilk növbədə xalqın milli adət və ənənələrinin tarixi 
köklərinin qorunmasına, ənənəvi kültürün daha da inkişaf 
etdirilməsinə üstünlük verir. Belə bir fəaliyyət növü onun şəxsiyyətini 
ucaldır. 
Məlumdur ki, cəmiyyətdə hər bir adam təkcə müəyyən sosial 
şərait daxilində deyil, həm də konkret milli-mədəni mühitdə 
formalaşır. Buna görə də şəxsiyyət ilk növbədə xalqın özünə xas olan 
milli-ənənəvi mədəniyyətdən, tarixən mövcud olan mənəvi 
sərvətlərdən bəhrələnir. Məhz bu cəhəti nəzərə alaraq filosoflar belə 
bir qənaətə gəlmişlər ki, “Mədəniyyət milli inkişafın, millətin forma-
laşmasının mühüm amili kimi milli gerçəkliyin bütün cəhətləri ilə sıx 
əlaqədə olur. Həm də nəzərə alınmalıdır ki,bu dialektik əlaqə milli 
münasibətlərin inkişafında həlledici rol oynayır” [56, s.61]. 
Təəssüflər olsun ki, müxtəlif mərhələlərdə xalqa məxsus olan 
milli mənəvi sərvətlər daha çox kommersiya vasitələrinə çevrilmişdir. 
Xalqın mədəni irsinə sentimental münasibətlər göstərilmiş, ayrı-ayrı 
sosial qruplar mədəniyyətə xas olan milliideoloji cəhətləri emosional 
şəkildə qabartmaqla onlardan öz sinfi məqsədləri üçün istifadə 
etmişlər. Hər halda milliənənəvi mədəniyyətin mənəvi dəyərlərinin 
zaman-zaman qabardılmasını yeni nəslin öz soykökünə qayıtması 
vasitəsi kimi qiymətləndirmək lazımdır.  
 
 
179
Milli-ənənəvi mədəniyyəti dərk etmək və qiymətləndirmək 
zəminində hər bir fərdin milli mənlik şüuru formalaşır. Deməli, milli 
mədəni irsin daima gündəmə gətirilməsi, onun bədii-emosional 
nümunələrindən müasir həyatımızda istifadə olunması fəaliyyətimizdə 
sosial-etnik birliyin, milli-mənəvi gücün artmasına, bütövlükdə xalq 
kimi tərəqqi tapmağımıza yardımçı olur. Milli şüura malik olan fərd 
vahid xalq anlayışına üstünlük verir. Bu cəhət isə fərdlərin baxışlarını 
ümumiləşdirən sosial-psixoloji amilə çevrilir, cəmiyyətin özünü milli 
şüur əsasında tarazlaşdırır.  
“Məhz mədəniyyətin fəal təsiri altında milli şüurun bütün 
ünsürləri ayrı-ayrı baxışlar, ideyalar, habelə müxtəlif ideoloji 
cərəyanlar şəklində millətin praktikasında qərarlaşır. Bu şəraitdə fərd 
milli inkişafın tələbatını yüksək nəzəri səviyyədə dərk edir, milli-
mənəvi həyatın müxtəlif sahələrində fəal yaradıcılığa cəlb olunur. 
Məhz Koroğlu dəlilərinin “Misri” sədaları  altında qılınc oynatmaları, 
igid Beyrəkin ozan oxşamalarından riqqətə gəlməsi mədəniyyətin 
emosional təsir gücünə aid ola biləcək çoxsaylı nümunələrdəndir ” 
[56, s.66]. 
Ayrı-ayrı misallardan bir daha aydın olur ki, milli-ənənəvi 
mədəniyyət nümunələri xalqın mənəvi yaddaş saxlancı olub, bütün 
dövrlərdə yaşayan insanlar üçün örnək mənbəyidir, məxsus olduğu 
ölkənin xalqlarının mənəvi simasıdır. 
Milli-bədii ənənələrin, adət və mərasimlərin qorunub 
saxlanılması, həm tarixi keçmişin mənəvi faktlarla dərk olunmasına 
kömək edir, həm də müasir mədəniyyətin mövcud təcrübə əsasında 
təkamül etməsinə zəmin yaradır. Həmçinin mədəni irsə münasibətin bu 
 
 
180
obyektiv forması varislik sistemində yeni ənənə və ideyaların 
dağılmaz sütunu rolunu yerinə yetirir.  
Milli mədəniyyət nümunələrinin zənginliyi hər bir xalqın 
beynəlxalq miqyasda tutduğu mövqeyinə təsir göstərir. Milli kültürü 
zəngin və güclü olan xalq dünya xalqları cərgəsində sayılır və onun 
mədəniyyət nümunələrinə böyük yer ayrılır. Etiraf edək ki, Nizami, 
Füzuli, Nəsimi kimi şairlərimiz, Ü.Hacıbəyov, Qara Qarayev, Fikrət 
Əmirov kimi bəstəkarlarımız, Səttar Bəhlulzadə, Mikayıl Abdullayev, 
Tahir Salahov kimi rəssamlarımız və yüzlərlə söz, sənət ustalarımız 
olmasaydı, Azərbaycan xalqı dünya xalqları cərgəsində çox cılız 
görünərdi. Onların nəhəng yaradıcılıq irsi yalnız kiçik bir zaman və 
məkan daxilində xalqımızı, milli mədəniyyətimizi dünyaya təqdim 
etmək imkanı verərdi. XIX əsrin sonundan, XX əsrin sonuna qədər 
Azərbaycanın milli mədəni irsinin öyrənilməsi istiqamətində xeyli 
işlər görülmüş və mənəvi sərvətlərimiz dünya miqyasında az da olsa 
təbliğ olunmuşdur. Nə yaxşı ki, həmin dövrdə başqa xalqların 
özəlləşdirmək istədiyi milli-mədəni irsimizə özümüz sahib çıxa 
bilmişik. Əks halda, biz tarixi milli varlıq olduğumuzu sübut edə 
bilməzdik.  
Lakin, xalqın keçmiş mədəni həyatının müasir incəsənət 
vasitələri ilə təcəssümləşdirilməsinin daha böyük emosional 
əhəmiyyəti vardır. Milli keçmişimizi əks etdirən emosional vasitələrlə 
xalqımızın yaşayıb yaratdığı bütün dövrlərin əzəmətini və faciəsini, 
gücünü və zəif cəhətlərini daha canlı şəkildə əks etdirmək imkanı əldə 
edirik. Məsələn, xalqımızın ötən tarixinin, həyat tərzinin mənəvi, 
sosial xüsusiyyətlərini əks etdirən çoxlu aşıq yaradıcılığı 
nümunələrimiz vardır. Onlardan “Kərəmi”, “Dilqəmi”, “Zarıncı”, 
 
 
181
“Qürbəti”, “Hicranı”, “Qaraçı” və onlarla başqa saz havaları 
kövrəklik, ayrılıq, həsrət, hicran, göz yaşları və uğursuz məhəbbət 
nidaları ilə doludur. “Koroğlu”, “Misri”, “Divani”, “Cəngi” kimi saz 
havalarımız isə xalqımızın qəhrəmanlıq və cəngavərlik ənənələrindən 
xəbər verir. Eyni zamanda bu saz havaları milli şüuru olan hər bir 
fərdi tarixi ənənələrdə yaşayan real həyat prinsiplərini, davranışları 
daha insani şəkildə qavramağa çağırır. Müasir aşıq əlində saz meydana 
çıxıb qəhrə-man Koroğlunun bədii obrazını yaradanda, onun 
hərəkətlərini sazla, sözlə yamsılayanda yaranmış səhnənin emosional 
mühiti bizi indiki vəziyyətimizlə keçmişimizi müqayisə etməyə, nəticə 
çıxarmağa, qətiyyətli olmağa məcbur edir:  
“Yığılsa məxluqat, qurulsa məşhur, 
İsrafil surunu qala, qoymaram. 
Çəkərəm qılıncı, girrəm meydana, 
Uçurdaram, burda qala qoymaram”.  
deyərək Koroğlunun bədii obrazını yaradan aşıq qəhrəmanlıq tarixini 
yaddaşımıza qaytarır, milli simamızı daha da məğrurlaşdırır.  
Aşıq yaradıcılığının ənənəvi bir mədəniyyət olduğunu və onun 
bədii-emosional təsir gücünün əxlaqi səviyyəsini təsvir edən görkəmli 
maarifçi Həsən bəy Zərdabi demişdir: “Bir baxın, bizim aşıqlar 
toylarda oxuyanda onlara qulaq asanlara! Bu zaman bu qulaq asanlar 
elə hala gəlirlər ki, bəs istilahi türk ətin kəssən də xəbəri olmaz. Elə 
ki, sonra toy qurtardı, aşıqlar evlərinə getdi, beş-on gün uşaqlar gecə-
gündüz küçələrdə oxuya-oxuya gəzirlər və bir-birinin qələtlərini 
düzəldirlər” [169, s.240]. 
Aşıq sənəti ənənəvi mədəniyyətin çox böyük sahəsini özündə 
birləşdirir. Aşıq sənəti həm yaranma tarixinə, həm də bədii əhatə 
 
 
182
dairəsinə görə monolit incəsənət toplusudur, tarixi-irsi 
mədəniyyətimizin ən canlı və emosional nümunəsidir. Aşığın 
fəaliyyətində xalq folklorunun bütün nümunələri cəmlənmişdir. 
Aşıqlığa xas olan bu cəhətə xüsusi diqqət yetirən tanınmış 
müğənnimiz Bülbül aşığı “regitativ ifaçılığın ustası” adlandıraraq 
yazmışdır: “Aşıqlar hər şeydən əvvəl şairdir, ifa etdiyi mahnıların 
yaradıcısıdır. Aşıq müğənnidir. O, öz nağılının xeyli hissəsini mahnı 
şəklində ifa edir. Aşıq çalğıçıdır. O, öz hekayəsini və mahnısını saz ilə 
müşayət edir. Aşıq artistdir. O, çıxışını xarakterik mimika ilə müşayiət 
edir, gəzişir, rəqs edir, çox vaxt hekayə qəhrəmanının hərəkətini təsvir 
edir. Aşıq regitativ ifaçılığın ustasıdır” [26, s.139]. 
Aşıq sənətinin əbədi müşayiəti ilə milli toylarımız, əməklə bağlı 
olan el şənliklərimiz, bir çox ayin, mərasim və bayramlarımız yaşayır. 
Məhz aşıq yaradıcılığının ululuğu tarixi keçmişimizin dastanlar, 
nağıllar, mahnılar məzmununda qorunub saxlanılmasına, mənəvi 
dəyərlərimizin bir çox nümunələrinin minilliklərdən ötürülərək müasir 
sənət məkanına-mədəniyyət meydanına çıxarılmasına səbəb olmuşdur.  
“Kitabi – Dədə Qorqud”dan üzü bəri onlarla tarixi-qəhrəmanlıq, sevgi 
dastanlarımız aşıq yaradıcılığı sənəti hesabına yaşamışdır. 
Azərbaycanın tanınmış filoloq-folklorşünası M.H.Təhmasib yazmışdır: 
“…Qorqud mənbələri o qədər uzaq keçmişin etiqad və görüşlərilə 
bağlıdır ki, onun nə zaman yaranmış olduğunu müəyyənləş-dirmək çox 
çətin və təmsil etdiyi ozan isə, şübhəsiz ki, Qorqudun özündən də 
qədim olmalıdır” [151, s.42]. 
Təbii ki, “Kitabi – Dədə Qorqud”dan daha qədim olan milli aşıq 
sənətimiz böyük bir tarixə malik xalq mədəniyyətinin təmsilçisidir. 
Aşıq sənəti dünyanın ən qədim musiqi janr və üslublarından olsa da, 
 
 
183
indi də müasirdir. Müasir milli müsiqimizin aşıq sənətindən 
bəhrələnməsi üçün zəngin material vardır. Bir neçə tarixi mədəni 
prosesləri, sivilizasiyaları yola salan  aşıq sənəti bundan sonra da milli 
adət və ənənələrimizdə öz əbədi ömrünü davam etdirəcəkdir. 
Mədəni proseslər durğunluqda qalmamış, insanların ehtiyacları, 
tələbləri, artdıqca, dəyişdikcə mədəniyyət nümunələri də dəyişmiş, 
yeniləşmişdir. Lakin mənəvi mədəniyyət nümunələri forma və 
məzmunca yeniləşsələr də, öz dünyəvi mahiyyətlərini dəyişməmişlər. 
Elə saz-aşıq sənəti haqqında yürüdülən fikirlər də mənəvi 
mədəniyyətin bədii-estetik dəyərini,bütün dövrlər üçün müasirliyini 
təsdiq edir. Aşıq sənəti haqqında deyilən fikirləri muğam sənətinə də 
şamil etmək olar. Muğam sənəti də mədəni həyatımızda milyonlarla 
insanların düşüncə və davranış normalarına, hiss və duyğularına 
mürəkkəb formada müdaxilə etmək gücünə malikdir. Ən maraqlısı 
odur ki, muğamlarımız eramızın VII əsrindən üzübəri ifa olunaraq 
böyük inkişaf yolu keçmişdir. Azərbaycan muğamları üzərində geniş 
tədqiqat işi aparan və onları nota köçürən Üzeyir Hacıbəyov onlarda 
yeddi səs ladının olduğunu aşkar etmişdir. Ü.Hacıbəyovun fikrincə 
muğam estetiklik baxımından bir çox kateqoriya-ların tələblərinə 
cavab verir. Bədii-emosional təsirinə körə,  “Rast” dinləyicilərdə 
mərdlik və gümrahlıq hissi, “Şur” şən, lirik əhval-ruhiyyə, “Segah” 
məhəbbət hissi, “Şüştər” dərin kədər, “Çahargah” həyəcan və ehtiras, 
“Bayatı-şiraz” qəm-ginlik, “Humayun” isə “Şüştər”ə nisbətən daha 
dərin bir kədər hissi oyadır [53, s.34].  
Misaldan göründüyü kimi, muğamlar özünün bədii-estetik 
məzmununa görə həyatın dərin fəlsəfi anlayışlarını ifadə edir. 
Muğamların ahəngindən insanın daxili aləmində müxtəlif duyğu və 
 
 
184
hisslər oyanır. “Onlar çox geniş həyati hadisələri, əxlaqi keyfiyyətləri, 
düşüncələri, ehtirasları əks etdirir. Məhəbbət, sevinc, heyrət, qəzəb, 
qəm kimi hissləri ifadə edən milli muğam ifaçılığı olduqca çoxcəhətli 
assosiasiyalar axını yaradır. Muğamları dinləyərkən insanın gözü 
qarşısından müxtəlif hadisələr gəlib keçir” [39, № 8, s.39]. 
İrsi sərvətimiz olan və müasir dövrdə də özünün mənəvi 
funksiyasını yerinə yetirən bütün mədəniyyət nümunələrimiz həm də 
vətənpərvərlik mövqeyindən qiymətləndirilir. Varis kimi yaşayan 
mədəni irs insanların mənəvi həyatına daxil olaraq onların sosial-
mədəni fəaliyyətlərinə yeni məzmun və keyfiyyətlər aşılayır. Bu yeni 
anlam və normativlər son nəticədə insanların gündəlik fəaliyyətinin 
çox mühüm ünsürünə, hadisəsinə, vərdişinə çevrilir. Məhz bu cəhətləri 
nəzərə alan alim Q.Hüseynov qeyd edir ki, “mədəniyyət cəmiyyətin 
təkcə bəzəyi deyildir, onun həyatını təmin edən sahədir, cəmiyyətin 
intellekt və mədəniyyət potensialıdır. Bu, bir növ onun sosial 
möhkəmliyi üçün aşqar və onun dinamizmi üçün katalizatordur” [56, 
s.71-72]. 
Buradan belə bir nəticə çıxır ki, mədəniyyət əsasən milli 
xüsusiyyətlər üzərində təşəkkül tapsa da onun yerinə yetirdiyi 
funksiyalar qeyri-sabitdir, ictimai münasibətlər sistemindən asılıdır. 
Əgər XX əsrin əvvəllərində Azərbaycan musiqi mədəniyyətində xalq 
yaradıcılığı ünsürləri, daha geniş yer tuturdusa, indi simfoniya, opera, 
balet, kantata, oratoriya kimi musiqi janrlarında əsərlər yazan çoxlu 
bəstəkarlarımız yetişmişdir. Bu faktlar bir daha təsdiq edir ki, 
mədəniyyət beynəlxalq əlaqələrin təsirindən də bəhrələnir və öz milli-
etnik xüsusiyyətlərindən kənara çıxır. Xüsusilə, mədəniyyətdə bəşəri 
imkanlar artdıqca incəsənət sahəsində də bəşəri yaradıcılıq meylləri 
artır. Lakin tarixi təcrübə göstərir ki, bəşəri mədəni yaradıcılığın 
 
 
185
kökündə yenə də millilik inkişaf etmədikdə o öz tarixi xüsusiyyətlərini 
itirir. Müasir Azərbaycan mədəniyyəti isə ictimai-siyasi hadisələrdən 
asılı olmayaraq heç zaman milli kökdən uzaq düşməmişdir. Müasir 
təkamülün qanunauyğunluqlarına xas olan mədəni inteqrasiya prosesi 
musiqi mədəniyyətindən də yan keçməmişdir. Məsələn, “Koroğlu“, 
“Şah İsmayıl”, “Leyli Məcnun”, “Aşıq Qərib”, “Nərgiz” operalarını, 
“Qız qalası”, “Yeddi gözəl”, “İldrımlı yollarla”,”Məhəbbət əfsanəsi” 
baletləri, “Şur”, “Kürd ovşarı”, “Rast”, “Karvan”və s. simfonik 
muğamları yaradan bəstəkarlarımız bəşəri xüsusiyyətləri əks etdirən 
klassik musiqi ilə milli musiqi sənətimizin bədii ünsürlərini 
birləşdirməyə nail olmuşlar. Klassik musiqi janrlarının milli 
təfəkkürümüzə yol tapması mədəniyyətimizi daha da zənginləşdirmiş, 
eyni zamanda bizə dünyanın sivil mədəniyyətləri ilə yanaşı dayanmaq 
imkanları vermişdir. 
Bu faktlar bir daha təsdiq edir ki, müasir sivilizasiya şəraitində 
mədəniyyətlərin milli-etnik səviyyədə qalması mümkün deyildir.  
Lakin bəzən mədəni əlaqələrin lazımi səviyyədə qurulmaması, 
xüsusilə, idealogiyalaşdırılması bir çox halda milli cəhətləri dinamik 
inkişafdan məhrum edir, milli xüsusiyyətlərə yad olan ehkamlar 
formalaşdırır. Bunun da nəticəsində bəzən yanlış müha-kimələr, 
mürəkkəb yaradıcılıq meylləri meydana çıxır, milli deformasiyalar baş 
verir. Xüsusilə, ünsiyyət mədəniyyəti forma-larında milli-etik 
münasibətlər pozulur. Milli-etik qaydalara uyğun gəlməyən arxaik 
ünsiyyət münasibətləri yaranır.  
Qeyd olunan bu mənfi amillər baş verməsin deyə millətlərarası 
qarşılıqlı münasibətlərin qurulması prosesində də adət və ənənələr, 
milli mədəni irsin ən mütərəqqi formaları nümunə kimi katalizator 
rolunu oynamalıdır. Eyni zamanda milli xüsusiyyətləri əks etdirən 
 
 
186
tipik keyfiyyətlər nəzərə alınmalı, ölkə daxili etnik qruplarin da adət 
və ənənələrinə, mərasim və bayramlarına, dini etiqadlarına xüsusi 
diqqət yetirilməlidir. Mürəkkəb sosial orqanizm olan hər bir millətin 
və etnik qrupun mənəvi siması, hiss və düşüncəsi mədəni ünsiyyət 
prosesində nəzərə alınmalı, hər bir sosial qrupun bədii estetik tələbatı 
bərabərlik prinsipinə uyğun olaraq dəqiqləşdirilməli, ödənilməlidir. 
Bilmək lazımdır ki, milli mənlik şüuru, həyat tərzi, adət və ənənələr, 
dini və ailə-məişət mərasimləri dinamik xüsusiyyətlərə malikdir. 
Dünyanın bir çox dövlətləri kimi Azərbaycan da çoxmillətli ölkə 
olduğundan mədəni ünsiyyətin təşkili prosesində milli azlıqların da 
mənəvi irsinin dəyərləndirilməsinə, mədəni kütləvi tədbirlər 
formasında onlardan istifadə olunmasına diqqət yetirilməlidir. 
Məlumdur ki, ölkəmizdə yaşayan hər bir millətin, etnik qrupun mənəvi 
sərvətlər sisteminin yaranmasında, inkişaf etməsində öz xidmətləri 
vardır. Azərbaycan xalqı müstəqillik əldə etdikdən sonra onlara da öz 
dilində danışmaq, yazmaq, adət və ənənələrini yaşatmaq hüququ 
verilmişdir. Onlar tərəfindən yaranan humanist xarakterli mənəvi 
sərvətlər bütövlükdə Azərbaycan mədəniyyətinin tərkib hissəsidir.  
Azərbaycanda talış, ləzgi, tat, udin, avar, rus, gürcü və s. millət 
və xalqların etnik qrupların folklor nümunələri vardır. Təbii ki, 
Azərbaycanın dövlətçilik prinsiplərinə, milli ideologiyasına uyğun 
olaraq, milli-etnik xarakterli mənəvi sərvətlərdən ünsiyyət vasitəsi 
kimi istifadə etmək daha əlverişlidir. 
Məlumdur ki, adət və ənənələr cəmiyyət daxilində bir çox 
inteqrativ və kommunikativ funksiyaları  da yerinə yetirir. Xüsusilə, 
özünün birləşdirici mahiyyətinə görə inteqrativ vasitələr adət və 
ənənələri vahid dünyagörüşü, ideya, davranış tərzi və s. ətrafında 
 
 
187
birləşdirmək imkanlarına malikdirlər. Məhz sovet dövründə də 
inteqrativ vasitələrdən mədəni asudəvaxtın təşkilində geniş formada 
istifadə edilirdi. Belə ki, kütləvi bayramların təcəssümləşdirilməsi 
prosesində müxtəlif xalq və millətlərin mütərəqqi hesab edilən adət və 
ənənələri bir ideya ətrafında səhnələşdirilir, mövzunun məzmununa 
uyğun olaraq bədii ümumiləşdirmələr aparılırdı [57, s.44-45]. 
Adət və ənənələr bütün şəraitdə mədəni ünsiyyətin əsasını təşkil 
etmişdir. Ünsiyyət funksiyası adət və ənənələrin kommunikativ 
mahiyyətindən və məzmunundan irəli gəlir. İcra olunan adət və 
ənənələrdə insanlar kütləvi şəkildə iştirak edir, bir-biri ilə mədəni 
ünsiyyətə girirlər. İnsanlar mədəni ünsiyyət yaratmaqla bir-biri ilə 
tanış olur, ictimai-mədəni, ailə-məişət problemlərini həll etmək 
imkanı qazanırlar.  
Ünsiyyət mədəniyyətin ən ali formalarından biri kimi özünü 
büruzə verir. O, mənəvi zənginləşmənin, yaradıcılığın, davranış 
normalarının formalaşmasının, düşüncə və qabiliyyətin inkişafının və 
başqa insani münsibətlərin katalizatoru, təkmilləşdirici amili kimi 
qüdrətli gücə malikdir. 
Tədqiqatçı alim A.A.Leontyev mədəni ünsiyyəti müəyyən 
məqsədə çatmağın real həddi, insani fəaliyyətin ən ali forması kimi 
qəbul edir [96, s.388]. 
M.İ.Kosovanın fikrincə isə, mədəni ünsiyyət prosesi özlüyündə 
bir sıra komponentlərdən ibarətdir. Ünsiyyət təkcə əlaqələrin 
yaradılmasından ibarət deyil, eyni zamanda onu reallaşdıran predmeti, 
kommunikativ tələbatı, fəaliyyət vasitələrini və s. əhatə edir. 
Mədəniyyətin müasir mərhələsində ünsiyyətin yeni 
kommunikativ texniki vasitələri meydana gəlmişdir. Bu vasitələr 
 
 
188
mədəni ünsiyyətin texniki quruluşunu, mənəvi məzmununu, mühitini 
təşkil edir, onun yeni formalarını meydana gətirir. Xüsusilə, əyləncəli 
oyun ünsiyyəti müasir mərhələdə əsasən texniki vasitələrin müdaxiləsi 
və iştirakı ilə idarə olunur. Məsələn, Almaniyada “Fantaziya aləmi” 
adlı mədəni-əyləncə parkında  fəaliyyət göstərən “Qaya” adlı teatrın 
aktyorları elektron kuklalardır. Bu kuklalar kompüterlə 
proqramlaşdırıldıqdan sonra müxtəlif hərəkətlər edir, dünyada 
tanınmış estrada ulduzlarının səsləri ilə mahnılar oxuyurlar. 
Fransanın, “Fort Bayar” adlı əyləncə mərkəzində isə mədəni 
ünsiyyətin ən mürəkkəb müasir formalarından istifadə olunur. Əyləncə 
mərkəzi hər tərəfi su olan yerdə inşa edilmişdir. Əyləncə vasitəsi kimi 
burada çox mürəkkəb və insanı düşünməyə, hərəkətlərində daha dəqiq 
və çevik olmağa vadar edən qurğular qurulmuşdur. Ekzotik janrlardan, 
sirk hərəkətlərindən, güc və məharət tələb edən çevik idman 
nömrələrindən geniş istifadə olunur. Əyləncəli oyunda qalib gəlmək 
üçün ağıl, güc, cəsarət, fənd, çeviklik, qətiyyətlilik, duyğu, yaddaş 
kimi keyfiyyətlər lazım gəlir. Şəxsi intellektin inkişafına müsbət təsir 
göstərən Rusiya telekanallarının təşkil etdiyi “Karusel”, “Pole çudes” 
və s. kimi əyləncə oyunları da böyük maraq dairəsinə malikdirlər. 
Təbii ki, beynəlxalq miqyasda baş verən müasir mədəni ünsiyyət 
vasitələri Azərbaycan həyatına da daxil olur. Bunun da nəticəsində 
ənənəvi-tarixi mədəni ünsiyyət formaları yeniləri ilə rəqabət aparmaq 
məcburiyyətində qalır. Daha böyük sosial qrupların marağını təmin 
edən, öz kütləviliyi və emosionallığı ilə fərqlənən, hər bir iştirakçının 
fəallıq göstərməsinə imkan yaradan mədəni əyləncə forması daha çox 
rəğbət qazanır. Məsələn, İspaniyadakı “Tivoli Uord” adlı mədəni 
əyləncə mərkəzi müxtəlif yaş qruplarını özünə cəlb edə bilir. Burada 
 
 
189
müxtəlif attraksionlar, maşın yarışı üçün yollar, cıdır meydanı, 400 
tamaşaçı tutan teatr salonu var. Müxtəlif idman yarışları parka 
gələnlərin mədəni ünsiyyətə girmə marağını daha da artırır. İdman 
yarışlarında qaliblər pul və hədiyyələrlə mükafatlandırılır [116, s.13-
14]. 
Hazırda Azərbaycanın da bir çox mədəni-əyləncə mərkəzləri 
xarici ölkələrin iş təcrübəsindən və texniki vasitələrindən geniş 
istifadə edir. İnteqrasiya prosesində baş verən yeniləşmə milli 
mədəniyyətin məzmun və formasına da yeniliklər gətirir. Milli mədəni 
ənənələrə qapılıb bəşəri sivilizasiyanın nümunələrindən imtina etmək 
də mümkün deyildir. Lakin elə etmək olar ki, müasir sivilizasiyanın 
milli mədəniyyətə təsiri əlaqəli şəkildə baş versin. Ənənəvi 
mədəniyyətin, milli kültürün sıxışdırılıb itməsinə yol verilməsin. 
Milli-əyləncə oyunlarımızın texniki vasitələri,emosional mühiti 
yeniləşdirilsə də,onlarda milli məxsusluğumuzu mühafizə edən 
komponentlər qorunub saxlanılsın. 
Bildiyimiz kimi, psixoloji bədii-emosional vasitələr insanın 
mənəviyyatına, davranışına güclü təsir etməklə onu başqalaşdıra bilir. 
Sosioloq Rayt Millisin apardığı elmi-sosioloji tədqiqatlara görə 
mədəni ünsiyyət prosesində tətbiq olunan kommunikativ forma və 
metodlar, bədii emosional vasitələr adamlara yeni ideyalar və 
təsəvvürlər aşılayır. Mədəni-kütləvi ünsiyyətdə iştirak edən hər bir 
fərd emosional vasitələrin mühitində təqdim olunan materialın passiv 
müşahidəçisinə çevrilir və ya qatıldığı çevik bir oyunda bütün əmrlərə 
tabe olan fiqur olur. R.Millis bu spesifik xüsusiyyətləri nəzərə alaraq 
yazmışdır: “İnsanın bütün davranışı onun tanımadığı adamlar 
tərəfindən hazırlanan məhdud proqramların təzahürüdür. O, hər şeyə 
 
 
190
inanır, hər şeylə razılaşır, buna görə də müstəqil şəxsiyyət olaraq 
qalmır, bunu arzu da etmir” [101, s.432]. 
Deməli, şəxsiyyətin formalaşması mühiti ünsiyyət vasitələrinin 
xarakterindən, məzmunundan çox asılıdır. Mədəni ünsiyyət vasitələri 
ənənəvilik prinsipləri əsasında da seçilə bilər. Bu da kulturologiya 
elmində “tradisionalizm” kimi qəbul olunur və bəşər tarixində insanın 
yaratdıqlarını qoruyub saxlamaq, adət və ənənələri mühafizə etmək 
cəhdi kimi qiymətləndirilir. Son nəticədə mədəni inkişafa 
fundamentalistcəsinə yanaşmağın bir nümunəsi kimi başa düşülür [92, 
s.168]. Çünki fundamentalizm həmişə mədəniyyətin tarixi ənənələrini 
mühafizə edir. Bunun da nəticəsində mədəni inkişafın əsas 
amillərindən biri olan modernləşmə ilə üz-üzə dayanır. Modernizm 
mədəniyyətin inkişaf  mexanizmini hərəkətə gətirərək ünsiyyət 
vasitələrini də günün mənəvi tələblərinə uyğunlaşdırır. Məhz bu 
baxımdan fundamentalizm ilə modernizm arasında əksliklər 
mövcuddur. Lakin mədəni ünsiyyətin təşkil olunduğunu nəzərə alsaq, 
fundamentalizm ilə modernizmin yaradıcılıq prosesində qarşılıqlı 
əlaqəsinin təşkil olunması imkanı da vardır. Təbii ki, modernist 
mədəniyyət yeniliyin real həyat həqiqətlərinə cavab verməsi üçün 
tarixi təcrübənin yüksək estetik dəyərlərinə də istinad etməlidir. 
Xüsusilə, təşkil olunan mədəni ünsiyyət zamanı milli adət və 
ənənələrin emosional nümunələrindən istifadə etməklə də yeni forma 
və məzmun yaratmaq mümkündür.  
Modernizm ən çox özünü vasitəli mədəni ünsiyyət sahələrində 
nəzərə çarpdırır. Vasitəli ünsiyyət texniki vasitələrlə idarə olunur. 
Texniki vasitələr isə elmi texniki tərəqqinin sürətindən asılı olaraq 
 
 
191
daima modernləşir (radionun, televizorun, videoaparatların yaranması 
və yeniləşməsi nəzərdə tutulur). 
Müasir dövrdə elmi-texniki tərəqqinin təsiri mədəniyyətin bütün 
sahələrində özünü büruzə verir. Mədəniyyət müəssisələrinin iş 
fəaliyyətini texniki vasitələrdən ayrı təsəvvür etmək mümkün deyildir. 
Milli adət və ənənələrin, hətta dini ayin və mərasimlərin icra olunması 
prosesində də texniki vasitələrin təsiri ilə böyük modernləşmə 
aparılmışdır. Toyları, el şənliklərini səsgücləndiricilərin köməyi ilə 
keçirir, məscidlərin min-bərlərindən səslənən azan mətni maqnitafon 
lentinin və səsgücləndiricinin köməyi ilə yayılır. Bütün el şənlikləri 
videokame-ralar vasitəsilə lentə  köçürülür. 
Təbii ki, vaxtaşırı baş verən elmi-texniki inqilab yeni 
mədəniyyətin yaranmasının əsas vasitəsinə çevrilir. İnsan təfəkkürü 
inkişaf etdikcə mədəniyyət də yeniləşir. Bu yeniləşmə dinamik olaraq 
tez-tez təkrarlanır. Məhz bu səbəbə görə də mədəniyyətin funksiyası 
çoxşaxəlidir. Onun məzmun və mahiyyəti də birmənalı deyildir. 
Lakin mədəniyyət sahələrinin və formalarının müxtəlif olmasının 
əsas səbəblərindən biri də yer kürəsindəki dini etiqad və anlayışların 
müxtəlifliyidir. Dünyada xristianlıq, islam və buddizm kimi dünyəvi 
dinlərdən başqa yüzlərlə milli, etnik dinlər də fəaliyyət göstərir. 
Sözsüz ki, onların da hər biri elmi-texniki tərəqqinin inkişafına uyğun 
olaraq modernləşir. Ancaq dəfələrlə qeyd etdiyimiz kimi, din forma və 
məzmunundan asılı olmayaraq həmişə özünün mühafizəkar təbiətini 
qoruyub saxlaya bilir. Dinin mühafizəkar təbiəti isə milli ənənəvi 
köklərdən qidalanır. Din onu yaradan xalqın və millətin etnoslarının, 
inanclarının toplusu kimi özünü büruzə verir. Məsələn, İslam dini 
ərəblər tərəfindən yaradıldığından dünyanın bir çox alimləri onu ərəb 
 
 
192
mədəniyyəti kimi izah edirlər. Tədqiqatçı alim Qustav Lebon İslam 
dinini ərəb mədəniyyəti hesab etmişdir. Onun fikrincə, “Siyasi və 
sosial tədqiqatlarda rəssamlıqdan çox geri qalan ərəblər öz elmi və 
bədii yaradıcılıq sahəsindəki biliklərinə görə onlardan üstün 
olmuşlar… Bütövlükdə demək olar ki, onlar tarixdə islam 
mədəniyyətini yaratmaqla çox görkəmli yer tutmuşlar [124, s.47]. 
Ancaq İslam dini sonralar başqa millət və xalqlar tərəfindən də 
qəbul olunaraq ərəb mədəniyyəti anlayışından kənara çıxmışdır. Artıq 
o dünyəviləşdiyindən müxtəlif alimlər tərəfindən “İslam mədəniyyəti” 
kimi təhlil olunmuşdur. Məsələn, A.Mets bu mədəniyyəti islam 
mədəniyyəti adlandırmış, onu “müsəlman intibahı” kimi 
qiymətləndirmişdir [12, s.98]. Livan alimi Hüseyn Muruvva isə onu 
“ərəb-islam mədəniyyəti” adlandıraraq yazmışdır: “Ərəb həyatı ilə 
islam həyatı, ərəb fikri ilə islam fikri, dillə bu dilin ifadə etdiyi fikir 
arasında üzvi dialektik əlaqənin nəticəsi kimi meydana çıxan 
mədəniyyət ərəb islam mədəniyyətidir. Bu mədəniyyətdə xalis ərəb 
xüsusiyyəti daşıyan ünsürlərlə sırf islam xüsusiyyəti daşıyan ünsürlər, 
yaxud ərəb-islam sintezindən ibarət olan ünsürlər bir-birindən 
ayrılmazdır. Burada həmçinin ərəb mənşəli alim və mütəfəkkirlərlə 
qeyri-ərəb mənşəli alim və mütəfəkkirlərin yaradıcılığının məhsulu 
arasında da fərq qoyula bilməz. Onların hamısı eynidirlər, çünki 
hamısının təfəkkürü ərəb dilinin məntiqinə, yəni bu dilin lüğət, üslub 
və ideya məntiqinə əsaslanmış, hamısı yaradıcılığın müxtəlif 
sahələrində müəyyən bir cəmiyyətin konkret problemlərindən, 
hüdudları daxilində yaşadıqları cəmiyyətin sosial və siyasi 
problemlərindən, onun fikir gerçəkliyindən çıxış etmişlər. Onların 
 
 
193
dünyagörüşü də həmin cəmiyyətin tarixi gerçəkliyi və ictimai əlaqələri 
əsasına formalaşmışdır” [55, s.23]. 
Qeyd olunan misallardan aydın olur ki, mədəniyyət müəyyən 
zaman daxilində bir millət və ya dini anlayışla bağlı olduğu halda, 
zaman keçdikcə o bəşəriləşir, əhatə dairəsi genişlənir. Buna görə də 
mədəniyyət insanların bəşər tarixi boyu yaratdıqları maddi və mənəvi 
sərvətlərin toplusu kimi başa düşülür. Bu maddi və mənəvi sərvətlər 
toplusunda hər bir xalqın milli adət və ənənələrinin öz yeri vardır. 
Adət və ənənələr hər bir mədəniyyətə milli kolorit, milli xüsusiyyət 
gətirir. Lakin milli kolorit milli tərəqqinin yeganə meyarı kimi başa 
düşülməməlidir. O, ifrat dərəcədə şişirdilib ifrat həddə 
çatdırılmamalıdır. Milli mənəvi dəyərlər humanist ideyaların 
inkişafına, inteqrativ mədəni proseslərin yaranmasına xidmət 
etməlidir. Çünki mədəniyyət qapalı sistem deyildir, o, açıq şəkildə 
bəşəri məzmuna malik olan əxlaqi təsir gücünü nümayiş etdirir. 
Mədəniyyət bütün dövrlərdə insanın ictimai fəaliyyətinin konkret üsul 
və formalarını reallaşdırır. Buna görə də müasir inkişaf mərhələsində 
milli mədəniyyətlərin bütün ənənəvi xüsusiyyətləri qarşılıqlı mənəvi 
zənginləşmə və humanistləşmə prosesinə xidmət etməlidir. Belə bir 
vəziyyətin ictimai həyata realizə olunması adət və ənənələrin, 
həmçinin milli hissin bütün tərəflərinin sosial bazasını genişləndirir, 
xüsusilə, mədəniyyətin inkişafının azad mənəvi mühitini yaradır.  
Onu da qeyd etmək lazımdır ki, hazırda dünyanın müxtəlif 
yerlərində 60 milyona yaxın azərbaycanlı yaşayır. Onların hər biri 
yaşadıqları ölkələrin mədəniyyətlərinə uyğunlaşsalar da xalqımıza 
məxsus olan mədəni irsdən, adət və ənənələrdən ayrı düşməmişlər. 
Milli adət və ənənələrimiz onların Azərbaycandan kənarda yaşadıqları 
 
 
194
ərazilərdə də nəzərə çarpır, hər bir azərbaycanlının milli-psixoloji 
xüsusiyyətlərinin qorunub saxlanılmasına, nəsildən-nəslə 
ötürülməsinə, onların icma şəklində birləşməsinə təminat yaradır. 
Dünya azərbaycanlılarının lobbiləşməsini də milli adət və 
ənənələrə bağlılıqdan ayrı təsəvvür etmək mümkün deyildir. Yalnız 
adət və ənənələrə məxsus olan təsir dairəsi insanları öz milli 
mənsubiyyətində saxlayır və onlara bir-birinə yaxınlaşmaq, ünsiyyətdə 
olmaq imkanı verir. Məsələn, Novruz bayramına xas olan milli 
xüsusiyyətlərə uyğun olaraq bu bayramda adamlar bir-birini təbrik 
edir, qarşılıqlı ünsiyyətə girirlər. Dini bayram və mərasimlərimiz 
zamanı da kütləvi ünsiyyət formalaşır. Təbii ki, dünyanın bir çox 
ölkələrində yaşayan azərbaycanlılar öz tarixi adət və ənənələrinə sadiq 
qalırlar. Məhz adət və ənənələrə olan milli sədaqət və qürur hissi 
onlarda Müstəqil Azərbaycan dövlətinə qarşı da doğma insani 
münasibətlər formalaşdırır. Hər bir azərbaycanlıda öz vətəninə qarşı 
təəssübkeşlik hissinin yaranması ilk növbədə adət və ənənələrə xas 
olan vərdişlərin icra olunması ilə bağlıdır. Məhz bu bağlılıq onları 
ayrı-ayrı ərazilərdə lobbiləşdirir – təşkilatlandırır.  
Bildiyimiz kimi, 2001-ci ilin noyabr ayının 9 – 10-da Müstəqil 
Azərbaycan dövlətinin prezidenti Heydər Əliyevin təşəbbüsü ilə 
Dünya azərbaycanlılarının I qurultayı keçirilmişdir. Qurultayda 
dünyanın 36 ölkəsindən seçilmiş 1193 nümayəndədən 1105-i, habelə 
906 qonaq iştirak etmişdir. Qurultayda ayrı-ayrı icma rəhbərlərinin 
çıxışları dinlənilmiş, onların hər biri milli mədəniyyətimizə, adət və 
ənənələrimizə sadiq olduqlarını söyləmişlər. 
Azərbaycan Respublikasının Prezidenti Heydər Əliyev 
qurultayda geniş səpkidə çıxış edərək demişdir ki, biz istəyirik ki, 
 
 
195
müxtəlif ölkələrdə yaşayan azərbaycanlılar həmin ölkələrin vətəndaşı 
kimi, istədikləri kimi yaşasınlar. Ancaq heç vaxt öz milli köklərini, 
milli mənsubiyyətlərini itirməsinlər. Bizim hamımızı, azərbaycanlıları 
birləşdirən milli mənsubiyyətimizdir, milli mədəniyyətimizdir–
ədəbiyyatımız, incənətimiz, musiqimiz, şerlərimiz, mahnılarımızdır, 
xalqımıza mənsub olan adətənənələrdir. 
Ölkə prezidenti, qeyd etdiyi bu milli xüsusiyyətləri hər bir 
soydaşımızda azərbaycançılıq ideyasının yaranması üçün vacib amil 
kimi qiymətləndirdi. Xalqları dil, milli-mənəvi ənənələr qədər, 
birləşdirə biləcək başqa real bir vasitənin olmadığını söyləmişdir. 
Prezident çıxışında qeyd etmişdir ki, “hər bir azərbaycanlı öz 
milli mənsubiyyətinə görə qürur hissi keçirməlidir və biz 
azərbaycançılığı – Azərbaycanın dilini, mədəniyyətini, millimənəvi 
dəyərlərini, adət-ənənələrini yaşatmalıyıq”[Bax: “Azərbaycan” qəzeti, 
10 noyabr, 2001-ci il]. 
Buradan göründüyü kimi, milli adət və ənənələrimiz və xalqımıza 
məxsus olan bütün mədəni irs, eyni zamanda dövlət quruculuğu 
prosesində də milli ideologiyanı formalaşdıra biləcək əsas 
meyarlardan biri kimi nəzərə çarpır.  
 
 
 
 
196
2.2. Asudəvaxt mədəniyyətinin formalaşmasında 
 milli və dünyəvi ənənələrin rolu. 
İnsanların asudəvaxtının bədii-emosional vasitələrlə müşayiət 
olunmasının tarixini də qədim adət və ənənələrin yarandığı və təşəkkül 
tapdığı dövrlərlə əlaqələndirmək lazımdır. İnsanlar bütün təbiət 
hadisələri haqqında fövqəltəbii ideyalar, baxışlar yaradarkən bədii-
emosional münasibətlərini də gizlədə bilməmiş, təbiətə və cəmiyyətə 
kütləvi şəkildə təsir etmə ənənələrini yaratmışlar. Bu ənənələr təkamül 
etdikcə asudəvaxt mədəniyyətini də formalaşdırmış, onu bədii estetik 
və başqa yaradıcılıq tələbatının ödənilməsi həddinə çatdırmışdır. 
Keçirilən mərasimin, bayramın dini ideoloji məzmunundan asılı 
olmayaraq insanlar bu aksiyaları yerinə yetirərkən əylənmiş, mənəvi 
rahatlıq tapmışlar. Adət və mərasimlər onları bir anlıq da olsa öz bədii 
emosional vasitələrinin təsiri ilə fiziki, zehni iş qayğılarından 
uzaqlaşdırmış, dincəlmək, əylənmək, şənlənmək, müstəqil yaradıcılıq 
proseslərinə qoşulmaq kimi ənənəvi asudəvaxt xüsusiyyətlərinin 
formalaşmasına təminat yaratmışlar.  
Tarixin müxtəlif dövrlərində dünya alimləri asudəvaxt 
mədəniyyətinin əsas momentlərini təhlil etmiş, onun bədii-emosional 
sahələrini “oyun vəziyyəti” kimi anlatmağa çalışmışlar. Platon oyun 
kosmosundan danışmış, İ.Kant estetik “oyun vəziyyəti” 
nəzəriyyəsindən söz açmışdır. Şillerə görə isə insan yalnız oynadığı 
zaman insan hesab olunur. O da tarixin ilk mərhələsində yaranmış 
asudəvaxt mədəniyyətini “oyun mədəniyyəti” və bu mədəniyyəti 
insani münasibətlərin əsas komponentlərindən biri kimi 
qiymətləndirir. Y.Xeyzinq isə bütövlükdə mənəvi mədəniyyəti 
 
 
197
“oynayan insanın məhsulu” hesab edir. O, oyun xüsusiyyətlərinin 
poeziyada, miflərdə, mərasimlərdə təzahür etdiyini göstərir. Onun 
fikrincə misteriyalar, bayramlar, karnavallar, festivallar, tamaşalar və 
s. əsasən oyun xüsusiyyətləri üzərində qurulur [142, s.28]. 
Yuxarıda adı çəkilən alimlərin fikirlərindən belə çıxır ki, 
asudəvaxtın mədəniliyi onun bədii emosional vasitələrindən çox asılı 
olmuşdur. İnsanlar oyun xarakterli hərəkət və vərdişlərini əsasən 
bayram və mərasimlərdə, karnavallarda, ailə və məişət ənənələrində 
tətbiq etmişlər. Eyni zamanda oyun mədəniyyəti uşaq və 
yeniyetmələrin hərtərəfli tərbiyə mühitini yaratmışdır. Onların hərəkət 
və fəaliyyətlərindəki boşluğu müxtəlif məna və məzmunla 
doldurulmuşdur. Ənənəvi olaraq formalaşan asudə-vaxt mədəniyyəti 
oyunlar üzərində təşəkkül tapmış, insanların hərəkət və düşüncələrini 
səmərililik prinsiplərinə uyğun olaraq tənzimləmək funksiyasını yerinə 
yetirmişdir.  
Rus pedaqoqu Y.A.Komenski haqlı olaraq qeyd etmişdir ki, 
“külək olmadan od yanmadığı kimi, oyun, məşq, hərəkət olmadan da 
uşaq böyüyüb inkişaf edə bilməz. Oyun, hərəkət bir növ işdir, 
fəaliyyətdir” [73, s.60]. 
Azərbaycanın tanınmış alimi M.H.Təhmasib də şəxsiyyətin 
formalaşmasında, hər bir fərdin fiziki və mənəvi cəhətdən inkişaf 
etməsində oyun mədəniyyətinin əhəmiyyətinə xususi diqqət 
yetirmişdir. Onun fikrincə, oyun da insan ömrü qədər çox qədim tarixə 
malikdir. Oyun tarixin hər bir dövründə insan həyatını zənginləşdirən 
sosial vasitələrdən biri olmuşdur. O, həm bədənin müxtəlif əzalarını 
hərəkət etdirmiş, həm də hər bir insanın həyat fəaliyyətinin son anına 
qədər onun bütün ömrünü addımaddım izləmişdir [22, s.234-238]. 
 
 
198
Oyunun insan həyatındakı mənəvi hökmranlığı müasir dövr üçün 
daha aktualdır. Çünki müasir insanın həyat tərzi mənəvi inkişafın 
səviyyəsindən, onun asudəvaxt mədəniyyəti mühitindən çox asılıdır. 
Tarixən, ənənəvi olaraq formalaşan asudəvaxt mədəniyyəti elə 
bir sərvətdir ki, hər kəs ondan öz zövqünə, mənəvi tələbatına uyğun 
şəkildə istifadə edir. Burada insanın ictimai faydalı əməyə şüurlu 
hazırlığı, bədii-estetik xarakterli mənəvi keyfiyyətləri, intellekti, 
dünyaya, cəmiyyətə münasibətləri və s. özünü qabarıq şəkildə büruzə 
verir. 
“Asudəvaxt ümumi vaxt büdcəsinin mütləq işlərdən azad edilmiş 
elə bir sərvətidir ki, həmin müddətdə şəxsiyyət öz fiziki, mənəvi 
vəziyyətini və mədəni səviyyəsini nəzərə almaqla özünə uyğun 
hərəkətlər variantı seçir. Bu həm də istirahət, yorğunluğu aradan 
qaldıran fiziki, psixi və intellektual qüvvələri bərpa edən sosial 
şərtlərlə müəyyənləşdirilmiş psixi-fizioloji prosesdir [58, s.81]. 
Lakin dünya miqyasında “mədəni asudəvaxt” anlayışının bir-
birindən fərqlənən izahı mövcuddur. Keçmiş sovet kulturologiyasına 
əsaslanaraq demək olar ki, “asudəvaxt – insanın işdən sonra, fizioloji 
və məişət tələbatlarının ödənilməsinədək (yemək, yuxu və s.), ailə və 
ictimai işlərin yerinə yetirilməsindən sonra qalan vaxta deyilir” [ 45, 
s.5]. 
İndi də Azərbaycanda mövcud olan bu tərif ABŞ, Fransa, 
İngiltərə və sair ölkələrdəki “mədəni asudəvaxt” anlayışının şərhindən 
əsaslı şəkildə fərqlənir. Məsələn, ABŞ-da “mədəni asudəvaxt” mövcud 
şüurun vəziyyətini, onun cəmiyyətə münasibətini və məqsədini əks 
etdirən ali insan fəaliyyəti kimi başa düşülür. İngiltərədə isə “mədəni 
asudəvaxt” insanları psixi stresslərdən azad edən bir vasitə kimi dərk 
 
 
199
olunur. Fransızların baxışlarına görə isə “mədəni asudəvaxt” insanın 
gündəlik fəaliyyəti prosesində itirilmiş qüvvələrin yenidən bərpa 
olunması vasitəsi kimi anlaşılır [72, s.24]. 
Əslində “mədəni asudəvaxt” sözünün hərfi mənası latın sözü olan 
“Licere” sözündən götürülmüş, “sərbəst olmaq” mənasında başa 
düşülmüşdür. İngilislər isə bu sözü “mədəni asudə-vaxt” kimi tələffüz 
etmişlər. Fəaliyyətdə mədəni asudəvaxt “qanundan azad olmuş qayda” 
kimi anlaşılmışdır. Yəni ingilislər asudəvaxtı müstəqil, azad 
fəaliyyətin təzahürü, realizə sahəsi kimi qiymətləndirmişlər. 
Yunanıstanda da mədəni asudəvaxt təzyiqdən azad fəaliyyətin bir 
forması kimi qəbul olunur. 
Ümumiyyətlə, dünyanın müxtəlif ölkələrinin mədəni asudə-vaxt 
fəaliyyətinə olan münasibəti mahiyyət etibarı ilə bir-birindən 
fərqlənir. Bu ölkələrin çoxu mədəni asudəvaxt fəaliyyətinin mədəni 
əhəmiyyətini yüksək qiymətləndirir, onun dövlət tərəfindən 
maliyyələşdirilməsinə şərait yaradır. Məsələn, Amerika Birləşmiş 
Ştatlarında dövlət departamenti mədəni asudəvaxtın təşkili üçün ildə 
240 milyon dollar miqdarında vəsait ayırır. Bu vəsaitin hamısı 
kütlələrin istirahət və əyləncəsinin təşkili üzrə işlərə sərf olunur. 
İngiltərə dövlət departamenti mədəni asudəvaxt tədbirləri üçün 190 
milyon funt sterlinq, Fransa isə 230 milyon frank pul ayırmışdır [72, 
s.32]. 
Təbii ki, adı çəkilən ölkələrdə kütləvi xalq bayramlarının, oyun 
və əyləncələrin təşkilinə xüsusi qayğı göstərilir. Bayram və əlamətdar 
günlərin bədii emosional vasitələrinin təşkili, onların teatrlaşdırılması 
işi xüsusi olaraq yaradılmış mədəni asudəvaxt klublarına və 
mərkəzlərinə həvalə olunur. Məsələn, İngiltərənin “Lordlar”, 
 
 
200
“Smokinq” kimi mədəni asudəvaxt klub-ları elitar təbəqənin istirahət 
və əyləncəsini təşkil etmək üçün planlı şəkildə məzmunlu təşkilati 
işlər görürlər. Onlar istirahət və əyləncənin səmərəli olması üçün 
müxtəlif yaş qrupları üzrə bölgülər aparır, hər yaş qrupunun mədəni-
sosial tələblərini əvvəlcədən proqnozlaşdırırlar. Kiçik yaş qrupları 
üçün müxtəlif əyləncəli oyunlar, multiplikasiya filmləri və s. 
müəyyənləşdirirlər. Həmin differensial yanaşma üsulundan böyüklərin 
mədəni asudəvaxtının səmərəli keçirilməsi üçün də istifadə olunur. 
Ən maraqlısı odur ki, bütün mədəni asudəvaxt mərkəzləri müasir 
texniki vasitələrlə təchiz edilir. Mədəni asudəvaxt mərkəzlərinin 
texniki vasitələrinin alınması və onların realizə olunması işinin 
maliyyə məsələlərini xüsusi təşkilatlar və sosial institutlar yerinə 
yetirir. 
Milli ənənə və mentalitet mədəni asudəvaxtın keçirilməsi 
prosesinə və məzmununa da təsir göstərir. Dünya miqyasında aparılan 
müşahidələr və elmi xarakterli sosioloji tədqiqatlar asudəvaxtın 
təşkilinin ənənələrə və milli mentalitetə söykəndiyini bir daha sübut 
edir. Məsələn, aparılan sosioloji tədqiqaqatlar zamanı aydın olmuşdur 
ki, fransız və ya danimarkalı vətəndaşlar özlərinin asudəvaxtlarını 
daha çox kafe və barlarda keçirirlər. Braziliyalılar, meksikalılar, 
argentinalılar isə futbolla məşğul olur, karnavallarda iştirak etməyi 
sevirlər. Ərəblər, yaxud pakistan-lılar öz evlərində tətbiqi 
yaradıcılıqla məşğul olmağı daha çox sevirlər. Milyonlarla dindarlar 
isə kilsələrdə, məscidlərdə, sinaqoqlarda və başqa dini ibadət 
yerlərində keçirilən məra-simlərdə iştirak etməyə daha çox üstünlük 
verirlər [72, s.34]. Azərbaycanlıların bir hissəsi isə çayxanalarda 
yaxınları ilə ünsiyyətə girməyə üstünlük verirlər. 
 
 
201
Lakin ABŞ, İngiltərə, Kanada və başqa inkişaf etmiş kapitalist 
ölkələrində mədəni asudəvaxt ənənələri özünü daha əhatəli şəkildə 
büruzə verir. Bu ölkələrdə dini mərasimlərə də diqqət yetirilir, 
kafelərə və idman oyunlarına qatılmaq marağı da güclüdür. Minlərlə 
gənclər tətbiqi incəsənət yaradıcılığı ilə də məşğul olurlar. Bu 
ölkələrin mədəni asudəvaxt mərkəzlərinin elmi-texniki əhatə dairəsi 
bütün maraqların ödənilməsinə imkan yaradır. 
Deməli, hər bir ölkənin elmi-texniki inkişaf səviyyəsi, sosial və 
mənəvi inkişafı mədəni asudəvaxt mədəniyyətinin inkişafına birbaşa 
təsir edir, onun ənənəvi fəaliyyət istiqamətlərini müəyyənləşdirir. 
Adı çəkilən ölkələrdə asudəvaxt mədəniyyətinin rəngarəngliyi 
onlardakı demokratik mühitin, iqtisadi şəraitin başqa yerlərdən daha 
fərqli olmasından da asılıdır. Digər tərəfdən inkişaf etmiş bu ölkə-lərə 
dünyanın hər yerindən insanların daha fəal olan kateqoriyalarının 
emiqrasiyası mövcuddur. Onların ənənələri, mədəniyyətləri, sosial 
fəaliyyətləri hesabına inkişaf etmiş ölkələrdə rəngarəng asudəvaxt 
mədəniyyəti təşəkkül tapmışdır. 
Amerika Birləşmiş Ştatlarında, yaxud Kanadada milli 
mədəniyyətlərarası inteqrasiya azad mədəni asudəvaxt fəaliyyəti 
mühiti yaratmışdır. Mənəvi tələbatın bütün tələblərinin ödənilməsi 
üçün mövcud olan mühit hər bir fərdə öz biliyini artırmaq, həvəskar 
birliklərdə yaradıcılıqla məşğul olmaq, milli bədii-estetik irsin 
öyrənilməsi istiqamətində fəaliyyət göstərmək şəraiti yaradır. Eyni 
zamanda mədəni asudəvaxt mərkəzlərində insanlar incəsənət əsərləri 
ilə tanış olur, idman bölmələrində sağlamlıq prosesini yaşayır, maraqlı 
görüşlərin iştirakçılarına çevrilirlər. 
 
 
202
Adı çəkilən kapitalist ölkələrindən aşağıdakı istiqamətlərdə 
fəaliyyət göstərən mədəni-asudəvaxt sferası formalaşmışdır: 
1. Milli mədəniyyət parkları, təbii-tarixi əhəmiyyətli istirahət 
zonaları, meşələr və s. mənzərəli əyləncə guşələri yaradılıb; 
2. Xüsusi qurğularla təchiz olunmuş istirahət bazaları, idman və 
əyləncə kompleksləri bir çox mədəni asudə-vaxtın səmərəli 
təşkilinə dair işlər görür. Həmin asudəvaxt mərkəzləri 
aşağıdakılardır: 
- idman-tamaşa müəssisələri, idman-konsert kompleksləri, 
basketbol, beysbol, futbol, xokkey əraziləri, stadionlar, idman 
klubları, maşın yarışları təşkil olunan motodromlar və s. 
idman tamaşa müəssisələri kompleksinə daxildir. 
- İdmanla daha fəal şəkildə məşğuliyyət bazaları: Çimərliklər, 
qayıqlar olan stansiyalar, buz üzərində oyun obyektləri, 
üzgüçülük bölmələri, güləş, karate, dzüdo zalları və s. həmin 
baza kompleksinə aiddirlər. 
- Rekreativ əyləncə mərkəzləri əsasən bağları, şəhər parklarını, 
uşaq əyləncə meydanlarını, zooparkları, attraksionların 
məşğul olduqları evləri və şəhərcikləri, gülüş otaqlarını, 
kompüter mərkəzlərini və s. əhatə edir. 
3. Bu ölkələrdə idman komplekslərindən başqa mədəni 
asudəvaxt yaradıcılıq mərkəzləri və digər mədəniyyət 
müəssisələri də vardır, sirklər, estrada konsert  mərkəzləri və 
s. fəaliyyət göstərir. Təqaüdçülərin, peşəkarların, gənclərin, 
dindarların, ailələrin və s. sosial təbəqələrin mədəni 
asudəvaxtını təşkil edən klublar hər bir fərdə differensial 
şəkildə yanaşmaqla mənəvi tələbatları ödəmək üçün konkret 
işlər görürlər. Bu tələbatları ödəmək üçün diskoklublar, xor, 
 
 
203
xoreoqrafiya, bədii yaradıcılıq mərkəzləri və studiyaları 
fəaliyyət göstərir. 
Ümumi maraqları olan insan birliklərinin mədəni asudə-vaxt 
fəaliyyətlərini tənzim etmək və səmərəli etmək üçün həvəskar 
yaradıcılıq birlikləri təşkil olunur. 
Fəaliyyətdə olan mədəni asudəvaxt mərkəzlərinin nəzdində 
kitabxanalar, oxu zalları, musiqili-maarifçilik salonları, 
lektoriyalar, məsləhət-informasiya mərkəzləri və s. yaradılır. 
4. Asudəvaxtın səmərəli təşkilində mehmanxana-turist 
müəssisələri də maraqlı iş ənənələrinə malikdirlər. Bu 
müəssisələr sırasına otelləri, turist komplekslərini, ekskursiya 
mərkəzlərini, dəniz səyahətlərini təşkil edən istirahət 
bazalarını və əyləncə mərkəzlərini, turist qatarlarını və s. aid 
etmək olar. 
İnkişaf etmiş kapitalist ölkələrində mədəni asudəvaxtın turizm 
forması XX əsrin 60-cı illərindən daha güclü təşəkkül tapmağa 
başlamışdır. Müasir dövrdə isə həmin turizm asudəvaxt forması artıq 
əksər insanların mədəniyyət normasına çevrilmişdir. Amerika, 
İngiltərə, Kanada, Avstraliya və başqa inkişaf etmiş dövlətlər həmişə 
turizmin inkişafı üçün böyük məbləğdə vəsait ayırmışlar. Məsələn, 
İngiltərədə nəşr olunan “Ekonomist” jurnalında verilən məlumata görə 
1959-cu ildə bu ölkədə turizmin inkişafı üçün 310 milyon funt 
sterlinq, 1979-cu ildə 5.9 milyard funt sterlinq, 1989-cu ildə 22.7 
milyard funt sterlinq məbləğində pul ayrılmışdır. Göründüyü kimi, 
ildənilə turizmin inkişafı üçün dövlət tərəfindən nəzərdə tutulan 
vəsaitin miqdarı artırılmışdır [97, № 776, 1991]. 
 
 
204
Ümumiyyətlə, mədəni asudəvaxtın təşkili məsələsi inkişaf etmiş 
ölkələrdə insanın mənəvi fəaliyyət azadlığına təminat yaradan amil 
kimi qiymətləndirilir. Vaxtilə sabiq ABŞ prezidenti Bill Klinton 
özünün növbəti seçki kompaniyasında mədəni asudə-vaxtın 
ənənələrinin əhəmiyyətindən bəhs edən geniş proqramla çıxış etmişdir. 
O, uşaq və yeniyetmələrin, əlillərin, qocaların və başqa sosial 
qrupların asudəvaxt sferasının inkişafı üçün dövlət təminatının 
yaradılmasının vacibliyindən danışmışdır [74, s.88]. 
ABŞ-da, Böyük Britaniyada və başqa ingilis dilli ölkələrdə 
mədəni asudəvaxtın tərbiyə potensialından daha səmərəli istifadə 
olunması üçün son on ildə xüsusi ənənəvi sistem formalaşmışdır. 
Həmin sistemin ictimai və dövlət tələbləri aşağıdakı vəzifələr üzrə 
müəyyənləşdirilmişdir: 
- Milli mədəniyyətin ən qiymətli nümunələrinin dövlət 
tərəfindən mühafizə olunması, ənənəvi xalq yaradıcılığının 
qorunması və inkişaf etdirilməsi; 
- Mədəni asudəvaxt infrastrukturlarının funksional fəaliyyətinə 
dövlət tərəfindən təminat yaradılması; 
- Əhalinin asudəvaxtının təşkili üçün müəssisələr, təşkilatlar, 
ictimai və sosial institutlar tərəfindən vergi imtiyazların 
müəyyənləşdirilməsi; 
- Uşaq və yeniyetmələrin, gənclərin, eyni zamanda yaşlı nəslin 
bədii-estetik tələbatını ödəyə biləcək, hər bir sosial qrupun 
mənəvi tərbiyəsinə təminat yaradacaq birbirinə alternativ olan 
müxtəlif proqramların hazırlanması. 
Maraqlıdır ki, əhalinin mədəni istirahətinin təşkili məsə-ləsi 
ABŞ-da, İngiltərədə, Kanadada, CAR-da, Avstraliyada, Yeni 
Zelandiyada dövlət siyasətinin tərkib hissəsi kimi qiymətləndirilir [72, 
 
 
205
s.90]. Məsələn, bu məqsədlə 1981-ci ildən 1993-cü ilə qədər ABŞ-da 
44 dəfə milli, ictimai, dövlət əhəmiyyətli mədəniyyət proqramları 
hazırlanmışdır. Həmin proqramlarda nəzərdə tutulanlar əsasən 
aşağıdakılardan ibarətdir: 
- uşaqların, qocaların və əlillərin asudəvaxt infrastrukturunun 
nəzərə çarpacaq dərəcədə artırılması; 
- təhsil müəssisələrinin, parkların, muzeylərin, teatrların, 
filarmoniyaların və başqa konsert müəssisələrinin tərbiyəvi-
pedaqoji məqsədlər daşıyan mədəni asudəvaxt fəaliyyət 
formalarının istiqamətlərinin müəyyənləşdirilməsi; 
- əhalinin müxtəlif sosial qruplarının asudəvaxtlarının 
səmərəliliyinə təminat yaradan mehmanxana 
komplekslərindən, stadionlardan, tennis otaq və 
meydançalarından, çimərliklərdən, sağlamlıq mərkəzlərindən 
və başqa əyləncə müəssisələrindən istifadə olunmasının 
formaları; 
- görkəmli alim və təcrübəli mədəniyyət xadimlərinin mədəni-
asudəvaxtın təşkilinin elmi əsaslarla hazırlanmasına, bu sahə 
üzrə peşəkar mütəxəssislərin yetişdirilməsinə cəlb edilməsi. 
Göstərilən məzmunlu proqramın realizə olunması üçün dövlət 
sənaye və tikinti korporasiyalarını, bankları, fermerlər birliklərini, 
dini icmaları, elmi assosiasiyaları, müəllimləri, həkimləri, incəsənət 
xadimlərini bu əhəmiyyətli işin ümumi şəkildə icrasına cəlb edir. 
Proqramın həyata keçirilməsində mədəniyyət müəssisələri, idman 
cəmiyyətləri, yardım cəmiyyətləri və təşkilatları, varlı şəxslər və s. 
yaxından iştirak edirlər. Əslində qeyd olunan ictimai təşkilatlar 
mədəni asudəvaxt xidmətinin xüsusi sektorlar vasitəsi ilə inkişaf 
etməsinə təminat yaradırlar. Mədəniyyət müəssisələrinin fəaliyyət 
 
 
206
göstərən xüsusi sektorları gənclərin asudəvaxtını təşkil etmək üçün 
öhdəliklər götürür, bu sahəyə aid hazırlanmış dövlət proqramlarının 
realizə olunmasına yaxından yardım edirlər. Məsələn, Böyük 
Britaniyada xüsusi sektorlara aid olan mədəniyyət müəssisələrinin 
tərbiyəedici və maarifləndirici fəaliyyəti əvvəlcədən dəqiq olaraq 
proqramlaşdırılır. Ölkə əhalisinin gəlirinin 30%-i asudəvaxt 
fəaliyyətinin müxtəlif formalarının təşkilinə və onun əyləncə 
xarakterli mallarının, əşyalarının alınmasına sərf olunur. Burada 
aparılan sosioloji tədqiqatlara görə son 20 ildə özəl sektorda mədəni 
asudəvaxt xidməti 36 faiz artmışdır. Bu da onu göstərir ki, özəl 
mədəniyyət mərkəzləri həm özləri mədəni asudəvaxt xidmətindən 
bəhrələnir, həm də asudəvaxtın hərtərəfli səmərəliliyinə təminat 
yaradırlar. Bu baxımdan İngiltərədə fəaliyyət göstərən gecə klubları 
xüsusi əhəmiyyət kəsb edir.  
Müasir ingilis gənclərinin mədəni asudəvaxtının təşkilində 
diskotekaların da rolu çox böyükdür. Diskotekaların demək olar ki, 
əksəriyyəti özəl sektora aiddir. Məsələn, Tele incəsənət evinin elitar 
diskotekasını Frans Raux adlı şəxs idarə edir. Gənclərin asudə-
vaxtlarında onların istirahət və əyləncələrinin səmərəli təşkilində 
Frans Rauxun böyük təcrübəsi vardır. 
Maraqlıdır ki, insanlarda mədəni asudəvaxt mərkəzlərinə getmək, 
onun proqramlarının fəal iştirakçısı olmaq çox zaman adət xarakteri 
daşıyır. Təbii ki, bu adətləri onlarda əsasən mədəni asudəvaxt 
mərkəzləri özləri yaradır. Azərbaycan tədqiqatçı alimlərindən biri olan 
Mobil Aslanlı çox haqlı olaraq demişdir ki, “adətlər insanın elə iş 
hərəkətlərinə deyilir ki, bunlar insanın ehtiyacına, tələbatına çevrilmiş 
olur. Müəyyən şəraitdə insan bu iş və hərəkətləri icra etmədən dura 
bilmir, icra etmədikdə insanda daxili bir narahatlıq əmələ gəlir. Ona 
 
 
207
görə də insan adət etdiyi işi nə cür olursa-olsun yerinə yetirməyə 
çalışır” [5, s.218]. 
Təbii ki, söhbət mənəvi-əxlaqi keyfiyyətləri inkişaf etdirən 
adətlərdən gedir. Belə keyfiyyətlərin formalaşması isə mədəni 
asudəvaxt mərkəzlərinin insanlara təqdim etdikləri işin məzmun və 
məqsədindən daha çox asılıdır. Məlumdur ki, mədəni vərdişlər 
insanların bir-biri ilə münasibətlərini tənzimləyən əxlaq normalarının 
xüsusiyyətlərindən çox asılıdır. Əxlaq normalarının xüsusiyyətlərini 
isə ictimai münasibətlər, əlaqələr müəyyən edir. Bu baxımdan 
asudəvaxt mərkəzləri bütün fərdi keyfiyyətləri, o cümlədən şəxsi 
əxlaqi xüsusiyyətləri də üzə çıxarmaq imkanına malikdir. Çünki 
mədəni asudəvaxt mərkəzlərində heç bir fərd ictimai nəzarətdən və 
münasibətdən kənarda qalmır. Hamı daima bir-birinin diqqət 
obyektinə çevrilir. Hər bir fərd diqqət obyekti olduğunu özü də hiss 
edir. Elə buna görə də o ictimai əhatədə özünün ən yaxşı 
xüsusiyyətlərini nümayiş etdirməyə çalışır. Nəticə etibarı ilə bu 
nümayişetdirmə vərdişə, əxlaq normasına və ənənəvi mədəni davranışa 
çevrilir. 
Professor M.Muradxanov uşaqları həyatdakı mədəni 
davranışlarına görə 3 qrupa bölmüşdür: 
1. Düzgün davranış haqqında aydın anlayışı olanlar, ona uyğun 
və düzgün hərəkət edənlər; 
2. Düzgün davranış haqqında anlayışı olduğu halda bu anlayışa 
əks hərəkət edənlər; 
3. Düzgün hərəkət haqqında anlayışı olmayan və düzgün hərəkət 
etməyənlər. 
 
 
208
Onun fikrincə, bunlardan birincisinin əxlaqi biliyi artıq əqidəyə 
çevrilmişdir. İkincisinin isə kifayət qədər əxlaqi təcrübəsi yoxdur. 
Üçüncüsünün isə həm əxlaqi tərbiyəsi, həm də düzgün əqidəsi və 
təcrübəsi yoxdur [103, s.84]. 
Bu qrup bölgüsü mədəni asudəvaxt mərkəzləri üçün də 
differensial olan maraqlı həyat faktorudur. Həmin faktora uyğun 
olaraq mədəni asudəvaxt mərkəzlərində fərdi xüsusiyyətlərin nəzərə 
alınması metodiki iş ənənələrindən birinə çevrilmişdir. Maraqlıdır ki, 
dünyanın hər yerində fərdi yanaşma üsullarına, differensial metodlara 
daha çox üstünlük verilir. Fərdin ictimai ünsiyyət mühiti onu 
dəyişməyə, daha əxlaqlı olmağa məcbur edir. Məsələn, insan tək 
qalanda daha çox özünü dərk etməyə çalışır, çoxluğun mənəvi 
mühitində isə ictimailəşərək, onu bilavasitə “daxilən sıxan” qeyri-
əxlaqi normalara qarşı çıxır. Fərd şəxsiyyət kimi özünün nəyə qadir 
olduğunu nümayiş etdirmək imkanı əldə edir və mənən müstəqilləşir. 
Məhz ABŞ-ın, İngiltərənin, Kanadanın və başqa inkişaf etmiş 
dövlətlərin asudəvaxt mərkəzlərində bu keyfiyyətlərin formalaşmasına 
daha çox üstünlük verilir. Burada həmçinin gənclərin özfəaliyyətinin 
mahiyyətini sadələşdirməyə çalışırlar. Mədəni asudəvaxtın səmərəli 
olması üçün onların özləri tərəfindən təminat yaradılmasına və 
idarəolunmasına cəhd edirlər [138, s.32-37]. Onlar insanların mədəni 
asudəvaxt fəaliyyətini heç də siyasətləşdirmirlər. Əksinə olaraq, insanı 
mənən sərbəstləşdirən əyləncə elementlərinə daha çox üstünlük 
verirlər. Son illərdə İngiltərənin bir çox bankları və korporasiyaları 
ölkədə incə-sənət və mədəniyyətin səviyyəsini yüksəltmək üçün ayrı-
ayrı mədəniyyət müəssisələrini maliyyələşdirmək ənənələrinə 
 
 
209
qoşulmuşlar. Mədəniyyətin inkişafına göstərilən bu qayğını milli 
maraqların təminatı kimi qiymətləndirirlər. 
İqtisadi inkişaf etmiş ölkələrdə asudəvaxtın mədəni təşkili ilə 
təkcə mədəniyyət müəssisələri deyil, həm də məktəblər, elmi 
müəssisələr, ekologiya təşkilatları da məşğul olurlar. Çünki bu 
ölkələrdəki ənənələr milli və dövlət maraqları əsasında inkişaf edir. 
Təbii ki, ilk növbədə asudəvaxtın səmərəliliyi prinsipləri dövlət 
maraqlarına əsaslanır. Belə ki, asudəvaxt mərkəzlərində aşkar olunan 
istedadlı uşaq və yeniyetmələr ölkənin gələcək intellektual potensialı 
kimi qiymətləndirilir və onlara xüsusi qayğı göstərilir. 
Mədəni asudəvaxtın hər bir fərdin şəxsi potensialını üzə çıxaran 
bir vasitə olduğunu rus alimi  V.D.Ponamaryov da xüsusi olaraq qeyd 
etmişdir. Onun fikrincə hər bir əyləncəli oyun forması ayrı-ayrı 
şəxslər arasında mədəni ünsiyyət yaratmaqla yanaşı, adamların fərdi 
sosial-mədəni potensialını aşkar edir [120, s.16]. Mədəni asudəvaxt 
ərzində yaranan ünsiyyət insanlararası əlaqəni intensivləşdirməklə 
yanaşı, fərdi intellektual səviyyəsi, mənəvi-əxlaqi keyfiyyəti, bədii-
estetik zövqü, əqli-fiziki inkişafı təmin edən əsas vasitəyə çevrilir. Bu 
baxımdan ABŞ-da yaradılmış “Disneylend” parkının böyük iş 
təcrübəsi və mədəni asudəvaxt ənənələri vardır. 
Disneylend parkı hələ 1955-ci ildən fəaliyyətə başlamış, həmin 
ildən indiyə qədər fantastik əyləncə şəhərciyinə çevrilmişdir. Artıq 
həmin parkın əyləncəli oyunlarının Mikki Maus, Ördək, Donald Dak, 
Pluto, Bembi, Alisa kimi fantastik qəhrəmanları dünya uşaqlarının 
dilinin əzbəri olmuşdur. Çünki bu əyləncəli oyunlar həm də cizgi filmi 
şəklində dünyanın hər yerinə yayılmışdır. 
 
 
210
İngiltərə məktəblərində müxtəlif məzmunlu dərnəklər fəaliyyət 
göstərir. Məsələn, bu ölkənin cənub şərqində yerləşən Midlendin 
məktəblərində çoxlu rəqs dərnəkləri mövcuddur. Burada müəllimlər 
uşaqlarla məşğələləri onların yaş xüsusiyyətlərinə uyğun olaraq təşkil 
edirlər. Kiçik yaşlı uşaqlarda ritm duyğusunun inkişaf etdirilməsi üçün 
onlarla pambıq üzərində rəqs etmək üsulundan istifadə edirlər. Böyük 
yaşlı uşaqların isə rəqs məşğələləri zamanı tərəf müqabilləri tez-tez 
dəyişdirilir. Bununla da onların müxtəlif xarakterli adamlarla 
ünsiyyətə girmək potensialı genişlənir, həm də rəqsin mürəkkəb 
proseslərini dəf etmək ənənəsi formalaşır. Həmçinin rəqs dərnəkləri 
uşaqlarda mövcud olan daxili gərginliyi tez bir zamanda aradan 
götürür və tədris prosesində müxtəlif fənlərin qavranılmasını 
asanlaşdırır. Məhz mədəni asudəvaxtın bütün müəssisələrdə səmərəli 
təşkili həmişə müsbət keyfiyyət sonluğu ilə nəticələnmişdir. Buna 
görə də İngiltərədə mədəni asudəvaxtın təşkili işi ardıcıllıq, 
sistemlilik, prinsipiallıq, baxımından nümunəvi şəkildə qurularaq 
dünyanın hər yerində kulturoloqların diqqətini cəlb edir. 
Adət və ənənəyə, tarixi, milli hadisələrə üstünlük verilməsi 
baxımından Fransanın mədəni asudəvaxt mərkəzlərinin işi xüsusi 
olaraq fərqlənir. Məsələn, Fransa burjua inqilabının ildönümünün 
kütləvi şəkildə bayram edilməsi uzun bir tarixə malikdir. Dünyada ilk 
dəfə olaraq burjua inqilabının ildönümünün teatrlaşdırılması kütləvi 
bayramlara yeni forma və məzmun gətirmişdir. Həmin bayram 1789-cu 
il dekabr ayının 27-dən qeyd olunmağa başlamış və ənənəvi olaraq 
indiyə qədər o milli qvardiyanın təşkil olunduğu gün kimi davam edir. 
Bastiliyanın alınması münasibətilə 1790-cı ildən keçirilən 
“Federasiya bayramı” isə Fransanın Mars düzənliyində keçirilir və 
 
 
211
minlərlə insanı özündə birləşdirir. Maraqlıdır ki, həmin hadisədən 
böyük bir tarix keçməsinə baxmayaraq Fransanın mədəni asudəvaxt 
təşkilatları bu hadisədən milli birliyə təminat yaradan bir vasitə kimi 
istifadə edirlər.İlk gündə olduğu kimi indi də bayram keçirilən 
ərazidə, bədii tərtibatda “Millət”, “Qanun”, “Konstitusiya” sözləri 
yazılmış şüarlara təsadüf edilir. Bayramın təntənəli mərasim anının 
daha çox diqqəti cəlb edən məqamı əsgərlərin təntənəli şəkildə 
andiçmə mərasimidir. Bu zaman silahlardan yaylım atəşi açılır, musiqi 
sədaları altında Fransanın bayraqları başlar üzərinə qaldırılır. Marşlar 
səslənir və təntənəli mahnılar ifa olunur [32, s.20-21]. 
Fransada belə tədbirlərin ictimai-siyasi əhəmiyyəti nəzərə 
alınaraq onlara dövlət səviyyəsində qayğı göstərilir və bu iş üçün 
kifayət qədər maliyyə vəsaiti ayrılır. Bayramlar keçirilərkən yüz 
minlərlə əhali onun əsas iştirakçılarına çevrilir. 
Bayramların keçirilməsi prosesinə yüksək peşəkarlıq 
qabiliyyətinə malik olan tərtibatçı rəssamlar, rejissorlar, bəstəkarlar, 
ssenariçilər cəlb olunur. Dövlət əhəmiyyəti olan belə bayramlarda 
monumental dekorasiyalardan, canlı bədii tərtibatdan, döyüş 
texnikasından, musiqidən, teatr maskalarından və s. ifadə 
vasitələrindən istifadə edilir. 
Misallardan göründüyü kimi, fransızlar mədəni asudəvaxtın 
siyasi motivlərinə də üstünlük verir. Həm xalqın tarixi ənənələrə 
sədaqət prinsipi qorunub saxlanılır, həm də insanların əyləncəli 
mənəvi tələbatları ödənilir. Kütlələrə çoxlu bayramlar keçirmək 
imkanı yaradılmaqla yanaşı, milli intellektin, xarakterin 
formalaşmasına, cəmiyyətin bütün üzvlərinin mənən zən-ginləşməsinə 
qayğı göstərilir. Məsələn, “Ali varlıq” bayramında Parisin bütün 
 
 
212
küçələri gül-çiçəklə bəzənir, bütün şəhər əhalisi səhər tezdən bayram 
şənliklərinə  dəvət olunur. Çağırış təbil-çilərin və kilsə zənglərinin 
köməyi ilə yerinə yetirilir. Əhali musiqi sədaları altında Tyulri bağına, 
oradan isə Mars çölünə doğru hərəkət edir. 2400 nəfərdən ibarət olan 
qarışıq xor dəstəsi Mars çölündə müqəddəs andın sözlərini oxuyurlar. 
Andın əsas ideyasını təşkil edən “Zalımları məhv etməli” sözləri xor 
tərəfindən üç dəfə təkrar olunur. Bundan sonra yüz minlərlə insanlar 
orkestrin müşayiəti ilə ənənəvi olan “Bərabərlik”, “Qardaşlıq” 
mahnılarını ifa edirlər. Bu emosional vasitələrlə xalqın həyata, 
xoşbəxt gələcəyə olan ümidi artır. 
Fransa asudəvaxtşünasları milli adət və ənənələrlə, tarixi bayram 
və mərasimlərlə yanaşı, dünyada mövcud olan əyləncə mərkəzlərinin 
qabaqcıl iş təcrübəsindən də məharətlə istifadə etməyi bacarırlar. 
Məsələn, fransızlar hələ 1986-cı ildən ABŞ-da yaradılmış əyləncə 
mərkəzi “Disneylend”in iş təcrübəsindən istifadə etməyə başlamışlar. 
Elə həmin ildə Parisin meri burada da “Disneylend” kimi əyləncə 
mərkəzinin tikinti planını təsdiq etmiş, şəhərin şərq hissəsində 
“Avrodisneylend” adlı nəhəng əyləncə kompleksinin inşa edilməsi 
üçün ABŞ-dakı “Uolt Disney” şirkəti ilə müqavilə bağlamışdır. 
Yaxud Parisin yaxınlığında yaradılmış “Metrapolis” adlı əyləncə 
mərkəzi də mədəni asudəvaxtın müasir tələblərinə cavab verə bilən 
yeni tipli əyləncə kompleksidir. İndi belə komplekslər ölkənin hər 
yerində fəaliyyət göstərir.Fransa xalqının istirahət və əyləncəsi üçün 
kompakt şərait yaradır. Dövlət tərəfindən yaranan bu əyləncə 
mərkəzləri sistemi başlıca olaraq üç əsas məsələni həll edir: 
1. Baxımsız və ekologiyaya zərər yetirə biləcək yerlər yararlı 
hala salınır. Onlar parklara və başqa əyləncə mərkəzlərinə 
 
 
213
çevrilir. Abadlaşdırılmış bu yerlərdə əyləncə və istirahətin 
təmiz ekoloji mühiti formalaşdırılır. 
2. Yaradılmış mədəniyyət və istirahət parklarında insanların 
asudəvaxt məşğuliyyəti, hərtərəfli, kompleks əyləncələrin 
şəraitinin yaradılması üçün ardıcıl işlər aparılır. Xüsusilə, 
ekoloji təmizliyə malik olan təbiət qoynunda əhalinin istirahət 
və əyləncəsi üçün müxtəlif forma və metodlardan istifadə 
edilir. 
3. Mədəni asudəvaxt fəaliyyəti zamanı uşaq və yeniyetmələr 
maarifləndirilir və təhsil prosesi üçün yardımçı vasitələrin 
təşkilinə xüsusi diqqət yetirilir. 
Fransada mədəniyyət və istirahət parkları məzmun etibarı ilə  çox 
rənkarənkdir. Onların arasında beynalxalq miqyaslı gül sərgiləri 
keçirən, uşaq və yeniyetmələrdə təbiətə böyük maraq oyadan, onların 
estetik zövqlərini təbiətə məxsus olan ecazkar gözəlliklərlə inkişaf 
etdirən istirahət parkları da vardır. Parisdəki Florali parkı məhz öz 
təbii gözəlliyinə və fəaliyyət istiqamətinə görə bütün parklardan 
fərqlənir. Park başdan-ayağa gül vadisindən ibarətdir. Gözəlliyi 
insanları heyrətə gətirən bu parkda təbiəti sevənlər, bağbanlar klubları 
və dərnəkləri yaradılmışdır. Xüsusilə, burada uşaqlara təbiət haqqında 
geniş məlumatlar verilir. Uşaqlar müxtəlif biliklərə yiyələnməklə 
yanaşı, güllərin, çiçəklərin becərilməsi texnologiyasını da öyrənirlər. 
Həmçinin bu parkda sağlamlıq-kurort kompleksi də fəaliyyət göstərir. 
Qeyd etmək lazımdır ki, Fransada bu tipli komplekslərin sayı 100-dən 
çoxdur. 
Mədəni asudəvaxtın təşkili sahəsində Fransa muzeylərinin də 
rolu çox böyükdür. Burada irili-xırdalı 6 mindən artıq muzey fəaliyyət 
 
 
214
göstərir. Onların arasında Luvr muzeyinin xüsusi iş təcrübəsi və 
şöhrəti vardır. 250 mindən artıq eksponatı olan bu muzey vasitəsilə 
fransızlar dünya mədəniyyəti və incəsənəti nümunələri ilə yaxından 
tanış olur, tarixi biliklərə yiyələnirlər. 
Eyni zamanda muzeylər uşaq və yeniyetmələrin istedad və 
bacarıqlarının inkişaf etdirilməsi istiqamətində də səmərəli işlər görür. 
Dünya muzeylərinin demək olar ki, əksəriyyətində müxtəlif yaş 
qrupları üçün dərnək və birliklər fəaliyyət göstərir. Ümumiyyətlə, 
xarici ölkələrin mədəni asudəvaxt mərkəzlərində uşaq və 
yeniyetmələrin özfəaliyyət yaradıcılığının təşkili dövlət və ictimaiyyət 
tərəfindən həmişə müdafiə olunmuş və maliyyələşdirilmişdir. 
Amerika alimi Con R.Kelli mədəni asudəvaxtın əhəmiyyətini, 
onun insanın mənəvi aləminə müdaxiləsini yüksək qiymətləndirərək 
bu sahədə ABŞ-da çox böyük işlər görüldüyünü qeyd etmişdir. O 
yazmışdır: “Asudəvaxt ərzində insanlara Amerikada daha səmərəli 
xidmət göstərmək üçün çox işlər görülmüşdür. Asudəvaxtın böyük 
imkanlarının və potensialının dövlətin və cəmiyyətin fəaliyyətinə 
tətbiq olunması çox vacibdir. Lakin asudəvaxt sferasının 
zənginləşdirilməsi işi iqtisadiyyatın və hətta təhsil sisteminin inkişaf 
etdirilməsindən daha çətindir. Məhz mədəni asudəvaxtın tələblərini 
yerinə yetirmək üçün dövlətin ictimaiyyətlə birgə ardıcıl iş aparması 
tələb olunur” [71, s.204]. 
ABŞ-da mədəni asudəvaxtın təşkilinə ölkənin mədəniyyət 
sahəsindəki siyasətinin tərkib hissəsi kimi baxılır. Mədəni asudəvaxt 
insanlar arasında sosial bərabərliyi tənzimləyən, cəmiyyət və dövlət 
daxilində sabitlik yaradan amil kimi qiymətləndirilir. Asudəvaxt 
insanların sosial-mədəni fəaliyyətini daima ictimailəşdirir, hər bir 
 
 
215
fərdi fəallaşdırmaqla onu yaradıcı şəxsiyyətə çevirir. Yaradıcı 
şəxsiyyətin əsas bəhrəsini isə ilk növbədə cəmiyyət və dövlət qazanır. 
Buna görə də dövlət istedadlı adamların incəsənət, elm və texnika, 
idman və s. sahələrdə özfəaliyyət yaradıcılığı ilə məşğul olmaları üçün 
bütün mədəni asudəvaxt mərkəzlərində şərait yaradır. Beləliklə də, 
bütün bölgələrin, qəsəbə və kəndlərin müxtəlif sosial qrupları üçün 
maraqlara uyğun olan özfəaliyyət yaradıcılığı mühiti təşkil olunur. 
Dövlət səviyyəsində istedadlı adamların özfəaliyyət yaradıcılığı 
məqsədli şəkildə əlaqələndirilir və qiymətləndirilir. Özfəaliyyət 
yaradıcılığı ilə məşğul olan uşaq və yeniyetmələrə yüksəlmək, dövlət, 
incəsənət, elm xadimləri kimi yetişmək mühiti formalaşdırılır. Ən 
istedadlı gənclər həm dövlət, həm də ictimaiyyətin varlı iş adamları 
tərəfindən qayğı ilə əhatə olunur. Onların ən istedadlılarına xüsusi 
təqaüdlər ayrılır, ali məktəblərə daxil olduqdan sonra isə bu 
istedadların bütün təhsil və məişət xərcləri ödənilir. Həm dövlət, həm 
də ictimaiyyət özfəaliyyətdə aşkarlanmış istedadları milli-intellektual 
sərvətlər kimi qiymətləndirir. 
Asudəvaxt təkcə bədii-estetik tərbiyənin mühiti kimi nəzərdə 
tutulmur, o həm də elmi-texniki yaradıcılığın sferası kimi başa 
düşülür. Məsələn, ABŞ-ın Nyu-York şəhərindəki texnika muzeyində 
onlarla həvəskar dərnək və birliklər fəaliyyət göstərir. Bu dərnək və 
birliklərdə fəaliyyət göstərən uşaq və yeniyetmələr mexanizatorluğu, 
konstruktorluğu, müxtəlif texniki vasitələri idarə etməyi öyrənir, 
özlərinin fantaziyalarına uyğun olan yeni layihələr hazırlayırlar. 
Onlara ölkənin ən tanınmış alim və texnikləri rəhbərlik edirlər. Digər 
tərəfdən həmin istedadlı uşaqlar ayrı-ayrı görkəmli alimlərin 
 
 
216
rəhbərliyi altında müxtəlif simpozium və konfranslarda iştirak etmək 
üçün çıxış və məruzələr hazırlayırlar. 
Dərnək və birliklərdə fəaliyyət göstərən uşaq və yeniyetmələrin 
yaradıcılığına həsr olunan sərgilər, müsabiqələr, yarışlar, ənənəvi hal 
almışdır. Bu tədbirlər zamanı ən istedadlı uşaqlara müxtəlif 
mükafatlar təqdim olunur, onlar pulla həvəsləndirilirlər.  
Keçmiş SSRİ məkanında da özfəaliyyət yaradıcılığına xüsusi 
diqqət yetirilirdi. Xüsusilə, Baltikyanı ölkələrdə fəaliyyət göstərən 
kənd klublarında da müxtəlif özfəaliyyət kollektivləri yaradılırdı. 
Rusiya, Ukrayna mədəniyyət müəssisələrində də mədəni asudəvaxtın 
təşkili prosesində özfəaliyyət yaradıcılığı ilə məşğuliyyətə üstünlük 
verilirdi. Lakin Azərbaycanda, Tacikistanda, Türkmənistanda və 
Qırğızıstanda hər yüz kluba təxminən bir özfəaliyyət kollektivi 
düşürdü [135, s.48]. Özfəaliyyət kollektivləri əsasən şəhər və qə-
səbələrdə, rayon mərkəzlərində təşkil olunurdu. Ən çox bədii 
özfəaliyyətə üstünlük verilirdi. Müxtəlif bayram və mərasimlərdə 
bədii özfəaliyyət kollektivlərinin baxış müsabiqələri keçirilir, onların 
qaliblərinə həmkarlar təşkilatlarının diplomları təqdim olunurdu. 
Müasir dövrdə isə sovet imperiyasının dağılması ilə əlaqədar 
olaraq müstəqillik əldə etmiş ölkələrdə özfəaliyyət kollek-tivlərinin 
sayı nəzərə çarpacaq dərəcədə azalmışdır. Əvvəllər mövcud olan 
sistemin qəflətən dağılması özfəaliyyət kollektivlərinə rəhbərliyi 
maliyyə imkanlarından məhrum etmişdir. Bu vəziyyəti nəzərə alan 
Azərbaycan Respublikasının Mədəniyyət Nazirliyi milli dekorativ və 
tətbiqi sənətkarlığın inkişaf etdirilməsi üçün yeni şirnikləndirici, 
maddi maraq yaradan optimal metodlardan istifadə edir. Məsələn, 
2000-ci ilin iyul ayından başlayaraq həmin nazirlik “Kaspian Trans Ko 
 
 
217
İnk” Şirkəti ilə birlikdə xalça, oyma-döymə, tikmə və musiqi alətləri 
bölmələri üzrə mərhələli baxış – müsabiqələr keçirmişdir. Baxış 
müsabiqəyə Azərbaycanın 52 rayonundan 569 müəllifin 7342 əl işi 
təqdim olunmuşdur. 
Ən maraqlı cəhət baxış müsabiqəsinin maddi maraqlar üzərində 
qurulması olmuşdur. Müsabiqənin hər bölməsi üzrə 2000 ABŞ dolları 
məbləğində I mükafat, 1500 ABŞ dolları həcmində II mükafat, 1000 
ABŞ dolları məbləğində III mükafat və 200 dollar həcmində 
həvəsləndirici mükafat qaliblərə təqdim edilmişdir [110, № 6, s.3-4]. 
Bu fakt onu göstərir ki, artıq Azərbaycan asudəvaxtşünaslığı 
xarici ölkələrdə mövcud olan həvəsləndirmə təcrübəsindən istifadə 
etməklə həm xalq sənətkarlığının inkişaf etdirilməsi üçün zəmin 
yaradır, həm də müxtəlif qrup yaradıcı insanları, eləcə də kütlələri 
yeni ünsiyyət mədəniyyətinə cəlb edir. Keçirilən baxış müsabiqədə 
tamaşaçı kimi iştirak edən insanların da asudəvaxt büdcəsindən 
səmərəli istifadə etmək marağı artır. Tədbirlərin gedişatı prosesində 
xüsusilə, uşaq və yeniyetmələrin özlərinin mənəvi tələbatlarını 
ödəmək imkanı yaranır. Onlarda külli miqdarda pul mükafatına layiq 
görülən qaliblərə qibtə hissi baş qaldırır. Qibtə hissi isə uşaqlarda öz 
istedad və bacarıqlarını sınamaq marağı oyadır. Hər bir yeniyetmə 
fərdin daxilində mədəni asudəvaxtı daha səmərəli keçirmək, yaradıcı 
proseslərin öncülü və qalibi olmaq istəyi artır. Bu prosesin iştirakçısı 
olan uşaq və yeniyetmə maddi və mənəvi sərvətləri düzgün 
qiymətləndirmək bacarığına yiyələnir.  
Etiraf edək ki, respublikamızda inkişaf etmiş xarici ölkələrin 
mədəni asudəvaxt mərkəzlərinin iş təcrübəsindən hələ tam şəkildə 
istifadə etmək imkanı yaranmamışdır. Birinci, ona görə ki, xarici 
 
 
218
ölkələrin asudəvaxt mərkəzlərinin iş təcrübəsi indiyə qədər kulturoloq 
alimlərimiz tərəfindən lazım olan səviyyədə tədqiq edilməmişdir. 
İkinci səbəb isə həmin təcrübənin bizə bəlli olan nümunələrini 
respublikamızın mədəni asudəvaxt mərkəzlərinin işinə tətbiq etmək 
üçün mövcud olan maddi-texniki çətinliklərin hələ aradan 
qaldırılmamasıdır. Məhz beynəlxalq təcrübənin öyrənilməməsi və ya 
onların tətbiqinə imkanların olmaması mədəni asudəvaxt fəaliyyətində 
şablonçuluq yaradır. 
Şablonçuluq hələ sovet asudəvaxtşünaslığında da geniş 
yayılmışdı. Bu da ölkənin beynəlxalq aləmdən ayrı düşməsi ilə 
əlaqədar idi. Hətta kütləvi bayramlar da şablon üsul və metodlarla 
teatrlaşdı-rılırdı. Kütləvi bayram tamaşaları rejissoru A.D.Jarkov yeni 
axtarışların vacibliyini qeyd edərək yazmışdır: “Hər dəfə yeni faktlar 
tapmaq, tamaşaçılara bilmədiklərini öyrətməyə kömək etmək 
vacibdir…  
Gerçəkliyin bu və ya digər hadisələrinin təsvirini vermək çətin 
işdir.Lakin buna baxmayaraq, cəsarətlə eksperiment aparmaq lazımdır. 
Yoxsa ssenari müəllifləri şablonçuluqdan, gerçəkliyin əks 
etdirilməsinə stereotip yanaşmadan yaxa qurtara bilməzlər. Təəssüflər 
olsun ki, bunlar hələ klub müəssisələrində mövcuddur” [68, s.189]. 
Asudəvaxtın daha səmərəli təşkil olunması təkcə mədəni 
mərkəzlərin işçilərini deyil,eləcə də bütün cəmiyyət üzvlərini 
düşündürməlidir. Həmçinin təhsil müəssisələri bu qlobal problemin 
düzgün həll olunması üçün beynəlxalq təcrübəyə əsaslanaraq 
şagirdlərin mədəni asudəvaxtının daha səmərəli keçməsi qayğısına 
qalmalıdırlar.  
 
 
219
Əldə olunan mənbələrdən məlum olur ki, ABŞ-da və başqa 
iqtisadi inkişaf ölkələrində təhsil müəssisələrinin sosial vəzifələrinin 
genişləndirilməsinə xüsusi diqqət yetirilir. Mədəni asudəvaxt 
mədəniyyətindən daha səmərəli istifadə olunmasında məktəblərin rolu 
çox böyükdür. Xüsusilə, daha fəal uşaqların özlərinin 
təşkilatçılığından istifadə edərək məktəblər müxtəlif əyləncəli 
tədbirlər həyata keçirir, uşaqlarda asudəvaxt mədəniyyətinin 
formalaşmasına yardımçı olurlar. Təhsil sistemində mədəni asudəvaxt 
prosesinin iştirakçısı olan uşaqlarda aşağıdakı fərdi cəhətlər aktiv 
şəkildə inkişaf edir: 
1. Uşaqlarda maddi və mənəvi mədəniyyət nümunələrini 
qiymətləndirmək və onların mühafizə olunmasına qayğı 
göstərmək vərdişləri aşılanır; 
2. Mədəni asudəvaxt imkanlarından istifadə edərək uşaqlar 
təbiətin rəngarəngliklərini daha  geniş mənada dərk edir, onun 
gözəlliklərini duyub mənən zənginləşirlər; 
3. Özləri üçün daha münasib mədəni asudəvaxt fəaliyyəti 
forması seçmək qabiliyyətinə malik olurlar; 
4. Mədəni asudəvaxt fəaliyyətinin səmərəsini və qiymətini 
şüurlu şəkildə dərk edir, onun fəal iştirakçısı olmağın 
mahiyyətini anlayırlar [72, s.121]. 
Sevindirici haldır ki, son dövrlərdə Azərbaycan pedaqoji elmində 
də, təhsil sistemində də asudəvaxtın səmərəli təşkilinin əhə-miyyətinə 
aid fikirlər söylənilir. Pedaqoq-alim Mobil Aslanlının fikrincə, 
“Asudəvaxtın səmərəli təşkili məktəblərin həyat fəaliyyətinin 
müəyyən növlərini həyata keçirmək üçün – istirahət etmək və təhsil 
prosesində sərf olunmuş enercisini bərpa etmək, habelə ailədə və 
 
 
220
yoldaşlarla ünsiyyət etmək üçün, gündəlik həyat fəaliyyəti üçün 
mütləq olan fiziki və zehni qüvvə qabiliyyəti hərtərəfli inkişaf 
etdirmək üçün zəruri vaxt məkanıdır [5, s.235]. 
İnkişaf etmiş xarici ölkələrdə məktəblilərin asudəvaxtlarını 
ictimai sərvətə çevirmək üçün konkret əməli işlər görülür. Məsələn, 
Amerikada fəaliyyətdə olan mədəni asudəvaxt mərkəzlərinin çoxunda 
məktəbli uşaqlar üçün təbiətsevərlər klubları yaradılmışdır. Klubun 
üzvləri yaşadığı ərazilərin ekoloji problemləri ilə tanış olur, onların 
aradan qaldırılması üçün bir sıra əməli işlər görürlər. Uşaqların 
parklara, meşələrə, dəniz və göl kənarına səyahətlərini və gəzintilərini 
təşkil etməklə həm onların təbiət haqqında – gördükləri ağaclar, 
bitkilər, heyvanat aləmi və s. haqqında bilgilərini artırır, həm də 
ekologiyanın tullantılardan təmizlənməsində, çirklənmənin qarşısının 
alınmasında onlardan bir güc kimi istifadə edirlər. 
Uşaqlar ərazilərdən topladıqları dəmir qırıntılarını, şüşə qab 
tullantılarını və s. materialları müəyyən məntəqələrə sataraq fəaliyyət 
göstərdikləri klub və dərnəklərin büdcəsini yaradırlar. Yaradılan 
büdcədən istifadə edərək dünya ölkələrinə səyahət etmək imkanları da 
əldə edirlər. 
Təbii ki, belə bir fəaliyyət formasını Azərbaycanın asudəvaxt 
mərkəzlərində də yaratmaq mümkündür. Bunun üçün mədəni 
asudəvaxt mərkəzləri məktəb və ailə ilə əlaqələrini genişləndirməli, 
uşaqların səmərəli asudəvaxt fəaliyyətinə cəlb olunması üçün bütün 
imkanlardan istifadə etməlidirlər.  
Uşaq və yeniyetmələrin mədəni asudəvaxtının səmərəli təşkilində 
muzeylərin də geniş fəaliyyət ənənələri, tarixi təcrübəsi vardır. Heç 
kəsə sirr deyil ki, dünyanın hər yerində mədəniyyət müəssisəsi kimi 
 
 
221
muzeylər təlim tərbiyə funksiyasının həyata keçirilməsində, tarix, 
təbiət, cəmiyyət və başqa reallıqlar haqqında bilgilərin həm 
yayılmasında, həm də mənimsənilməsində böyük rol oynayır. Bu 
sahədə ABŞ muzeylərinin iş təcrübəsinə daha çox diqqət yetirmək 
lazımdır. ABŞ muzeylərində uşaq və yeniyetmələrlə aparılan işin 
sahələri çox genişdir. İqtisadi inkişafına görə dünyanın ən qabaqcıl 
super dövləti olan ABŞ-da YUNESKO-nun verdiyi məlumata görə 30 
mindən çox muzey fəaliyyət göstərir. Bunlar həm dövlət, həm də özəl 
muzeylərdən ibarətdirlər. Profilindən asılı olmayaraq buradakı bütün 
muzeylər ölkənin təhsil müəssisələri ilə qarşılıqlı əlaqələr yaradırlar. 
Gündəlik fəaliyyətlərini əks etdirən cədvəl əsasında uşaq və 
yeniyetmələrlə elmi-kütləvi və bədii-emosional tədbirlər keçirirlər. 
Hər bir muzeyin profil xüsusiyyətlərinə uyğun olaraq klub və birliklər 
yaradılır. Bu klub və birliklərdə uşaqlar özlərinin istedad və 
bacarıqlarını inkişaf etdirmək imka-nı əldə edirlər. Məsələn, ABŞ-ın 
Bruklen şəhərindəki Təbiət Tarixi Akademiyasının Muzeyi uşaqların 
asudəvaxtının səmərəli təşkili istiqamətində diqqəti cəlb edən mədəni 
ənənələrə malikdir. Muzey hələ 1899-cu ildə Təbiət Tarixi 
Akademiyasına hədiyyə şəklində verilən parkda yaradılmışdır. Parkın 
iki mərtəbəli binasında Bruklen muzeyinin uşaq şöbəsi fəaliyyət 
göstərir. Burada etnoqrafiyaya, tarixə, coğrafiyaya, təbiətşünaslıq 
sahəsinə marağı olan uşaqlar üçün klub və birliklər yaradılmışdır. 
Boston şəhərində yerləşən uşaq bədii mərkəzi də böyük 
muzeylərin fond materiallarından istifadə edərək məktəblərdə tez-tez 
səyyar sərgilər keçirirlər. Bu sərgilərdə müxtəlif rəssamların nağıllara 
çəkdikləri illüstrasiyalar nümayiş etdirilir. Peşəkar rəssamların işləri 
 
 
222
ilə yanaşı rəssamlığa maraq göstərən uşaq və yeniyetmələrin 
yaradıcılığına da sərgilərdə xüsusi yer ayrılır. 
ABŞ muzeylərinin nəzdində uşaq birliklərinin yaradılması 
ənənəvi tarixə malikdir. Burada muzeylər mədəniyyət müəssisəsi kimi 
uşaqların asudəvaxt balansını əvvəlcədən proqramlaşdırır və onu 
səmərəli yaradıcılıq, məşğuliyyət prosesinə çevirə bilirlər. Hətta 
Berlinqem və Montqomer kimi xüsusi muzeylər də mədəni asudəvaxt 
mərkəzlərinin funksiyasına daxil olan bütün xidmətləri göstərməyə 
çalışırlar. Həmin muzeylərin əməkdaşları da öz ölkələrinin gələcək 
intellektual təminatını, yaradıcı potensialını uşaq və yeniyetmələrin 
hərtərəfli biliyə və bacarığa yiyələnmələri ilə əlaqələndirirlər. 
ABŞ muzeylərinin çoxunda həm uşaqlar, həm də böyüklər üçün 
mədəniyyət və incəsənətə dair silsilə məşğələlər təşkil olunur. 
Muzeylərdə uşaq xoru, rəqs və təsviri incəsənət dərnəkləri, xalq 
folklorunu öyrənən və təbliğ edən birliklər və s. fəaliyyət göstərir. 
ABŞ-ın Boston şəhərindəki elm tipli muzeydə uşaqlarla aparılan 
iş üç yaş mərhələsi üzrə müəyyənləşdirilir. 4–9 yaşlarında olan 
uşaqlarla aparılan “Elmi macəralar saatı” proqramı əyləncəli 
vasitələrlə uşaqların müxtəlif bilgilərə yiyələnməsinə şərait yaradır. 
Astronomiya, tarix və mexanika sahələri ilə tanışlıq macəralar 
şəklində dramatikləşdirilir və buna görə də uşaqlar üçün mövzunun 
məzmununu anlamaq çətin olmur. 
10 – 16 yaşlı məktəblilərlə aparılan iş uşaqların maraqları və 
istedadlarına uyğun şəkildə qurulur. Müəllimlər tərəfindən seçilmiş 
istedadlı uşaqlar müxtəlif elm sahəsində təcrübələr keçir, 
konfranslarda çıxışlar etmək üçün məruzələr hazırlayırlar. Muzey 
 
 
223
əməkdaşları onların maraq dairələrinə uyğun olaraq məsləhətlər verir, 
müxtəlif tarixi materiallarla tanışlıqlarına kömək edirlər. 
Muzeydə uşaqlarla aparılan işin üçüncü mərhələsi “Elmin 
üfüqləri” adlanır, ABŞ-ın tanınmış görkəmli alimləri ilə uşaqların 
görüşləri, məsləhətləşmələri, məşğələləri və s. tədbirlər keçirilir. 
Çikaqodakı Təbiətşünaslıq Tarixi muzeyində də uşaqların yaş 
xüsusiyyətlərinə uyğun olaraq işlər aparılır.  
Bir çox muzeylərdə “Muzeyin könüllü dostları” cəmiyyətləri də 
fəaliyyət göstərir. Məsələn, Mançestr şəhərindəki elm və texnika 
muzeyində həmin klubun üzvləri eksponatların qorunub mühafizə 
olunmasında yaxından iştirak edirlər. 
Muzeylərin pedaqoji-tərbiyəvi fəaliyyətinin təşkili Yaponi-yada 
da çox yaxşı qurulmuşdur. Məsələn, Tokio şəhərindəki Asiya mədəni 
mərkəzi 1978-ci ildən bəri muzeylərin eksponat-larının kütləvi şəkildə 
təbliği üçün audiovizual komplektlər hazırlayır. Hər komplekt bələdçi 
kitabçası ilə birlikdə rəngli slaydlardan, məlumatverici maqnitafon 
lentindən ibarətdir. Belə dəstlərdən biri “Asiya Sakit okean ölkələrinin 
muzeyləri” toplusu adlanır. Həmin toplu 240 rəngli slayddan, ingilis 
dilində səslənən və 1 saat 30 dəqiqə davam edən musiqi tərtibatı olan 
bələdçi – maqnitafon lentindən ibarətdir. Bu vasitələrlə müxtəlif 
muzeylərin eksponatları haqqında məlumatlar verilir, hər bir adamı öz 
mədəni asudəvaxtını keçirmək üçün seçim qarşısında qoyur. Yuxarıda 
qeyd olunan xidmət sahəsi muzey haqqında xüsusi informasiya 
mərkəzi rolunu oynayır. Təbii ki, belə mərkəzlərin yaradılması bizim 
ölkədə də vaxtını muzeylərdə keçirmək istəyənlərə marşrut seçmək 
imkanı verə bilər. 
 
 
224
“Müxtəlif obyektlərin daxil olduğu muzey birliklərində xüsusi 
informasiya mərkəzlərinin yaradılması məqəsədəuyğundur. Elə burada 
tamaşaçının ekspozisiyanı və abidəni qavraması üçün bütün hazırlıq 
məsələləri həll oluna bilər. Tamaşaçı bu cür mərkəzdə muzey haqqında 
filmə baxar, baxış üçün əvvəldən daha əlverişli marşrut 
müəyyənləşdirər, məlumat ədəbiyyatı və şifahi məlumat ala bilər” 
[167, s.8]. 
Azərbaycan muzeyşünaslığının tarixi təcrübəsinə istinad etsək, 
görərik ki, hələ ötən əsrin 70-cı illərinin sonundan mədəni asudəvaxtın 
səmərəli təşkili amilinə bizim muzeylərdə də xüsusi əhəmiyyət 
verilmişdir. 
Xüsusilə, gənclərin istək və maraqlarını, sosial-psixoloji 
xüsusiyyətlərini, fəal işə, müstəqil yaradıcılığa münasibətlərini nəzərə 
alan tarix və diyarşünaslıq muzeyləri mədəni-kütləvi işin müxtəlif 
formalarından istifadə etmişlər. Gəncləri fəal yaradıcılığa, tədqiqat 
işinə, axtarışlara yönəldən dərnəklər, müsabiqələr, maraq klubları və 
s. təşkil olunmuşdur. Əldə olunan məlumata görə Dövlət Tarix Muzeyi 
hər il məktəblilər üçün 16 dərnək (tarix, arxeologiya və bədii) təşkil 
etmiş, eyni zamanda muzeydə “İlk insan cəmiyyətinin tarixi”, 
“Skiflərin və sarmatların arxeologiyası”, “XVII əsr mədəniyyəti və 
incəsənəti” və s. mövzularda konfranslar keçirilmişdir [167, s.19]. 
Burada bir neçə il “Qırmızı qərənfil” klubu fəaliyyət göstərmiş, 
onların köməyi ilə “Əmək himni” adı altında məşğələlər təşkil 
olunmuşdur. Hər bir məşğələ üçün muzey tematik sərgi hazırlamış, bu 
sərgi sonralar tədris müəssisələrində, zavodlarda, hərbi hissələrdə, 
respublikanın bir çox rayonlarında da nümayiş etdirilmişdir. Tarix 
muzeyi tərəfindən təşkil olunan tədbirlər zamanı tamaşaçıların 
 
 
225
müəyyən sosial-demoqrafik qruplarının yaş, peşə, təhsil 
xüsusiyyətləri, yaşayış yerlərinin milli-etnik, ənənəvi cəhətləri nəzərə 
alınmışdır. 
İndi də bəzi muzeylərimiz öz işlərini orta və ali təhsil 
müəssisələri, veteranlar şurası, turist təşkilatları, kitabxanalar, 
mədəniyyət evləri və başqa asudəvaxt mərkəzləri ilə birgə qururlar. 
Muzeylər bu təşkilatlarla birlikdə geniş miqyaslı, rəngarəng kütləvi 
tədbirlər hazırlayır və həyata keçirirlər. 
Müasir şəraitdə asudəvaxtdan səmərəli istifadə edilməsi mənəvi 
tərbiyənin mühüm amilidir. İnsanların mənəvi tərbiyəsi, şəxsiyyətin 
fəal həyat mövqeyinin formalaşması tam bir sıra obyektiv və 
subyektiv şərait və amillərin, bütün həyat tərzinin, ictimai 
münasibətlərin mahiyyətindən irəli gəlir. Belə ki, asudəvaxt təkcə 
istirahət deyil, həm də hər bir adamın inkişafı, müxtəlif peşə və 
vərdişlərə yiyələnməsi üçün reallıqdır. 
Hazırda asudəvaxt mədəniyyəti dünyanın hər yerində mənəvi 
zənginləşmə, biliklərə və vərdişlərə yiyələnmə, əylənmə və istirahət 
etmə amili kimi qiymətləndirilir. Məhz asudə-vaxt mərkəzləri daima 
müxtəlif sosial-mədəni hadisələr yaratmaqla insanları özünün 
fəaliyyətinə cəlb edir. 
Ümumiyyətlə, mədəni asudəvaxtın sosial probleminə aid olan üç 
əsas cəhəti xüsusi olaraq qeyd etmək lazımdır: 
Birinci cəhət asudəvaxt reallığını yaradan konkret ictimai və 
şəxsi şəraitin mövcudluğudur. İctimai və fərdi həyatın müxtəlif 
mərhələlərində asudəvaxtın miqdarı da müxtəlif ola bilər. Məlumdur 
ki, bəzən həyat şəraiti asudəvaxtın azalmasına və hətta onun 
sıxışdırılıb aradan çıxmasına səbəb olur və ya minimum həddə enir. 
 
 
226
Asudəvaxtın bu qeyri ahəngdarlığı ondan məqsədli şəkildə istifadə 
olunmasında müəyyən çətinliklər yaradır. Buna baxmayaraq hər bir 
şəxsin həm maddi, həm də mənəvi niyyətlərini duyub ona münasib 
olan asudəvaxt fəaliyyətini hərəkətə gətirmək və inkişaf etdirmək 
mümkündür. Məhz hər bir fərdə uyğun olan əlverişli münasibətləri 
yaratmaqla onları stimullaşdırmaq, səmərəli ictimai-mədəni fəaliyyətə 
cəlb etmək vasitələrini aramaq lazımdır. Bu məqsədlə də beynəlxalq 
miqyaslı mədəni asudəvaxt ənənələrinə, dünyanın qabaqcıl mədəniyyət 
mərkəzlərinin təcrübəsinə istinad etmək olar.  
İkinci cəhət, mədəni asudəvaxtın məkan sistemi ilə, onun 
rəngarəng formaları ilə bağlıdır. Belə ki, mədəniyyət müəssisələrinin 
binası, onun yerləşdiyi yer, maddi-texniki, bədii-mənəvi imkanları 
mədəni asudəvaxtın real mühitidir. Bu mühit nə qədər mədəni, 
cazibədardısa, onun imkanlar diapazonu da bir o qədər genişdir. Belə 
bir mühitin məkanında mədəni asudəvaxtın keyfiyyət fərqlərinin 
rəngarəngliklərini də yaratmaq çətin deyildir. Çünki mühit və şərait 
müxtəlif formalı asudəvaxt məşğuliyyətləri yaratmaq imkanı verir. 
Üçüncü cəhət, asudəvaxtın mədəni təşkilinə şəxsiyyətin fərdi, 
emosional münasibətlərini, onun mədəni səviyyəsini, intellektuallığını 
aid etmək olar. Daha doğrusu, mövcud mədəni mühitdən asılı 
olmayaraq fərdi xarakterlə, mentalitetlə, qabiliyyətlə və insani 
amillərlə bağlı olan davranış normaları, ünsiyyət və fəaliyyət 
maraqları və s. vardır. Mədəni mühitdə yaşamaq və mədəni sərvətlərin 
əhatəsində olmaq hər bir adam üçün mümkündür. Lakin bu mühitdən 
və sərvətlərdən hamı eyni dərəcədə bəhrələnə bilmir. Bəziləri bu 
mühitin daxilində misgin və fəaliyyətsiz insan kimi görünür. Bəziləri 
isə özlərinin asudəvaxtlarından israfçılıqla istifadə edir və çox zaman 
 
 
227
etik norma-lar həddini də aşır. Mədəni cəhətdən daha çox inkişaf 
etmiş adam isə öz asudəvaxtının qədrini bilir və ondan səmərəli 
şəkildə istifadə etməyi bacarır. Belə şəxsiyyətlər asudəvaxtdan 
bəhrələnməyin mahiyyətini şüurlu şəkildə anlayır, ondan həm fiziki, 
həm də zehni inkişafı üçün istifadə edirlər. 
Lakin şəxsiyyətin yüksək mədəniyyətə yiyələnməsi prosesi 
mədəniyyət müəssisələrinin fəaliyyətindən də çox asılıdır. Mədəniyyət 
müəssisələri insanların asudəvaxt balansından istifadə edib onların 
mənən zənginləşməsinə, intellektual səviyyəyə yüksəlməsinə yardımçı 
olurlar. 
Tədqiqatçıların fikrincə, Azərbaycanda ictimai quruluşun 
dəyişməsi son illər asudəvaxtın səmərəlilik anlayışında da müəyyən 
problemlər yaradıb. “Belə ki, istehsalın olmaması, bir çox 
müəssisələrin işləməməsi, əhalinin asudəvaxtının təşkilini də 
çətinləşdirib. Cəmiyyətdə kütləvi işsizliyin olması iş vaxtı ilə işdən 
sonrakı vaxt arasındakı sərhəddi götürür, vaxtı mənasızlaşdırır” [114, 
s.18]. Bəzi tədqiqatçıların fikrincə, məhz buna görə də cəmiyyətdə 
asudəvaxt anlayışı gözdən düşür. Heç bir məşğuliyyətə malik olmayan 
insanlar əsas vaxtlarını əmək birjaları qarşısında iş axtarmağa sərf 
edir, yaxud vaxtı öldürmək xatirinə televizora baxırlar. Belə təbiətli 
mədəni asudəvaxtda şəxsiyyətin zənginləşməsinə təsir edə bilən, 
nəzərə çarpan səmərə baş vermir. 
Qeyd edək ki, dünyanın hər yerində mədəni asudəvaxtdan 
bəhrələnmək dərəcəsi bütün fərdlər üçün bərabər deyildir. Hər bir 
fərdin özünəməxsus olan sosial fəaliyyət imkanları vardır. Məhz buna 
görə də hər bir fərd özünün sosial-iqtisadi vəziyyətinə uyğun olan 
asudəvaxt formaları ilə məşğul olmağı seçir Bu mənzərəni daha dəqiq 
 
 
228
görmək üçün ABŞ-ın Xarris Syurvey [153, s.332] adlı xidmət 
mərkəzinin apardığı bir tədqiqatın göstəricilərinə diqqət yetirək. Bu 
göstəricidə insan fəaliyyətinin daha geniş sahələri qeyd olunur və 
əhalinin həmin sahələr üzrə vaxt bölgüsü dərəcəsi müəyyənləşdirilir:  
Asudəvaxtın keçirilmə  
formaları 
İştirak etmə dərəcəsi 
 
həmişə 
 
təsadüfi 
Məhdud və ya 
heç zaman 
Yemək 54 30 16 
Televizora baxış 41 34 25 
Radioya qulaq asmaq 40 34 26 
Kitab oxumaq 39 27 34 
Evdə musiqiyə qulaq asmaq 39 37 24 
Evin ətrafında işləmək 36 36 28 
İctimai fəallıq 25 41 34 
Seksual fəallıq 25 41 34 
Kilsə və ya klub fəaliyyəti 23 20 57 
Evdən kənar fəaliyyət 21 26 53 
Xobbi 20 20 60 
İdman 19 22 59 
Əlavə pul qazanmaq 17 21 62 
Təhsili davam etdirmək 15 16 69 
Evin səliqəsi ilə məşğul olmaq 15 44 41 
Qısa müddətli yuxu 14 27 59 
Heç nə etməmək 13 24 63 
İdman oyunlarına tamaşa 13 25 62 
Kart və başqa oyunlar oynamaq 12 26 62 
 
 
229
Könüllü işlə məşğuliyyət 11 18 71 
Bədii yaradıcılıq 9 11 80 
Kinoya getmək 8 31 61 
Musiqi alətlərində çalmaq 7 8 85 
Teatra, musiqili və ya balet 
tamaşalarına getmək 
 
6 
 
23 
 
71 
Diskotekaya getmək 5 9 86 
Siyasi fəaliyyət 4 11 85 
Əyləncəli oyunlar 3 9 89 
Aparılan bu sosioloji tədqiqat zamanı insanların asudəvaxtlarının 
daha çox öz evlərində və ya evlərinə yaxın olan ərazilərdə keçirmələri 
aşkar edilmişdir. Lakin boş vaxtın mədəni asudəvaxt mərkəzlərində 
keçirilməsinin dərəcəsi heç vaxt aşağı düşməmişdir. Əksinə olaraq, 
ildən-ilə artmışdır. Xüsusilə, teatrlara, balet tamaşalarına, konsertlərə 
baxanların sayı çoxalmışdır. Əsasən ABŞ-ın yaşlı nəsli arasında 
aparılan sosioloji tədqiqatlara görə tamaşaya baxanların göstəricisi 
1986 – 1987-ci illərdə 34.2 faiz, 1987 – 1988-ci illərdə 35.4 faiz, 
1989-cu ildə 35.5 faiz, 1990-cı ildə isə 35.7 faiz olmuşdur [72, s.21]. 
Özəl videotexnika çox sürətlə artmışdır. Əgər 1984-cü ildə 
əhalinin 38 faizi videotexnikadan istifadə etmək imkanına malik 
olmuşsa, 1989-cu ildə bu faiz 64-ə qalxmışdır. Televiziya texnikasına 
sahib olmaq dərəcəsi isə 98-ə yüksəlmişdir. Bu faktlar bir daha sübut 
edir ki, dünyanın inkişaf etmiş ölkələrində boş vaxtını səmərəli 
keçirilənlərin sayının artması əsasən mədəni asudəvaxt formalarının 
rəngarəngliyi ilə əlaqədardır. 
Lakin kulturologiya sahəsində peşəkar kadrların hazırlanması 
məsələsi həmişə bu ölkələrdə problem olaraq qalır. Sosial-mədəni 
 
 
230
fəaliyyətlə əsasən filosoflar, müəllimlər, həkimlər, psixoloqlar, 
sosioloqlar, iqtisadçılar, incəsənət xadimləri və başqa sənət adamları 
məşğul olurlar. Onlar mədəni-asudəvaxt tədbirlərinin təşkilatçıları 
olmaq üçün universitetlər və kolleclər nəzdində yaradılan bir illik 
təkmilləşmə kursu keçirlər. Bu baxımdan Azərbaycan Respublikası 
mədəniyyət sahəsi üzrə xüsusi təhsil müəssisələrinə malik olmaqla ən 
inkişaf etmiş ölkələrdən öndədir. Respublikamızda kulturologiya, 
mədəni asudəvaxt sahəsi üzrə mütəxəssis hazırlayan həm ali tədris 
müəssisəsi, həm də texnikum fəaliyyət göstərir. Ancaq cəmiyyətdə 
yaranan çətinliklər həmin təhsil müəssisələrinin yetişdirdikləri 
kadrların təşkilatçılıq potensialını üzə çıxarmaq imkanı vermir. Ali və 
ya orta ixtisas təhsilli mədəniyyət işçiləri iqtisadi çatışmazlıqların 
girovuna çevrilməmək üçün çox zaman öz peşələrindən imtina etməyə 
məcbur olurlar. 
Əgər gələcəkdə Azərbaycan dövləti mədəni asudəvaxtın təşkili 
üzrə beynəlxalq əlaqələr yarada bilsə, həm ölkəmizdə hazırlanan 
peşəkar mütəxəssislərin dünya miqyasında fəaliyyət göstərməsi üçün 
şərait yaranar, həm də mədəniyyətlərin koordinasiyası prosesi daha 
geniş miqyasda baş verər. Bu əlaqələrdən Azərbaycan dövləti ilə 
yanaşı başqa ölkələr də bəhrələnə bilər. Hər halda asudəvaxtın daha 
səmərəli təşkili məsələsi bütün ölkələr üçün problem olaraq qalır. 
Asudəvaxtın funksiyaları çox geniş sahəni əhatə etdiyindən onun 
mahiyyətinə və əhəmiyyətinə də müxtəlif aspektlərdən yanaşılır. 
Bəzən asudəvaxtı “sərbəst vaxt”, “istirahət anı” kimi də 
qiymətləndirənlər vardır. Əslində sərbəst vaxt asudəvaxtın zamanıdır, 
onun həyatda olan müddət ölçüsüdür. Sərbəst vaxtın mədəni asudəvaxt 
aləmini isə onun məkanındakı mühit formalaşdırır. “Buna görə də biz 
 
 
231
sərbəst vaxtdan bəhs edərkən diqqətimizi heç də sərbəst vaxt büdcəsi 
məsələləri üzərində deyil, əksinə olaraq diqqətimizi həmin vaxt 
ərzində müəyyən mənəvi praktik fəaliyyət üzərində, onun strukturu 
üzərində cəmləşdiririk” [75, s.87]. 
Sərbəst vaxt sistemində asudəvaxt mədəni-mənəvi əyləncə, 
istirahət, yaradıcılıq və s. fəaliyyət anlarını stimullaşdıran kateqoriya 
kimi nəzərə çarpır. Səmərəli bəhrələnmə amili isə asudəvaxtın əsas 
kateqoriyasını xarakterizə edir, onun təbiətini aşkarlayır. Məhz bu 
amil vaxtın strukturunun yaradıcı, xeyirli meyarı kimi nəzərə çarpır. 
Bu meyara insanın mənəvi aləmini gözəlləşdirən, onu zehni, fiziki və 
ictimai inkişafa sövq edən fəaliyyət növləri nəzərdə tutulur. Bu 
fəaliyyətlərin səmərəliliyi isə maraqların dərəcəsindən və asudəvaxt 
məkanının mühitindən asılıdır. 
Gənclərin və bütün sosial qrupların maraqlarının müxtəlifliyini 
nəzərə alaraq deyə bilərik ki, mədəni asudəvaxt fəaliyyətinin 
rəngarəng formalarını yaratmadan bütün fərdlərin tələblərini ödəmək 
mümkün deyildir. Çünki hər bir fərdin öz maraq dairəsi və mənəvi 
tələbatı var. Mədəniasudəvaxt mərkəzləri ardıcıllıqla aparılan sosioloji 
tədqiqatlara əsaslanaraq hər bir fərdin maraq və mənəvi tələbatını 
öyrənməlidir. Yalnız aparılan sosioloji tədqiqatlara uyğun olaraq 
fərdin hər birinin asudəvaxtının səmərəli olmasına təminat yaratmaq 
mümkündür. 
Əvvəllər sosioloji, pedaqoji, sosial-psixoloji tədqiqatlar aparmaq 
üçün həm mədəniyyət müəssisələrinin ştatda olan işçilərindən, həm də 
fəallarından istifadə olunmuşdur. Onların vasitəsilə tamaşaçılar 
arasında sorğular keçirilir, əhalinin müxtəlif qruplarının mədəni-
asudəvaxt fəaliyyəti üzərində müşahidələr aparılırdı. 
 
 
232
Aparılan tədqiqatlar göstərir ki, yaş və sosial qrupundan asılı 
olmayaraq bütün insanlar ünsiyyət vasitələrindən istifadə etməyə 
böyük üstünlük vermişlər. İnsanlar arasında ünsiyyətə, qarşılıqlı 
anlaşmaya, birgə həyəcan keçirməyə, müəyyən yaxınlığa meyl çox 
güclü olmuşdur. 
Şəxsiyyətlər arası ünsiyyət olmadıqda asudəvaxtı yadda qalan 
mədəni hadisəyə çevirmək mümkün deyildir. Buna görə də insanlarda 
olan ünsiyyətə meyllilik mədəni asudəvaxt fəaliyyətini stimullaşdırır, 
onun əhəmiyyətini artırır. Asudəvaxt ərzində bir-biri ilə ünsiyyətdə 
olan insanların mənəviyyatında, davranışında, düşüncəsində müsbət 
mənada yeni sosial dəyişikliklər baş verir. Hər bir fərd ictimailəşir, 
sosial yaradıcılıq fəaliyyətinə qoşularaq həm öz həyatında, həm də 
ictimai həyatda yeni keyfiyyət məkanına qədəm qoyur. 
Qeyd edək ki, mədəniyyətin funksionallaşması, onun mənəvi-
estetik potensialının inkişaf etdirilməsi müasir kulturologiyanın 
qarşısında duran başlıca vəzifələrdən biridir. 
Əvvəllər mədəniyyət sahəsi üzrə mütəxəssislərin hazırlığında 
elmi-nəzəri əsaslardan daha çox təzadlı təcrübələrə və kommunist 
partiyasının bir çox qətnamə və sərəncamlarına istinad edilirdi. Bu 
gün isə mədəni-maarif sistemindən kulturologiya sahəsinə keçid 
mücərrədliyi və reallıqlara uyğun gəlməyən təzadlı mövqeləri aradan 
qaldırmağa imkan yaradır.  
Müasir kulturologiya beynəlxalq təcrübədən bəhrələnməklə 
yanaşı, nəzəri və emprik düşüncə tərzinə, mədəniyyət tarixinin ən 
inkişaf etmiş nümunələrinə əsaslanır. Kulturologiya elmi mədəniy-
yətin obyektiv və subyektiv dəyərlərini dərindən dərk etməyə, milli 
mədəniyyətlərin ümumbəşəri əsaslarını və özünəməxsusluğunu aç-
 
 
233
mağa, xalq yaradıcılığı nailiyyətlərini zənginləşdirməyə və onları 
mühafizə etməyə, gündəlik həyat fəaliyyətinə estetik məna gətirməyə 
imkan verir. 
Hazırda fundamental kulturologiyaya istinad etməklə mədəni 
asudəvaxtın təşkilini aşağıdakı istiqamətlər üzrə qurmaq zəruridir:  
- regional mədəni proqramların işlənməsi və həyata keçirilməsi; 
- asudəvaxtın sosial-mədəni təşkili; 
- asudəvaxtın universal mərkəzlərinin fəaliyyətinin təşkili; 
- turizm əsasında asudəvaxtın təşkili və metodikası; 
- incəsənət vasitələri ilə asudəvaxtın təşkili; 
- bədii-kütləvi tamaşalar, mərasimlər, ayinlər və əyləncəli 
oyunlar vasitəsilə asudəvaxtın təşkili; 
- uşaq və yeniyetmələrlə sosial-mədəni fəaliyyətin təşkili; 
- ailənin asudəvaxtının təşkili; 
- sosial yaradıcılığın pedaqoji və psixoloji cəhətlərinin 
öyrənilməsi; 
- mənəvi və texniki yaradıcılığa olan sosial təminatın 
ödənilməsi və s. 
Kulturologiyanın qarşısında duran bu vəzifələrin həyata 
keçirilməsi mədəniyyət sahələrində çalışan mütəxəssislərin 
peşəkarlığından və onların nəzəri yetkinliyindən çox asılıdır. 
Mədəni-sosial fəaliyyətin əsas təşkilatçıları olan mütəxəssislər 
əhalinin müxtəlif təbəqələrinin sosial-mədəni tələbatlarının dərindən 
öyrənilməsi üçün əldə olunan nəticələrə uyğun olaraq mədəni-
asudəvaxt fəaliyyəti proqramı hazırlamalıdırlar. Eyni zamanda 
mədəni-sosial fəaliyyətin iqtisadi mexanizmini dəqiqləşdirməlidirlər. 
Mədəni asudəvaxt xidmətinin yeni özəl strukturlarının yaradılmasının 
 
 
234
müasir dövr üçün vacibliyini nəzərə alaraq ABŞ-ın, İngiltərənin, 
Fransanın, Yaponiyanın, Almaniyanın və başqa inkişaf etmiş ölkələrin 
mədəniyyət müəssisələrinin iş təcrübəsindən bəhrələnməlidirlər. 
Azərbaycanda özəl mədəniyyət müəssisələrinin yaradılmasına 
dair xüsusi dövlət konsepsiyası hazırlanmalıdır. Bu konsepsiyada 
həmin müəssisələri yarada biləcək iş adamlarının kommersiya 
maraqları da öz əksini tapmalıdır. Özəl teatrlar, mədəniyyət sarayları, 
kinoteatrlar, videosalonları, əyləncə mərkəzləri, mədəniyyət parkları, 
muzeylər, kitabxanalar, bədii və texniki yaradıcılıq mərkəzləri və s. 
yaradıla bilər. Belə bir özəl mədəniyyət strukturunu yaratmaqla 
mənəvi həyatımızda baş verən durğunluq vəziyyətlərinin aradan 
qaldırılması və əhaliyə mədəni xidmətin keyfiyyətinin 
yaxşılaşdırılması mümkündür. 
Ən başlıcası isə mədəni asudəvaxtın təşkilinə başqa ölkələrdə 
olduğu kimi Azərbaycanda da dövlət əhəmiyyətli bir məsələ kimi 
baxılmalıdır. Mədəni asudəvaxt fəaliyyətinə qoşulanların əksəriyyəti 
bu və ya digər aparıcı sahələr üzrə ölkənin əsas potensialı, yaradıcı və 
işçi qüvvəsi kimi qiymətləndirilməlidir. Məhz insanların asudəvaxt 
ərzində öz istedad və bacarıqlarını inkişaf etdirməsinə, sağlam fiziki 
və mənəvi güc toplanmasına olan dövlət marağı da yuxarıda qeyd 
olunan prinsiplərə söykənməlidir. 
Məlumdur ki, Azərbaycanda asudəvaxt problemi ən çox bədii-
emosional vasitələrlə həll olunur. Sözsüz ki, bədii-emosional vasitələr 
bütün vəziyyətlərdə insanlara estetik zövq aşılayır. Çünki bədii-
emosional vasitələr insan hisslərini oyadan, oynada bilən təsir 
vasitələrinə malikdir. Hər bir incəsənət əsərində özünəməxsus bədii 
 
 
235
obraz vardır. Bədii obraz insan duyğularına daha çevik təsir edir, 
düşüncədə, təfəkkürdə yeniliklər yaradan bir vasitəyə çevrilir. 
“Bədii obrazın tərbiyəvi funksiyası onun estetik təbiəti ilə sıx 
bağlıdır. Bədii obraz incəsənətin insanların ağlına, hisslərinə və 
iradəsinə ideya-estetik təsirinin əsas vasitəsidir: İnsanların ağlında, 
hisslərində və iradəsində əks etdirilən faktlara və hadisələrə müəyyən 
ideya-emosional münasibət oyadan və onları fəaliyyətə gətirən 
gerçəkliyi dəyişdirməyə sövq vasitədir” [86, s.45]. 
Məhz buna görə də bədii emosional vasitələr daima insanın 
mənən kamilləşməsində, gerçəkliyə olan estetik münasibətlərinin 
formalaşmasında xüsusi rol oynayır. Görünür, büna görə də 
Azərbaycanın asudəvaxt mərkəzlərində incəsənət vasitələri ilə zəngin 
olan tədbirlərə daha çox üstünlük verilir. 
Lakin mədəni asudəvaxt mərkəzləri kompleks sosioloji 
tədqiqatlar apararkən şəxsiyyəti formalaşdıra biləcək başqa amillərin 
də rolunun mövcudluğunu görürlər. Xüsusilə, gənc nəsil musiqi və ya 
incəsənətin başqa sahələrinə maraq göstərsələr də, onların texniki 
yaradıcılığa olan tələbatları da vardır. Buraya əsasən gəncləri müx-
təlif peşələrə yiyələndirə bilən dərnək və birliklər aiddir. Gənclərdə 
yeni texniki kəşflər etmək, yeni modellər və konstruksiyalar 
hazırlamaq meyli çox güclüdür. Bu meyl və maraq birlik və 
dərnəklərdə inkişaf etdirildikdə hər bir gəncə peşəyə yiyələnmək 
imkanını artırır. Tarixi təcrübə göstərir ki, uşaq və gənclər asudəvaxt 
ərzində məşğul olduqları yaradıcılıq sahələrini həddi-buluğa çatdıqdan 
sonra özləri üçün peşəyə çevirmişlər.  
 
 
236
Bir çox görkəmli konstruktorlar, elm və incəsənət xadimləri 
yaradıcılıq birliklərində, dərnəklərdə göstərdikləri özfəaliyyətə uyğun 
olaraq peşəkarlaşmışlar. 
Bütün bunları nəzərə alaraq, özəl asudəvaxt mərkəzlərini 
yaratmağın perspektivini görmək mümkündür. Cəmiyyətin iqtisadi 
əsasları inkişaf etdikcə özəl mədəniyyət müəssisələrinin də maddi-
texniki imkanları genişlənəcək, asudəvaxt mədəniyyətinin milli-
mənəvi dəyərlərinin inkiaşfına təsiri artacaqdır. 
Cəmiyyətimizin demokratikləşdiyi bir dövrdə gənclərin 
asudəvaxt mədəniyyətinin formalaşması, bu sahədə ortaya çıxan 
obyektiv və subyektiv çatışmamazlıqların aradan qaldırılmasından çox 
asılıdır. İndi köhnə şablon iş metodlarından istifadə etmək mümkün 
deyil. Yeni forma və metodların işlənib hazırlanması isə bilavasitə 
kulturologiya elminin müasir dövrün tələblərinə 
uyğunlaşdırılmasından, bu sahəyə aid yeni tədqiqat əsərlərinin 
hazırlanmasından, onların mədəniyyət müəssisələrinin əməli işinə 
tətbiq olunmasından çox asılıdır. 
İndi asudəvaxtın daha fəal keçirilməsi üçün dünyanın hər yerində 
elmi-texniki tərəqqinin ən müasir nümunələrindən istifadə olunur. 
İstər ailələrdə, istərsə də mədəni əyləncə mərkəzlərində, hətta bir çox 
təhsil müəssisələrində müxtəlif texniki vasitələrdən, trenajorlardan, 
elektron-hesablama texnikasından əyləncə vasitəsi, yeni vərdiş və 
biliklərə yiyələnmək imkanı kimi geniş istifadə edilir. 
Tarixi təcrübə köstərir ki, mədəni asudəvaxtın səmərəliliyi onun 
iştirakçılarının fəallıq dərəcəsindən asılıdır. Fəallığın yaranmasının 
əsas meyarı isə istirahət və yaradıcılıq məqsədi ilə asudəvaxt 
mərkəzlərinə kələnlərin mədəni-sosial proseslərə cəlb olunmasının 
 
 
237
forma cazibədarlığından irəli gəlir. Tədbirin və ya onun məkanının 
primitiv görkəmi və sönük məzmunu iştirakçıların fəallıq dərəcəsini 
azaldır. 
Məkanın primitivliyinin aradan qaldırılmasının həlli iqtisadi-
maliyyə imkanları ilə bağlı olduğu halda, məzmunun cazibədarlığının 
təminatı mədəni-asudəvaxt təşkilatçısının peşəkarlığından 
asılıdır.Təşkilatçı iştirakçıları real fəaliyyətə cəlb etmək üçün 
tükənməz yaradıcılıq ideyaları ilə zəngin olmalı, kütlə və ya fərdi 
iştirakçılar üçün seçdiyi tədbir formalarının mahiyyətinə, onların 
aktuallığına xususi diqqət yetirməlidir. Keçirdiyi tədbirə yüksək 
emosionallıq gətirməklə onun cazibədarlığını artırmalıdır.Yalnız bu 
yolla hər bir fərdin sosial-mədəni fəaliyyətinin yüksək nəticəsini 
körmək mümkündür. 
Qeyd etmək lazımdır ki, müasir dövrdəki sosial-iqtisadi 
çətinliklərə baxmayaraq milli mədəni ənənələrimizi davam və inkişaf 
etdirən, kulturologiyanın əldə etdiyi yeni nailiyyətləri özünün iş 
prosesinə tətbiq etməyi bacaran asudəvaxt mərkəzlərimiz vardır. 
Bunlardan Bakıdakı Şəhriyar adına Mədəniyyət mərkəzinin, Qida 
sənaye həmkarlar İttifaqı Respublika Komitəsinin klubunun, Nizami 
adına mədəniyyət və istirahət parkının və başqalarının fəaliyyətlərini 
xüsusi olaraq qeyd etmək lazımdır. Adı çəkilən mədəniyyət 
müəssisələri müasir bazar iqtisadiyyatının şərtlərinə uyğun olan 
mədəni-kütləvi tədbirlər keçirmək imkanları əldə etmiş, yeni mənəvi, 
texniki-əyləncəli xidmət sahələri yarada bilmişlər. Mədəniyyət və 
istirahət parklarında müasir insanların estetik tələblərinə uyğun olan 
attraksionlar, əyləncə vasitələri yaradılmış, geniş rekonstruksiya işləri 
aparılmışdır. 
 
 
238
Qida sənaye Həmkarlar İttifaqı Respublika Komitəsinin klubu isə 
digər mədəniyyət ocaqlarından fərqli olaraq əsasən uşaq və 
yeniyetmələrin mədəni asudəvaxtının daha səmərəli təşkilinə diqqət 
yetirir. Burada apardığımız müşahidələr zamanı məlum olmuşdur ki, 
mədəniyyət evi uşaq və yeniyetmələri müxtəlif peşələrə yiyələndirmək 
məqsədi ilə tar, qarmon, nağara, tikmə-biçmə, bədii toxuculuq kursları 
yaratmışdır. Ən maraqlısı odur ki, bu kurslarda fəaliyyət göstərən uşaq 
və yeniyetmələr peşə qabi-liyyətlərini inkişaf etdirməklə yanaşı, 
mədəniyyət və incəsənətimizin milli köklərini də öyrənirlər. Onların 
mədəniyyət və incəsənət ustaları ilə görüşləri, aparılan dərin 
məzmunlu sənət müzakirələri öz bəhrəsini verir. 
“Xəzər” ədəbiyyat sevərlər birliyi, “Məhsul” rəqs ansam-blı, 
“Sünbül” instrumental ansamblı, “Çiçəyim” uşaq teatrı artıq özlərinin 
mütərəqqi ənənələrinə malikdirlər. “Məhsul” rəqs ansamblı 20 ildən 
artıqdır ki, dünyanın 30-a yaxın ölkəsində xalqımızın milli folklor 
nümunələrini nümayiş etdirir. Daima cazibədarlığını qoruyub saxlayan 
bu kollektiv ölkəmizin müxtəlif bölgələrində də çıxışlar edir, xalq 
rəqslərimizi öz ifaları ilə yaşadırlar. 
Qida sənaye Həmkarlar İttifaqı Respublika Komitəsinin klubunun 
“Çiçəyim” uşaq teatrı öz fəaliyyəti ilə həm tanınmış sənətşünasların, 
həm də xarici ölkə nümayəndəliklərinin Bakıda olan təmsilçilərinin də 
diqqətini cəlb etmişdir. Azərbaycanın tanınmış teatrşünası İnqilab 
Kərimov “Çiçəyim”i “Azərbaycanda bu gün barmaqla sayılan uşaq 
teatrlarının ən mükəmməli” hesab etmişdir. ABŞ-ın sabiq səfirinin 
xanımı C.Eskudero “Çiçəyim” uşaq teatrının tamaşasına baxdıqdan 
sonra öz heyranlığını gizlədə bilməyib, onların böyük gələcəyə malik 
olduqlarını söyləmişdir [60, s.41]. 
 
 
239
Uşaq və yeniyetmələrin istedad və qabiliyyətlərinin inkişaf 
etdirilməsi prinsipləri müstəqil Azərbaycan dövlətinin yeritdiyi 
siyasətin tərkib hissəsidir. Heç təsadüfi deyil ki, “Uşaqlar dünyanın 
sevincidir” devizi altında keçirilən şənlikdə Respublikanın Prezidenti 
Heydər Əliyev demişdir: “Uşaqlar, gənclər müstəqil Azərbaycanın 
gələcəyidir. Bizim arzumuz da bundan ibarətdir ki, gələcək bu gündən 
daha gözəl olsun, hər bir insan üçün daha da xoşbəxt olsun” [99, s.5]. 
Uşaqların mənən tərbiyə edilməsi, onların zəngin biliklərə 
yiyələnməsi, sağlamlıqlarının mühafizə olunması bütün dövrlərdə hər 
bir xalqın milli maraqlarının əsasını təşkil etmişdir. Hələ vaxtilə rus 
pedaqoqu A.S.Makarenko öz mülahizələrinin birində demişdir: “Bizim 
uşaqlarımız bizim qocalığımızdır. Pis tərbiyə bizim gələcək 
dərdimizdir, bizim gələcək göz yaşımızdır. Bizim başqa adamlar 
arasında, bütün ölkə qarşısında təqsirimizdir” [100, s.341].  
Mədəni asudəvaxt mərkəzlərinin ən böyük xidmətlərindən biri 
məhz uşaq və yeniyetmələrimizin tərbiyə olunmasına kompleks 
şəkildə yanaşmaqdır. Mədəni asudəvaxt mərkəzlərində fəaliyyət 
göstərən bədii özfəaliyyət kollektivləri təkcə bədii-estetik zövqün 
formalaşdırılmasına xidmət etmir, eyni zamanda onlar uzun əsrlərdən 
bəri yaranmış xalq yaradıcılığının, milli mənəvi sərvətlərimizin 
qorunub saxlanmasında, onların nəsildən-nəslə ötürülməsində xüsusi 
əhəmiyyət kəsb edirlər. 
“Biz bilirik ki, insanın mənəvi saflıq dünyasını zənginləşdirən, 
ona estetik zövq verən amillər saysız-hesabsızdır. Lakin bu həzz 
mənbələri o kəslərin qismətinə düşür ki, onlar yüksək mənəvi 
keyfiyyətlərə, estetik mədəniyyətə, bədii dəyər-lərdən faydalanmağa 
qadir olsunlar. Biz hər an estetikliyinə görə mənəvi kamilliyi 
 
 
240
şərtləndirən amillərin gündəlik həya-tımızla, əmək fəaliyyətimizlə, 
ictimai münasibətlər və mənəvi mədəniyyətimizlə, davranış və əxlaqi 
keyfiyyətlərimizlə təmas-da olmasının şahidi oluruq” [132, s.41]. 
Məlumdur ki, bədii dəyərlərimiz özündə nəsillərin canlı əlaqəsini 
və varisliyini yaşadır. Onlar insanlara tarixi gələcəyə ümidlə 
baxmaqda, yüksək əxlaqi ideyalara yiyələnməkdə kömək edir. Bədii 
dəyərlər hər bir xalqın milli mənəvi simasının göstəriciləridir. 
İnsanların asudəvaxtının səmərəliliyini bədii dəyərlərsiz təsvir etmək 
mümkün deyildir. 
Ümumiyyətlə, asudəvaxt şəxsiyyətin mənəvi və estetik 
mədəniyyətini yüksəltmək üçün ən gözəl vasitədir. Məhz buna görə də 
mədəniyyət ocaqlarının əsas məqsədi mədəni asudə-vaxtı düzgün 
təşkil etməkdən, sosial baxımdan onu dolğunlaş-dırmaqdan, bütün 
bədii-emosional vasitələri insanın mənəvi aləminin 
gözəlləşdirilməsinə yönəltməkdən ibarətdir. Gələcək nəsillərimiz də 
milli mədəni dəyərlərimizdə özlərinin zövqlə-rinə və mənəvi 
tələbatlarına uyğun olan gözəllik və zəka qaynaqları tapmalıdırlar. 
 
 
 
 
241
2.3. Mədəniyyət müəssisələrində adət və ənənələrin 
 yeri və onların inkişaf dialektikası. 
Mədəniyyət müəssisələrində xalqın mədəni irsinin qorunub 
mühafizə olunmasına diqqət yetirilməklə yanaşı, eyni zamanda əsrlər 
boyu yaşayıb inkişaf edən, insanlara yüksək mənəvi-əxlaqi 
keyfiyyətlər aşılayan adət və ənənələrimizdən bir tərbiyə vasitəsi, 
milli xüsusiyyətlərimizi formalaşdıran amil kimi geniş istifadə edilir. 
Xüsusilə, adət və ənənələrimiz mədəniyyət müəssisələrində təşkil 
olunan bədii-kütləvi işin mövzu mənbəyini yaradır. Buna görə də 
mövzu və keyfiyyət baxımından mədəniyyət və istirahət parklarının, 
mədəni idman komplekslərinin və müxtəlif əyləncə mərkəzlərinin 
planlaşdırdığı bədii-kütləvi tədbirlər ya bütövlükdə ayrı-ayrı adət və 
ənənələrimizə, mərasim və bayramlarımıza həsr olunur, ya da hər bir 
tədbirdə adət və ənənələrimizin müəyyən əlamətləri öz əksini tapır. 
Təşkil olunan hər bir bədii-kütləvi tədbirin mövzusuna uyğun olaraq 
adət və ənənələrdə qorunub mühafizə olunmuş mahnılardan, 
rəqslərdən, atalar sözlərindən, bayatılardan və s. bədii folklor 
nümunələrindən geniş istifadə edilir. 
Azərbaycanın kulturoloq alimlərindən biri olan T.Haqverdiyev 
yazmışdır: “Bədii-kütləvi işin mövzuları mədəni-maarif 
müəssisələrinin yerləşdiyi ərazinin təsərrüfat həyatından, adamların 
məşğuliyyətindən, yerli adət və ənənələrdən, dövrün ictimai-siyasi 
hadisələrdən götürülür. Müxtəlif mənbələrdən mövzular və bədii 
materiallar toplanılarkən hər biri xalqın öz milli ənənəvi 
xüsusiyyətlərinə daha geniş yer verilir. Bunun üçün xalqın adət və 
ənənələrinin, bədii-kütləvi işin yaradıcılıq prinsiplərinə uyğun gələn 
 
 
242
mənəvi sərvətlərinin təkamül prosesi nəzərdən keçirilir. Milli 
tamaşalar, məzhəkələr, el nəğmələri və oyunları diqqətlə öyrənilir, 
onların hər birindən bədii-kütləvi tədbirin mövzu mənbəyi və bədii 
materialı kimi istifadə olunur” [51, s.84-85]. 
Mədəniyyət müəssisələrində, eləcə də özəl şadlıq və əyləncə 
mərkəzlərində bayram və mərasimlərin bədii-kütləvi vasitələrin 
köməyi ilə keçirilməsi müasir mərhələdə də geniş yer tutur. Onların 
fəaliyyət dairəsi demək olar ki, ictimai-siyasi həyatın bütün tərəflərini 
əhatə edir. Aparılan müşahidələrə görə bayram və mərasimlər 
mahiyyət etibarı ilə əsasən aşağıdakı qruplara bölünür: 
1. Əmək bayram və mərasimləri; 
2. Fəsillərin dəyişməsi ilə əlaqədar olan bayram və mərasimlər; 
3. Ailə və məişətlə bağlı olan bayram və mərasimlər; 
4. İctimai-siyasi və dini xarakterli bayram və mərasimlər. 
Əmək bayram və mərasimləri keçid dövrünün yaratdığı kütləvi 
işsizlik problemləri fonunda nəzərə çarpacaq dərəcədə 
məhdudlaşmışdır. Bu gün əmək kollektivlərinin tarixi ənənələri 
özünün durğunluq dövrünü yaşayır. İndi məhsul bayramları keçirilmir, 
ayrı-ayrı peşə bayramları demək olar ki, qeyd olunmur. Lakin vaxtilə 
bu ənənələrin mədəniyyət müəssisələrində bədii-kütləvi tədbir kimi 
təşkil olunması böyük ideoloji və mənəvi əhəmiyyət kəsb edirdi. 
Müasir dövrdə isə yalnız dövlət sərəncamı və fərmanları ilə peşə 
bayramları kütləvi şekildə qeyd olunur. 
Sözsüz ki, Azərbaycanda mövcud olan iqtisadi gərginlik, 
xususilə,erməni-Azərbaycan münaqişəsi aradan qaldırıldıqdan sonra 
ölkə bütün gücünü daxili problemlərin həlli istiqamətinə yönəldə 
biləcək və əmək ənənələrimiz də bərpa ediləcəkdir. Çünki bu ənənələr 
 
 
243
bizə sovet rejimindən  yox, xalqımızın tarixi yaradıcılıq əzmindən, 
fəaliyyətindən miras qalmışdır. Onlar məhz bu gün də böyük tərbiyəvi 
əhəmiyyətə malik olan milli-mənəvi sərvətlərimizdir. Bu sərvətləri 
qoruyub saxlamaq üçün mədəniyyət müəssisələri onların bədii-estetik 
təsir gücünün əhəmiyyətini üzə çıxarmalıdır. 
Meydan tamaşalarımızın çoxu həmişə insan əməyinin, gücünün 
tərənnümçüsü olmuşdur. Onlar arasında cıdır tamaşaları xüsusi 
əhəmiyyət kəsb etmişdir. 
Məhsul bayramları təşkil olunarkən zorxana tamaşalarına da 
xüsusi yer ayrılmışdır. Bu baxımdan uzun illər boyu xalqımızı iqtisadi 
bolluğa səsləyən “Şum bayramı”, “Səpin bayramı”, “Çoban bayramı” 
və s. kimi el şənlikləri də yaranmışdır. Onu da deyək ki, mədəniyyət 
müəssisələri də xüsusi tapşırıqla el bayramlarımızı emosional tamaşa 
şəklində nümayiş etdirə bilmişlər. 
İctimai quruluşun dəyişməsi adət və ənənələrin tərbiyəvi 
mahiyyətini heç də başqalaşdıra bilməmişdir. Yəni adət və ənənələr 
müasir mərhələdə bütün nəsillərin əxlaqına, rəftar və davranışlarına 
təsir etmiş, onların bir-biri ilə münasibətlərini tənzimləmişdir. Qeyd 
edək ki, adət və ənənələrlə əxlaq normaları qırılmaz tellərlə bir-birinə 
bağlıdır. Hər bir adət və ənənə özlüyündə müəyyən əxlaqi mahiyyət 
daşıyır və insanların bütün həyat fəaliyyətlərində nəzərə çarpır. Bu 
səbəbdən də adət və ənənələr əxlaq və davranış haqqında yazılmamış, 
lakin insanların gündəlik həyatında görünən qanun kimi diqqəti cəlb 
edir. 
Lakin bütün bunlar adət və ənənəni əxlaqla eyniləşdirmək cəhdi 
kimi başa düşülmür. Əxlaq ayrılıqda ictimai şüur formalarından biri 
olub, davranışın, ünsiyyətin, rəftarın ümumi prinsiplərini müəyyən 
 
 
244
edir. Adət və ənənələr isə əxlaqın ümumi prinsiplərinə uyğün olaraq 
yaranır və formalaşır. Adət və ənənələr məhz əxlaqın ümumi 
prinsipləri əsasında formalaşdığı üçün qanun təsiri bağışlayır. Bu 
yazılmamış qanunlar insanın hissi-emosional duyğularına təsir 
göstərməklə yanaşı, onu özünə tabe edə bilir. Çox maraqlıdır ki, adət 
və ənənə insanın özünəməxsus olan şəxsi həyat yaşamına da təsir 
göstərə bilir. Hər bir fərd geyimində də adət və ənənə qanunlarından 
kənara çıxmağa çəkinirdi. Yaxud şəxsiyyətin yalnız özü ilə bağlı olan 
ad günlərinin ənənəvi olaraq qeyd olunması da adətlərin əhatə və təsir 
dairəsinin geniş və mühafizəkar mahiyyətindən irəli gəlir. 
Ad günlərinin kütləvi şəkildə qeyd olunması ənənəsi çox böyük 
mənəvi-tərbiyəvi əhəmiyyət kəsb edir. Hər bir insanın ad günü ona 
yaşadığı ömrün ötüb keçmiş məqamlarının bir daha xatırlanmasına 
səbəb olur. Doğulduğu ildönümü qeyd edən şəxsin yaxın qohum və 
tanışları onun insani keyfiyyətləri haqqında fikirlər söyləməklə bütün 
məclis iştirakçılarını mənalı ömür yaşamağa sövq edir. Keçən ömrün 
xeyirxah hadisələri, şəxsin vətən qarşısında, ailəsi, dostları üçün 
etdiyi xidmətlər və yaxşılıqlar xatırlanır. Ad günü mərasimində iştirak 
edən başqa qonaqlar da səbəbkarın keçdiyi ömür yolunun xeyirxah 
nümunələrinin öz həyatlarına da aid etməyə çalışırlar.  
Digər tərəfdən ad günləri də insanlar arasında mədəni ünsiyyətin 
davam etməsinə zəmin yaradan ənənəvi vərdişlərimizdən biridir. Bu 
ənənəvi mərasim qohum və tanışları ardıcıl olaraq bir-birinə 
yaxınlaşdırmaq vasitəsidir. Təbii ki, bu kütləvi tədbirlərdə incəsənət 
vasitələrindən də geniş istifadə edilir. Bu da insanların bədii-estetik 
zövqlərinin formalaşmasında xüsusi rol oynayır.  
 
 
245
Müasir mərhələdə təhsil sistemi ilə bağlı adət və ənənələrimizə 
də geniş yer verilir. Demək olar ki, ölkəmizin bütün məktəblərində 
“əlifba bayramı”, “bilik günü”, “ilk zəng”, “son zəng” və s. adlarda 
müxtəlif ənənəvi tədbirlər keçirilir. Belə tədbirlər ilk növbədə uşaq və 
yeniyetmələrin cəmiyyət və məktəb qarşısındakı məsuliyyətlərini 
artırır. Nəticədə məktəbə yenicə daxil olanlar da, məktəbi bitirib 
cəmiyyətin başqa sahələrinə qovuşanlar da öz qarşılarına konkret 
məqsədlər qoyurlar. Həmçinin uşaqlıq və gəncliyin bu anları 
unudulmaz və əbədi xatirəyə çevrilir. Xüsusilə, “Son zəng” günü hər 
bir gəncin kövrək yaşam anları kimi yadda qalır. Onlar on bir il 
oxuduqları doğma məktəbdən və müəllimlərdən ayrı düşürlər. Bu 
səbəbdən də, “Son zəng” gunü onlar bir-biri ilə xatirə şəkilləri 
çəkdirir, küt-ləvi gəzintilər təşkil edir, müxtəlif şənliklərin 
iştirakçıları olurlar. 
“Müəllim günü”nün kütləvi şəkildə qeyd olunması da 
ənənəviləşmişdir. “Müəllim günü”nün 1965-ci ildə 29 sentyabr tarixi 
SSRİ Ali Sovetinin 29 sentyabr tarixli qərarından sonra keçirilməsinə 
baxmayaraq, təhsil sistemində çalışan insanların zehni əməkləri, 
onların xidmətləri indiki dövrdə də qiymətləndirilir. Məhz Azərbaycan 
müstəqillik əldə etdikdən sonra da bu peşə bayramı hər il oktyabr 
ayının birinci bazar günündə ölkə ictimaiyyəti tərəfindən qeyd olunur. 
Xüsusilə, həmin bayram günü şagirdlər və tələbələr öz sevimli 
müəllimlərini təbrik edirlər. 
Qeyd olunan adət və ənənələrin təşkili prosesində mədəniyyət 
müəssisələri də yaxından iştirak edir, özlərinin bədii özfəaliyyət 
kollektivlərinin iştirakı ilə həmin tədbirlərə bədii-emosionallıq 
gətirirlər. 
 
 
246
Adət və ənənələrlə bağlı olan kütləvi tədbirlərin təşkil olunması 
xüsusi peşəkarlıq səviyyəsi tələb edir. Məhz bu cəhəti nəzərə alaraq 
sovet hakimiyyəti illərində müxtəlif peşə işçilərinə xidmət göstərən, 
onların ənənələrini dərindən mənimsəyib bu ənənələri öz mədəni 
tədbirlərində yüksək səviyyədə işıqlandırmağı bacaran mədəniyyət 
müəssisələri yaradılmışdır. Məsələn, tibb işçilərinin, inşaatçıların, 
neftçilərin, metallurqların və s. peşə adamlarının Bakı şəhərində 
mədəniyyət sarayları, klubları, mədəniyyət evləri fəaliyyət 
göstərmişdir. Müəllimlərin və təhsil sisteminin demək olar ki, əsas 
mədəni tədbirləri Respublika Müəllimlər evində hazırlanmış və təşkil 
olunmuşdur. Hətta ayrı-ayrı məktəblərdə təşkil olunan mədəni 
tədbirlərin hazırlanmasında Respublika Müəllimlər evinin bədii 
kollektivləri və metodistləri yaxından iştirak etmişlər.  
Bakıda onlarla özfəaliyyət kollektivlərinə malik olan Sürücülər 
klubu da fəaliyyət göstərmişdir. Onlar Respublika nəqliyyat işçilərinin 
mədəni-kütləvi sifarişlərini böyük məsuliyyətlə yerinə yetirə 
bilmişlər. Maraqlıdır ki, həmin klubun uzun müddət müdiri 
vəzifəsində çalışan mərhum Əlibaba Əliyev nəqliyyat işçilərinin bütün 
əlamətdar günlərinə aid bilgiləri toplayıb xüsusi lövhələr üzərində 
ictimaiyyətin diqqətinə çatdıra bilirdi. Eyni zamanda Respublika 
nəqliyyat işçilərinin bu kiçik klubunda görkəmli sənətkarlarımız İslam 
Rzayevin yaratdığı xalq çalğı alətləri ansamblı fəaliyyət göstərir, 
Aydın Çobanoğlunun rəhbərliyi ilə aşıqlar ansamblı bir çox 
sənətkarların yetişməsinə və püxtələşməsinə şərait yaradırdı. Burada 
dram dərnəyi, nağaraçılar kursu və s. özfəaliyyət kollektivləri 
fəaliyyət göstərirdi. 
 
 
247
Yaxud tibb işçilərinin mədəniyyət evində respublikanın xalq 
artisti Əminə Dilbazinin rəhbərliyi ilə ölkədə tanınmış “Çinar” rəqs 
ansamblı yaradılmışdı. Tərkibcə Tibb Universi-tetinin tələbələrindən 
ibarət olan həmin ansambl öz peşəkarlıq səviyyəsinə görə Azərbaycan 
Dövlət Filarmoniyasında fəaliyyət göstərən Dövlət Rəqs ansamblından 
fərqlənmirdi. Mədəniyyət sarayının müxtəlif bədii kollektivlərlə 
yanaşı xalq teatrları var idi. Xalq teatrı böyük tamaşalar hazırlayır, 
həmin tamaşalarda həvəskar aktyorlarla tərəf müqabili olmaq üçün 
dövlət teatrlarının görkəmli aktyorları da dəvət olunurdu. Bunun da 
nəticəsində peşəkar aktyorlarla tərəf müqabili olan hər bir həvəskar 
sənət məsuliyyətini dərk edir, görkəmli sənətkarlardan teatr 
incəsənətinin xarakterik cəhətlərini öyrənə bilirdilər. 
Mədəniyyət müəssisələrinin çoxluğu Azərbaycanda incəsənətin 
bütün növlərinin ardıcıl olaraq inkişaf etməsinə müsbət təsir 
göstərirdi. Çünki həmin mədəniyyət müəssisələrində incəsənətin bütün 
sahələri üzrə dərnək və birliklər, kurslar yaradılmışdı. Kursları 
bitirənlərə xüsusi diplomlar verilirdi. Onlar gələcək talelərini 
incəsənətlə bağlayır, öz ixtisaslarını respublikanın bədii təmayüllü ali 
məktəblərində davam etdirirdilər. 
Zavod və fabriklərin, idarə və təşkilatların, təhsil müəssisələrinin 
nəzdində də klub və mədəniyyət evləri fəaliyyət göstərirdi. İndiki 
Səttarxan adına Maşınqayırma zavodunun güclü rəqs, xalq çalğı 
alətləri ansamblı, teatr kollektivi var idi. Təbii ki, bu kollektivlər 
maşınqayıranların asudə vaxtının səmərəli təşkil olunmasında xüsusi 
rol oynamaqla yanaşı, həmçinin onların bədii-estetik zövqlərinin 
inkişaf etməsində də mühüm əhəmiyyət kəsb edirdilər. Demək olar ki, 
Azərbaycanın bütün ərazisində zəhmətkeşlərin asudə vaxtlarının 
 
 
248
səmərəli keçirilməsi imkanı var idi. Hətta ucqar kəndlərdə də hər bir 
fərd kənd klubunda stolüstü oyunlardan başlamış mədəni istirahətin 
başqa növlərində iştirak etmək imkanına malik idi. Ən geridə qalmış 
klublarda heç olmasa bir və ya iki özfəaliyyət kollektivi yaradılırdı. 
Seçim imkanı məhdud olsa da, adamlar həmin özfəaliyyət üzvlərinin 
xidmətindən kəndin şənliklərində, ənənəvi bayramlarında kifayət 
qədər  istifadə edə bilirdilər.  
XX əsrin 80-ci illərinin ortalarında respublikamızın ərazisində 
klubu olmayan kənd yox idi. Hətta əksər kəndlərdə kom-pleks şəraiti 
olan mədəniyyət evləri də inşa edilmişdi. Həmin mədəniyyət evlərinin 
əksəriyyətində əhalinin asudə vaxtının səmərəli keçməsi üçün 
kitabxana şəbəkələri də yaradılmışdı. Bu kitabxanalar da əhalinin 
maariflənməsi və onun intellektual səviyyəsinin artması üçün planlı 
şəkildə fəaliyyət göstərirdilər. Bu kitabxanalarda vaxtaşırı olaraq 
müxtəlif sahələrə aid disputlar, mühazirələr, müzakirələr, görüş 
gecələri və s. təşkil olunurdu. Eyni zamanda bütün kitabxanalarda 
ədəbiyyatsevərlər üçün dərnək və birliklər də yaradılırdı. Həmin 
dərnək və birliklərdə minlərlə poeziya həvəskarları iştirak edirdi. 
Onların istedadlarının inkişaf etməsi üçün real şərait var idi. Həmin 
dərnək və birliklərə respublikada tanınmış şair və yazıçılar rəhbərlik 
edirdilər. Təbii ki, belə ədəbi birlik və dərnəklərin kitabxanalarda 
yaradılması Azərbaycanın ədəbi mühitinə öz müsbət təsirini göstərirdi. 
Bu həvəskarların çoxu sonralar peşəkarlaşa bilirdilər. 
Məlumdur ki, milli mədəniyyətlərin inkişafı eyni zamanda dünya 
mədəniyyətini estetik-bədii sərvətlərlə zənginləşdirir. Babək Qurbanov 
haqlı olaraq qeyd edir ki, hər bir xalqın mədəniyyəti tarixən insanların 
mütərəqqi ideyalarını, həyat tərzini, hiss və həyəcanlarını, adət və 
 
 
249
ənənələrini əks etdirməklə yanaşı, tez-gec dünya sivilizasiyasının malı 
olur, dünya mədəniyyətini yeni-yeni estetik sərvətlərlə zənginləşdirir 
[81, s.18]. Məhz bu zənginləşmə prosesində bədii dəyərlərin inkişafına 
xidmət edən mədəniyyət müəssisələrinin çox olması böyük əhəmiyyət 
kəsb edir. 
Qeyd edək ki, 1991-ci ilə qədər “cəmiyyətin intellektual, mənəvi, 
siyasi həyatında mühüm rol oynayan mədəniyyət, incəsənət, mədəni-
maarif müəssisələrinin geniş şəbəkəsi yaradılmışdır. Respublikamızda 
15 dövlət teatrı, 117 muzey, 50-yə yaxın mədəniyyət və istirahət 
parkı, 4000-dən çox kitabxana, 3500-ə yaxın klub və mədəniyyət 
evləri, yüzdən çox xalq kollektivi, 2500-dən çox teatr kollektivi, 
1000-dən artıq rəqs kollektivləri fəaliyyət göstərmişdir” [9, s.98]. 
Təbii ki, belə böyük bir potensialla bütün adət və ənənələrimizi bədii-
kütləvi tədbir şəklində təcəssümləşdirmək mümkün olmuşdur.  
Respublikamızın müxtəlif şəhərlərində və rayon mərkəzlərində 
kütləvi xalq bayramlarını yüksək bədii emosional səviyyədə təşkil 
etmək üçün peşəkar rejissorlar, ssenariçilər, bədii tərtibatçılar və 
başqa sənət adamları cəlb edilmişdir. Bu işin peşəkar mütəxəssislərlə 
təmin olunmasında Respublika Xalq Yaradacılığı və Mədəni-Maarif 
İşi üzrə Elmi-Metodik Mərkəzin fəaliyyəti xüsusi olaraq nəzərə 
çarpmışdır. Bu mərkəzdə yaradılmış kütləvi tamaşalar bölməsi bir çox 
ənənəvi el bayramların, mərasimlərin keçirilməsi üçün ssenarilər 
hazırlamış, həmin dramatik materiallar əsasında onları 
teatrlaşdırmışlar.  
Lakin onu da deyək ki, XX əsrin 90-cı illərinin əvvəllərində 
başqa sahələrdə olduğu kimi mədəniyyət və incəsənət sahəsində də bir 
boşluq yarandı. Təxminən, 2-3 ilə yaxın davam edən bu prosesin acı 
 
 
250
nəticələri boş qalmış teatrlarda, “hörümçək toru” basmış kinoteatr 
salonlarında aydın şəkildə hiss olunurdu. İncəsənətlə məşğuliyyət  
unudulurdu. Cəbhə hakimiyyəti hansı məqsədləsə elm və mədəniyyətin 
inkişaf etməsi üçün heç bir tədbir görmürdü. 1993-cü ildən başlayaraq 
isə yeni hakimiyyət nümayəndələri mədəniyyətə olan neqativ 
münasibətləri kökündən dəyişdilər. Hətta, müxalifət qəzetlərindən 
birinin etiraf etdiyinə görə “istər teatr və kino sahəsində, istər 
musiqidə, istərsə də rəssamlıq və heykəltaraşlıqda” müəyyən 
tərpənişlər, dirçəlişlər başlandı. Geniş anlamda “mədəniyyət” deyə 
idarə elədiyimiz müstəvidə, “incəsənət” adı altında qavradığımız 
sahədə baş verən həmin dirçəlmə beş ildən çoxdur ki, davam etməkdə 
və bu gün artıq bizdə, sovet dövrünün “standart”larını o qədər də 
yadırğamayan müasir Azərbaycan cəmiyyətində tamam yeni, fərqli 
şəkildə təzahür tapmaqdadır [162, 525-ci qəzet, 2 may, 2001].  
Mədəniyyət sahəsində keçmiş ənənələrin qorunmasına və inkişaf 
etdirilməsinə olan münasibətlə yanaşı, bazar iqtisadiyyatının 
özünəməxsus tələblərinə uyğun olaraq şoubiznes anla-yışı və 
maraqları da meydana gəlmişdi. Mədəniyyətdə yaranan yeniliklə 
köhnə mənəvi xüsusiyyətlər arasında mövcud olan ziddiyyətli 
məqamlar da vardır.Xüsusilə, həmişə dövlət dotasiyası ilə fəaliyyət 
göstərməyə öyrənmiş mədəniyyətşünaslar özü-özünü idarə etməyə və 
maliyyələşdirməyə çalışan şou-biznes mədəniyyətini peşəkar fəaliyyət 
kimi qəbul etmişdir. Təəssüf Azərbaycan Respublikasının Milli 
Məclisinin Mədəniyyət Məsələləri Daimi Komissiyasının üzvü, 
filologiya elmləri doktoru, professor, əməkdar elm xadimi Nizami 
Cəfərov şoubiznes mədəniyyətini ciddi qəbul etmir. O, 
müsahibələrinin birində demişdir: “Ümumiyyətlə, şou-biznes, yəni 
 
 
251
mədəniyyətin şoulaşdırılması, publisistikləşdirilməsi, mədəniyyətin 
estrada-laşdırılması  Azərbaycanda müasir dünyada mövcud olan 
vəziyyətdən çıxış eləmir. Sanki, bizim nəvaxtsa, məsələn, XX əsrin 
əvvəllərində unutduğumuz bir dövr olub və biz indi mədəniyyətin 
şoulaşdırılmasına o mərhələdən, yəni dünyanın bu məsələyə həmin 
dövrdəki münasibətindən başlayırıq. Bu gün dünya mədəniyyətə 
münasibətdə kifayət qədər elitar prizmadan çıxış eləyir, mədəniyyətə 
olduqca fərdi münasibət göstərir. Dünyanın heç bir yerində 
mədəniyyətlə bu cür bizdəki kimi lağlağı eləmirlər”[“525-ci qəzet”, 2 
may, 2001]. 
Lakin əgər mədəniyyəti maddi və mənəvi sərvətlərin ümumi 
toplusu kimi qəbul ediriksə, şou-biznes sənətini də mədəniyyətdən 
ayırmaq, onun qarşısına sipər çəkmək, mümkün deyildir. Əslində, 
indiki ictimai-siyasi qurum şou-biznes amilinin önə çəkilməsinə, 
ondan mədəniyyətin inkişafı üçün bir vasitə kimi istifadə edilməsinə 
şərait yaradır. Çünki, müasir şəraitdə mədəniyyətin özünü 
maliyyələşdirmə problemi bir ehtiyac kimi ortaya çıxmışdır. Məhz bu 
səbəbə görə də incəsənət sahəsində şou yaratmaqdan, tamaşaçının, 
dinləyicinin təkcə elitar təbəqənin yox, bütün cibi doluların diqqətini 
cəlb etmək marağı önə çəkilmişdir. Ancaq bütün bunlar milli-mədəni 
ənənələrdən uzaqlaşmaq amili kimi qiymətləndirilməməlidir. Şou-
biznes maraqlarından asılı olmayaraq ənənəvi mədəniyyət ləng də olsa 
inkişaf edir və gələcəkdə də edəcəkdir. Bu və ya digər formada şou-
biznes də mədəniyyətin ənənəvi formalarının inkişafına yardımçı olur. 
Müğənni, bəstəkar,rejissor və s. sənətkarlar şou-biznes maraqlarını 
reallaşdırmaqla yaşayır, sənətdən uzaqlaşmır. Deməli o, həm də 
ənənəvi sənətin canlı orqanizmini yaratmaq imkanı əldə edir.  
 
 
252
“Yuğ” teatrının bədii rəhbəri və rejissoru Vaqif İbrahimoğlu da 
“mədəniyyət” anlamı ilə “şou-biznes” anlamının bir-birinə əks qütblər 
kimi qiymətləndirilməsinin əleyhinədir. O, mədəniyyətə daha geniş 
prizmadan yanaşaraq demişdir: “Geniş mənada götürəndə, bir ənənəvi 
mədəniyyət var, bir də təsisatlı mədəniyyət. Ənənəvi mədəniyyət öz 
qanunları ilə inkişaf edərək, Bu günkü həddə çatıb və biz istəsək də, 
istəməsək də həmin əbədi, əzəli qanunları ilə də yoluna davam edəcək. 
Söhbət ənənəvi-tarixi mədəniyyətdən gedirsə, onun indiki 
durumundan, yaşadığı proseslərdən gileylənməyə dəyməz” [162, 3-5, 
2001].  
Yuxarda qeyd olunan misallardan göründüyü kimi müasir 
mərhələdə mədəniyyətin özünün müstəqilləşməsi, onun inkişaf 
xüsusiyyətlərini də rəngarəng formaya salır. Ən əsası odur ki, indi 
mədəniyyət siyasiləşdirilmir. O, günün tələbləri səviy-yəsində təzahür 
edir. Azərbaycan xalqının ənənəvi mədəniyyətini təmsil edən 
aktyorlar, müğənnilər, musiqiçilər və başqa incəsənət adamları estetik 
təlabatı əsas götürsələr də, fərdi iqtisadi problemlərin həllinə də 
xüsusi diqqət yetirməyə məcburdurlar. Onlar dinləyicilərin, 
tamaşaçıların bütün təbəqələrinin estetik tələbatlarına tam şəkildə 
cavab verməsələr də, özlərinin biznes maraqlarına uyğun şəkildə 
hərəkət etməyə çalışırlar. Bu da nəticədə müasir mərhələnin şou-
biznes ənənələrinin yaranmasına və inkişafına səbəb olur. 
Ən maraqlı cəhət odur ki, uzun müddət incəsənətin ənənəvi 
sahələrinə xidmət edən sənətkarlar da müasir bazar iqtisadiyyatı 
şəraitində şou-biznes ənənələrinə daha çox meyllənirlər. Onlar da 
auditoriyanın xüsusiyyətlərinə uyğun olaraq yeni ifa tərzləri, üsulları 
seçirlər. Məsələn, dünyada tanınmış müğənnilərimizdən biri olan Alim 
 
 
253
Qasımovun son dövrlərdəki ifaçılıq xüsusiyyətlərini misal göstərmək 
olar. Alim milli ənənəvi muğam və təsniflərimizi yeni bir tərzdə ifa 
etməklə öz sənətinə olan marağı kütləviləşdirə bilmişdir. Alimin 
ifasında ənənəvi incəsə-nət və şou incəsənəti vəhdət halında 
mövcuddur və onlar bir-birini tamamlayır. 
Əslində “şou” özü də mədəniyyətin ayrılmaz hissəsidir. Bu sözün 
hərfi mənası “oyun” və ya “nümayiş etdirmək”, “göstərmək” 
mənasında anlaşılır. 
Rejissor Vaqif İbrahimoğlu haqlı olaraq qeyd edir ki, “hər bir 
konsert, hər bir teatr tamaşası şoudur. İstər səhnədə Şekspirin faciəsi 
oynansın, istərsə də Molyerin komediyaları. Bizdə bəzən estradaya, 
əyləncə musiqisinə “şou”, başqalarına isə “mədəniyyət” adı qoymaqla 
məsələni qarışdırırlar” [162, 3-5, 2001]. 
Əvvəllər rəsmi və ya qeyri-rəsmi mədəniyyət anlayışları mövcud 
idisə, indi müasir ictimai quruluşun xüsusiyyətlərinə uyğun olaraq 
mədəniyyətdəki həmin fərq aradan götürülmüşdür, bu fərqli cəhətlər 
arasında artıq olan sərhədlər ortadan silinmişdir. İndi yalnız 
kefiyyətdə və maddi təchizat sahələrində fərqlər nəzərə çarpır. Qeyd 
olunan fərqli cəhəti rejissor Vaqif İbrahimoğlu aşağıdakı məzmunda 
izah edir: “Şou-biznesdə maddi təchizat, yəni “raskrutka” ən vacib, ən 
önəmli amillərdən biridir. Məsələn, sizin gözəl səsiniz yoxdur, amma 
mənə 50 – 60 min dollar pul verən olsa, sizdən “pop ulduzu” yaparam. 
Xüsusi bəstəkar tutaram, dalbadal kliplər çəkdirərəm, geniş 
reklamınızı təşkil edərəm, bir-iki də “skandal” ataram ortaya, 
vəssalam. Siz olarsınız “pop ulduzu”. Və buna mənfi, aşağı səviyyəli 
bir iş kimi baxmaq da olmaz. çünki mən bu işə xərc, zəhmət qoyuram, 
kimisə, nəyisə səhnəyə çıxarıram, cəmiyyətə təqdim edirəm və əgər 
 
 
254
cəmiyyətdə ona ciddi tələbat olursa, mən bu işdən qazanıram, əks 
təqdirdə isə, itirirəm, ziyana düşürəm” [162, 3-5, 2001]. 
Rejissorun fikrindən belə bir Nəticə çıxır ki, şou-biznes 
mədəniyyəti də cəmiyyətin və onun üzvlərinin estetik tələbatına, 
zövqünə, rəyinə uyğun olaraq inkişaf edir. Onu zorla kimlərəsə qəbul 
etdirmək mümkün deyildir. Hər şey könüllülük prinsipləri əsasında 
baş verir. Belə ki, indi biznes maraqları təkcə teatr, musiqi sahələrində 
deyil, rəssamlıqda, memarlıqda və digər incəsənət məşğuliyyətlərində 
də özünü büruzə verir. 
Müasir mədəniyyət müəssisələri də şou-biznesin maliyyə 
dəyərlərini nəzərə alıb onun inkişaf etdirilməsində daha maraqlıdırlar. 
Məhz buna görə də mədəniyyət növlərinə təkcə mənəvi kamilləşmə 
vasitəsi kimi baxılmır, ona gəlir əldə etmək, varlanmaq imkanları kimi 
də diqqət yetirilir. 
Ənənəvi mədəniyyətdən ayrılıb şou-biznesə kömək hələlik bütün 
mədəniyyət müəssisələrinə müyəssər olmur. Xüsusilə, kənd 
mədəniyyət müəssisələri mahiyyət etibarı ilə ənənəviliyə üstünlük 
versə də, əslində özünün tam durğunluq dövrünü yaşayır. Çünki, 
dövlət dotasiyasının ümidinə qalmaq kənd mədəniyyət müəssisələrinin 
fəaliyyətini məhdudlaşdırır. Əhalinin çətin iqtisadi vəziyyətdə 
yaşaması da kənd yerlərində mədəni əyləncələrə marağı azaltmışdır. 
Daha doğrusu, həm kənd mədəniyyət müəssisələrinin şou-biznes 
xarakterli tədbirlər keçirmək imkanı yoxdur, həm də kənd əhalisinin 
sosial-iqtisadi durumu belə tədbirlərin reallaşmasına imkan vermir.  
Vaxtilə kənd klublarında fəaliyyət göstərən xalq özfəaliyyət 
kollektivlərini də yaratmaq və saxlamaq çətinləşmişdir. Maliyyə 
çətinlikləri ilə əlaqədar olaraq son beş ildə klublar üçün musiqi 
 
 
255
alətləri, texniki vasitələr, bədii özfəaliyyət iştirakçıları üçün paltar 
alınmamışdır. İstər rayon, istərsə də respublika tədbirlərinin 
keçirilməsində böyük çətinliklər mövcuddur.  
Qusar rayon Mədəniyyət şöbəsinin müdiri Ş.Şərifovun 1999-cu il 
“Mədəni-maarif” jurnalının 2-ci sayında dərc olunan məqaləsindən 
götürülmüş bu ifadələr əslində Azərbaycanın bütün rayonlarındakı 
vəziyyəti əks etdirir. Faktiki olaraq köhnə üsullar ilə işləməyə vərdiş 
etmiş mədəniyyət müəssisələri müasir cəmiyyətin tələbləri səviyyəsinə 
uyğunlaşa bilmirlər. Məhz buna görə də əsasən iqtisadi çətinliklərdən 
şikayət edilir. Köhnə iş mexanizmi isə müasir dövr üçün yaramır. 
Kənd mədəniyyət müəssisələrindəki durğunluq istedadların aşkar 
edilib üzə çıxmasına da mane olur. Halbuki, vaxtilə ən istedadlı 
müğənnilər və aktyorlar kənd özfəaliyyət kollektivləri içərisindən üzə 
çıxırdı. 
Bakı şəhər mədəniyyət müəssisələrində isə mədəniyyətin 
inkişafına olan ənənəvi münasibətlər çətin də olsa, hələlik yaşayır. 
Məsələn, 2001-ci ilin aprel ayında Şəhriyar adına mədəniyyət 
mərkəzində Azərbaycan “Muğam assosiasiyası gənc muğam ustaları 
arasında “Muğam-2001” adlı respublika müsabiqəsi keçirmişdir. Üç 
turdan ibarət olan müsabiqədə 30 nəfər gənc iştirak etmişdir. Onlardan 
14 nəfəri finala çıxmışdır. Finalçıların 11 nəfəri laureat adı 
qazanmışdır.  
Müsabiqənin sponsor-təşkilatçıları “Devon Energi Korporesion” 
şirkətinin filialı “Penuvoyi Kaspion Korporesion” və “Yunikal Xəzər” 
neft şirkətləri olmuşlar. 
Mədəniyyət müssisələrində xeyriyyə marafonlarının keçirilməsi 
də ənənəvi xarakter daşıyır. Belə marafonları keçirməklə mədəniyyət 
 
 
256
müəssisələri həm özlərinin maliyyə çətinliklərini qismən aradan 
qaldıra bilir, həm də şəhid ailələrinə və imkansız qaçqınlara yardımlar 
edirlər.  
Qum adası NQÇİ-nin Qurban Abbasov adına mədəniyyət 
sarayında belə tədbirlərin keçirilməsi ənənəvi hal almışdır. Burada 
tez-tez “Torpaq uğrunda ölən varsa, vətəndir” devizi altında maraqlı 
tədbirlər keçirilir. “Atəşgah” instrumental ansamblının, “Gülarə” milli 
rəqs qrupunun iştirakı ilə geçirilən belə tədbirlərin birində 7 milyon 
356000 manat vəsait toplanmış, həmin vəsaitdən 30 şəhid ailəsinə 
yardımlar edilmişdir. Eyni zamanda həmin pulla mədəniyyət sarayının 
bəzi kollektivlərinin paltar problemi də həll olunmuşdur.  
Mədəniyyət sarayı ətraf ərazidə yaşayan əhalinin mənəvi 
cəhətdən zənglinləşməsi, onların vətənə olan məhəbbətinin artması, 
milli ənənələrimizin yaşaması və inkişaf etməsi üçün müxtəlif 
məzmunlu tədbirlər geçirir. Xalqımıza qarşı təcavüzü əks etdirən 
“Qanlı yanvar”, “Xocalı, qan yaddaşı” ədəbi bədii kopozisiyalar, milli 
el bayramına həsr olunmuş “Novruz şənlikləri”, uşaq bayramları və s. 
mədəniyyət sarayının özünün keçmiş iş ənənələrinə sadiq qaldığını 
göstərən faktlardır. İqtisadi çətinliklərə baxmayaraq kollektiv 
vaxtaşırı olaraq mədənikütləvi tədbirlərin təşkilinə də imkan əldə edə 
bilər. Mədəniyyət müəssisəsi pullu xidmət sahələrini yaradır, müəyyən 
şirkət və özəl təşkilatların hamiliyindən istifadə edərək tarixi, ənənəvi 
günlərin bədii-emosional səviyyədə keçirilməsi üçün imkanlara malik 
olur. Mədəniyyət sarayında 2 ədəd fəaliyyət göstərən kinoqurğu, 1 
ədəd videozal, oyun avtomatları salonu, əyləncə və istirahət otaqları 
vardır. Eyni zamanda burada tar, qarmon, saz, nağara dərnəkləri, 
biçmə-tikmə, bərbərlik, tibb bacısı kursları fəaliyyət göstərir.  
 
 
257
Təkcə 2000-ci ildə mədəniyyət sarayında 92 mədəni-kütləvi 
tədbir keçirilmişdir. Həmin tədbirlərdə 30600 nəfər adam iştirak 
etmişdir.  
Mədəniyyət sarayının 2 rəqs kollektivi, dram və kukla teatrları, 
sirk studiyası, bədii qiraətçilər qrupu, xalq çalğı alətləri ansamblı və s. 
vardır.  
Yuxarıda adı çəkilən mədəniyyət sarayından götürülən faktlar 
mədəni ənənələrin qorunmasında mədəniyyət işçisinin peşəkarlığının, 
yüksək erudisiyaya malik olmasının böyük əhəmiyyət kəsb etdiyini bir 
daha təsdiqləyir. Peşəkar olan və müasir iqtisadi çətinlik 
vəziyyətindən çıxmağı bacaran mədəniyyət işçiləri ictimai-siyasi 
proseslərə ayıq gözlə baxır və real çıxış yolu tapa bilirlər. Onlar bütün 
fəaliyyətlərini özlərinin işgüzarlığı ilə tənzimləyir, gözlərini dövlət 
dotasiyasına dikmirlər. Yeri gəldikdə şou-biznesə əl atır, mədəniyyət 
müəssisəsi üçün müstəqil fəaliyyət məkanı yarada bilirlər. Təbii ki, 
ölkədə mövcud olan müstəqil fəaliyyət azadlığı mədəniyyət 
müəssisələrinin həm qazanmaq, həm də mədəni ənənələrə sadiq 
qalmaq imkanlarını artırır. Bacarıqlı mədəniyyət işçisi öz işini sosial 
sifarişlər əsasında qurur, biznesmenlərin maraqlarını nəzərə alaraq 
onun nümayəndələri ilə mədəni iş birliyi yarada bilirlər. Bu iş birliyi 
həm də mədəniyyət müəssisəsinin fəaliyyətində rəngarənglik yaradır, 
müxtəlif məzmunlu və müxtəlif estetik təsir gücünə malik olan 
tədbirlər meydana gəlir. Onların arasında həm şou-biznes, həm də 
ənənəvi mədəniyyət vardır.  
İndiki tarixi mərhələdə yasaqlar, qadağalar olmadığından, 
qanunlarımızın mədəniyyətin azad inkişafına şərait yaratdığından 
mədəni fəaliyyət dairəsi də genişlənir. 
 
 
258
Əgər əvvəllər Azərbaycan mədəniyyəti dar çərçivədə SSRİ 
məkanında tanınırdısa, indi dünyanın bir çox ölkələrində 
Azərbaycanın mədəniyyət ongünlükləri keçirilir, muzeylərimizin və 
rəssamlarımızın sərgiləri təşkil olunur. Rusiyada, Türkiyədə, 
Almaniyada, Gürcüstanda, ABŞ-da, Kanadada və başqa ölkələrdə 
Azərbaycanın mədəniyyət və incəsənət ustalarının çıxışları olmuşdur. 
Əvvəlki dövrdən fərqli olaraq mədəniyyət və incəsənət ustalarımız 
xarici səfərlər zamanı həm Azərbaycanın mənəvi mədəniyyətinin 
zənginliyini nümayiş etdirmək imkanı əldə edir, həm də onlar öz 
yaradıcılıq fəaliyyətlərinin bəhrəsini görürlər.  
Rus kulturoloqu Q.L.Tulçinski çox haqlı olaraq sovet dövründə 
mədəniyyət müəssisələrinin fəaliyyətinin partiya, komsomol və 
həmkarlar təşkilatları tərəfindən idarə olunduğunu qeyd edir. 
Mədəniyyət müəssisələrində əsasən qeyd olunan bu təşkilatların 
iclasları, konfransları, əlamətdar günlərlə bağlı olan tədbirləri 
keçirilirdi. Onun fikrincə, sosializm cəmiyyəti dağıldıqdan sonra 
mədəniyyət müəssisələrinin əvvəlki sifarişçiləri mahiyyət etibarı ilə 
dəyişdi. Mədəniyyət müəssisələrinin sifarişçilərinin miqyası daha da 
genişləndi. Sənaye müəssisələri, kommersiya strukturları, banklar, 
kənd təsərrüfatı müəssisələri, siyasi partiyalar, ictimai birliklər 
mədəniyyət müəssisələrinin sifarişçiləri oldular. Onların hər biri 
özlərini ictimaiyyətə təqdim etmək üçün mədəniyyətin bədii-
emosional vasitələrinə ehtiyac duyurlar [152, s.28-29].  
Deməli, bütün mərhələlərdə mədəniyyət və incəsənətin bədii-
emosional vasitələrinə olan ehtiyac mahiyyət etibarı ilə dəyişmir. O, 
həmişə bir tələbat şəklində yaşayır, insanların gündəlik fəaliyyətlərini 
stimullaşdırır. İnsan fəaliyyətinin keyfiyyət dərəcəsinə təsir göstərir. 
 
 
259
Məsələn, hər hansı istehsal müəssisəsi geniş əhali səviyyəsində reklam 
olunmaq üçün incəsənət vasitələrindən istifadə edir. Müəssisə bədii 
şoutamaşalarda, şou-idman oyunlarında, şou-konsertlərdə özünün 
məhsulunun reklamı üçün mədəniyyət müəssisəsi ilə müqavilələr 
bağlayır. Bu tipli əlaqələr maddi maraqlar əsasında baş verir. 
Mədəniyyət müəssisəsi özünün fəaliyyətini mövcud reallıqlara, bazar 
iqtisadiyyatının tələblərinə uyğunlaşdıraraq qurur və ilk növbədə 
özünün maddi maraqlarına üstünlük verir. Buna görə də bütün mədəni 
kütləvi tədbirlərini həm də sifarişçi təşkilatın maraqlarına 
uyğunlaşdırır. Hətta bir mədəni kütləvi tədbir ətrafında müxtəlif 
maraqlar cəmlənir. Məsələn, hər hansı kütləvi tədbirdə dövlətin, siyasi 
və ictimai qurumun, istehsal müəssisəsinin, təhsil müəssisəsinin, 
mədəniyyət və səhiyyə müəssisəsinin və s. təşkilatların maraqları 
birləşə bilər. Məsələn, S.Əmirxanov “Muzey və məktəbli 
dünyagörüşü” kitabında muzeyin iş təcrübəsinə istinad edərək 
yazmışdır: “R.Mustafayev adına Azərbaycan Dövlət İncəsənət 
Muzeyinin yaradıcı kollektivi, xüsusilə, ekskursiya-kütləvi iş 
şöbəsinin, məktəb bölməsinin əməkdaşları məktəblilərin bədii-estetik 
tərbiyəsi sahəsində səmərəli fəaliyyət göstərir. Muzeyin məktəb 
bölməsi bir qayda olaraq ibtidai, orta və yuxarı siniflər, habelə 
texniki-peşə, ali və orta ixtisas məktəbləri üçün hər tədris ili üzrə 
mühazirə və söhbətlərin mövzusunu qabaqcadan müəyyənləşdirərək 
“məktəbə kömək” adı ilə çap etdirir, yerlərə göndərirlər [44, s.60].  
Məhz muzeyin həyata keçirdiyi bu mədəni tədbirdə muzey, 
məktəb, cəmiyyət, dövlət və s. kimi təşkilatların maraqları var. 
Onların hər biri bu tədbirdən bəhrələnir. Eyni zamanda ayrı-ayrı fərdi 
şəxslərin də maraqları mövcuddur. Mədəni fəaliyyəti yüksək 
 
 
260
peşəkarlıqla təşkil etmək hesabına muzeyin gəlirini də artırmaq 
mümkündür. Bu da indiki bazar iqtisadiyyatı mərhələsində muzey 
əməkdaşlarının hər birinin xeyrinədir. Çünki indiki şəraitdə muzeyin 
ümumi gəliri artdıqca onların əməkdaşlarının da maddi imkanları 
yaxşılaşır.  
Müstəqillik əldə olunduqdan sonra mədəniyyət sahəsində mövcud 
olan milli ənənələrin, bayram mərasimlərinin yaşamaq və inkişaf 
etmək mühitinin yaxşılaşdırılması ilə yanaşı, yeni məzmun kəsb edən, 
xüsusilə, bir soy kökdən olan türk dünyasını birləşdirmək məqsədinə 
xidmət edən yeni adət və ənənələrimiz də meydana gəlmişdir. Bu adət 
və ənənələrin yaranmasında əsas rolu türk dilli dövlətlərin başçıları 
oynamışlar. Tarixin yaddaşında qalmış ən böyük hadisələr, 
şəxsiyyətlər türk dilli xalqları bir-birinə yaxınlaşdırmaqda xüsusi 
əhəmiyyət kəsb edir. Məhz, türkdilli xalqların başqanlarının zirvə 
görüşləri də əsasən yeni məzmunlu mədəni-kütləvi ənənələrin 
meydana gəlməsindən qidalanır. “Manas” eposunun, “Kitabi – Dədə 
Qorqud” dastanının ildönümlərinin, Əmir Teymurun 660, Məhəmməd 
Füzulinin 500, Abay Kununbayevin 150 illik yubileylərinin 
başqanların zirvə görüşləri səviyyəsində qeyd edilməsi, Qazaxıstanın 
təzə paytaxtının açılış mərasiminin bayrama çevrilməsi və başqa 
əlamətdar anların birgə yaşamı yeni mədəni əlaqələrin inkişafını əks 
etdirir. Belə mədəni əlaqələr Sovet İttifaqı dağıldıqdan sonra mahiyyət 
etibarı ilə yeni məzmunlu ənənələr olsa da, əsrlər boyu yaranmış və 
yaşamış zəngin mənəvi irs üzərində təşəkkül tapır. 
Müasir tarixi mərhələdə həmişə “Şərqin qapısı” kimi tanınmış 
Azərbaycan yeni “İpək yolu” üzərində öz mədəniyyətini inkişaf 
etdirmək şansı əldə etmişdir. İndi bütün Qafqaz, eləcə də Azərbaycan 
 
 
261
dövləti Avrasiya siyasətində böyük strateji əhəmiyyətə malikdir. “İpək 
yolu” bütün türk dilli xalqlar arasında mədəni əlaqələrin daha da 
genişlənməsinə yeni imkanlar açır. Bu yol Azərbaycandan Orta 
Asiyanın mərkəzindəki Əhməd Yasəvi türbəsinə, Macarıstandakı 
Gülbaba türbəsinə, Dobrucadakı Babadağ camisinə, Bosniyadakı 
Mostar körpüsündən Aşqabaddakı Ərtoğrul Qazi körpüsünə qədər 
uzanır. 
Türkdilli xalqların mədəni-ənənəvi əlaqələrinin genişlənməsində 
“TÜRKSOY” adlanan təşkilatın da böyük xidmətləri vardır. Bu 
mərkəz 1993-cü ildə Azərbaycan, Qazaxıstan, Türkiyə, Özbəkistan və 
Türkmənistan dövlətlərinin mədəniyyət nazirlərinin toplantısı zamanı 
yaradılmışdır. TÜRKSOYUN fəaliyyət mərkəzi kimi Türkiyənin 
Ankara şəhəri seçilişidir. Bir müddətdən sonra Başqırdıstan və 
Tatarıstan respublikalarının mədəniyyət nazirlikləri də bu təşkilatla 
mədəni işbirliyinə qoşulmuşdur. TÜRKSOYUN ilk baş direktoru isə 
Azərbaycan Dövlətinin mədəniyyət naziri Polad Bülbül oğlu 
seçilmişdir [77, s.193]. Məhz Azərbaycan Dövlətinin Mədəniyyət 
Nazirinin TÜRKSOYUN rəhbəri seçilməsi türk dünyası daxilində 
aparıcı dövlətlərdən biri kimi nüfuza malik olduğumuzu təsdiqləyir.  
Azərbaycanın müstəqillik əldə etdiyi 1991-ci ildən başlayaraq 
mədəniyyət və incəsənətimizin bir sıra sahələri üzrə yeni beynəlxalq 
ənənələrimiz yaranmışdir. 
1991-ci ildən başlayaraq Başqırdıstanın paytaxtı Ufada türkdilli 
xalqların iştirakı ilə beş ildən bir keçirilən “Tuqanlıq” (doğmalıq, 
qardaşlıq mənasındadır) adlı teatr festivalı siyasi və mədəni baxımdan 
əlamətdar olduğu kimi Azərbaycan – Türkiyə teatr əlaqələri sahəsində 
də mühüm əhəmiyyət kəsb etmişdir. “Tuqanlıq” festivalı ikinci dəfə 
 
 
262
1996-cı ildə yenidən Ufada keçirilmişdir. Burada Azərbaycanı “Yuğ” 
teatrı təmsil etmişdir. Üçüncü festival 2000-ci ilin may ayının 26-dan 
iyunun 2-nə qədər Ufada davam etmişdir. Burada Azərbaycan Dövlət 
Akademik Milli Dram teatrı şair-dramaturq Nəbi Xəzrinin eyni adlı 
pyesi əsasında hazırlanan “Burlaxatun” tamaşası ilə təmsil 
olunmuşdur. Festivalda Başqırdıstanın A.Mübarəkov adına Sibay 
Dövlət teatrı T.Qəniyevanın “Tıeqaris” adlı iki hissəli faciə, 
Qırğızıstan Respublikasının “Tuncuq” Gənclər Dram Teatrı 
S.Rzayevlə, N.Abdıqədirovun, Çingiz Aytmatovun “İldən uzun gün” 
əsəri əsasında yazdıqları “Tayamam” pyesi, Krım-Tatar Musiqili Dram 
Teatrı V.Şekspirin “Maqbet” M.Auzov adına Qazaxıstan Dövlət 
Akademik Teatrı K.Aşirin “Adamın oğlu Kain” əsəri, Türkiyənin 
Sivas Dövlət Teatrı O.Asanla, D.Atayın “Qərbdə intiqam” əsəri, 
M.Qafuri adına Başqırd Akademik Dram Teatrı M.Kərimin “Aygül 
diyarı”, Tuvin Musiqili Dram Teatrı E.Micitin “Sən kimsən, Südabə?” 
dramı, Mqagira adına Qaqauz Teatrı A.Buranın “Mənbə” romantik 
dramı, K.Quliyev adına Bolqar Dövlət Teatrı M.Olmazovun “Knyagina 
Roşiyar” pyesi, Altay Respublikasının Dram Teatrı K.Nağıyevin 
“Sənin günəşin doğacaq” əsəri, Karaçayev Respublikasının Dram 
Teatrı M.Vatçayevin “Tale və namus” dramı ilə təmsil olunmuşlar. Bu 
teatr festivalı türkdilli xalqları birləşdirmək yolunda atılan ilk 
addımlardan biri olmuşdur. Həmin festivalın 3-cü mərhələsindən sonra 
elmi-əməli konfrans keçirilmiş və ayrı-ayrı respublikalardan gəlmiş 
alimlər və teatr xadimləri tədbirin mədəni əhəmiyyəti haqqında 
çıxışlar etmişlər. 
Türkiyə dövləti ilə Azərbaycan arasında daha geniş mədəni 
ənənələr yaranmışdır. Musiqi, teatr, kino, təsviri incəsənət sahəsində 
 
 
263
meydana gələn ənənələr iki qardaş xalqa bir-birinin mədəniyyətləri ilə 
daha yaxından tanış olmaq imkanı vermişdir. Türkiyənin tanınmış 
sənət adamları Bakıya gəlmiş, eyni zamanda bizim musiqiçilərimiz, 
teatr xadimlərimiz Türkiyədə qastrol səfərlərində olmuşlar. Məsələn, 
2000-ci ilin iyul ayının 17-dən xüsusi dəvətlə Türkiyəyə gedən 
Azərbaycan Dövlət Akademik Milli Dram Teatrının aktyorları bir 
həftə ərzində qardaş ölkənin  bir çox şəhərlərində Nəbi Xəzrinin 
“Burlaxatun” əsərinin tamaşasını göstərmişlər. 
1995 – 2000-ci illər arasında Türkiyə Cumhuriyyəti ilə teatr 
əlaqələrimiz daha geniş yer tutmuş, buranın ayrı-ayrı şəhərlərində 
İ.Əfəndiyevin “Hökmdar və qızı”, B.Vahabzadənin “Özümüzü kəsən 
qılınc”, Elçinin “Mənim sevimli dəlim” və başqa əsərlər tamaşaya 
qoyulmuşdur. 
1999-cu ilin noyabr ayının 22-dən 28-dək Ankarada olan 
“Pantomim” teatrı “Yaşanır bir dünya üçün sənət” devizi altında çox 
maraqlı çıxışlar etmişlər. Həmin vaxt teatr Məhəmməd Füzulinin 
“Leyli və Məcnun” poemasının motivləri əsasında hazırlanan proqram, 
Polad Bülbüloğlunun musiqisinin əsasında işlənilmiş pantomim 
tamaşa ilə çıxışlar etmişlər. 
Türkiyəyə qastrol səfərlərinə getmək bu teatrda da ənənə şəklinə 
keçmişdir. Onlar 2000-ci ildə də Azərbaycanı təmsil etmişlər. 
1999-cu ilin mart ayında İstanbul şəhərində Osmanlı Türk 
İmperatorluğunun 700 illiyinə həsr olunmuş “Türk dünyası” teatrları 
ilə yanaşı, Milli Akademik Teatrımız Elçinin “Mənim sevimli də-lim” 
əsəri ilə təmsil olunmuşdur. Onların bu çıxışları Türkiyə – Azərbaycan 
teatr əlaqələri sahəsində yadda qalan əlamətdar hadisəyə çevrilmişdir. 
Belə ki, ölkəmizin Prezidenti Heydər Əliyevin sədr olduğu “Mərmərə 
 
 
264
qrupu” idarə heyətinin qərarı ilə tamaşanın dramaturqu, Azərbaycan 
dövlətinin  baş nazirinin müavini, xalq yazıçısı Elçin ölkələrarası 
mədəni əlaqələrin inkişaf etməsi sahəsindəki xidmətlərinə görə fəxri 
mükafata layiq görülmüşdür [77, s.196]. 
Əvvəllərdə olduğu kimi, indi də türkdilli dövlətlərlə mədəni 
əlaqələrin genişlənməsində TÜRKSOY mərkəzinin ənənəvi fəaliyyəti 
daima müxtəlif tədbirlərlə zənginləşir. 2001-ci ilin yanvar ayının 16 – 
17-də Bakıda Rəşid Behbudov adına Mahnı teatrında TÜRKSOY-un 
XV toplantısı keçirildi. Toplantıda Türkiyə, Qazaxıstan, Qırğızıstan, 
Türkmənistan, Quzey Kıprız, Tatarıstan, Başqırdıstan, Xakasiya, 
Qaqauz – Yeri, Saxa (Yakutiya) nümayəndələri də iştirak etdilər. 
TÜRKSOY-un bu yığıncağında türkdilli xalqların zəngin mədəni 
irsi haqqında məruzələr dinlənilmiş, əlaqələrin beynəlxalq miqyasda 
inkişaf etməsi üçün yeni proqram qəbul olunmuşdur. Sənəddə 
TÜRKSOY-un YUNESKO ilə ikitərəfli əlaqələrinin genişləndirilməsi 
və onun Parisdəki mənzil qərargahında türk dili və mədəniyyəti 
həftəsinin  keçirilməsi nəzərdə tutulur. Həmin tədbir 2002 – 2003-cü 
illər üçün proqramlaşdırılır.  
1998-ci ildə Türkiyədə türk dünyası rəssamlarının Bey-nəlxalq 
Yaradıcılıq laboratoriyası təşkil olunmuşdur. 
Burada ardıcıl olaraq keçirilən “Opera günləri”, “Şairlər 
bulaşmaları” (məclisləri) və başqa tədbirlər türkdilli xalqların adət və 
ənənələrinin qarşılıqlı şəkildə inkişafına təkan verir. 
Azərbaycanın İran, Çin, Rusiya, Gürcüstan və başqa ölkələrlə də 
mədəni əlaqələri ölkəmizin  milli maraqları zəminində inkişaf etdirilir. 
1997-ci ilin dekabr ayının 8 – 11-də Tehranda keçirilən İslam 
konfransı təşkilatının zirvə toplantısında İranın Prezidenti S.M.Hatəmi 
 
 
265
və digər rəhbərlərlə görüşlər zamanı Azərbaycan Prezidenti Heydər 
Əliyev ölkələr arasında mədəni əlaqələrin genişlənməsinə yüksək 
qiymət vermişdir [61, s.34]. 
Rusiya ilə isə iki ölkə arasında imzalanmış sazişlərə uyğun 
olaraq mədəni əlaqələr gündən-günə artır, Moskvada, Sankt-
Peterburqda və Bakıda iki ölkənin mədəniyyət və incəsənət ustalarının 
ardıcıl olaraq mədəniyyət ongünlükləri keçirilir. Məsələn, Rusiyanın 
A.Çexov adına MBAT-ı, Osipov adına xalq çalğı alətləri orkestri, 
Perm şəhər Akademik Opera və Balet teatrı, P.Çaykovski adına 
Akademik Simfonik Orkestrinin konserti və bir çox məşhur estrada 
artistləri Bakının və Sumqayıtın mədəniyyət müəssisələrində çıxışlar 
etmişlər. 
Həmçinin, Moskvada və Sankt-Peterburqda Azərbaycanın 
mədəniyyət ongünlüyü keçirilmişdir. 2000-ci ilin dekabr ayında 
Azərbaycan Mədəniyyət Nazirliyi İncəsənət baş idarəsinin rəisi 
Ə.Lalayevin rəhbərliyi ilə bir qrup sənət ustaları Moskva şəhərində 
xalq artisti Nəsibə Zeynalovanın adını daşıyan teatrın açılışında iştirak 
etmişlər.  
Mədəni əlaqələr tariximizdə əldə etdiyimiz təcrübədən aydın olur 
ki, ənənəvi proseslərin qarşılıqlı ünsiyyət münasibətlərində inkişaf 
etməsi millətlərarası əlaqələrin, yaxınlaşmaların adət şəklində 
formalaşmasına əsaslı zəmin yaradır.  
Məhz Rusiya və başqa MDB ölkələri ilə indi də davam edən 
mədəni əlaqələr sovet dövründə adət şəklini almış mədəni əlaqələrin 
ənənəvilik halına keçməsindən irəli gəlir. Maraqlıdır ki, hazırda ayrıca 
müstəqil dövlətlər olsaq da, böyük tarixə malik olan mədəniyyət 
ənənələrindən ayrıla bilmirik. Xalqımıza tarixən düşmən kəsilmiş 
 
 
266
Ermənistanı çıxmaq şərtilə, başqa MDB ölkələri ilə mədəni əlaqələri 
qoruyub saxlaya bilmişik.  
Sevindirici haldır ki, Azərbaycanda mədəniyyəti və incəsənəti 
daha da inkişaf etdirmək üçün müxtəlif ictimai təşkilatlar və 
assosiasiyalar yaradılmışdır. Onlar mədəniyyət və incəsənət sahəsinə 
xidmət edən dövlət təşkilatları və müəssisələri ilə iş birliyi yaradır, 
dövlətin mədəniyyət siyasətinin formalaşmasına kömək edən müxtəlif 
layihələr hazırlayırlar. “Simurq” Azərbaycan Mədəniyyət 
Assosiasiyası respublikada milli mənafeyimizə uyğun olan yeni 
mədəni fəaliyyət ənənələri yarada bilmişdir. Məsələn, “Simurq” 
Mədəniyyət Assosiasiyası 2001-ci ilin iyun ayının 5-dən 9-na qədər 
Mədəniyyət Nazirliyi, Sülh fondu, “İrşad” mərkəzi ilə, “Soros” Açıq 
Cəmiyyət institutunun maliyyə köməyindən istifadə edərək, 
“Azərbaycanda yeni mədəniyyət siyasətinin formalaşmasına kömək” 
adı altında elmi-təcrübi seminar-treninqlər keçirmişdir. Seminar-
treninqdə Nizami adına Ədəbiyyat muzeyinin, Mədəniyyət 
Nazirliyinin, Azərbaycan Dövlət Mədəniyyət və İncəsənət 
Universitetinin, İdman, Gənclər və Turizm Nazirliyinin, Mədəniyyət 
İşçiləri Həmkarlar İttifaqının, Azərbaycan qadın təşkilatlarının 
nümayəndələri iştirak etmişlər. Seminar-treninqlərin əsas aparıcı 
mövzusu “Mədəniyyətin sosial imkanları və Azərbaycanda yeni 
mədəniyyət politalogiyasının formalaşmasında vətəndaşların rolu” 
olmuşdur [157, 7 iyun, 2001]. Respublikada görülən bu işlər müasir 
mərhələdə mədəniyyətin inkişaf yollarına nəzər salmağa, yeni 
ənənələrin inkişafını sürətləndirməyə təkan verir. Eyni zamanda 
keçmiş zamanlarda yaranmış adət və ənənələrimiz də unudulmur, 
onlara müasir həyat tərzinin tələblərinə uyğun olaraq dövlət 
səviyyəsində qayğı göstərilir. Məsələn, fəsil bayramımız olan 
“Novruz”un şəxsən ölkə Prezidentinin iştirakı ilə qeyd olunması 
 
 
267
ənənəvi hal almışdır. Bununla əlaqədar olaraq Novruz bayramı 
haqqında mətbuatda, ictimai elmi ədəbiy-yatlarda geniş məlumatlar 
verilmişdir. Milli Elmlər Akademi-yasının 2001-ci ildə filologiya, 
tarix, incəsənət üzrə elmi axtarışlarının IV toplusunda Natiq Abbasov 
yazmışdır: “Bu gün müstəqil dövlətimizin suverenliyi şəraitində 
Novruz əsl bayram kimi qeyd edilir. Hətta Prezidentimiz həmin gün də 
elin, camaatın içərisinə çıxır, meydanlarda, şənliklərdə xalqın 
sevincinə şərik olur… Musiqiçilərimiz, aktyorlarımız bayram xüsusiy-
yətlərinə uyğun tamaşalar göstərir, musiqilər ifa edirlər” [1, s.276]. 
İndiki mərhələdə mədəniyyət müəssisələri məhz Novruz bayramı 
gününü yeni il şənliyi səviyyəsində qeyd edirlər. Bu xüsusiyyət 
Novruz bayramının daha da təntənəli keçirilməsinə imkanlar yaradır. 
Mədəniyyət müəssisələri Novruz bayramı günlərindəki şənliklərdə 
iştirak edən uşaqlara bayram hədiyyələri təqdim edir, hazırladıqları 
bədii proqramlarla onun mədəni-estetik mahiyyətini daha da artırırlar.  
Məlum olduğu kimi, Novruz bütün bayramlardan fərqli olaraq 
həmişə xalq tərəfindən sevinc hissi ilə qarşılanmışdır. Çünki o, öz 
gəlişi ilə xalqın həyat şəraitinin yaxşılaşacağına ümidlər yaratmışdır. 
Bu bayram əkinçilik, məhsul bolluğu yaratmaq etiqadları ilə 
zənginləşmişdir.  
Novruz bayramını kütləvi şəkildə qeyd etmə ənənəsinin qədim 
tarixi vardır. Onun mənşəyi və mahiyyəti haqqında Ə.Firdovsinin 
“Şahnamə”sində, Ömər Xəyyamın “Novruznamə”sində, Əbu Reyhan 
Əl-Biruninin “Keçmiş nəsillərdən qalan izlər” əsərində, Nizam Əl-
Mülkün “Siyasətnamə”sində, Əfzə-ləddin Xaqaninin, Nizami 
Gəncəvinin, Qətran Təbrizinin, Nəsrəddin Tusinin, Məhəmməd 
Füzulinin və s. başqa klassik-lərin əsərlərində, şer və poemalarında 
geniş məlumatlar verilir. Novruz bir çox şərq ölkələrinin ayrı-ayrı 
 
 
268
xalqları tərəfindən yeni il bayramı kimi qeyd edilir. Təəssüflər olsun 
ki, Novruzun tarixini İslamın yaşı ilə əlaqələndirmək onun ömrünü 
azaltmaq cəhdləri də olmuşdur. Onu Cəmşidin taxta oturması günü ilə 
əlaqələndirənlər də vardır. Lakin bütün bu fikirlər sadəcə olaraq 
mifoloji xarakter daşımış, elmi mənbələrə əsaslanmamışdır. Məsələn, 
Novruzu qədim Şumerlər də yeni il, Bahar bayramı kimi qeyd 
etmişlər. “Gilqamıs və Aqa” dastanında da türk xalqlarının adət və 
ənənələrindən, bayram və mərasimlərindən bəhs edən məlumatlar 
çoxdur. 
Tədqiqatlardan aydın olur ki, qədim Şumerlər bu bayramı 
“Novruz “, “Yeni gün”, “Yeni il”, “Yazın ilk günü” “Bahar bayramı” 
kimi qəbul edirdilər. Yuxarıda adı çəkilən qədim türk dastanı isə 
miladdan əvvəl III minillikdə qədim Şumer dilində şifahi şəkildə 
yayılmış, II minillikdə isə Akkad dilində gil lövhələrə köçürülmüşdür. 
12 gil lövhə üzərində həkk olunan dastanın qəhrəmanı isə Şumercə 
“Bilqamıs” adlanırdı [42, s.276]. Məhz bu faktlar Novruz bayramının 
İslamdan daha qədim olan dövrlərdən keçirilməsini təsdiqləyir. 
N.Rzayevin elmi qənaətinə görə səma cisimlərini diqqətlə 
öyrənən Şumer münəccimləri  ilk dəfə olaraq məhz yazda gecə ilə 
gündüzün bərabərləşdiyini astronomik hadisə kimi kəşf edə bilmişlər. 
Həmin vaxtdan da təbiətin dəyişdiyini görən Şumerlər bu münasibətlə 
ay ilahəsinə həsr olunmuş məbədlərin qarşısına toplaşaraq baharın 
gəlişini bayram etmişlər. Ur şəhərinin Allahı və hökmdarı sayılan 
Ninnanın himayəsi altında mahnılar oxumuş, idman yarışları, meydan 
tamaşaları göstərmişlər [127, № 10(150), 1995]. 
Novruz bayramının keçirilməsi nə qədər qədim tarixə malik olsa 
da, o bütün dövrlərdə özünün mədəni əhəmiyyətini itirməmiş, əksinə 
 
 
269
olaraq, yeni adət və ənənələrlə, bədii folklor nümunələri ilə 
zənginləşmişdir. Bütün mədəni dəyərlərimizin toplusu kimi müstəqil 
Azərbaycan dövlətinin mənəvi dayaqlarının möhkəmlənməsində, 
ənənəvi milli xüsusiyyətlərin qorunub gələcək nəsillərə ötürülməsində 
Novruz bayramının mədəniyyət müəssisələrində də qeyd olunmasının 
böyük əhəmiyyəti vardır. 
Tarixi faktlar göstərir ki, hələ qədim Babilistanda dövlətin 
özünün varlığının qorunması üçün Novruz bayramından emosional bir 
vasitə kimi istifadə edilmişdir. Yerli adətə uyğun olaraq yeni il 
bayramı hökmdarın və kahinlərin nigahı ilə başa çatmışdır. Bu gün də 
Bakının mədəniyyət və istirahət parklarında keçirilən bayram 
şənliklərində Azərbaycan Prezidentinin və başqa dövlət xadimlərinin 
iştirak etməsi dövlətçiliyin qorunması və təbliği üçün də geniş 
imkanlar yaradır. Onlar xalqla canlı görüşmək və ünsiyyətdə olmaq 
fürsəti əldə edir, təbriklərlə yanaşı, həyatımızın yaxşılığa doğru 
dəyişəcəyi barədə vədlər verirlər. Təbii ki, bayram şənliklərində 
verilən bu vədlər insanların yaradıcılıq ruhunu gücləndirir, ölkənin 
sabahına nikbinliklə yanaşmaq istəyini artırır. 
Müasir mərhələdə bəzi adət və ənənələrin icra edilməsinin 
məkanı və təşkil olunmuş formaları ictimai quruluşun xüsusiyyətlərinə 
uyğun olaraq təkmilləşdirilmişdir. Xüsusilə, toy mərasimlərinin 
keçirilməsi üçün yeni, daha əlverişli şərait meydana gəlmişdir. 
Sovet hakimiyyəti dövründə kənd yerlərində insanlar ağır 
zəhmətə qatlaşaraq toy mağarları qurur, məclisin süfrəsinin açılması 
üçün onlarla insan primitiv məişət şəraitində əziyyətlərə düçar 
olurdular. 
 
 
270
Şəhər yerlərində isə sayca çox az olan restoran və şadlıq 
evlərində toy keçirmək üçün növbələr yaranırdı. Bütün ağırlıqlar toy 
sahiblərinin üzərinə düşürdü. 
İndi isə təkcə Bakı şəhərində toy keçirmək üçün minlərlə şadlıq 
evləri vardır. Bu şadlıq evlərində peşəkar aşpazlar, musiqiçilər, 
fotoqraflar, videooperatorlar, masabəylər və s. sahələrdə xidmət 
göstərən  adamlar çalışırlar. Şadlıq evləri milli ənənəviliyi qoruyub 
saxlamaq şərti ilə mədəni xidmət sahəsində yeniliklər yaradır, məclisi 
də toy sahibinin arzusuna uyğun olaraq təşkil edirlər. Toy mərasiminin 
daha cazibəli olması üçün rəngarəng bədii vasitələrdən istifadə olunur, 
şadlıq evinin hesabına bəylə gəlinə xatirə olaraq qızıl üzüklər 
bağışlanılır. 
Toy mərasimlərinin təşkilinin əvvəlki dövrlərə nisbətən daha 
stabil və bədii vasitələrlə keçirilməsi əsasən ölkəmizdə sahibkarlığın 
inkişafı ilə bağlıdır. Məhz sahibkarlığın yaratdığı imkanlara uyğun 
olaraq toy məclislərinin daha yaxşı keçirilməsi istiqamətində də 
ölkəmizdəki şadlıq evləri arasında rəqabət yaranmışdır. 
Şadlıq evlərinin sayının artması xalq musiqi sənətinin 
qorunmasına və inkişaf etməsinə də kömək edir. İndi xalq arasında 
yetişən istedadlı müğənnilərimiz, musiqiçilərimiz əsasən şadlıq 
evlərində fəaliyyət göstərir, özlərinin maddi ehtiyaclarını ödəyə 
bilirlər. Təbii ki, şadlıq evlərinin tələbatına uyğun olaraq onlar öz 
sənətkarlıq səviyyələrinin artmasına da diqqət yetirirlər. Çünki, şadlıq 
evinin müştərilərinin çoxalması toyun əsas bədii hissəsini idarə edən 
müğənnilərin və musiqiçilərin peşəkarlığından da çox asılıdır. 
Sənətkar yüksək peşəkarlığı və istedadı ilə şöhrət qazanır. Məsələn, 
“Mədəniyyət” qəzetində dərc olunan “El sənətkarlarımız” başlıqlı 
 
 
271
yazıda xanəndə şöhrətinin əhatə dairəsi bir xalq müğənnisinin simasın-
da belə təsvir olunur: “Məmləkətimizin cənub bölgəsində muğam 
sənəti həmişə sevilib, təqdir olunub. Elə buna görə də, xalq 
mahnılarının ən məşhur ifaçıları, muğam ustaları burada məclislərin 
başında oturub. Lerikdə, Lənkəranda, Masallıda, Astarada adı dillər 
əzbəri olan, şöhrəti bu rayonların da hüdudlarını çoxdan aşmış 
xanəndə Adil Nüsrətoğlu toyların, el şənliklərinin yaraşığıdır”. 
Lakin qeyd etmək lazımdır ki, istedadların aşkar olunmasında və 
bədii xalq yaradıcılığının inkişaf etməsində indi Həmkarlar İttifaqının 
mədəniyyət müəssisələri tarixi ənənələrinə sadiq qalaraq, xüsusi rol 
oynayır. Bu müəssisələrdə, “müxtəlif qrup adamların peşə, yaş, təhsil, 
milli və digər əlamətlərini nəzərə alaraq: 
- biliklərin müxtəlif istiqamətləri üzrə mühazirələr, disputlar 
keçirir, incəsənət və elm xadimləri, əmək veteranları və 
Vətənin müdafiəçiləri (ölkənin Silahlı Qüvvələrinin 
nümayəndələri) ilə görüşlər təşkil edir; 
- xalq yaradıcılığının xor,xalq çalğı alətləri ansamblları, dram, 
bal rəqsləri, sirk, estrada və digər kollektivlərini təşkil edir; 
- bədii özfəaliyyət iştirakçılarının, peşəkar artistlərin konsert və 
tamaşalarını, bədii sənədli, elmi-texniki və həvəskar filmlərin 
nümayişini təşkil edir, bədii gecələr, ballar, karnavallar, 
öfəaliyyət kollektivlərinin baxış və müsabiqələrini keçirir; 
- kütləvi gəzintilər, məktəblə birlikdə uşaqlar üçün xüsusi 
tədbirlər təşkil edir” [49, 25.10.1996]. 
Göstərilən bu məlumat “Həmkarlar İttifaqı klubu, mədəniyyət 
sarayı və evi haqqında Əsasnamə”dən (1996-cı il) götürülmüşdür. Bu 
əsasnamə Həmkarlar İttifaqının mədəniyyət müəssisələrinə pullu 
 
 
272
xidmətlər təşkil etmək səlahiyyətləri də vermişdir. Əsasnamədə qeyd 
olunur ki, “Həmkarlar İttifaqı klubları, mədəniyyət sarayları və evləri  
əhaliyə aşağıdakı pullu xidmətləri göstərə bilər; 
a)mütəxəssislər cəlb olunmaqla müxtəlif mühazirələrin, 
görüşlərin (elm, mədəniyyət, incəsənət və digər xidmətlər) 
keçirilməsi; 
b)əhaliyə mədəniyyətin, incəsənətin, hüququn, tibbin, məişətin 
və digər məsələlər üzrə məsləhətlərin təşkili; 
v)musiqinin, rəqsin, təsviri və dekorativ tətbiqi-incəsənətin 
müxtəlif növləri üzrə məktəblər, studiyalar açır; 
q)biçmə və tikmə, toxuma, naxış vurma, paltarın 
modelləşdirilməsi, kulinariya, makinada yazma, stenoqrafiya, 
xarici dillərin öyrənilməsi və kompüter texnikası ilə iş, ilk 
tibbi yardımın göstərilməsi üzrə tibb bacısı və digər sahələr 
üzrə kurslar, dərnəklər təşkil edir; 
ğ)ümumxalq və peşə bayramlarına həsr olunmuş istirahət 
axşamlarının, diskotekaların, balların, tamaşa və konsertlərin 
(peşəkar və bədii özfəaliyyət kollektivləri), modaların, kino və 
videoproqramların təşkili; 
d)xalq yaradıcılığı yarmarkalarının, lotereyaların keçirilməsi; 
e)oyun avtomatlarından, stolüstü oyunlardan, idman 
trenajorlarından,atıcılıq tirlərindən,tennis kortlarından istifadə 
edilməsi; 
ə)musiqi alətlərinin, audio və videotexnikanın kirayə verilməsi, 
musiqi alətlərinin təmiri; 
j)respublika hüdudlarında və ondan kənara turist marşrutlarının 
təşkili; 
 
 
273
z)fotosurətçıxarma, kserosurətçıxarma və digər çoxaltma 
xidmətləri; 
i)bir dildən digərinə tərcümə; 
ı)müxtəlif tədbirlərin keçirilməsi üçün ssenarilərin işlənib 
hazırlanması; 
o)mədəni-bədii təyinatlı məhsulların, reklam nəşrlərinin, 
ədəbiyyatın, suvenir məmulatların, bufet və mətbəx 
məhsullarının və s. satışı” [49, 25.10.1996]. 
Misaldan göründüyü kimi, Azərbaycan Respublikasının 
Həmkarlar İttifaqı özünün qəbul etdiyi hüquqi sənəd əsasında 
tabeliyində olan mədəniyyət müəssisələrinin fəaliyyət dairəsini 
genişləndirmiş, bazar iqtisadiyyatı şəraitinə uyğun olaraq onlara əlavə 
gəlir əldə etmək və bu yolla da öz maddi-texniki imkanlarını 
yaxşılaşdırmaq statusu da vermişdir. Məhz bu statusdan istifadə 
edərək ölkəmizin bir çox mədəniyyət və istirahət parkları, sarayları, 
klubları və s. öz işini göstərilən əsasnaməyə uyğun olaraq qura 
bilmişlər.  
Həmkarlar İttifaqı öz tabeliyində olan mədəniyyət müəssisələrinə 
müstəqil yaradıcılıq və istehsalat fəaliyyəti imkanı vermişdir. İndi də 
bu mədəniyyət müəssisələri müstəqil olaraq özlərinin sosial inkişaf 
planını işləyib hazırlayır, təsdiq edir və həyata keçirirlər. Təbii ki, bu 
müstəqillik əhalinin asudə vaxtının səmərəli keçirilməsinə, onların 
yaradıcılıq fəaliyyətlərinin inkişaf etdirilməsinə müsbət zəmin yaradır. 
Müstəqillik əldə etdikdən sonra Azərbaycan dövlətinin milli 
sərvətlərimizin, eləcə də mədəni irsimizin qorunmasına olan qay-ğısı 
daha da artmışdır. Buna Azərbaycan Respublikası Prezidentinin “Bakı 
şəhərindəki  dənizkənarı bulvara Milli park statusu verilməsi 
 
 
274
haqqında” fərmanı misal göstərmək olar. Fərmanda dənizkənarı parkın 
tarixi, mədəni əhəmiyyəti açıqlanmış və aşağıdakı məzmunda konkret 
qərar verilmişdir: 
“Yuxarıda göstərilənləri nəzərə alaraq qərara alıram: 
1. Bakı şəhərindəki dənizkənarı bulvara Azərbaycanın milli 
sərvəti kimi “Təbiəti mühafizə və təbiətdən istifadə haqqında” 
Azərbaycan Respublikası Qanununun 76-cı maddəsinə uyğun 
olaraq milli park statusu verilsin. 
2. İzah edilsin ki, Bakı şəhərindəki dənizkənarı bulvar milli park 
olduğuna görə “Təbiəti mühafizə və təbiətdən istifadə 
haqqında” Azərbaycan Respublikası Qanununa uyğun olaraq 
xüsusi mühafizə olunur və bu mühafizə rejimini pozan şəxslər 
Azərbaycan Respublikasının qanunvericiliyinə uyğun olaraq 
məsuliyyət daşıyırlar. 
3. Bakı şəhər İcra Hakimiyyətinə tapşırılsın ki: 
- Dənizkənarı milli parkın ərazisində tikintisi qanunvericiliklə 
nəzərdə tutulmuş qaydada razılaşdırılmış obyektlərin 
tikintisindən başqa bütün növ tikintilərin dayandırılmasını və 
parkın funksiyalarına zidd olan obyektlərin dərhal oradan 
çıxarılmasını bir ay müddətində təmin etsin; 
- İki ay müddətində Dənizkənarı milli parkın statusuna aid 
sənədləri hazırlayıb Azərbaycan Respublikası Prezidentinə 
təqdim etsin; 
- Dənizkənarı milli parkın bərpası və yenidənqurulması baş 
planını iki ay müddətində hazırlayıb Azərbaycan 
Respublikasının Prezidentinə təqdim etsin. 
4. Azərbaycan Respublikasının Nazirlər Kabineti bu fərmandan 
irəli gələn digər məsələləri həll etsin. 
 
 
275
Heydər Əliyev 
Azərbaycan  Respublikasının   Prezidenti 
Bakı şəhəri, 29 dekabr 1998-ci il”[13, 29.12.1998] 
 
Azərbaycan Prezidentinin verdiyi bu fərmandan sonra Bakıda və 
başqa şəhərlərdə parkların yenidənqurulmasına, salınmasına xüsusi 
diqqət yetirilmişdir. Yüzlərlə mədəniyyət parkları meydana gəlmiş və 
“Lunapark” kimi onlarla yeni tipli əyləncə mərkəzləri yaradılmışdır. 
Yeni yaradılmış mədəniyyət müəssisələri uşaq və gənclərin 
istedadlara, yaradıcılara çevrilməsinə,onların istirahət və 
əyləncələrinin təşkil olunmasına daha geniş əhəmiyyət verməyə baş-
lamışlar. 
Mədəniyyət müəssisələri BMT-nin insan hüquqları mərkəzinin 
Uşaq hüquqları konvensiyasında irəli sürülən tələblərə uyğun olaraq 
fəaliyyət göstərir. Mədəniyyət müəssisələri “Uşaq istirahət, asudəvaxt 
və mədəni həyatda, yaradıcılıq həyatında iştirak etmək hüququna 
malikdir” [47, 1996] prinsipinə uyğun olaraq iş qururlar. Onların 
müxtəlif vərdişlərə yiyələnməsinə, mənəvi cəhətdən zənginləşməsinə 
ardıcıl olaraq kömək edilir. 
Mədəniyyət müəssisələri məktəblərlə, əmək kollektivləri ilə, 
ictimai-siyasi təşkilatlarla və s. dövlət müəssisələri ilə birlikdə uşaq 
və yeniyetmələrin ahəngdar inkişafı üçün hərtərəfli iş aparırlar. Bu 
işin realizə olunmasında Azərbaycan uşaq fondunun fəaliyyətini də 
müsbət qiymətləndirmək lazımdır. Fond uşaqların həm fiziki cəhətdən, 
həm də mənən tərbiyə olunması, onların təhsilə, peşəyə yiyələnməsi, 
vətəndaşlıq hüquqlarının qorunması üçün digər təşkilatlarla da 
əməkdaşlıq edir, qəbul etdiyi nizamnaməyə uyğun olaraq fəaliyyət 
göstərir. 
 
 
276
Uşaq Fondunun Nizamnaməsinin bir yerində deyilir: 
“…Uşaqların və yeniyetmələrin inkişafı üçün ahəngdar şərait 
yaradılması məqsədilə vətəndaşların, əmək kollektivlərinin, dövlət və 
ictimai orqanların, təşkilatların faydalı təşəbbüslərini, uşaqların 
asudəvaxtının oricinal təşkilinin müsbət təcrübəsini aşkara çıarır, 
öyrənir və tətbiq edir, bu təşəbbüs lərə və təcrübəyə maddi, mənəvi və 
təşkilati kömək göstərilməsini təşkil edir, onların istedadlarının üzə 
çıxması üçün lazımi şərait yaradılmasına yardım göstərir” [14, 
27.12.1991]. 
Uşaq və yeniyetmələr ölkənin əsas potensial qüvvəsi olduğu üçün 
dövlət səviyyəsində onların yaradıcılıq və istirahət hüquqları rəsmi 
qanunlarla müdafiə olunur [14, 17.12.1991]. 
Hər bir uşağa istirahət etmək və asudəvaxtdan bəhrələnmək 
imkanı verilir. Uşaqlar özlərinin maraqlarına uyğun olaraq 
məktəbdənkənar istirahət və məşğuliyyət növləri seçə bilirlər. Təbii 
ki, onların fəaliyyətlərinin düzgün istiqamətləndirilməsi üçün 
mədəniyyət müəsisələri əməkdaşları üzərinə daha ciddi vəzifələr 
düşür. Onlar hər bir uşağa fərdi yanaşaraq onların istedad və 
bacarıqlarını üzə çıxarmağı, onları yaradıcılıqla məşğul olmağa 
həvəsləndirməyi bacarmalıdırlar. Xüsusilə, mədəniyyət müəssisələri 
uşaq və yeniyetmələrin potensialından istifadə edərək Azərbaycan 
xalqına məxsus olan incəsənət yaradıcılığı ənənələrini davam 
etdirməlidir.  
Uşaqların oyuna, əyləncəyə bütün dövrlərdə maraqları olmuşdur. 
Bu xüsusiyyəti nəzərə alaraq mədəniyyət müəssisələri əyləncəli 
oyunların təşkilinə daha çox üstünlük verir. Xüsusilə, Mədəniyyət və 
İstirahət parklarında fiziki oyunlardan tutmuş məntiqi xarakter daşıyan 
 
 
277
oyunlara qədər istifadə olunur. Bu oyunlar mənəvi cəhətdən 
zənginləşdirici əhəmiyyət kəsb etməklə yanaşı, biliklərə və vərdişlərə 
yiyələndirmək funksiyasını da yerinə yetirir. Xüsusilə, elektron 
oyunlar uşaqların zehni biliklərinin formalaşmasına daha çox imkan 
yaradır. Həmçinin onlarda müasir texnika ilə davranmaq vərdişləri 
formalaşdırır. Müasir mərhələdə bədii mədəniyyətin də çox mürəkkəb 
yaşamları və həyati funksiyaları vardır. Buna görə də müasir 
mədəniyyətin əsas ənənəvi cizgiləri də müxtəlifdir. Çünki müasir bədii 
mədəniyyətdə kommersiya maraqları ilə siyasi maraqlar paralellik 
təşkil edir. Bu cəhət mədəniyyətdə bir çox qatlara malik olan 
yaradıcılıq istiqamətlərinin yaranmasına və inkişafına səbəb olur Belə 
ki, bədii mədəniyyətdən paralel olaraq müxtəlif məqsədlər üçün 
yararlanmaq mümkündür. Məsələn, son dövrlərdə xarici ölkələrlə 
mədəni əlaqələri inkişaf etdirmək üçün İstam-buldakı Memar Sinan 
Universiteti ilə Azərbaycan Dövlət Mədəniyyət və İncəsənət 
Universiteti arasında əməkdaşlıq müqaviləsi mövcuddur. Bu əlaqələrin 
əsas təşkilatçısı Azərbaycan Dövlət Mədəniyyət və İncəsənət 
Universitetinin rektoru, professor Timurçin Əfəndiyevdir. İndi nəinki 
iki təhsil müəssisəsi arasında, həmçinin iki dövlət arasında bədii 
yaradıcılıq əlaqələri genişləndirilmişdir. Məhz bu cəhət bədii 
mədəniyyətin əlaqələndirilməsinin həm də siyasi mahiyyəti kimi 
qiymətləndirilməlidir. Bu əlaqələr iki dövlətin həm də siyasi 
tərəflərinin bir-birinə yaxınlaşmasına mənəvi zəmin yaradır. Deməli, 
bədii yaradıcılıq həm siyasi əlaqə funksiyasını yerinə yetirir, həm də 
mənsubiyyətindən asılı olmayaraq minlərlə insanlara mənəvi, bədii 
zövq aşılayır. Eyni zamanda yaradıcılıq ənənələri xalqlar arasında bir-
birinə dair yeni biliklər formalaşdırır.  
 
 
278
Hələ 1989-cu ildən başlayaraq Türkiyə dövləti ilə mədəniiqtisadi 
əlaqələr qurmağa cəhd etmişik. Elə həmin dövrdə Bakı şəhərində 
“Türk dünyası” adlı kitab mağazası yaradıldı. Bu mağazada Türkiyədə 
çap olunan 75 adda kitab Azərbaycan oxucularına təqdim olundu. O 
vaxt İstambulda da “Azərbaycan dünyası” adlı kitab mağazası açıldı. 
Məhz bu illərdən elmi, mədəni, iqtisadi əlaqələr daha geniş miqyasda 
təşəkkül tapmağa başladı.  
1990-cı ilin oktyabr ayında Türkiyə Yazarlar Birliyi ilə 
Azərbaycan Yazıçılar İttifaqı arasında xüsusi müqavilə əsasında iş 
birliyi yaradıldı. Covet İmperiyası hakimiyyətinin zəifləməsi 
Azərbaycan vətəndaşlarının beynəlxalq miqyasda ünsiyyətə girmək, 
yaradıcılıqla məşğul olmaq imkanlarını artırdı. Bütün sahələrdə 
olduğu kimi mədəniyyət və incəsənət sahəsində də iş birliyi 
yaradılması ənənələrinin əsasını qoydu. 
Müstəqil Azərbaycan Dövləti yarandıqdan sonra isə hər kəsin 
yaradıcılıq azadlığı Azərbaycan Respublikasının əsas qanunu olan 
Konstitusiyada öz əksini tapdı. 
Azad yaradıcılıq hüquqları ilə əlaqədar olaraq Konstitusiyanın 
51-ci maddəsində deyilir: “Yaradıcılıq–ədəbiyyat, incəsənət, elm və 
texnika sahəsində yeni müstəqil yaradıcı nəticə ilə bitən əqli 
fəaliyyətdir. Yaradıcılıq fəaliyyəti cəmiyyətin inkişafı üçün mühüm 
əhəmiyyət kəsb edir. Elm və texnika təbiətin nemətlərindən daha 
səmərəli istifadə olunmasına, ədəbiyyat və incəsənət isə cəmiyyətin 
humanizm ruhunda tərbiyəsinə xidmət edir” [15, maddə 51]. 
Eyni zamanda “Mədəniyyət haqqında” Qanunun 7-ci maddəsinə 
əsasən hər bir Azərbaycan vətəndaşına öz maraq və qabiliyyətinə 
uyğun olaraq istənilən sahə üzrə yaradıcılıqla məşğul olmaq hüququ 
 
 
279
verilir. Bu hüquq əhalinin bütün təbəqələrini əhatə edir və 
qanunvericilikdə onların yaradıcılıq fəaliyyəti ilə məşğul olmaları 
üçün münasib şəraitin yaradılmasını qanuniləşdirir. 
Azərbaycan Respublikasının Konstitusiyasının 40-cı maddəsi 
əsasında hər kəsə mədəniyyət hüququ verilir. Konstitusiyada göstərilir 
ki, “hər kəsin mədəni həyatda iştirak etmək, mədəniyyət 
təsisatlarından və mədəni sərvətlərdən istifadə etmək hüququ vardır”.  
Məhz Azərbaycan Respublikasının əsas qanununa uyğun olaraq 
vətəndaşların mədəniyyət hüquqlarının həyata keçirilməsinə təminat 
verən xüsusi qanun qəbul edilmişdir [15, s.104]. 6 fevral 1998-ci il 
tarixli həmin Qanuna görə mədəniyyət hü-quqlarına təminat yaratmaq 
məsuliyyəti əsasən mədəniyyət və yaradıcılıq fəaliyyəti olan 
təşkilatların, idarələrin və müəssisələrin üzərinə düşür. Xüsusilə, 
mədəniyyət müəssisələri Konsti-tusiya hüququnun təmin edilməsi 
üçün daha çox məsuliyyət daşıyırlar. Buna görə də Azərbaycan 
cəmiyyətinin indiki bazar iqtisadiyyatı mərhələsində də mədəniyyət 
müəssisələri xalq yaradıcılığının inkişaf etdirilməsinə və mədəni 
irsimizin qoru-nub saxlanılmasına təminat yaratmalı, tarixi 
ənənələrimizin mü-hafizə olunması üçün Konstitusiya tələblərinə əməl 
etməlidirlər.  
Bildiyimiz kimi, hər kəsin cəmiyyətin mədəni həyatında 
yaxından iştirak etmək və mədəni sərvətlərdən bəhrələnmək hüququ 
vardır. Şübhəsiz ki, xalqımızın mədəni sərvətləri əsasən mədəniyyət 
müəssisələrinin əhatə dairəsində cəmlənmişdir. Xalqımızın istedadını, 
tarixini, mədəniyyətini əks etdirən mənəvi irsimizlə yalnız muzeylərdə 
yaxından tanış olmaq mümkündür. Bu baxımdan muzeylərimiz 
mədəniyyət müəssisəsi kimi, mənəvi sərvətlərimizin təbliğ 
 
 
280
olunmasında, gənc nəslin xalqımızın keçdiyi tarixi yollara hörmət 
hissinin artırılmasında daha böyük işlər görmək imkanlarına 
malikdirlər. 
Ümumiyyətlə, mədəniyyət və incəsənət müəssisələri həmişə uşaq 
və yeniyetmələrin məktəbdənkənar yaradıcılıq və tərbiyə mərkəzləri 
olmuşlar. Hələ sovet dövründə fəaliyyət göstərən pionerlər evləri uşaq 
və yeniyetmələrin istedad və bacarıqlarının üzə çıxmasında böyük 
əhəmiyyət kəsb etmişdir. Pioner evlərində tarixi əhəmiyyətə malik 
olan mədəni ənənələr formalaşmışdır. Təsadüfi deyil ki, məhz 
pionerlər evini, bu keyfiyyətinə görə Azərbaycan Prezidenti Heydər 
Əliyev də 1997-ci ilin fevral ayının 1-də gənclərlə keçirdiyi görüşündə 
çox böyük ehtiramla yada salmışdır. Prezident H.Əliyev toplanışdakı 
yekun çıxışında demişdir: “Burada uşaq təşkilatı və pionerlər evi 
haqqında məsələ qaldırıldı. Keçmişdə respublikamızın hər yerində 
pionerlər evi var idi. Bu gün demək lazımdır ki, həmin pionerlər evi 
gənclərin, yeniyetmələrin həyatında çox böyük rol oynayıbdır. Biz onu 
qiymətləndirməliyik, heç vaxt unutmamalıyıq. Ola bilər ki, sizin 
çoxunuz uşaqlıq dövrünüzü pionerlər evində keçirmisiniz. Kim həmin 
pionerlər evindən necə istifadə edib, yaxud öz həyatı üçün ondan nə 
alıb, onu özü bilər. Mən isə demək istəyirəm ki, uşaqlıq  dövründə 
məktəblə bərabər pionerlər evi mənim həyatımda ən böyük rol 
oynayıb. Mən bütün uşaqlıq dövrümü, yəni orta məktəbin X sinfini 
qurtaranadək pionerlər evinin daimi müdavimi olmuşam. Mən 
pionerlər evində şahmat, dama oynamışam, dram, özfəaliyyət və bir 
sıra digər dərnəklərdə, müxtəlif idman yarışlarında iştirak etmişəm. 
Pionerlər evinə ömrüm boyu minnətdaram” [17, s.9]. 
 
 
281
Misaldan göründüyü kimi, dünyada tanınmış böyük bir 
şəxsiyyətin yetişməsində pionerlər evi və onun tərbiyəvi, yaradıcılıq 
mühiti, məşğuliyyət şəraiti xüsusi rol oynamışdır. 
Deməli, pionerlər evi sosializm cəmiyyətinin mədəniyyət 
nümunəsi olmasına baxmayaraq onun gördüyü işlərin bir çox tarixi, 
ənənəvi əhəmiyyəti vardır. Həmin ənənələri indiki cəmiyyətimizə 
tətbiq etməklə ondan bəhrələnər, xalqımızın mədəni inkişafının daha 
da sürətlənməsinə yardımçı ola bilərik. 
Milli-mənəvi irsimiz adamlarımızın daxili mədəniyyətinmn 
formalaşmasında da xüsusi əhəmiyyət kəsb edir. Akademik Azad 
Mirzəcanzadə demişkən: “Daxili mədəniyyət olmadan ədəb 
qaydalarını, “yaxşı rəftarı” və s. əzbərləmək – mədəniyyətsiz 
mədənilər üçün səciyyəvidir” [102, s.25]. 
Etiraf etmək lazımdır ki, sosializm cəmiyyətindən qalmış ən 
humanist ənənələr əsasən mədəniyyət və elm sahələrini əhatə edir. 
İndiki bazar iqtisadiyyatı mərhələsində də həmin ənənələri qoruyub 
saxlamağa və daha da inkişaf etdirməyə ehtiyac vardır. Elə bu 
məqsədlə də pionerlər evlərinin maddi-texniki bazası, onun iş 
ənənələri “uşaq və gənclər evi” adı altında qorunub saxlanılmışdır. 
Başqa mədəniyyət müəssisələri ilə yanaşı, onlar da elmi, mədəni, 
yaradıcı potensialımızın inkişafına daima kömək edirlər. 
Qeyd etmək lazımdır ki, Azərbaycan xalqının tarixi, mədəni 
ənənələrinin qorunmasında və inkişaf etdirilməsində Heydər Əliyevin 
də böyük xidmətləri vardır. Hələ sovet dövründə Azərbaycan SSR-ə 
rəhbərlik edən Heydər Əliyev mədəniyyət müəssisələrinin 
yaradılmasına xüsusi diqqət yetirmişdir. Müstəqil Azərbaycan 
Respublikası yarandıqdan sonra da özünün quruculuq ənənələrindən 
 
 
282
uzaqlaşmamış, mədəniyyətin inkişafına bir prezident kimi qayğı 
göstərməyi davam etdirmişdir.  
Azərbaycan Respublikasının Prezidenti Heydər Əliyevin 1993-cü 
il oktyabrın 3-dən 1998-ci il oktyabrın 3-dək olan dövr ərzində 
keçirdiyi tədbirlər və görüşlər haqqında Azərbaycan Respublikası 
Prezidenti katibliyinin məlumatında deyilir ki, bu dövrdə Azərbaycan 
Prezidenti mədəniyyət, səhiyyə, elm, təhsil və idman məsələlərinə 
daim qayğı göstərmiş, mövcud problemlərin həlli istiqamətində real 
addımlar atmışdır. Prezident H.Əliyev xalqımızın zəngin milli-mədəni 
irsinin qorunub saxlanılması və inkişaf etdirilməsi məsələlərini daim 
diqqət mərkəzində saxlamışdır.  
Azərbaycanın qocaman mədəniyyət və incəsənət xadimlərinə, 
gənc yazıçı və şairlərinə, gənc istedadlara Prezident tərəfindən təyin 
edilən fərdi və xüsusi təqaüdlər ölkə başçısının bu sahəyə böyük 
qayğısının parlaq təzahürüdür. Ümumiyyətlə, Prezident Heydər Əliyev 
bu sahələrin problemləri ilə bağlı bu illər ərzində 177 yığıncaq, iclas 
və görüş keçirmişdir. 
Xalqımızın əsrlər boyu yaratdığı adət və ənənələr dövlət 
səviyyəsində qayğı ilə əhatə olunduqca hər bir vətəndaşın mənəvi irsə, 
mədəni köklərə bağlılığı daha da artır. Mədəniyyət müəssisələri isə bu 
qayğıdan istifadə edərək adət və ənənələrimizin, milli yaradıcılıq 
təcrübəmizin inkişafına əsaslı zəmin yaradır.  
İndiki mərhələdə mədəniyyət müəssisələri dini bayramlarımızın 
təntənəli şəkildə keçirilməsi üçün də konkret proqramlar hazırlayır, 
həmin bayramın ictimai, mədəni əhəmiyyətini artırmaqdan ötrü bədii-
emosional vasitələrdən istifadə edirlər. Qurban və Ramazan 
bayramlarında dini və ictimai təşkilatlarla əlaqələr genişləndirilir, 
 
 
283
onların arzu və istəklərinə uyğun olaraq ssenarilər və həmin 
ssenarilərə əsasən bədii nümunələr hazırlanır. 
Mədəniyyət müəssisələri adət və ənənələr zəminində tədbirlər 
hazırlayarkən milli-etnoqrafik xüsusiyyətlərin qorunması qayğısına da 
qalırlar. İfaçı-aktyorlar, rəqqaslar və tədbirdə iştirak edən başqa sənət 
adamları ənənəvi, etnoqrafik milli geyimlərimizdən istifadə edirlər. 
Dekorasiyalar və butaforlar adət və mərasimin milli-ənənəvi 
xüsusiyyələrinə  uyğun olaraq hazırlanır. 
Bu gün aparılan müşahidələr bir daha təsdiq edir ki, mədəniyyət 
müəssisələri öz tədbirlərini milli adət və ənənələrimizə daha çox həsr 
etməklə tədbir iştirakçılarının sayını və fəallığını artırmaq üçün real 
imkanlar əldə edirlər.  
Xalq öz mədəni irsinə, xüsusilə, adət və ənənələrinə qarşı tarixin 
bütün dövrlərində yüksək həssaslıqla yanaşmışdır. Bu da ondan irəli 
gəlir ki, xalqın özünün yaratdığı mənəvi sərvətlər, adət və ənənələr 
məhz bayram və mərasimlərin tərkibində cəm olmuşdur. Onlar xalqın 
mənəvi həyatı və duyğular toplusudur. Buna görə də, mədəniyyət 
müəssisələrinin kütləvi tədbirlərində xalqın özünün yaşatdığı həyat 
materiallarından istifadə etmək istəyi tədbiri daha da 
emosionallaşdırır, milli duyğularla zənginləşdirir. Xalq öz bayramında 
əsrlər boyu yaratdığının bədii estetik əhəmiyyətini görür və fəxarət 
hissi keçirir. 
Nəhayət, belə nəticəyə gəlmək olar ki, adət və ənənələr, mərasim 
və bayramlar əslində mədəniyyət müəssisələrinin işinin mürəkkəb, 
çoxfunksiyalı formasını yaratmaqla, həm şəxsi, həm də ictimai məna 
qazanır. Bu istiqamətdə keçirilən tədbirlər insanları cəmiyyətin 
mənəvi zənginlikləri ilə birləşdirir, adamlara nəsillərin tarixi 
 
 
284
təcrübəsini öyrədir, onlara mənəvi təsir göstərərək bədii-estetik hisslər 
aşılayır. Eyni zamanda bu tədbirlər cəmiyyətin bütün üzvləri üçün 
məzmunlu, əyləncəli istirahət şəraiti yaradır.  
 
 
 
 
 
285
N Ə  T İ  C Ə  
Azərbaycan mədəniyyəti və incəsənəti tarixin bütün dövr-lərində 
milli adət və ənənələrlə bağlı olmuş, xalq yaradıcılığı mənbələrindən 
qidalanmışdır. Milli adət və ənənələrimiz şifahi ensiklopedik toplu 
kimi mədəni irsimizin, bədii-estetik fikir tariximizin incilərini özündə 
qoruyub saxlaya bilmişdir. Həmçinin, dini mənəvi dəyərlərimiz də 
adət və ənənələrin şifahi yaddaşında əbədiləşmişdir. Bu baxımdan adət 
və ənənələrin bədii-emosional hissin formalaşmasında və inkişafında 
da rolu əvəzsizdir. 
Adət və ənənələr tədqiqat obyekti kimi mənəviyyatın bütün 
sahələrini özündə birləşdirdiyindən bir və ya bir neçə araşdırma 
çərçivəsinə sığmır. Burada mövzu rəngarəngliyi, müxtəlif kontekstlərə 
aid olan elmi tədqiqat istiqamətləri vardır. Hətta bizim tərəfimizdən 
araşdırılmasına cəhd olunan “Azərbaycan milli adət və ənənələrinin 
bədii-estetik mahiyyəti” mövzusu da bir tədqiqat əsəri həcminə 
sığışmır. Çünki məqsəd estetik dəyərlərin bədii-emosional 
əhəmiyyətini təkcə adət və ənənələr zəminində izah etmək deyil, eyni 
zamanda mədəniyyət və incəsənət sahəsində mövcud olan tarixi 
varislik proseslərinin, irsi təcrübədən müasir yaradıcılıq prosesində 
bəhrələnmənin faktiki mənbələrinin araşdırılmasından ibarətdir. Digər 
tərəfdən, Azərbaycan siyasi mühiti və həyat tərzi dəyişmişdir. Yeni 
quruluşun mədəniyyət və incəsənəti də ideoloji məhdudiyyətlər 
məngənəsindən çıxmış, müstəqil demokratik inkişaf yoluna qədəm 
qoymuşdur. Məhz bu səbəbdən də həm mədəniyyət və incəsənətdə, 
həm də insani münasibətlərin mənəvi əsasını təşkil edən adət və 
ənənələrdə modernləşmənin baş verməsi məhz tarixi zərurətdən 
 
 
286
meydana çıxmışdır. Azər-baycanın bu gün dünya ölkələri ilə sərbəst 
mədəni əlaqələr qurmaq imkanları genişləndikcə mənəviyyatımıza 
xarici mədəniyyətlərin təsiri də artmaqdadır. Hətta dünyanın bəzi 
ölkələri yaranmış dini azadlıq faktorundan istifadə edərək yenicə müs-
təqillik əldə etmiş ölkəmizin insanlarını özlərinin dini-ideoloji 
tərəfdaşına çevirməyə cəhd göstərirlər. Əhalinin müəyyən müsəlman 
olan qrupları arasında xristianlaşdırma, vəhabiləşdirmə və s. kimi 
dinimizə ziddi olan siyasətlər aparırlar. Hazırda azərbaycanda 
müxtəlif Qərb yönümlü missioner təşkilatları fəaliyyət göstərir ki, 
onlar təmsil olunduqları Qərb dövlətlərinin maraqlarına uyğun olaraq 
dini-milli mənsubiyyətimizə əks olan adət-ənənələrin, vərdiş və 
etiqadların yayılmasına çalışırlar. Sözsüz ki, xarici dövlətlərin 
ölkəmizə mədəniyyət və incəsənət vasitəsi ilə təcavüzü insan-
larımızda milli mənsubiyyətimizə yad olan estetik duyumun, əxlaqi 
keyfiyyətlərin formalaşmasına gətirib çıxarır. Bu da insanların 
davranışında milli ənənəvi xüsusiyyətləri sıxışdırır, özgələşmək, milli 
adət və ənənədən uzaqlaşma prosesini sürətləndirir. Məsələn, Qərb 
ölkələrində istehsal olunmuş və milli əxlaqımıza yad olan 
kinofilmlərin, mahnı – kliplərin tele-viziya kanallarında ardıcıl olaraq 
hər gün nümayiş etdirilməsi insanlarımızın psixologiyasında mənəvi 
aşınmalar yaradır. Onlar get-gedə milli-ənənəvi xüsusiyyətləri 
zəiflədir və nəinki adi vətəndaşları, eyni zamanda mədəniyyət və 
incəsənət xadimlə-rimizi də mənəvi-əxlaqi kökümüzdən uzaqlaşdırır. 
Məhz bu səbəbdən də Azərbaycanın bir çox müğənniləri milli adət və 
ənənələrimizə, mentalitetimizə xas olmayan, milli-etik normalara 
uyğun gəlməyən kliplər çəkdirirlər. Beləliklə də, dünya mədəniyyətinə 
inteqrasiya prosesi milli-etik normalar çərçivəsindən çıxır. Təbii ki, 
 
 
287
bu cəhətlər musiqimizə, teatrı-mıza, xoreoqrafiyamıza, təsviri 
incəsənətimizə, mədəni-əyləncəli tədbirlərimizə və s. mənəvi 
dəyərlərimizə yad təsirini göstərə bilir. 
Lakin tarixən əxlaqımıza daxil olmuş adət və ənənələrimiz 
əhalinin böyük əksəriyyətini milli əxlaq normalarımıza uyğun olmayan 
yad mədəniyyətlərə aludə olmaqdan çəkindirir. Adət və ənənələr milli 
mənsubiyyətimizin qoruyucuları kimi yad meyllərlə üz-üzə dayanır, 
milli-əxlaqi dəyərlərin mənəvi daya-ğına çevrilir. Məhz bu baxımdan 
milli adət və ənənələrimizin qorunması və inkişaf etdirilməsi üçün 
həmin sahəyə həsr olunan elmi tədqiqatların müasir keçid 
mərhələsində böyük əhəmiyyəti vardır. Tərəfimizdən işlənilən tədqiqat 
əsəri də adət və ənənələrimizin əhəmiyyətinin təbliği və dərk olunması 
üçün gərəklidir.  
Adət və ənənələrimizin məzmunu bütün dövrlərdə insan amili ilə 
zənginləşmiş, elə buna görə də onlar milli-əxlaqi dəyərlərin 
daşıyıcıları kimi həmişə tərbiyə mənbəyi, elmi-tədqiqat obyekti olaraq 
diqqəti cəlb etmişdir. Çünki “insan amilinin daima diqqət mərkəzində 
olması və təkmilləşdirilməsi, mənəvi tərbiyənin aşılanması əsaslı 
dərəcədə mədəniyyət müəssisələrində asudəvaxtın səmərəli və 
məzmunlu təşkil edilməsindən daha çox asılıdır” [16, 06.02.1998]. 
Asudəvaxtın məzmununu isə tarixi təcrübə və bədii dəyərlərlə zəngin 
olan adət və ənənələrimizlə dolğunlaşdırmaq mümkündür. Elə təkcə 
Novruz bayramının ölkəmizin hər yerində təntənəli şəkildə qeyd 
olunması milli-ənənəvi xüsusiyyətləri qoruyub saxlamağın bariz 
nümunəsidir. Belə ki, Novruz bayramı Azərbaycan xalqının ən qədim 
milli-mənəvi və əxlaqi dəyərlərini özündə əks etdirir. Bu bayram 
Azərbaycan xalqının məişətində, el ədəbiyyatında, incəsənətində 
 
 
288
etnoqrafiyasında xüsusi yer tutur. Novruzla bağlı sayagəlməz ədəbi 
nümunələr var. Bu, xalqın Novruz bayramına olan ruhi, əxlaqi, 
iqtisadi, siyasi bağlılığın nəticəsidir. Onu da qeyd edək ki, başqa milli, 
ənənəvi, dini bayramlarımız ədəbi-bədii, etnoqrafik xüsusiyyətli 
materiallarla zəngindir. İndiyə kimi bir çox milli-dini bayramlarımızın 
bədii-emosional nümunələri tədqiq edilməmiş, mədəniyyət 
müəssisələrinin fəaliyyətində onlara yer verilməmişdir.  
Apardığımız tədqiqat işində Azərbaycan adət və ənənələrindəki 
bədii nümunələrin əhəmiyyətinə kompleks şəkildə yanaşılır və onların 
yaşaması, nəsildən-nəslə ötürülməsi üçün konkret tövsiyələr verilir. 
Məlum ictimai-siyasi səbəblərə görə milli və dini dəyərlərin obyektiv 
şərhinə qoyulan qadağalar aradan qaldırılır. 
Azərbaycan müstəqillik əldə etdikdən sonra milli və dini 
mədəniyyətimizin öyrənilməsi istiqamətində çox uğurlu elmi işlər 
görülmüşdür. Məmməd Əmin Rəsulzadənin, Əlibəy Hüseynzadənin, 
Əlimərdan Topçubaşovun və başqalarının mədəni irsinə aid tədqiqat 
əsərləri yazılmışdır. Hacı Sabir Həsənli, Vasim Məmmədəliyev və 
başqa dinşünas alimlər tərəfindən İslam mədəniyyətinə aid maraqlı 
tədqiqat əsərləri çap olunmuşdur. 
Eyni zamanda milli-mədəni mentalitetimiz haqqında da fikirlər 
elmi ədəbiyyata çıxarılmışdır. 
Təqdirəlayiq haldır ki, son zamanda Azərbaycan alimlərinin 
mentalitet problemi ilə bağlı yazıları dərc olunmaqdadır. Fəlsəfə 
elmləri doktoru Ə.Tağıyevlə fəlsəfə elmləri namizədi Q.Əliyevin 
müştərək yazmış olduqları “Kulturologiya” (dərs vəsaiti), fəlsəfə 
elmləri doktoru, professor Ağayar Şükürovun “Kulturologiya” dərsliyi 
bu yönümdə uğurlu addım kimi qiymətləndirilməlidir. Hər iki əsərdə 
 
 
289
mentalitet anlayışının mahiyyəti açıqlanır, mentallıq mədəniyyət tipi 
kimi verilir. 
Adət və ənənələr milli mentaliteti formalaşdıran əsas amillərdən 
biri kimi qiymətləndirilir. 
Bildiyimiz kimi, qədim dövrlərdən başlayaraq indiyə qədər bütün 
türk dünyasında baharın gəlişi bilavasitə təbiətin oyanışı, dastanlarda, 
nağıllarda, şerlərdə, aşıqların avazında, el nəğmələrində isə 
şadlanmaq, gülmək, sevinmək, nura və çiçəklərə qərq olmaq, 
bəzənmək və şux görünmək ənənəsi kimi başa düşülmüşdür. Məhz 
xalqımıza məxsus olan bu xüsusiyyət onun bədii-estetik duyğularını 
zaman-zaman formalaşdırmış, bayramlar keçirmək ənənələri 
yaratmışdır. Həmin ənənələrin davamı olaraq indi də Azərbaycanın 
paytaxtı Bakıda və başqa rayon və şəhərlərimizdə sazlı, sözlü, nəğməli 
“gül” bayramları keçirilir, yaşıllıqlar salınır, gözəlliklər yaradılır. 
Azərbaycan xalqı müsəlmanlığı qəbul etdikdən sonra da əvvəlki 
adət və ənənələrinin çoxunu qoruyub saxlaya bilmişdir. Bir sıra 
mövsüm bayramlarının keçirilmə vaxtı “Avesta” təqviminə əsasən 
dəqiqləşdirilmiş, onlar fəsillərin xüsusiyyətlərinə uyğun olaraq 
nizamlanmışdır. Məhz bu nizamlama insanların təbiətə 
uyğunlaşmasına, onların həyat vərdişlərinin tənzimlən-məsinə kömək 
etməklə yanaşı, mənəvi düşüncələrinə və mədəni fəaliyyətlərinə də 
təsir etmişdir. Nizamlı şəkildə keçirilən bay-ramlarımızın mənəvi 
mühitində ənənəvi milli mədəniyyətimiz formalaşmışdır. Onlar nəinki 
əsrlər boyu inkişaf edən xalq yaradıcılığına öz təsirini göstərmiş, eyni 
zamanda peşəkar incəsənətin təşəkkül etməsində də böyük əhəmiyyət 
kəsb etmişdir. Bütün bunlar bu və ya digər formada tədqiqat əsərində 
öz əksini tapmışdır.  
 
 
290
Tədqiqatın qarşıya qoyduğu vəzifəyə uyğun olaraq adət və 
ənənələrimizdə xüsusi əhəmiyyət kəsb edən bədii-estetik nümunələr 
araşdırılarkən çoxəsrlik mədəniyyət və incəsənətimizin müxtəlif tarixi 
inkişaf mərhələlərinə də diqqət yetirilmiş, onların ayrı-ayrı sahələri, 
janrları, növləri, formaları təhlil olunmuşdur. Araşdırmalar göstərir ki, 
hətta müasir beynəlxalq incəsənət cərəyanlarına, inkişaf etmiş 
ölkələrin yeni texnologiya əsasında fəaliyyət göstərən mədəni-kütləvi 
iş təcrübəsinə əsaslanma meylləri olduqda da sənətkarlarımız və 
mədəniyyət xadimlərimiz milli ənənəvi xüsusiyyətlərdən uzaq 
düşmürlər. Əksinə olaraq, beynəlxalq təcrübə əsasında milli-ənənəvi 
mədəniyyət və incəsənətimizi zənginləşdirməyə cəhdlər edilir. Bu da 
ənənənin irsi davamlılığını təsdiqləyən əsas amillərdən biri kimi 
qiymətləndirilir. Nəticədə müəyyən olur ki, adət və ənənələr çox geniş 
funksional mahiyyət kəsb edir, insanın fəaliyyətini, onun həyat 
tərzinin mühüm komponenti, tərkib hissəsi kimi bir sıra sosial-mədəni 
amilləri özündə birləşdirir. 
 
 
 
 
 
 
 
 
 
291
İSTİFADƏ   EDİLMİŞ   ƏDƏBİYYAT 
1.  Abbasov N. Elmi araşd ırmalar ,  IV toplu,  Fi lologiya,  
tar ix,  incəsənə t .  Bak ı ,  “Elm”,  2001.  
2.  Abdullayev O. Sosial  fəall ıq və  yeni  adə t -ənənə lər .  Bak ı ,  
Azərnəşr ,  1987.  
3.  Aslanov A. İncəsənə t  və  tərbiyə .  Bak ı ,  “Gənclik” 
nəşr iyyat ı ,  1967.  
4.  Aslanov A. Estet ika aləmində .  Bak ı ,“Yaz ıç ı”,  1987,245 s .  
5.  Aslanl ı  M. Fiziki  mədəniyyə t  və  mənəvi kamill ik.  Bak ı ,  
“Maarif”,  1993.  
6.  Al ışanov Ş .  Sözün estet ikas ı .  Bak ı ,  “Elm”,  1994.   
7.  Allahverdiyev M. Azərbaycan xalq teatr ı  tar ixi .  Bak ı ,  
Azərnəşr ,  1978.  
8.  Алпатов  М .В .  Всеобщая  история  искусств .  том  I .  
Москва  –  Ленинград ,  1948.   
9.  Ağayev R.  Azərbaycanda bədii  xalq yarad ıc ı l ığ ın ın inki-
şaf mərhə lə lər i .  Bak ı ,  İnform-servis ,  1992.   
10.  Ağayev R.  Müasir  Azərbaycan xalq teatr lar ı ,  Bak ı ,  “Yaz ı-
ç ı”,  1979.  
11.  Ağamal ı  F.  XVIII  əsr in II  yar ıs ı  –  XIX əsr in əvvə l lər ində  
Qüzey Azərbaycan xanl ıqlar ın ın sosial- iqt isadi  vəziyyə t i .  
Bak ı ,  “Azərbaycan ensiklopediyas ı”,  1999,  “Q ız ı l  Şərq” 
mə tbəəsi .  
12.  Адам  М .  Мусульманский  ренессанс .  Баку ,  Наука ,  1992.  
13.  «Bak ı  şəhər indəki dənizkənar ı  Bulvara Mill i  park statusu 
veri lməs i  haqq ında» Azərbaycan Respublikas ı  
 
 
292
Prezidentinin fərman ı ,  Bak ı  şəhər i ,  29 dekabr 1998.  
«Azərbaycan» qəzeti ,  30 декабр ,  1998.  
14.  Azərbaycan Uşaq Fondunun Nizamnaməsi ,  Bak ı ,  
Azərbaycan МЕА-нын  Geologiya İnst i tunun mə tbəəsi ,  27 
dekabr 1991 i l .  
15.  Azərbaycan Respublikas ın ın Konsti tusiyas ı .  Bak ı ,  «Şur» 
nəşr iyyat ı ,  2000-ci  i l .  
16.  Azərbaycan Respublikas ın ın «Mədəniyyə t  haqq ında» 
qanunu.  «Azərbaycan» qəzeti ,  18 апрел ,  1998.   
17.  Azərbaycan Prezidentinin gənclər lə  görüşü.  Bak ı ,  
«Sabah» nəşr iyyat ı ,  1997.  
18.  Azərbaycan incəsənə t i .Bak ı ,“İş ıq” nəşr iyyat ı ,  1992.  
19.  Axundov M.F.  Kəmalüddövlə  məktublar ı .  Bak ı ,  
“Azərnəşr” ,  1969.  
20.  Adilov M. Niyə  belə  deyir ik.  Bak ı ,  Azərbaycan Dövlə t  
nəşr iyyat ı ,  1982.  
21.  Aristotel .  Poetika.  Bak ı ,  Azərnəşr .  1974.  
22.  Azərbaycan folkloru antologiyas ı .  Bak ı ,  Elm, 1968.  
23.  Бертельс  Е .Э .  Низами  и  Фюзули .  Изд .вос .литературы ,  
М . ,  1962.  
24.  Большаков  О .Г .  История  халифата .  Ислам  в  Аравии .  
М . ,  Наука ,  1989.  
25.  Буров  А .  Об  архитектуре .  М . ,  1958,  с .111,  
26.  Bülbül.  Seçilmiş  məqalə  və  məruzə lər i .  Bak ı ,  Azərnəşr ,  
1968,  227s.  
27.  Və tənə ,  dövlə tə ,  xalqa sədaqə tин  parlaq nümunəsi .  Bak ı ,  
Azərnəşr ,  1998.  
 
 
293
28.  Cəfərov N. Mill i - ict imai f ikir  tar iximizdən.  (1914 fevral ,  
1917),  Bak ı ,  Azərnəşr ,  1993.  
29.  Cəfərov C.  Azərbaycan teatr ı .  Bak ı ,  «Elm»,  1974.   
30.  Cавадов  Q.  Azərbaycanda el  köməyi adə t lər i .  Bak ı ,  
«Ozan»,  1993.   
31.  Чернышевский  Н .Г .  О  поезии  сочинения  Аристотелья  –  
«Философские  сочинения»,  М . ,  1938.  
32.  Чечетин  А .И .  Основы  драматургии  театрализованных  
представлений ,  М . ,  1981.  
33.  «Декоративное  искусство  в  СССР» журнал ,  №   6 ,  1959.  
34.  Estet ik tərbiyə .  Bak ı ,  Maarif  nəşr iyyat ı .  Bak ı ,  1972.  
35.  El sənə tkarlar ım ız.  Xanəndə  Adil  ürəklər i  fə th edir .  
“Mədəniyyə t”  qəzeti ,  5  iyun,  2001-ci  i l .  
36.  Əfəndiyev T.İ .Hüseyn.  Cavidin ideyalar  aləmi,  Bak ı ,  
«Yaz ıç ı» 1985.  
37.  Əfəndiyev R.  Azərbaycan ın bədii  sənə tkarl ığ ı  dünya 
muzeylər ində ,  Bak ı ,  «İş ıq» 1980.   
38.  Əfəndiyev R.  Azərbaycan xalq sənə t i .  Bak ı ,  «İş ıq»,  1960.   
39.  Əfəndiyev A. Qəm və  üsyan.  “Ulduz” jurnal ı ,  №  8 ,  1970.  
40.  Ə ləkbərov S.  İncəsənə t  və  es tet ika.  Bak ı ,  АДУ ,  1992.  
41.  Ə l izadə  M. Teatr :  Seyr və  sehr.  Bak ı ,  «Elm», 1998.  
42.  Ə l ibəyzadə  E.  Qədim dünyam ız ın ulu ki tab ı .  
“Azərbaycan” qəzeti ,  1990,  2 noyabr,  №  43 (55).  
43.  Əmirxanov S.A. Yuxar ı  s inif  şagirdlər inin estet ik 
tərbiyəsinin formalaşmas ına incəsənə t  muzeylər indən 
ist i fadənin təsir i .  (Avtoreferа t )  Bak ı ,  Biznes 
Universi tet inin nəşr iyyat ı ,  1997.  
 
 
294
44.  Əmirxanov S.A. Muzey və  məktəbli  dünyagörüşü.  Bak ı ,  
Biznes Universi tet inin nəşr iyyat ı ,  2001.  
45.  Ənənə  və  müasir l ik.  (Azərbaycan Dövlə t  Mədəniyyə t  və  
İncəsənə t  universi tet ində  nəşr  olunan metodiki  göstər iş)   
Bak ı ,  ADMİU, 1996.   
46.  Ömərova H.  Alman kino tar ixi .  Bak ı ,  “Ozan”,  2000.  
47.  Uşaq hüquqlar ı  konvensiyas ı .  BMT-nin insan hüquqlar ı  
mərkəzi .  İnformsiya toplusu,  Bak ı ,  1996.  
48.  Uşaq hüquqlar ı  haqq ında Azərbaycan Respublikas ın ın 
qanunu.  Bak ı ,  1998.  
49.  Həmkarlar  İ t t i faq ı  klubu,  mədəniyyə t  saray ı  və  evi  
haqq ında Əsasnamə .  Bak ı ,  «Ülfə t» qəzeti ,  13 dekabr ,  
1996 (Əsasnamə  AHİK-nin 25.10.1996-j ı  i l  tar ixl i  qərar ı  
i lə  586.2 №  l i  protokol  i lə  təsdiq edi lmişdir) .  
50.  Haqverdiyev Ə .  Seçi lmiş  əsər lər i ,  I l  c i ld,  Bak ı ,  «Elm»,  
1957.   
51.  Haqverdiyev T.Ş .  Bədii-kütləvi iş in təşkil i  və  metodikas ı ,  
Bak ı ,  ADU nəşr iyyat ı ,  1992.  
52.  Haqverdiyev T.Ş .  Abidə lər  tar ixin sirdaş ıd ır .  Bak ı ,   
“Gənclik”,  1982.   
53.  Hac ıbəyov Ü. Сечилмиш  əsər lər i ,  I I  ci ld,  Bak ı ,  1965.  
54.  Həsənov K. Qədim Azərbaycan xalq rəqslər i ,  Bak ı ,  
«İş ıq»,  1983.  
55.  Həsənli  S.  İslam mədəyyə t ində  e lm.  Bak ı ,  «Nərgiz»,  
1998.   
56.  Hüseynov Q. Mill i  qürur hissi ,  Bak ı ,  Azərnəşr ,  1991.   
57.  Hüseynov İ .  Adə t  və  ənənə lər  mənəvi əxlaqi  dəyər lər  kimi  
(metodik vəsai t) ,  Bak ı ,  «  Nərgiz»,  2000.   
 
 
295
58.  Hüseynov İ .  Mədəniyyə t in  aktual  problemlər i .  
Azərbaycan Dövlə t  Mədəniyyə t  və  İncəsənə t  
Universi tet inin elmi məqalə lər  məcmuəsu.  Bak ı ,  ADMİU, 
2000-ci  i l .  
59.  Hüseynov İ .  Kulturoloj i  ədəbiyyatda mental i tet  problemi.  
Azərbaycan Elmlər  Akademiyas ı  fə lsəfə  və  hüquq 
inst i tutunun “Ekologiya,  fə lsəfə ,  mədəniyyə t”  elmi  
məqalə lər  məcmuəsi .  Bak ı ,  “Elm”,  1999.  
60.  Hüseynov İ .  Asudəvaxt  mədəniyyə t inin tərbiyə  edi lməsi  
sahəsində  baş l ıca məqsəd və  vəzifə lər  (metodik göstər iş) ,  
Bak ı ,  «  Nərgiz»,  2000.  
61.  Həsənov Ə .  Azərbaycan ın xarici  s iyasə t i :  Avropa 
dövlə t lər i  və  ABŞ ,  Bak ı ,  «Bil ik»,  1998.  
62.  Xalq ım ız ın deyimlər i  və  duyumlar ı ,  Bak ı ,  Azərnəşr ,1986.  
63.  Xə l i lova F.  Adə t  və  ənənə lər ,  Bak ı ,  Azərnəşr ,  1986.  
64.  Xudiyev N. Radio,  televiziya və  ədəbi di l .  Bak ı ,  
Azərnəşr ,  2001.  
65.  “Xəzər”  jurnal ı ,  1990,  №  2 .  
66.  Искусство  Азербайджана ,том  I I ,Баку ,  Наука ,1949.  
67.  İsmail  Tunali .  Sanat  ontoloj is i ,  İstanbul ,  1965.  
68.  Жарков  А .Д .  Клуб  в  дни  всенародных  праздников ,  М . ,  
1983.  
69.  Каган  М .С .  Философия  культуры .  Санкт-Петербург ,  
1996.  
70.  “Кузница”журнал  №  7 ,  Москва ,  1921.  
71.  Kell i  J .R.  Leisure Identi t ies  and Inderact ions.  London,  
1983.  
 
 
296
72.  Кротова   Ю .Н .   Педагогика   досуга  в  англоязычных  
странах .  Санкт-Петербург .  1994.  
73.  Коменский  Я .А .  Материнская  школа .  М . ,  1947.  
74.  Клинтон  Б .  Америка  конца  ХХ  века .  М . ,  Институт  
США  и  Канады ,  1993.  
75.  Klubşünasl ıq.  Bak ı ,  “Maarif”,  1984.  
76.  Kər imov K. Azərbaycan miniatürlər i ,  Bak ı ,  Elm,  1980.  
77.  Kər imov İ .  Azərbaycan – Türkiyə  teatr  ə laqə lər i ,  Bak ı ,  
“Nağ ı l  evi”,  2000.   
78.  Qas ımzadə  F. ,  Hac ıyev T.  Avestadan bu günədək,  Bak ı ,  
«Bil ik»,  1982.  
79.  Qas ımzadə  F.F.  Novruz – bahar bayram ı .  Bak ı ,  «Bil ik»,  
1989.   
80.  Qurbanov B. Estet ika aləminə  səyahə t ,  Bak ı ,  «Elm»,  
1977.  
81.  Qurbanov B. Mənəvi safl ıq dünyas ı .  Bak ı ,  Azərnəşr ,  
1989.  
82.  Qurbanov B. “Musiqinin bədii-estet ik məsə lə lər i” ,  Bak ı ,  
“Ağr ıdağ” nəşr iyyat ı ,  2000.  
83.  Qaraoğ lu .  Azərbaycan dastanlar ı ,  Bak ı ,  Azərnəşr ,  1977.  
84.  Гегель .  Эстетика ,  томI ,  М . ,  1968.  
85.  Гегель .  Эстетика ,  томIII ,  М . ,  1968.  
86.  Q ısa estet ika lüğə t i ,  Bak ı ,  Azərnəşr ,  1984.  
87.  Гуревич  П .С .  Культурология .  М . ,  «Гардарики»,  1999.  
88.  Грубер  Р .И .  Всеобщая  история  музыки .  М . ,  Изд .  
«Искусство».  
89.  Qorki  M. Ədəbiyyat  haqq ında.  Bak ı ,  Azərnəşr ,  1950.  
 
 
297
90.  Quliyev H.A.,  Məmmədov Ə .S.  Azərbaycan adə t  və  
ənənə lər i .  Bak ı ,  Azərnəşr .  
91.  Qurbanl ı  M. Sülhə  gedən yol .  Bak ı ,  “Ozan”,  2000.  
92.  Лосов  А .Ф .  Эстетика  возраждения .  М . ,  1978.  
93.  Лотман  А .Д .  Философская  мысль  независимый  Индии .  
М . ,  «Знание»,  1966.  
94.  Липис  Ю .  Происхождение  вешей .  Из  истории  культуры  
человечества .  М . ,  1954.  
95.  Lettenmair  J .G.  Das grosse Orient  –  Teppich – Buch 
Munchen,  1969.  
96.  Леонтьев  А .А .  Общежитие  как  психологические  
исследовательской  обьект .  М . ,  1984.  
97.  Майкл  Э .  Туризм-крупнейшая  мировая  индустрия .  
Журнал  «Экономист»,  март ,  1991,  №  776.  
98.  Məmmədov Ə .  Mil l i  adə t  və  ənənə lər .  Bak ı ,  “Mars Print”  
nəşr iyyat ı ,  2000.   
99.  Məmmədov Ə .  Mədəni  fəaliyyə t in  diфferensial  təşkil i .  
Bak ı ,  “Mars Print” nəşr iyyat ı ,  1998.  
100.  Makarenko A.S.  Seçilmiş  pedaqoji  əsər lər .  “Azərbaycan 
məktəbi” jurnal ın ın nəşr i ,  Bak ı ,  1950.  
101.  Миллс  Р .  Властвующая  элита ,  М . ,  1959.  
102.  Mirzəcanzadə  A.X. Yarad ıc ı l ıq haqq ında düşüncə lər .  
Bak ı ,  «Yaz ıç ı»,  1984.  
103.  Muradxanov M.M. A.S.Makarenkonun pedaqoji  i rs i  və  
ondan Azərbaycanda ist i fadə  edi lməsi  təcrübəsi ,  Bak ı ,  
«Yaz ıç ı»,  1965.  
 
 
298
104.  Məmmədbəyova İ .  Müstəqil  Azərbaycan Respublikas ında 
mədəni asudəvaxt:  ənənə  və  varis l ik (metodik vəsai t )  
ADMİU-nun nəşr i ,  Bak ı ,  2001.  
105.  Məmmədov Ə .S.  Kommunis şüurunun formalaşmas ında 
yeni  adə t  və  ənənə lər in rolu.  Bak ı ,  Azərnəşr ,  1972.  
106.  Mirzəxanov F.  Zəhmə tkeş lər in  ateis t  tərbiyəsində  yeni  
adə t  və  ənənə lər in rolu.  Bak ı ,  Azərnəşr ,  1976.  
107.  Məmmədov X. “Simmetr iya və  sənə t” .  “Qobustan” 
incəsənə t  toplusu №  1 ,  Bak ı ,  1970.    
108.  Mədəniyyə t  və  incəsənə t in  ümumnəzər i  problemlər i  
(elmi-metodik məqalə lər  tоplusu).  Bak ı ,  ADMİU, 1998.   
109.  Mədəni maarif  iş i .  Bak ı ,  Мaarif ;  1974,  s  7.  
110.  “Mədəni  maarif” jurnal ı ,  №  6 ,  2000.   
111.  Məmmədov M. İncəsənə t  və  diн .  Bak ı ,  Azərnəşr ,  1971.  
112.  Морган  Л .Древнее  общество .  Ленинград ,  1934.  
113.  Маркс  К . ,  Энгельс  Ф ,  М . ,  Соч . ,  т1.  
114.  Melehet  Örgü.  “Şer ve musiki” Şer  ve plast ik sanatlar .  
Sanatla  dünya görüşü.  Ankara Universi tet i .  Dil  ve Tarih-
Coğrafya fakultesi  aylmlar ı  №  855 konfranslar  serigi ,  
L.Pulhan matbaasi ,  İstanbul ,  1946.  
115.  «Наука  и  религия» журнал ,  1967,  №  5 .  
116.  Новикова  И .А .  Организация  досуга  подрастающего  
поколения  в  США :  Традиция  и  современность .  Санкт-
Петербург ,  1991.  
117.  Наджафов  М .  Азим  Азимзаде ,  Баку ,  Азернешр ,  1965.  
118.  Nəbiyev A.  El  nəğmə lər i ,  xalq oyunlar ı ,  Bak ı ,  Azərnəşr ,  
1988.  
119.  Nəbiyev A.  İ lax ır  çərşənbə lər ,  Bak ı ,  Azərnəşr ,  1992.  
 
 
299
120.  Понамарев  В .Д .  Формирование  культуры  игры  в  
праздничных  отдыха  (Канд .диссертация) ,  Санкт-
Петербург .  
121.  Платон ,  Федр .  Сочинения ,  в .  3-х  томах ,  М . ,  1910,  т . I I .  
122.  Плеханов  Г .В .  «Литература  и  эстетика» том1,  М . ,  
1958.  
123.  Плеханов  Г .В .  Искусства  и  литература ,  М . ,  1948.  
124.  Почта  Ю .М .  Возникновение  ислама  мусульманского  
общество  (философско-методологический  анализ) ,  М . ,  
1993.  
125.  Pilberg F.  Muzik in der  Sowietunion.  Kе ln ,  1965.  
126.  Roma ədəbiyyat ı   müntəxəbat ı .  Bak ı ,  Maarif ,  1967.  
127.  Rzayev N. “Novruz” türkçülüyümüzün tar ixi  yadigar ı .  
“Yeni mцsavat” qəzet i ,  1995,  17 mart ,  №  10 (150).  
128.  Sad ıq bəy Əfşar .  Qanun üs-süvər .  Bak ı ,  “Elm”,  1971.  
129.  Siracəddin Hac ı .  Mil l i  düşüncəmizin qaynaqlar ı  –  Bahar  
bayram ı”,  525-ci  qəzet ,  12 mart ,  1997.  
130.  Süleymanov M.A. M.Ə .Rəsulzadə  və  Azərbaycan 
mədəniyyə t i  (namizədlik dissertasiyas ı) ,  Bak ı ,  2000,  
Mədəniyyə t  və  İncəsənə t  Universi tet inin ki tabxanas ı .  
131.  Süleymanov M.A. Novruz (metodik vəsai t) ,  Bak ı ,  
ADMİU, 1998.  
132.  Sad ıqov A. Asudəvaxt və  mənəvi-estet ik tərbiyə .  
“Mədəni-maarif  iş i”  jurnal ı .  1990,  №  2 .  
133.  Sə t tarov M.M. Dini  ayinlər  və  xalq adə t lər i  haqq ında.  
Bak ı ,  Azərnəşr ,  1965.  
134.  Sultanov Ş . ,  Sultanov K. Ömər  Xəyyam. Bak ı ,  
“Gənclik”,  1991.  
 
 
300
135.  Смирнова  Е .И .  Теория  и  методика  организации  
самодеятельного  творчества  трудящихся  в  культурно-
просветительных  учреждениях .  М . ,  «Просвещение»,  
1983.  
136.  Seyidov M. “Varsaq,  ozan,  aş ıq”.  “Qobustan” incəsənə t  
toplusu,  №  1 ,  1970.  
137.  Swift  M.G. The art  of  the dan e in the USSR. Universi ty  
Notre Dance,  Indiana,  1968,  316с .  
138.  Spry I .  Ieisure and Nature.  Philadelphia,  1987.  
139.  Şəxsiyyə t in mənəvi aləmi.  Bak ı ,  ADU, 1982 
140.  Шарль  В .  Мусульманское  право ,  М . ,  «Знания»,  1959.  
141.  Шарль  Д .  Воспоминания  и  заметки  актера ,  М . ,  
Искусства ,  1958.  
142.  Şükürov A. Kulturologiya.  Bak ı ,  Elm, 1998.  
143.  Şükürov A. Fə lsəfə ,  Bak ı ,  Elm, 1997.  
144.  Şükürov А .  İslam,  adə t ,  ənənə .  Bak ı ,  Azərnəşr ,  1981.  
145.  Шароев  И .Г .  Режиссура  эстрады  и  массовых  
представлений .  М . ,  1985.   
146.  Шнирельман  В .А .  «Евразийская  идея  и  теория  
культуры»,  Этнографическое  обозрение»,  М . ,  1996,  №  
4 .  
147.  Şuş inski  F.  Cabbar Qaryağd ıoğ lu.  Bak ı , İş ıq,  1987.  
148.  Şəmsizadə  N.  Azərbaycan ədəbiyyatşünasl ığ ı .  Bak ı ,  
“Ozan”,  1997.  
149.  Tər lanov M.,  Əfəndiyev R.  Azərbaycan xalq sənə t i .  
Bak ı ,  Azərnəşr ,  1960.  
150.  Təhmasib M.H. Azərbaycan xalq dastanlar ı .  Bak ı ,  
Azərnəşr ,  1965.  
 
 
301
151.  Təhmasib M.H. Azərbaycan xalq dastanlar ı .  Bak ı ,  Е lm,  
1972.  
152.  Тульчинский  Г .Л .  Культура  и  бизнес .  Репутация ,  
влияние ,  связи  с  прессой  и  общественностью ,  
спонсорство .Санкт-Петербург .  Гос .  Академия  
культуры ,  1994.   
153.  Trends in Leisure Research in VSA. Research group ed 
ABS News and Harrish Surrey.  Washington,  1992.  
154.  Tağ ıyev Ə . ,  Ə l iyev Q.  Kulturologiya,  Bak ı ,  BDU-nun 
nəşr iyyat ı ,  1997.  
155.  Угринович  Д .М .  Искусства  и  религия .  М . ,  1963.  
156.  Угринович  Д .М .  Обряды  за  и  против .  М . ,  «Знания»,  
1975с .  
157.  “Ulus” qəzeti ,  7  iyun,  2001.  
158.  Уильям  Р .  Становление  музыки .  М . ,  «Музгиз»,  1961.  
159.  Və l iyev K. Elin yaddaş ı ,  di l in yaddaş ı .  Bak ı ,  Gənclik,  
1987.  
160.  Выгодский  А .С .  Психология  искусства ,  М . ,  1968.  
161.  Владимир  Зоц .  Несостоятельные  претензии .  М . ,  
«Знания»,  1975.  
162.  Vaqif  İbrahimoğ lu.  “525-ci  qəzet”,  2 may,  2001.  
163.  Və l iyev V. Azərbaycan folkloru.  Bak ı ,  Maarif ,  1985.  
164.  Вопросы  эстетики .  М . ,  1960,  №  13.  
165.  Яковлев  Й .Г .  Эстетическое  познание  и  религия .  М . ,  
1962.  
166.  Yusifov Y. Qədim Şərq tar ixi .  Bak ı  Universi tet i  
nəşr iyyat ı ,  Bak ı ,  1993.  
 
 
302
167.  Yeqorov Y.S. ,  Yuxneviç M.Y. Müasir  şərai tdə  
muzeylər in elmi-kütləvi iş i  (Тярcцмя) .  Bak ı ,  1991,  
Mədəniyyə t  Nazir l iyinin nəşr i .  
168.  Ziya Göyalp.  Türkçülüyün əsaslar ı .  Bak ı ,  Maarif ,  1991.  
169.  Zərdabi  H. Seçilmiş  əsər lər i .  Bak ı ,  «Yaz ıç ı»,  1960.  
170.  Zeynalov F.  Azərbaycan di l inin mənşəyi  məsə ləsinə  dair .  
“Azərbaycan f i lologiyas ı  məsə lə lər i”  məcmuəsi ,  2-ci  
burax ı l ış ,  Bak ı ,  Elm, 1984.  
 
 
303
 
M Ü N D Ə R I C A T  
 
Giriş ………………………………………………………..……3-16 
 
I fəsil. 
Milli adət və  ənənələrdə  bədii- estetik duyum  
 
1.1 Varisliyin adət və ənənələrdə  yeri və  onun  mənəvi təsir  dairəsi 
……………………………………………………………...……… 17  
1.2 Adət və ənənələrdə  bədii estetik dəyərlərlə  milli- ənənəvi 
təkamülün vəhdəti……………………………………...…………60  
1.3 Müasir incəsənətdə ənənəvilik və tarixi 
təcrübə………………………………..………………..…………113  
 
II fəsil.        
Mədəniyyətin müasir inkişaf  mərhələsində  adət və  ənənələrin yeri   
 
2.1. Müasir  mədəniyyətin  tarixi-ənənəvi əsaslar……..….155 
2.2.  Asudəvaxt   mədəniyyətinin   inkişafında   milli ənənəvi 
xüsusiyyətlərin rolu…………………………………………….…196 
2.3.  Mədəniyyət müəssisələrində   müasir  adət  və  ənənələrin 
yeri və  inkişaf dialektikası  ………………………………….….240 
Nəticə…………………………………………………..…….…...285 
İstifadə  edilmiş  ədəbiyyat…………………...…….……………291 
 
 
304
ABSTRACT 
In this book, both spiritual and moral characteristics in the 
traditions of old Azerbaijan are investigated and some idelogical 
reasons why some of these values were followed and some were 
resfrikted during former Soviet Union are handled. At the some time 
investigates the introduction of some traditions to our social life during 
the period of Soviet Union. And the writer is on behalf of the idea that 
those traditions are inevitable to perish since they do not respond the 
spiritual and aesthetic ideals and desires of the people. 
 
 
305
Texniki redaktor:  Valeh Əsgərov  
Kompüter tərtibatçıs:  Narminə Qasımova  
Korrektor:    Vəfa Karimova  
Rassam:       Etibar Nazarov 
Hüseynov İlqar Həsrət oğlu 
Azərbaycan milli adət və ənənələrinin 
bədii-estetik mahiyyəti 
(monoqrafiya)  
Azərbaycan dilində 
Yazılmağaverilmis 08.05.2002 Çapa imzalanmış 01.08.02. 
Format 60x84 1/16. Fiziki ç.v. - 19,25. 
Tiraj - 500. Sifariş - 30. 
Bakı  - "Mars-Print" - 2002 
Ünvan: Ə.Hüseynzada 59. Tel: 94-5144 
 
