1 
 
AZƏRBAYCAN SSR ELMLƏR AKADEMİYASI 
ARXEOLOGİYA VƏ ETNOQRAFİYA SEKTORU 
 
 
 
QÜDRƏT İSMAYILOV 
 
 
 
 
 
 
 
QURUÇAY VƏ KÖNDƏLƏNÇAY  
VADİSİNDƏ QƏDİM  
MƏDƏNİYYƏT İZLƏRİ 
 
 
 
 
 
 
 
 
 
 
 
 
“Elm” – nəşriyyatı – Bakı – 1981 
  
2 
 
Azərbaycan SSR Elmlər Akademiyası 
Redaksiya - Nəşriyyat Şurasının  
qərarı ilə çap olunur 
 
 
 
Redaktoru: V.Əliyev 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
© “Elm” nəşriyyatı, 1981. 
İ    10602 – 000      29-81 
     M – 655 – 81 
 
 
3 
 
Nəsli kəsilmiş heyvan növlərinin qalmış sümüklərinin quruluşu onların 
bədən quruluşunu tədqiq etmək üçün nə qədər əhəmiyyətli isə, əmək alətlərinin 
qalıqları da aradan qalxmış olan ictimai-iqtisadi quruluşları tədqiq etmək üçün 
eyni dərəcədə əhəmiyyətlidir. 
K. Marks  
 
GİRİŞ 
 
Dünyada çoxlu çay vardır. Onların bir qismi dənizlərə axır, ümmanlarla 
qovuşur və ya daha böyük çaylarla birləşir, bir qismi isə geniş suların həsrətilə 
minbir maneədən keçsə də, hansı bir səhrada və ya düzdəsə itib-batır. Lakin hər bir 
çayın böyüklüyündən və ya kiçikliyindən asılı olmayaraq öz həyatı, tarixi vardır. 
Bu çaylar Nil qədər böyük, Dəclə-Fərat qədər qüdrətli, Qanq çayı qədər 
müqəddəs deyildir; xəritələrin çoxunda hətta onların adı da yazılmır. Lakin bu 
çayların yaratdığı vadinin tarixi Beynəlnəhrin, Nil və Qanq çayları vadilərinin 
tarixi qədər qədim və sirlidir. 
Söhbət Azərbaycan torpağının iki ekiz çayı -mənbələrini Böyük Kirsdən 
qoşa götürən; Araza qədər qoşa axan Quruçay və Köndələnçay haqqında gedir. 
Quruçay və Köndələnçay dəniz səviyyəsindən 2725 m yüksəklikdə yerləşən 
Kirs dağından başlayır. İl boyu duman, çən içində üzən bu dağın göz yaşı kimi 
duru, buz kimi soyuq bulaqları hər iki çaya ilk qidanı verir, həyat bəxş edir. 
Öz başlanğıcında güllü-çiçəkli yamaclar, sıx meşələr arasındakı dar və dərin 
dərələrdən sürətlə aşağı axan Quruçay və Köndələnçay yalnız dağətəyi hissədə 
geniş yatağa çıxır və bundan sonra aramla Araz çayına üz tutur, onunla qovuşur. 
Onların yaratdığı vadinin uzunluğu vur-tut 70 km, ən enli yeri 6 km-dir. 
Ümumilikdə bu vadi Kiçik Qafqazın cənub-şərq ətəklərini tutmaqla Araz çayına 
qədər uzanan ensiz bir zolaqdan ibarətdir. Bununla belə, bu kiçik ərazinin müxtəlif 
təbii şəraiti, səth quruluşu, iqlimi, torpaq-bitki örtüyü, heyvanat aləmi, eləcə də 
zəngin tarixi keçmişi vardır. 
Vadinin yuxarı hissəsi dağ-çəmən və dağ-meşə torpaq örtüyünə malikdir. 
Burada yay ayları sərin və yağıntılı keçir, daim yaşıllıq olur. Subalp və alp 
çəmənlikləri ilə örtülmüş bu yerlərdən uzun əsrlərdən bəridir ki, gözəl yaylaq yeri 
kimi istifadə olunur. Azca aşağıda palıd, fıstıq və vələs meşələri yayılmışdır. 
Deyilənlərə görə bu meşələrdə indi də ayı, qaban, meşə pişiyi, dağ keçisi kimi 
müxtəlif vəhşi heyvanlara rast gəlmək olur. Burada tarixi abidələr də az deyildir. 
Sıldırım qayalar üzərində, meşə talalarında tikilmiş və hazırda daşları illərin, 
qərinələrin yosunu ilə örtülmüş möhtəşəm qalalar, məbəd və saraylar qədim 
tariximizdən xəbər verən qiymətli yadigarlardır. Buna baxmayaraq, Quruçay və 
Köndələnçay vadisinin tarixi nöqteyi-nəzərdən daha maraqlı hissəsini onun 
dağətəyi və düzən yerləri təşkil edir. Ölkəmizdə ən qədim insan düşərgəsi məhz 
burada - Quruçayın sol sahilindəki Azıx mağarasında aşkara çıxarılmışdır. Bir 
4 
 
milyon yarım il bundan əvvəl burada ibtidai insan düşərgələri mövcud olmuşdur. 
Həmin dövrdə vadinin bu hissəsində daş dövrü insanlarının əsas ov heyvanları olan 
ayı, bəbir, nəhəng maral, bizon, vəhşi at, çöl donuzu, dağ-keçisi və canavar kimi 
vəhşi heyvanlar yaşamışdır. 
Aşağı hissədə əsasən boz və şabalıdı torpaqlar yayılmışdır. Vadinin payına 
düşən düzən sahənin özü müxtəlif ölçüdə və hündürlükdə təpələrdən ibarətdir. Belə 
təpələr Quruçay və Köndələnçayın axarı    istiqamətində Araza qədər uzanır. Bu 
təpəliklərdən şimalda Mil düzü başlanır. Eramızdan əvvəl V minillikdə vadinin 
əlverişli torpaq və iqlim şəraitinə malik bu hissəsində Qədim Şərq ölkələrində 
olduğu kimi eyni bir vaxtda ibtidai əkinçilik təsərrüfatının əsası qoyulmuş və 
bununla əlaqədar olaraq ilk oturaq əkinçi icmalara məxsus yaşayış yerləri 
yaranmışdı. 
Eramızdan əvvəl III minillikdə - tuncun mənimsənilməsi dövründə isə 
əkinçilik təsərrüfatının genişlənməsi və maldarlığın sürətli inkişafı ilə əlaqədar bu 
yerlərdən istifadə daha intensiv şəkil almışdı. Bu tarixi dövrün ardıcıl inkişaf 
mərhələlərində Quruçay və Köndələnçayın sahillərində olan təpələrin hamısı nəsli 
qəbilə və tayfa icmalarının yaşayış yerlərinə çevrilmişdi. son illərin arxeoloji 
axtarışları ilə belə yaşayış yerlərindən vadinin qədim sakinlərinin məişət və 
təsərrüfatına, ictimai həyatına və mədəniyyətinə dair külli miqdarda maraqlı tapıntı 
əldə edilmişdir. Quruçay və Köndələnçay vadisi geniş əraziyə malik olmasa da, 60-
cı illərə qədər Azərbaycanın arxeoloji cəhətdən ən zəif öyrənilmiş rayonlarından 
biri kimi qalmışdı. İstər inqilabdan əvvəl, istərsə də sonrakı illərdə bu ərazidə 
aparılmış bütün arxeoloji tədqiqatlar ilkin kəşfiyyat xüsusiyyəti daşımışdı. Belə 
arxeoloji tədqiqatların birincisi keçən əsrin sonlarında başlanmışdı. 1895-ci ildə 
Şuşa realnı məktəbinin  alman dili müəllimi  E.  Resler vadinin dağətəyi və düzən 
hissəsində yerləşən ayrı-ayrı tarixi abidələrlə maraqlanaraq Qarabulaq kəndi 
yaxınlığında (indiki Füzuli şəhəri) yerləşən Qaraköpəktəpə adlı hündür təpədə 
qazıntı işləri aparmağa səy göstərmişdi. Lakin bu qazıntılarla E. Resler müsbət 
nəticələr əldə edə bilməmişdi. Onun tapıntıları son dövrlərə aid qəbir daşlarından 
ibarət olmuşdu. Bir il sonra, 1896-cı ildə bu yerlərdə Moskva arxeoloji 
komissiyasının tanınmış üzvü A. A. İvanovski tədqiqat işləri aparmışdı. O, 
Köndələnçayın sağ sahilində tunc dövrünə aid beş kurqan qazmışdı. A. A. 
İvanovski, həmin kurqanların yaxınlığında yerləşən Qaraköpəktəpə qədim yaşayış 
yerini də səhv olaraq kurqan kimi qələmə almışdı. 
A. A. İvanovski qazdığı kurqanların ikisində qədim ölüyapdırma mərasimi 
izlərinə təsadüf etmiş, digər ikisində isə daş qutu qəbirlərə rast gəlmişdi. Bununla 
belə, kurqanların hamısından müxtəlif gil qablar, tuncdan hazırlanmış əmək 
alətləri, silahlar, rəngarəng bəzək nümunələri və s. tapılmışdı. Lakin beşinci 
kurqanın altındakı qəbirdə daha zəngin və maraqlı avadanlığa təsadüf olunmuşdu. 
Uzunluğu 10 m, eni və dərinliyi 2 m olan bu qəbirdə 3 insan və üzərlərində incə 
bəzəklər qalmış dəvə skeleti olmuşdu. Bunlardan başqa qəbirdə qızıl, sümük və 
5 
 
tuncdan hazırlanmış nəfis bəzək nümunələrinə, müxtəlif alət və silahlara, çoxlu gil 
qaba təsadüf edilmişdir. Bu tapıntılar Zaqafqaziyada ilk dəfə olaraq nəsli quruluşun 
dağılmasını və əmlak bərabərsizliyinin daha da artmasını göstərən qiymətli elmi 
dəlillər əldə etməyə imkan vermişdir. Təəssüf ki, belə maraqlı, eyni zamanda 
böyük elmi əhəmiyyətli dəlillərdən sonra Quruçay və Köndələnçay vadisində uzun 
müddət arxeoloji axtarışlar aparılmamışdır. İnqilabdan sonrakı illərdə belə, burada 
aparılan müəyyən işlər əsasən etnoqrafik tədqiqatlarla bağlı olmuşdur. 
Azərbaycanın görkəmli arxeoloq və etnoqrafı Ə. K. Ələkbərov 20-ci illərdə bu 
yerlərdə olarkən əsasən yerli maldar əhalinin müasir həyat tərzinə aid məlumat 
toplamışdı. Bununla belə burada təsərrüfat işləri zamanı təsadüfən aşkar edilən küp 
qəbirlər də tədqiqatçının diqqətindən yayınmamışdı. Ə. K. Ələkbərov onların 
mövcud olduğu yerləri dəqiq şəkildə qeydə almış və bununla küp qəbirlərin 
yayılma ərazisini yeniləşdirmişdi. 
Daha sonra, 50-ci illərin sonlarında Quruçay və Köndələnçay hövzəsində 
olmuş məşhur qafqazşünas arxeoloq A. A. İessenin axtarışları da ilk kəşfiyyat 
xarakteri daşımışdı. A. A. İessen Köndələnçayın aşağı axarında eneolit və tunc 
dövrlərinə aid bir neçə qədim yaşayış yeri aşkar etmişdi. 
Quruçay və Köndələnçay vadisinin geniş arxeoloji tədqiqi bilavasitə 1960-
cı ildən başlanmışdır. Həmin il Azərbaycanın tanınmış arxeoloqu M. M. Hüseynov 
tərəfindən Quruçayın hündür sol sahilində, dəniz səviyyəsindən 900 m yüksəklikdə 
yerləşən Azıx mağarasında qədim daş dövrünə aid düşərgə tapılmışdır. İlk 
qazıntılar nəticəsində mağarada daş dövrünün qədim, orta və yuxarı aşel, eləcə də 
mustye mərhələlərinə aid mədəni təbəqələr aşkar edilmişdir. 1963-cü ildə Azıx 
mağarasından bir qədər aşağıda daş dövrünə aid ikinci qiymətli abidə - Tağlar 
mağarası üzə çıxarılmışdır. Daş dövrü üzrə belə müvəffəqiyyətli axtarışlar istər-
istəməz Quruçay və Köndələnçay vadisindəki abidələrin bütün dövrlər üzrə tədqiq 
olunması zərurətini meydana çıxarmışdı. Bu əsasdan 1964-cü ildən vadidə artıq 
ikinci arxeoloji ekspedisiya axtarışlara başlamışdır. Keçən müddətdə birinci 
ekspedisiya Azıx və Tağlar mağaralarında tədqiqatları daha da genişləndirmiş və 
bir sıra mühüm elmi nailiyyətlər əldə etmişdir. İkinci ekspedisiya isə qədim 
əkinçilik mədəniyyətilə bağlı abidələrin tədqiqilə məşğul olaraq bu kiçik vadidə 
eneolit dövrünə və tunc dövrünün bütün ardıcıl inkişaf mərhələlərinə aid onlarca 
qədim yaşayış yeri və qəbir abidəsi aşkara çıxarmışdır. İxtisasçılarla yanaşı geniş 
oxucu kütləsi üçün nəzərdə tutulmuş bu kitabça həmin yeni abidələrə həsr 
olunmuşdur. E. ə. V-I minilliklər arasındakı böyük dövrü əhatə edən bu 
abidələrdən əldə edilən maddi-mədəniyyət nümunələrinin əksəriyyəti qədim 
əkinçilik mədəniyyətinə aid olmaqla onun yaranma tarixini, təşəkkülünü və geniş 
inkişafını, səciyyəvi xüsusiyyətlərini, ayrı-ayrı dövrlərdə bir-birinə bağlılığını 
əyani şəkildə   əks   etdirir. 
  
6 
 
I FƏSİL 
 
ENEOLİT DÖVRÜ ABİDƏLƏRİ VƏ 
VADİNİN İLK ƏKİNÇİLİK MƏDƏNİYYƏTİ 
 
Quruçay və Köndələnçay vadisində ən qədim əkinçilik mədəniyyəti ilə 
bağlı olan abidələr eneolit dövrünə aiddir. 
Eneolit - latın-yunan sözlərinin birləşməsindən əmələ gələrək, mis-daş 
dövrü («eneus» latın dilində - mis, «litos» yunan dilində - daş) deməkdir. Elmi 
ədəbiyyatda bəzən bu söz əvəzinə təmiz yunan termini xalkolit («xalkos» -yunanca 
mis deməkdir) də işlədilir. 
Eneolit dövrü daş dövründən sonra başlamışdır. Eramızdan əvvəl V-IV 
minilliklərdə dünya xalqlarının maddi-istehsalında əsaslı dəyişikliklər baş vermiş, 
ibtidai insanlar ilk dəfə olaraq metal istehsal etməyi, ondan əmək alətləri 
düzəltməyi öyrənmişdilər. İnsanın kəşf etdiyi ilk metal mis olmuşdur. 
Tədqiqatlarla müəyyən edilmişdir ki, bu mühüm kəşf, hər şeydən əvvəl, yeraltı mis 
ehtiyatları ilə zəngin olan Ön Asiya ölkələri və Qafqazla bağlı idi. Lakin ilk 
metalın kəşfi ilə daş öz əhəmiyyətini itirməmiş, alət və silah hazırlamaq üçün uzun 
müddət yenə də əsas xammal rolunu oynamışdı. Əslində eneolit daş dövründən 
metal dövrünə keçid mərhələsi olmuşdu. Buna görə də eneolit dövrü abidələrindən 
misdən çox daş alətlərin tapılması qanunauyğun bir haldır. 
Eneolit dövrünün tarixi əhəmiyyəti ondan ibarət olmuşdu ki, məhz bu 
dövrdə insanların ictimai həyatında iki böyük dəyişiklik baş vermiş - ilk böyük 
ictimai əmək bölgüsü yaranmış və ana nəsli ata nəsli ilə əvəz olunmuşdu. Ayrı-ayrı 
Şərq ölkələrində - Dəclə-Fərat və Nil çayı vadilərində isə eneolit dövründə artıq 
siniflər yaranmış, ilk dövlətlər meydana çıxmışdı. 
Eneolit dövrü Azərbaycan tarixində ibtidai-icma quruluşunun maraqlı və 
eyni zamanda mühüm inkişaf mərhələlərindən birini təşkil edir. Son illərin 
arxeoloji tədqiqatları ilə öyrənilmişdir ki, həmin dövrdə oturaq əhalinin istər 
iqtisadi, istərsə də ictimai həyatında əhəmiyyətli dəyişikliklər baş vermişdi. Bu 
dövrdə əkinçilik və maldarlıq təsərrüfatlarının əsaslı təşəkkülü, ilk metal-mis 
alətlərin istehsalı və nəhayət, ictimai münasibətlərdəki dəyişikliklər, hər şeydən 
əvvəl, məhsuldar qüvvələrin yeni inkişafından irəli gəlmişdi. 
Eneolit dövrü uzun müddət bütün Zaqafqaziya arxeologiyasının ən zəif 
öyrənilmiş sahəsi olmuşdu. Bu dövrə məxsus ilk abidə Azərbaycanın görkəmli 
arxeoloqu O. H. Həbibullayev tərəfindən 1953-cü ildə Naxçıvan yaxınlığındakı 
Kültəpə abidəsində aşkar edilmişdi. Bir qədər sonra bu dövrə aid abidələr Qazax 
rayonu ərazisində tapılmışdır. Burada Töyrətəpə, Şomulutəpə, Baba Dərviş kimi 
eneolit yaşayış yerləri açılmışdır. Eyni vaxtda belə yaşayış yerlərinə Mil, Qarabağ 
və Muğan düzlərində təsadüf olunmuşdur. Hazırda Azərbaycanda eneolit dövrünə 
aid yaşayış yerlərinin sayı 20-dən artıqdır. Arxeoloji tədqiqatlar zamanı bu 
7 
 
abidələrdən çoxlu tikinti qalığı, ibtidai dulus məmulatı, əkinçilik mədəniyyətinə aid 
müxtəlif əmək alətləri, dənli bitki qalıqları və s. zahirə çıxarılmışdır. Bütün bu 
tapıntılar əsasında öyrənilmişdir ki, Azərbaycan ərazisində ibtidai əkinçilik eneolit 
dövründə artıq yetkin formada olmuş və yerli qəbilələrin təsərrüfatının əsasını 
təşkil etmişdi. Bununla yanaşı, maldarlıq təsərrüfatı da bu qəbilələrin 
iqtisadiyyatında mühüm yer tutmuşdu. 
Quruçay və Köndələnçay vadisində eneolit dövrünün ilk tapıntıları Azıx və 
Tağlar daş dövrü mağara düşərgələrinin üst mədəni təbəqələrində aşkar edilmişdir. 
Hər iki mağara Quruçayın hündür sol sahilindəki əhəng qayalıqlarında yerləşir. 
Onların ətrafı əkinçilik üçün yararlı torpağı olan yallardan ibarətdir. İstər Azıx, 
istərsə də Tağlar mağaralarından tapılmış eneolit dövrünə aid maddi-mədəniyyət 
nümunələrinin böyük hissəsini gil qab qırıqları təşkil edir. Bunlar saman və ya qum 
qatışıqlı gildən hazırlanmış qab qırıqlarından ibarətdir. Həmin qırıqlar özlüyündə 
eneolit dövrü üçün xas olan bəsit formalı küpələrə, enli ağızlı qazan və camlara, 
düz divarlı iri qablara aiddir. Saman qatışıqlı gil kütləsindən hazırlanmış qabların 
üzəri hər iki tərəfdən eyni tərkibdə olan gil məhlulu ilə suvanmış və 
hamarlandırılmışdır. Bişirilmədən sonra bu məhlul nazik təbəqə şəklində açıq 
çəhrayı və ya yaşılımtıl-sarı rəng almışdır. Qum qatışıqlı gildən düzəldilmiş 
qabların səthi kobuddur. Onlar boz və ya qırmızımtıl-boz rəngidir. Saxsıları 
kövrəkdir. Təsvir etdiyimiz qab nümunələri Azərbaycanın bütün eneolit abidələri 
üçün səciyyəvidir. Eyni formalı və texnoloji xüsusiyyətli qablar qonşu 
respublikaların eneolit dövrü abidələrində də gil məmulatının əsasını təşkil edir. 
Azıx və Tağlar mağaralarından gil məmulatı ilə yanaşı bir neçə daş və 
sümük məmulatı da tapılmışdır. Daş məmulatına əsasən dəvəgözü daşından 
düzəldilmiş bıçaqvarı lövhələr daxildir. Onlar iki və üçtillidir. Bu alətlərin 
bəzisinin yanı dişəklənmişdir. Dəvəgözü daşından düzəldilmiş belə kəsici alətlər 
Azərbaycanın eneolit dövrünə aid bütün qədim yaşayış yerlərindən məlumdur. 
Daş  məmulatı  içərisində bir ədəd dairəvi muncuq da vardır. Tağlar 
mağarasından tapılmış bu bəzək nümunəsi ağ rəngli araqanit daşından 
düzəldilmişdir. Gözü hər iki tərəfdən burma üsulu ilə açılmışdır. 
Yuxarıda qeyd etdiyimiz sümük əşya iti bizdən ibarətdir. Bu alət iri quşa 
məxsus lülə sümüyündən yonulmuşdur. Onun uc hissəsi səylə hamarlanmış və 
itiləşdirilmişdir. Bu hissədə işlənmə nəticəsində parıltı əmələ gəlmişdir. Alətin 
ümumi uzunluğu 8 sm-dir. Belə sümük alətlər də eneolit dövrü üçün çox 
səciyyəvidir. Maraqlıdır ki, onlardan ilk tunc dövrünün başlanğıc mərhələsində də 
geniş istifadə olunmuşdur. 
Azıx və Tağlar mağaralarından tapılan eneolit dövrü tapıntıları bu 
mağaralardan həmin dövrdə sığınacaq kimi istifadə olunduğunu göstərir. Çox 
güman ki, bu dövrdə mağaralarda yaşayış müvəqqəti olmuşdu. Əsas yaşayış isə, 
şübhəsiz, əkinçilik və maldarlıq təsərrüfatı üçün daha əlverişli olan Köndələnçayın 
sahil ərazilərindəki açıq yerlərdə keçmişdi. Belə yaşayış yerlərindən biri 
8 
 
Köndələçayın sağ sahilində yerləşən Günəştəpə abidəsidir. Uzunsov dairəvi 
təpədən ibarət olan bu abidənin uzunluğu 140-150 m-ə, eni isə 60 m-dən 80 m-ə 
qədərdir. Şimal tərəfdən təpə Köndələnçayın yatağından 35 m yüksəkdir. Bu 
hissədən təpəyə qalxmaq qeyri-mümkündür. Cənub tərəfdən isə onun hündürlüyü 
10 m-ə çatır. Quruçay Günəştəpədən 400-500 m cənubda axır. Onunla təpə 
arasında qalan sahə düzdür. Ehtimal ki, vaxtı ilə bu yerdə Günəştəpənin qədim 
sakinlərinin əkin sahələri olmuşdur. Maraqlıdır ki, axtarışlar zamanı buradan 
dəvəgözü daşından bıçaqvarı lövhələr və çaxmaq daşından oraq dişləri tapılmışdır. 
Günəştəpənin üstündən isə eneolit ilk və orta tunc dövrlərinə aid həm daş alətlər, 
həm də çoxlu gil məmulatı toplanmışdır. Eneolit dövrünə aid tapıntılar əsasən gil 
qab qırıqlarından ibarətdir. Cam və çölməklərə aid bu saxsı qırıqlarının tərkibi 
saman qarışıqlı olub, üzəri bəzən bir, bəzən isə hər iki üzdən gil məhlulu ilə 
suvanmış və səylə hamarlaşdırılmışdır. Rəngləri açıq qırmızı, çəhrayı və ya 
yaşılımtıl-sarıdır. Bunların bişirilmə keyfiyyəti də yaxşıdır. 
Göstərməliyik ki, eyni xüsusiyyətli, bəzən isə üzəri qırmızı boya ilə 
naxışlanmış qədim gil məmulatı Köndələnçayın sol sahilindən bir qədər şimalda 
başlayan Mil düzündəki eneolit abidələrindən də tapılmışdır. Ayrı-ayrı 
tədqiqatçılar gilinin tərkibində döyülmüş saman qatışığı olan belə gil məmulatını 
Zaqafqaziya eneolit abidələrinin yalnız cənub qrupuna aid edirlər. 
Günəştəpədən tapılan ən qədim maddi-mədəniyyət nümunələrinin başqa bir 
qismi daş məmulatından ibarətdir. Bunların içərisində dəvəgözü daşından çoxlu 
bıçaqvarı lövhələr, çaxmaq və dəvəgözü daşından düzəldilmiş mikrolit alətlər 
vardır. Qeyd etməliyik ki, mikrolit alətlərə Zaqafqaziyanın bir sıra eneolit dövrü 
abidələrində təsadüf olunmuş, onların ayrı-ayrı nümunələri hətta Maykop 
mədəniyyətinə aid abidələrdən tapılmışdır. 
Quruçay və Köndələnçay vadisində eneolit dövrü tapıntılarına malik digər 
abidə Qaraköpəktəpə adlı çoxtəbəqəli qədim yaşayış yeridir. Bu, Günəştəpədən 30 
-40 m şərqdə, Köndələnçayın sahilində ucalan konusvarı möhtəşəm təpədən 
ibarətdir. Çay tərəfdən onun hündürlüyü 50 m-dir. Bu hissədə Köndələnçayın sahili 
dik və uçurumlu olmaqla yaşayış yeri üçün çox qədimlərdən təbii müdafiə səddi 
rolunu oynamışdı. Təpədən 400-500 m cənubdan axan Quruçayın dərin yatağı isə 
onu cənub tərəfdən qorumuşdu. Ümumiyyətlə bu yer Quruçayla Köndələnçayın 
bir-birinə ən çox yaxınlaşdığı yerdir. Yerüstü axtarışlar, eləcə də qazıntılar 
nəticəsində Qaraköpəktəpədən eneolit dövründən son orta əsrlərədək külli 
miqdarda maddi-mədəniyyət nümunələri tapılmışdır. Burada hətta mezolit və 
neolit dövrlərinin daş alətlərinə oxşar nümunələrə də təsadüf olunmuşdur. 
Qeyd etməliyik ki, Qaraköpəktəpədə eneolit tapıntıları hələlik yalnız 
yerüstü axtarışlar nəticəsində aşkara çıxarılmışdır. Bunların da çoxu gil qab 
qırıqları ilə təmsil olunmuşdur. Günəştəpə qədim yaşayış yerindən fərqli olaraq 
bunlar həm saman, həm də qum qatışıqlı gildəndir. Bütün bu qırıqlar əldə 
hazırlanmış sadə formalı qablara məxsusdur. Onların ağız kənarları adətən düz, 
9 
 
oturacaqları aşağı hissədə yanlara çıxıntılıdır. Belə oturacaqlı qablar eneolit dövrü 
abidələrində geniş yayılmışdır. 
Yerüstü axtarışlar zamanı Qaraköpəktəpədən çoxlu qədim daş alət də 
tapılmışdır. Onların müəyyən qismi eneolit dövrünə aiddir. Bunlara, hər şeydən 
əvvəl, dəvəgözü və çaxmaqdaşından düzəldilmiş bıçaqvarı lövhələr və digər kəsici 
alətlər daxildir. Ehtimal ki, lövhələr əsasən quraşdırma dişli ibtidai oraqlara 
məxsus olmuşdur. Onu da ehtimal etmək olar ki, Qaraköpəktəpədən tapılan 
mikrolit alətlərin də bir qismi bilavasitə eneolit dövründə istehsal edilmiş və 
işlədilmişdir. 
Quruçay və Köndələnçay vadisində eneolit dövrünə aid digər yaşayış 
yerləri, eləcə də yeni tapıntılar Xantəpə və Kültəpə abidələrində aşkar edilmişdir. 
Qeyd etməliyik ki, ümumiyyətlə vadidə eneolit dövrünün ən maraqlı və böyük elmi 
əhəmiyyətli tapıntıları Xantəpə qədim yaşayış yerində zahirə çıxarılmışdır. Bu 
abidə dairəvi təpədən ibarət olmaqla Füzuli şəhərinin cənub-şərq qurtaracağında 
yerləşir. Onun diametri 120-130, hündürlüyü 8-10 m-dir. Təpədə uzun müddət 
təsərrüfat işləri aparıldığından onun üstündən və kəsiklərindən külli miqdarda 
qədim maddi-mədəniyyət nümunəsi toplamaq mümkün olmuşdur. Bunlar eneolit, 
ilk və orta tunc dövrlərinə aid olsa da, kəmiyyətcə üstünlük eneolit tapıntılarına 
məxsusdur. Maraqlıdır ki, həmin tapıntıların qiymətli qismi təpənin torpaq 
kəsiyində aydın bilinən müvafiq təbəqədən tapılmışdır. 
Tapıntılar ümumilikdə gil və daş məmulatından ibarətdir. Gil məmulatı 
başqa abidələrlə olduğu kimi əldə hazırlanmış sadə formalı qablarla təmsil 
edilmişdir. Onların bir qismi qum qatışıqlı, digər qismi isə saman qatışıqlı gildən 
hazırlanmışdır. Qum qatışıqlı gildən olan qabların divarları kövrəkdir. Onların 
bişirilməsi zəif olub, boz və ya qırmızımtıl-boz rənglidir. Saman qatışıqlı gildən 
düzəldilmiş qablar daha keyfiyyətli, səthi adətən əlavə nazik suvaqa malikdir və 
batıqlarla örtülmüşdür. Çəhrayı və ya açıq qırmızı rənglidirlər. Ayrı-ayrı 
nümunələrin üzərindən   çıxıntı   şəklində   bəsit   qulplar   vardır   (I tablo). 
Xantəpənin gil məmulatı içərisində bir ədəd butə diqqəti cəlb edir. Bu, 
yuvarlaq formalı boz rəngli kiçik qabdan ibarətdir. Qum qatışıqlı gildən 
hazırlanmış, üzərində od və his izi qalmışdır. Mis əridilməsi üçün istifadə olunmuş 
bu əşyanın hündürlüyü 3,5 diametri 4 sm-dir. Təsvir etdiyimiz butə Zaqafqaziyada 
ən qədim yerli metal əritməsini əks etdirən ilk tapıntıdır. 
Xantəpədən tapılan eneolit dövrünə aid maddi-mədəniyyət nümunələrinin 
ikinci qismini daş məmulatı təşkil edir. Bunların içərisində dəvəgözü daşından 
düzəldilmiş bıçaqvarı lövhələr və üzərində iş izi nəzərə çarpan çoxlu müxtəlif 
qəlpə də vardır. Burada ibtidai formalı dən daşlarına, sürtkəc və həvəngdəstələrinə 
də təsadüf olunmuşdur. Xantəpədən bütün bunlardan əlavə bir ədəd də yuvarlaq 
oturacaqlı daş qabın aşağı hissəsi tapılmışdır. Bu, qalın divarlı və boz rəngdə olub, 
məsaməli daşdan yonulmuşdur. Bütün bu tapıntılar Xantəpəni oturaq əkinçi 
10 
 
yaşayış yeri kimi səciyyələndirərək, burada eradan əvvəl V minillikdə artıq 
müstəqil metaləritmə işinin də mövcud olduğunu sübut edir. 
Kültəpə qədim yaşayış yeri də eyni qəbildəndir, O, Quruçay və 
Köndələnçay vadisinin cənub-şərq qurtaracağında yerləşən çoxtəbəqəli və ən 
böyük sahəli qədim yaşayış yeridir. Əslində bu yaşayış yerinin olduğu ərazi Araz 
çayının geniş vadisinə daxildir. Belə ki, Kültəpədən 1,5 2 km şərqdə Araz çayı 
keçir. Quruçay və Köndələnçay isə məhz burada Arazla qovuşur. Ümumiyyətlə, 
Quruçay-Köndələnçay vadisindən Şərq ölkələrinə keçid bilavasitə bu yerdən 
başlanır. Güman etmək olar ki, Kültəpənin belə əlverişli coğrafi-mövqeyi qədim 
dövrlərdən ona üstünlük vermiş və buranın ən böyük yaşayış yerinə çevrilməsinə 
səbəb olmuşdur. Kültəpə hazırda belə 4 hektardan artıq sahəni tutur. Planda 
dördkünc formalı olan bu təpənin hündürlüyü 15 m-ə yaxındır. Kültəpənin şərq 
tərəfindəki kəsiklərə əsasən onun süni təpə olduğu müəyyənləşdirilmişdir. Onu da 
qeyd etməliyik ki, Kültəpənin qərb və cənub tərəflərində əkinçilik üçün yararlı 
geniş düzən sahələr vardır. 
Arxeoloji axtarışlar zamanı Kültəpədən eneolit, ilk və orta tunc dövrlərinə, 
tunc dövrünün sonu - dəmir dövrünün əvvəllərinə, eləcə də sonrakı dövrlərə aid 
külli miqdarda maddi-mədəniyyət nümunələri tapılmışdır. Eneolit dövrünün 
tapıntıları əsasən gil məmulatından ibarətdir. Bunlar da öz növbəsində saman 
qatışıqlı gildən düzəldilmiş ayrı-ayrı qabların qırıqları ilə təmsil olunmuşdur. 
Qırıqların üzəri nazik gil məhlulu ilə suvanmışdır. Bişirildikdən sonra onların səthi 
açıq qırmızı və ya çəhrayı rəng almışdır. Təsvir etdiyimiz bu qırıqlar düz divarlı 
kasalara, camlara, çölmək və qazanlara aiddir. Bəzi qırıqlar qalın divarlı olmaqla 
eyni formalı, lakin iri ölçülü təsərrüfat qablarına məxsusdur. 
Kültəpədən əldə edilən tapıntılar içərisində müxtəlif daş alətlər də vardır. 
Onlar qədim əkinçilik təsərrüfatı ilə bağlı olmaqla oraq dişlərindən, dən daşları və 
sürtkəclərdən, çay daşlarından düzəldilmiş çapacaq və toxalardan ibarətdir. Güman 
etmək olar ki, bunların müəyyən hissəsi eneolit dövrünə aid əmək alətləridir. 
Quruçay və Köndələnçay vadisində eneolit dövrü abidələri əsasən yuxarıda 
qeyd etdiklərimizdən ibarətdir. Gördüyümüz kimi, bu abidələrdən tapılan maddi-
mədəniyyət nümunələri Zaqafqaziya eneolit mədəniyyəti üçün səciyyəvi olan 
bütün xüsusiyyətləri özündə cəmləşdirmişdir. 
Bu mədəniyyətə məxsus yaşayış yerləri bir qayda olaraq dağətəyi və düzən 
yerlərdəki çay sahilində və ya hazırda suyu qurumuş qədim çay vadilərində 
yerləşmişdir. Belə yaşayış yerlərinin evləri möhrədən və ya çiy kərpicdən tikilmiş 
dairəvi və dördkünc binalardan ibarət olmuşdur. 
Arxeoloji tədqiqatlarla müəyyənləşdirilmişdir ki, vaxtı ilə bu yaşayış 
yerlərində təsərrüfatın əsasını artıq təşəkkül tapmış əkinçilik təşkil etmiş və bu 
təsərrüfatda dənli bitkilər istehsalı üstün yer tutmuşdu. Əkinçiliyin əsas formasını 
isə toxa əkinçiliyi təşkil etmişdi. Öyrənilmişdir ki, eneolit dövründə əhalinin 
11 
 
iqtisadiyyatında əkinçiliklə yanaşı maldarlıq da əhəmiyyətli yer tutmuşdu. Lakin 
bu təsərrüfat sahəsi öz inkişaf səviyyəsinə görə hələ oturaq xüsusiyyət daşımışdı. 
Eneolit dövrünün ən böyük nailiyyətlərindən biri misin kəşfi və bununla 
əlaqədar ilk metal alətlərin istehsalı ilə bağlı olmuşdu. Bu dövrdə Zaqafqaziyanın, 
o cümlədən vadinin qədim sakinləri misi əritməyi öyrənmiş və ondan müxtəlif 
alətlər düzəltməklə öz istehsal fəaliyyətlərini xeyli yüngülləşdirmişdilər. 
Tədqiqatçılar ilk oturaq əkinçiliklə bağlı eneolit mədəniyyətini yekdilliklə e. 
ə. V-IV minilliklərə aid edirlər. Eyni zamanda, bu mədəniyyət hələlik 
Zaqafqaziyanın ən qədim əkinçilik mədəniyyəti hesab olunur. Bununla belə, şübhə 
yoxdur ki, göstərdiyimiz minilliklərdə artıq yetkin formada olmuş bu mədəniyyətin 
ilkin kökləri daha qədim dövrlərlə - neolitlə bağlıdır. Təəssüf ki, bu dövr indiyədək 
Zaqafqaziyanın ən zəif öyrənilmiş dövrü kimi qalmaqda davam edir. Bunun əksinə, 
eneolitdən sonrakı dövr əkinçilik təsərrüfatının yeni inkişafı və yüksəlişini əks 
etdirən dövr daha yaxşı öyrənilmişdir. 
 
12 
 
II  FƏSİL 
 
TUNC DÖVRÜ ABİDƏLƏRİ 
 
Eramızdan əvvəl I əsrdə yaşamış Romanın böyük şair-materialisti Lukretsi 
Kar «Şeylərin təbiəti haqqında» məşhur fəlsəfi poemasını yazmışdı. Bu əsərdə o, 
bəşər tarixində insanın keçdiyi böyük yolun canlı təsvirini verərək, sübut etmişdi 
ki, insan və onun mədəniyyəti allahların iradəsilə hazır şəkildə yox, tədrisi inkişaf 
yolu ilə, üç əsas mərhələdən – daş, tunc və dəmir dövrlərindən keçməklə 
yaranmışdı. Bununla Lukretsi Kar arxeoloq - alimləri nə az, nə çox - iki min il 
müddətinə qabaqlamışdı. 
Tunc dövrü eneolitdən sonrakı dövrdə qədim insanın yeni kəşfilə - tunc 
istehsalı sirrinin öyrənilməsilə başlanmışdı. 
Mis və mis alətlər bir növ, təbiətin insana bəxş etdiyi nemət olmuşdu. Lakin 
tunc və tunc alətlər istehsalı sirrinin açılması ilə insan bilavasitə təbiət üzərində 
ciddi qələbə çalmışdı. 
Mis alətlər düzəldərkən insan təbiətə məxsus hazır filizdən istifadə etmişdir. 
Tunc istehsalını öyrənməklə isə o, təbiətdə təsadüf olunmayan yüksək keyfiyyətli 
yeni bir material yaratmışdı. Belə ki, tunc mis ilə qalayın süni ərintisindən əmələ 
gələn yeni bir metal olmuşdu. Digər tərəfdən, tuncun alınması üçün misə nisbətən 
daha az istilik sərf edilmişdi. Mis 1084 dərəcə istilikdə əridildiyi halda, tuncun 
alınması üçün cəmi, 700 dərəcə istilik lazım olmuşdu. Belə bir şəraitdə tuncun 
əridilməsi və ondan müxtəlif məmulatın hazırlanması misə nisbətən xeyli asan başa 
gəlmişdi. Bu səbəbdən də tunc az vaxt içərisində misi əsaslı şəkildə sıxışdırmış, 
insanların məişət və təsərrüfatında daha geniş yayıla bilmişdi. 
Ehtimal edilir ki, tunc istehsalının sirri də ilk dəfə on qədim mədəniyyət 
ocaqları olan Şərq ölkələrində açılmışdır. Maraqlıdır ki, vaxtı ilə Dəclə-Fərat 
vadisində məskənləşmiş şumer xalqına məxsus qədim dini mətnlərin birində od 
allahına müraciətlə deyilir ki, «mis və qalayı sən qarışdırdın». 
Tuncun kəşfi, tunc alətlərin geniş tətbiqi qədim insanların mədəni-tarixi 
inkişafında əhəmiyyətli rol oynamışdı. Məhz tunc alətlərin istehsalı ilə insan 
iqtisadi və ictimai inkişafın yeni yüksək mərhələsinə - tunc dövrünə qədəm 
qoymuşdu. 
Tunc dövrü Zaqafqaziya, o cümlədən qədim Azərbaycan tarixində parlaq 
bir iz buraxmışdır. Çay vadilərindəki qədim yaşayış yerlərinin qalıqları, saysız-
hesabsız zəngin kurqan və digər qəbir abidələri həmin uzaq dövrdən zəmanəmizə 
gəlib çatan qiymətli tarixi mənbələrdir. Həmin abidələrin tədqiqi ilə öyrənilmişdir 
ki, Zaqafqaziya ərazisində tunc dövrü mədəniyyətinin yaranmasında bol xammal 
ehtiyatı, eləcə də Qədim Şərq ölkələri ilə qarşılıqlı iqtisadi-mədəni əlaqələr 
həlledici rol oynamışdı. Bu əsasdan da tunc dövrü Zaqafqaziya ərazisində qədim 
bir dövrdə - eramızdan əvvəl IV minilliyin sonlarında başlamışdır. Əhəmiyyətlidir 
13 
 
ki, son illərdə bu dövrə aid bir sıra zəngin abidələr Quruçay və Köndələnçay 
vadisində aşkar edilmişdir. 
Yeni arxeoloji axtarışlarla müəyyən edilmişdir ki, e. ə. IV minilliyin ikinci 
yarısından bu vadidə bütün Zaqafqaziya üçün səciyyəvi olan yeni bir mədəniyyət 
təşəkkül tapmış və inkişaf etmişdi. Oturaq əkinçi qəbilələrə məxsus bu mədəniyyət 
eramızdan əvvəl III minillikdə - tuncun ilk mənimsənilməsi dövründə özünün 
yüksək inkişaf mərhələsinə çatmışdı. Bu mədəniyyət arxeoloji ədəbiyyata «Kür-
Araz mədəniyyəti» və ya ilk tunc dövrü mədəniyyəti adı ilə daxil olmuşdur. 
İqtisadi-ictimai həyatda böyük irəliləyişlərlə, maddi-mədəniyyət sahəsində 
isə özünəməxsus yeni və yüksək xüsusiyyətlərlə səciyyələnən bu mədəniyyət 
eramızdan əvvəl III minillikdə Şimali Qafqazdan başlamış Zaqafqaziyanı 
bütünlüklə əhatə etməklə Suriya - Fələstinədək yayılmışdı. Bu dövrdə Quruçay və 
Köndələnçay vadisinin özündə qədim əkinçilik təsərrüfatının genişlənməsi, 
maldarlığın yeni yüksəlişi və ümumiyyətlə iqtisadi şəraitin yaxşılaşması əhalinin 
artmasına imkan yaratmış, əkinçilik üçün geniş sahələrdən istifadə zərurətini 
doğurmuşdu. İlk tunc dövrünün əkinçilik təsərrüfatı və mədəniyyəti təsadüfi bir 
şey olmayıb, bilavasitə özündən əvvəlki eneolit dövründə təşəkkül tapmış 
əkinçiliyin yeni inkişafının təzahürü olmuşdu. Təsadüfi deyildir ki, ilk tunc 
dövrünə aid yaşayış yerlərinin qalıqları əksər hallarda eneolit dövrü abidələri 
üzərində aşkar edilmişdir. Maraqlıdır ki, Quruçay və Köndələnçay vadisində yeni 
aşkar edilən ilk tunc dövrü yaşayış yerləri sayca çox və bir-birinə yaxın olmaqla bu 
vadinin eramızdan əvvəl III minillikdə Qafqazın ən sıx əhaliyə malik rayonlarından 
biri olduğunu sübut etmişdi. Belə yaşayış yerlərinə Günəştəpə, Xantəpə, 
Qaraköpəktəpə, Kültəpə ilə yanaşı, Şomulutəpə, Uzuntəpə, Meynətəpə kimi 
onlarca abidə daxildir. 
Quruçay və Köndələnçay vadisindəki ilk tunc dövrünə aid qədim yaşayış 
yerləri içərisində Qaraköpəktəpə abidəsi özünün stratiqrafik quruluşuna və tarixi 
əhəmiyyətinə görə xüsusi yer tutur. 
Məlumdur ki, hələ 1964-cü ilin ilk çöl axtarışları zamanı təpənin üstündə və 
yamaclarında e.ə. V minillikdən başlamış orta əsrlərə qədər uzun bir dövrə aid 
müxtəlif maddi-mədəniyyət nümunələrinə təsadüf olunmuşdur. Əldə edilən 
tapıntılar içərisində hətta daha qədim dövrlərin - mezolit və neolit dövrlərinin daş 
alətlərinə oxşar nümunələrə də rast gəlinmişdir. 1967-ci ildə Qaraköpəktəpənin 
cənub-şərq hissəsində başlanan qazıntılarla burada tunc dövrünün ardıcıl inkişaf 
mərhələlərınə , dəmir və antik dövrlərə, hətta orta əsrlərin bütün mərhələlərinə aid 
mədəni təbəqələrin, tikinti qalıqlarının varlığı müəyyənləşdirilmişdir. Hazırda 
Qaraköpəktəpənin (qazıntı yolu ilə) 300 m
2
-ə qədər sahəsi öyrənilmişdir. Bu 
sahədə bilavasitə öyrəndiyimiz dövrə ilk tunc dövrünə aid 7 m-ə yaxın qalınlıqda 
mədəni təbəqənin olması xüsusi elmi əhəmiyyət kəsb edir. 
İlk tunc dövrü mədəniyyətinin yayıldığı geniş ərazidə qalın təbəqəli yaşayış 
yerləri qalıqlarına çox təsadüf olunmuşdur və bunlar içərisində Naxçıvandakı 
14 
 
Kültəpə, Ermənistandakı Şenqavit abidələri xüsusi yer tutur. Lakin nə Kültəpədə, 
nə də Şenqavit və digər abidələrdə tunc dövrünün ardıcıl inkişaf mərhələlərini 
izləmək mümkün olmamışdır. Buna görə də son vaxtlara qədər ilk tunc dövrü 
mədəniyyətinin yaranma, təşəkkül tapma və inkişaf tarixi, eləcə də son mərhələsi 
haqqında mülahizə və fikirlər yalnız ayrı-ayrı abidələrin xüsusiyyətinə 
əsaslanmışdı. Bu isə öz növbəsində tunc dövrü, xüsusən onun ardıcıl inkişaf 
mərhələləri haqqında yanlış təsəvvürlərə gətirib çıxarmışdı. Diqqətəlayiq haldır ki, 
Qaraköpəktəpədə qədim tunc dövrünə aid mədəni təbəqənin tədqiqi ilə ilk dəfə 
həmin dövrün inkişaf pillələrini, eləcə də qrup təpələrdən ibarət tunc dövrü yaşayış 
yerlərinin bir-birilə əlaqəsini izləmək mümkün olmuşdur. Məhz bu əsasdan da 
Qaraköpəktəpənin tunc dövrünün başlanğıcına aid stratiqrafiyası Quruçay və 
Köndələnçay vadisində qeyd olunan dövrün bütün yaşayış yerləri üçün əsas 
götürülmüşdür. 
Vadidə ilk tunc dövrünə aid maraqlı tapıntılar Günəştəpə abidəsində də 
aşkar edilmişdir. Qazıntılarla bu abidədə qeyd edilən dövrə aid 2 m-dən artıq 
mədəni təbəqənin olması müəyyənləşdirilmişdir. Qazıntı yolu ilə Günəştəpənin 
200 m-ə qədər sahəsi tədqiq edilmiş və öyrənilmişdir ki, onun üst qatlarını, 
tərkibində ilk və orta tunc, antik dövrə hətta orta əsrlərə aid gil qab qırıqlarından, 
çay daşlarından ibarət boz rəngli çürüntülü torpaq layı təşkil edir. Bu layın qalınlığı 
30-40 sm-dir. Müəyyən edilmişdir ki, müxtəlif dövrlərə aid materialların belə 
qarışıq vəziyyəti Günəştəpənin son vaxtlarda uzun müddət əkin üçün istifadə 
olunmasından irəli gəlmişdi. Təpənin qərb hissəsindən aşkar edilən orta tunc dövrü 
qəbirləri buradan qəbristanlıq kimi də istifadə olunduğunu sübut edir. 
Günəştəpənin ilk tunc dövrünə aid mədəni təbəqəsindən külli miqdarda 
müxtəlif əmək alətləri, gil məmulatı, çiy kərpic, suvaq parçaları və s. tapılmışdır. 
Bu təbəqədə dairəvi formalı böyük bina qalığı da aşkara çıxarılmışdır. Bünövrə 
hissəsi iri qaya parçalarından və çay daşlarından inşa edilmiş bu tikintinin diametri 
təxminən 7 m-dir. 
Qazıntılar zamanı öyrənilmişdir ki, Günəştəpədə əsas yaşayış yalnız ilk tunc 
dövrünün müəyyən mərhələsində mövcud olmuş və bu təpə Qaraköpəktəpə ilə 
birlikdə vahid yaşayış yerini təşkil etmişdi. Sonralar təpə bütünlüklə tərk edilmiş   
və   yaşayış  bilavasitə   Qaraköpəktəpəyə   keçmişdi. 
Yuxarıda adını çəkdiyimiz Meynətəpə qədim yaşayış yeri Füzuli şəhərindən 
5-6 km şimal-şərqdə, Köndələnçayın sağ sahilində yerləşir. Ümumilikdə bu, 
müxtəlif forma və ölçüdə olan 3 təpədən ibarətdir. Şimal tərəfdən bu təpələr 
Köndələnçayın dərin yatağı ilə əhatə olunmuşdur. Onların cənub, qərb və şərq 
tərəflərində əkinçilik üçün yararlı olan düz torpaq sahələri vardır. Çox ehtimal ki, 
bu yerlər uzaq keçmişdə təpələrdə məskənləşmiş icmaların əkin sahələri olmuşdur. 
Belə ki, axtarışlar zamanı buradan çoxlu oraq dişi tapılmışdır. 
Birinci təpə planda dairəvi olub, 1,5 m-ə yaxın hündürlükdədir. Onun 
diametri 60 m-ə qədərdir. Bu təpədə qazıntı aparılmadığından onun təbii olduğunu, 
15 
 
yaxud yaşayış nəticəsində tədricən yarandığını qəti söyləmək çətindir. Bununla 
belə, torpağın küllü olmasına görə güman etmək mümkündür, onun əsas hissəsi 
süni şəkildə qalxmışdır. Bu təpədən yığılan qədim maddi mədəniyyət nümunələri 
ilk tunc dövrünün qədim mərhələsinə xas olan boz və qırmızı rəngli gil qab 
qırıqlarından, müxtəlif daşlardan düzəldilmiş əmək alətlərindən və s. ibarətdir. 
İkinci təpə birincidən 15-20 m şərqdə yerləşir. Öz ölçülərinə görə bu, birinci 
təpədən əsaslı şəkildə fərqlənir. Oturacağı düzbucaqlı şəkildə olan bu toponin 
uzunluğu 130-150, eni 60-70 m, hündürlüyü çay yatağından 20 m-ə qədərdir. Onun 
yamacları bütün tərəflərdən dikdir. Üst hissəsi isə geniş və düz meydançadan 
ibarətdir. Uzaqdan bu təpə trapesiya şəkilli nəhəng qalanı xatırladır. Təsvir 
etdiyimiz bu təpənin də torpağı küllüdür. Onun yuyulmuş yamaclarında qalın kül 
qatları və yanmış torpaq layları nəzərə çarpır. Kəsiklərə və uçmuş yerlərə əsasən 
müəyyən etmək olur ki, bu təpənin hazırkı hündürlükdən xeyli aşağı olan 
bünövrəsi təbiidir. Görünür, yaşayış yeri vaxtı ilə məhz bu bünövrə üzərində 
salınmış və həmin yaşayış yerinin fəaliyyəti nəticəsində yığılan mədəni təbəqə 
hesabına təpə indiki səviyyəyə qədər ucala bilmişdir. Buradan əldə edilən qədim 
maddi mədəniyyət nümunələri də əsasən ilk tunc dövrünə aiddir. Onların böyük 
hissəsini boz və qırmızı rəngli gil çölmək, cam, küp və müxtəlif ölçülü küpələrə 
aid qırıqlar təşkil edir. 
Üçüncü təpə planda üçbucaq formada olmaqla ikinci təpədən 25-30 m 
şərqdə yerləşir. Həmin üçbucağın oturacaq xəttini Köndələnçayın uçurumlu sağ 
sahili təşkil edir. Bu hissədə təpənin mədəni təbəqəsi aydın müşahidə olunur. 
Sahəsinə görə üçüncü təpə ikinci təpənin demək olar ki, eynidir. Lakin onun 
hündürlüyü 3-4 m-dən artıq deyildir. Bununla belə bu təpənin torpağı bütünlüklə 
süni laylardan ibarətdir. Çay tərəfdən həmin laylar açıq nəzərə çarpır. Maraqlıdır 
ki, bu hissədə mədəni təbəqənin hətta müasir yer səviyyəsindən də xeyli aşağıya 
davam etməsi aydın izlənilir. Mədəni təbəqənin özü isə ümumilikdə kül 
laylarından, yanmış torpaq qatlarından, çay daşları və digər tapıntıların 
qarışığından ibarətdir. Qeyd etməliyik ki, Meynətəpə qədim yaşayış yeri 
kompleksindən əldə edilən tapıntıların böyük və eyni zamanda on maraqlı qismi 
üçüncü təpədən yığılmışdır. Ümumiyyətlə, bu təpənin nisbətən düz sahəsi son 
vaxtlaradək əkin yeri kimi istifadə olunduğundan onun mədəni təbəqəsi xeyli 
dağıdılmış və nəticədə yer üstünə çoxlu qədim maddi mədəniyyət nümunələri 
çıxmışdır. Bu təpədə diqqəti cəlb edən cəhətlərdən biri də buradan tapılan qədim 
gil məmulatı içərisində boz və qırmızı rəngli qab qırıntıları ilə yanaşı, qara cilalı 
nümunələrin də olmasıdır. Məlumdur ki, qara cilalı qab nümunələrinə əvvəlki iki 
təpədə təsadüf edilməmişdir Maraqlıdır ki, Qaraköpəktəpə abidəsində eyni 
xüsusiyyətli qablar ilk tunc dövrünü əhatə edən qalın mədəni təbəqənin bilavasitə 
üst laylarından üzə çıxmışdır. Həmin laylar isə öz növbəsində ilk tunc dövrünün 
son mərhələsilə - e. ə. III minilliyin sonları ilə bağlıdır. Buradan belə bir nəticəyə 
16 
 
gəlmək olar ki, Meynətənə qədim yaşayış yerində bütün III minillik boyu yaşayış 
davam etmişdi. 
Uzuntəpə qədim yaşayış yeri Füzuli şəhərindək 8-10 km şimal-şərqdə, 
Köndələnçayın sağ sahilində yerləşir. Bu yerdə müxtəlif hündürlükdə və ölçüdə bir 
neçə təpə vardır. Axtarış nəticəsində həmin təpələrdən tunc dövrünün müxtəlif 
mərhələlərinə aid xeyli maddi-mədəniyyət nümunəsi yığılmışdır. 
Uzuntəpə Köndələnçaydan bir qədər aralı olmaqla həmin təpələrdən təcrid 
olunmuş vəziyyətdədir. O, adına uyğun - uzunsov şəkildədir. Uzunluğu 200, eni 60 
m-ə yaxındır. Hündürlüyü 1 m-dən bir qədər artıqdır. Yamacları hər tərəfdən eyni 
şəkildə mailidir. Şimal, qərb və cənub tərəfdən əkin üçün yararlı torpaq sahələrilə 
əhatə olunmuşdur; şərq yamacından Köndələnçaya doğru maili şəkildə yol enir. 
Həmin yerdə - çay yarğanında çoxlu bulağa təsadüf edilir. Bu hissədə çayın geniş 
yatağı il boyu yaşıl otla örtülmüş olur. Köndələnçayın özü isə burada sağ sahil 
divarı boyunca ensiz bir zolaqla axır. 
İlk axtarış zamanı Uzuntəpədən əsasən ilk tunc dövrünə aid yerüstü material 
toplanmışdır. Digər dövrlərə aid cüzi materiallar isə orta tunc dövründə istehsal 
edilmiş boyalı və qara silalı qab qırıqlarından ibarət olmuşdur. 1968-ci ildə təpədə 
mədəni təbəqənin xüsusiyyətini öyrənmək məqsədilə kiçik ölçüdə kəşfiyyat 
qazıntısı aparılmışdır. Həmin qazıntı ilə burada tunc dövrünə aid 1 m-ə yaxın 
qalınlıqda mədəni təbəqənin varlığı və təpənin    bilavasitə qeyd olunan dövrə aid 
yaşayış yeri qalığı olması aydınlaşdırılmışdır. Eyni zamanda müəyyən edilmişdir 
ki, bu yaşayış yeri Quruçay və Köndələnçayın başqa abidələrindən fərqli olaraq 
vaxtı ilə düz səthili yerdə salınmış və təpə bilavasitə bu yaşayış yeri sakinlərinin 
fəaliyyəti nəticəsində əmələ gəlmişdir. Kəşfiyyat zamanı mədəni təbəqənin kül 
qatları, tikinti qalığı, istehsal və inşaat tullantıları, məişət və təsərrüfata aid 
müxtəlif avadanlıq qalıqları qarışığından əmələ gəlməsi müəyyənləşdirilmişdir. 
Bununla yanaşı, qazıntı ilə əldə edilən avadanlığın yerüstü axtarış zamanı yığılan 
materialla yekcins olması da zahirə çıxarılmışdır. 
Uzuntəpədən istər yerüstü axtarış, istərsə də kəşfiyyat qazıntısı zamanı əldə 
edilən qədim maddi mədəniyyət nümunələri gil və daş məmulatından ibarətdir. 
Onların böyük hissəsini müxtəlif formalı qab qırıqları, kiçik ölçülü heyvan 
fiqurları, ocaq qurğuları və əmək alətləri təşkil edir. 
Tapılan qab qırıqlarının əksəriyyəti ilk tunc dövrünün oturaq əkinçi-maldar 
təsərrüfatı ilə bağlı olan iri ölçülü küplərə, çölmək və camlara, süzgəc və küpələrə 
aiddir. 
Şomulutəpə qədim yaşayış yeri Uzuntəpədən 40-50 m şimal-qərbdə 
yerləşən hündür təpədən ibarətdir. Öz formasına görə o, Uzuntəpədən əsaslı şəkildə 
seçilir. Planda dairəvi formalı olan bu təpənin hündürlüyü təxminən 6 m, dairəsinin 
diametri 80 m-ə çatır. Yamacları hər tərəfdən eyni şəkildə mailidir. Köndələnçay 
onun şimal yamacından bir qədər aşağıda axır. Bu sahə bir hektara yaxın yeri tutan 
çəmənlikdən ibarətdir. Tədqiqat zamanı təpənin yamaclarından və üstündən ilk orta 
17 
 
və son tunc dövrlərinə aid gil qab qırıqları, dən daşları, oraq dişləri və s. yığılmışdı. 
İlk tunc dövrünə məxsus gil məmulatına təpə ilə Köndələnçay arasındakı sahədə də 
təsadüf olunmuşdur. 
Göründüyü kimi, təsvir etdiyimiz ilk tunc dövrünə aid yaşayış yerlərinin 
əksəriyyəti çay sahillərindəki hündür təpələrdə yerləşmişdir. Hər bir yaşayış yeri 
vaxtı ilə tək-tək təcrid olunmuş şəkildə deyil, bir neçə təpə şəklində mövcud 
olmuşdu. Belə ki, bir-birinin yanında yerləşən iki və ya üç təpədə salınmış yaşayış 
məskəni ümumilikdə vahid bir yaşayış yerini təşkil etmişdi. Dərin çay yataqları ilk 
dövrlərdə bu yaşayış yerləri üçün təbii müdafiə səddi rolunu oynamışdı. Maraqlıdır 
ki, Quruçay və Köndələnçay vadisində aşkar edilmiş ilk tunc dövrünə aid 
abidələrin çoxu qalın təbəqəli, eyni zamanda bir neçə laylıdır. Belə bir vəziyyət, 
hər şeydən əvvəl, bu yaşayış yerlərinin oturaq həyatla bağlı olduğunu və onlarda 
məişət və təsərrüfat fəaliyyətinin uzun zaman davam etməsini göstərir. 
Quruçay və Köndələnçay vadisindəki ilk tunc dövrü yaşayış yerləri öz 
topoqrafik xüsusiyyətlərinə görə Azərbaycanın, eləcə də bütün Zaqafqaziyanın 
digər yerlərində aşkar olunmuş həmdövr abidələrilə eynidir. Belə ki, bu geniş 
ərazidəki ilk tunc dövrü abidələrinin əksəriyyəti bir neçə təpədən ibarət olmaqla 
çay sahillərində yerləşmişdir. 
Bu məsələ ilə əlaqədar güman etmək olar ki, bir-birinə yaxın təpələrdə 
salınmış yaşayış yerləri ilk dövrlərdə bütöv bir yaşayış yerini təşkil etmiş və 
təpələrdən biri - əlverişli coğrafi mövqe tutanı onun mərkəzini təşkil etmişdir. 
Təpələrin hər biri isə eyni mədəni inkişaf səviyyəsində duran və bir-birinə qohum 
olan kiçik bir qəbilə icmasının məskən yeri olmuş və bunlar birlikdə bütöv bir 
qəbilə ittifaqında cəmlənmişdi. Lakin vaxt getdikcə məhsuldar qüvvələrin inkişafı, 
xüsusən əkinçilik və maldarlığın yeni yüksəlişi nəticəsində əvvəlki ictimai 
münasibətlər dağılmağa başlamış və bununla əlaqədar qədim yaşayış yerlərində 
təmərküzləşmə getmişdi. Kiçik təpələr tərk olunmuş, yaşayış yalnız təpələrin 
birində - ən böyüyündə mərkəzləşərək davam etmişdi. Görünür ki, e. ə. III 
minilliyin sonlarında ilk tunc dövrü mədəniyyətinin son inkişaf mərhələsində 
Quruçay və Köndələnçay vadisində əkinçilik və maldarlıq təsərrüfatlarının 
genişlənməsi, metallurgiya və metalişləmə sənətinin təşəkkülü burada yeni ictimai 
münasibətlərin formalaşmasına zəmin yaratmış, nəsli qəbilə birləşmələri əsasında 
böyük tayfaların meydana çıxmasına səbəb olmuşdu. Bu isə öz növbəsində qəbilə 
icmalarına məxsus ayrı-ayrı kiçik yaşayış yerlərinin birləşib böyük bir tayfaya 
məxsus yaşayış yerinə çevrilməsinə gətirib çıxarmışdı. 
Quruçay və Köndələnçay hövzəsindəki ilk tunc dövrü yaşayış yerlərində 
aparılan arxeoloji axtarış və qazıntılar zamanı müxtəlif tikinti qalıqları, ilk tunc 
dövrünün təsərrüfat və məişətinə, incəsənət və mədəniyyətinə aid külli miqdarda 
maddi-mədəniyyət nümunələri tapılmışdır. Qazıntılar zamanı üzə çıxan tikinti 
qalıqları əsasında müəyyən edilmişdir ki, ilk tunc dövründə vadidəki qədim yaşayış 
yerlərində dairəvi, dördkünc, küncləri dairələşdirilmiş düzbucaqlı formalı yaşayış 
18 
 
və təsərrüfat binaları mövcud olmuş və həmin binaların tikintisində çiy kərpicdən, 
çay daşlarından, qaya parçalarından istifadə edilmişdi. 
Əhəmiyyətlidir ki, yuxarıda adlarını çəkdiyimiz qədim yaşayış yerlərindən 
tapılan maddi-mədəniyyət nümunələrinin əsas hissəsi oturaq əkinçilik təsərrüfatı 
ilə bağlı olaraq ilk tunc dövründə bu təsərrüfat sahəsinin artıq əsas istehsal 
formasına çevrildiyini əyani şəkildə göstərir. Bunların içərisində ibtidai şum 
alətləri olan daş toxalar xüsusilə maraqlıdır. Bu toxalar kiçik ölçülü çay 
daşlarından hazırlanmışdır. Onların ağız hissəsi, bəzən isə yanları xırda qəlpələr 
qopardılmaqla itiləşdirilmişdir. Ən böyüyünün uzunluqu 12 sm-dir. 
Məlumdur ki, yerin şumlanması əməliyyatı əkinçilik mədəniyyətinin inkişaf 
səviyyəsini müəyyən edən mühüm amillərdən biridir. O, müxtəlif dövrlərdə 
məhsuldar qüvvələrin inkişafına uyğun dəyişmiş, inkişaf etmiş, əkinçilik 
təsərrüfatının bu və ya digər yüksəlişində həlledici rol oynamışdır. Təsadüfi deyil 
ki, əkinçiliyin hər hansı bir forması şum alətlərinin, daha dəqiq desək, şum 
əməliyyatının forması ilə təyin edilir. Arxeoloji və etnoqrafik tədqiqatlarla 
müəyyən edilmişdir ki, əkinçiliyin ilk addımlarında ən təkmilləşmiş və geniş 
yayılmış şum aləti toxa olmuşdur. Məhz buna görə cəmiyyət tarixində əkinçiliyin 
ən qədim forması toxa əkinçiliyi sayılır. Belə əkinçilik ibtidai icma quruluşunun 
çiçəklənməsi dövründə istehsal fəaliyyətinin əsas sahələrindən biri olmuşdur. Uzun 
müddət ömür sürmüş əkinçiliyin bu ibtidai forması hazırda belə geridə qalmış bir 
sıra tayfa və xalqların təsərrüfat həyatında mühüm yer tutur. 
Toxa əkinçiliyi mövcud olduğu bütün dövrlərdə, o cümlədən tunc dövrünün 
başlanğıcında bilavasitə insan əməyinə əsaslanmışdı. Görkəmli sovet etnoqrafı M. 
O. Kosvenin fikrincə, toxa əkinçiliyi özünün ilk başlanğıcında əsasən qadınlara 
məxsus məşğuliyyət olmuşdu. Azərbaycanın eneolit və ilk tunc dövrü 
abidələrindən tapılmış ibtidai toxaların yüngül materiallardan (sümük və ya 
buynuz) və ya kiçik ölçülü çay daşlarından düzəldilməsi də çox güman ki, bundan 
irəli gəlmişdir. 
Şübhəsiz, toxalarla toxa əkinçiliyinii mövcud olduğu bir dövrdə geniş 
sahələrin şumlanılması qeyri-mümkün idi. Bu əsasdan da ilk tunc dövrünün 
başlanğıc mərhələsində əkin sahələri o qədər də böyük olmamışdı. Lakin bu 
mərhələdə eneolit dövrü üçün xas olan sümük toxalar artıq aradan çıxmış, onları 
daha təkmil və möhkəm olan daş toxalar əvəz etmişdi. Güman etmək olar ki, ilk 
tunc dövrünün yüksəliş mərhələsində - e. ə. III minilliyin ortalarından toxa 
əkinçiliyi Quruçay və Köndələnçay vadisində öz əvvəlki əhəmiyyətini, mövqeyini 
itirməyə başlamışdı. Maldarlığın yüksək inkişafı zəminində qaramaldan qoşqu 
qüvvəsi kimi istifadə edilməsi daha mütərəqqi əkinçilik formasını - xış əkinçiliyini 
meydana çıxarmışdı. Elə buna görə də ilk tunc dövrünün yüksəliş mərhələsini 
əhatə edən abidələrdə toxalara təsadüf olunmamışdır. 
Quruçay və Köndələnçay vadisində toxa əkinçiliyindən xış əkinçiliyinə 
keçid, şübhəsiz, məhsuldar qüvvələrin inkişafında əhəmiyyətli irəliləyişlərə səbəb 
19 
 
olmuş, böyük sahələrin əkinçiliyi üçün mənimsənilməsinə şərait yaratmışdı. İlk 
tunc dövründə öyrəndiyimiz vadidə süni suvarmanın olub-olmaması haqqında 
əlimizdə hələlik əsaslı bir dəlil yoxdur. Bununla belə, vadidəki bəzi yaşayış 
yerlərinin suvarma üçün əlverişli topoqrafiyasını nəzərə alsaq, onda ehtimal edə 
bilərik ki, ilk tunc dövründə vadinin Araz çayına yaxın düzən yerlərində əkinçilik 
bilavasitə süni suvarmaya əsaslanmışdır. 
Maraqlıdır ki, hazırda belə vadinin yuxarı hissəsində dəmyə əkinçiliyi 
mövcud olduğu halda, aşağı hissəsində əkinçilikdə süni suvarmadan istifadə edilir. 
Yuxarıda qeyd etdiyimiz kimi, Quruçay və Köndələnçay vadisindəki ilk 
tunc dövrü abidələrindən əldə edilən əmək alətlərinin və başqa tapıntıların əsas 
hissəsi əkinçilik təsərrüfatı ilə bağlıdır. Lakin ayrılıqda bunlar əkinçilik 
təsərrüfatının yalnız bir sahəsinə - dənli bitkilər istehsalı və emalına aid olmaqla 
onun ardıcıl mərhələlərini əks etdirir. Belə alətlər içərisində əsas biçin aləti olan 
oraqlar xüsusi yer tutur. Təəssüf ki, bizə belə alətlərin yalnız dişləri gəlib 
çatmışdır. Quraşdırma oraqlara aid bu dişlər bir qayda olaraq çaxmaq daşından 
düzəldilir, xüsusi bərkidici maddə ilə sümük və ya ağac əsasa bərkidilirdi. Dişlər 
aypara şəkilli əsasın qövsünə uyğun müxtəlif şəkildə düzəldilirdi. 
Quraşdırma dişli oraqlar qədim əkinçiliyin təşəkkül tapdığı dövrdə meydana 
çıxmışdı. Azərbaycanda onların ən qədim nümunələri Kültəpə (Naxçıvan) və 
Şomulutəpənin eneolit təbəqələrindən tapılmışdır. Lakin eneolit dövrünün oraq 
dişlərinə nisbətən ilk tunc dövründə belə dişlər daha yetkin və təkmilləşmiş 
formalarda təmsil olunmuşdur. Onu da göstərməliyik ki, ilk tunc dövrünün biçin 
alətləri təkcə quraşdırma dişli oraqlardan ibarət deyildir. Məhz bu dövrdə 
Zaqafqaziyada ilk dəfə olaraq metaldan (tuncdan) hazırlanmış oraqlardan da 
istifadə olunmağa başlanmışdı. Onların məlum nümunələri Kültəpə, Qarni, 
Amiranis-Qora və s. abidələrdən tapılmışdır. Güman etmək olar ki, metal oraqlar 
Zaqafqaziyada ilk tunc dövrünün inkişaf mərhələsində - əkinçiliyin yüksəlişi 
şəraitində meydana çıxmışdı. Bununla belə onlar quraşdırma dişli oraqları 
sıxışdırıb aradan çıxara bilməmiş, quraşdırma dişli oraqlar uzun müddət əsas biçin 
aləti vəzifəsini daşımışdı. 
Qədim əkinçilik təsərrüfatının maraqlı və eyni zamanda mühüm 
əməliyyatlarından birini taxıl döyümü və bununla əlaqədar olan əmək alətləri təşkil 
edir. Lakin qeyd etməliyik ki, bu məsələ Zaqafqaziya arxeologiyasında son 
vaxtlaradək ən zəif öyrənilmiş məsələlərdən biri kimi qalmışdı. Buna səbəb isə 
arxeoloji axtarışlar zamanı taxıl döyümü ilə əlaqədar müəyyən bir alətin və ya 
başqa bir dəlilin tapılmaması olmuşdu. 
Lakin son illərdə Quruçay və Köndələnçay vadisindən ilk tunc dövrünə aid 
vəl nümunələrinin tapılması bizə bu dövrün taxıl döyümü haqqında müəyyən fikir 
və mülahizə söyləməyə imkan verir. Buradan tapılan vəllər yastı şəkilli, bir tərəfi 
boğmalı və o qədər də böyük olmayan sal daşlardan ibarətdir. Qədim vəl 
nümunələrinin ilk dəfə tunc dövrünün başlanğıcına aid abidələrdən tapılması 
20 
 
təəccüb doğurmur. Şübhəsiz, bu dövrdə qaramaldan qoşqu qüvvəsi kimi istifadə 
edilməsi şum əməliyyatındakı kimi, taxıl döyümü əməliyyatında da böyük 
irəliləyişə səbəb olmuşdu. Mövcud şəraitdə qaramala qoşulan daş vəllər meydana 
çıxmışdı. Söz yox ki, əkinçilik təsərrüfatındakı bu yeni nailiyyət ilk tunc dövrü 
mədəniyyətinin ən yüksək inkişaf mərhələsilə bağlı olmuşdu. Bu mədəniyyətin 
başlanğıc mərhələsində isə çox ehtimal ki, eneolit dövründə olduğu kimi hələ də 
ibtidai üsullardan istifadə edilmişdi. Etnoqraf T. A. Bünyadovun fikrincə, ilk 
dövrlərdə taxıl döyümü əməliyyatında iki ibtidai üsuldan - sünbülün iki əl arasında 
ovuşdurulması və ya taxılın xüsusi meydançalarda çubuqlarla döyülməsi 
üsullarından istifadə olunmuşdu. Aydındır ki, əkinçiliyin sonrakı inkişafı, xüsusən 
taxılçılıqda məhsuldarlığın yüksəlişi şəraitində belə ibtidai üsullar özünü doğrulda 
bilməzdi. Məhz bu zəmində Zaqafqaziyada ilk dəfə olaraq ibtidai vəl nümunələri 
yaranmışdı. 
İlk tunc dövründə əkinçilik təsərrüfatının, xüsusən dənli bitkilər istehsalının 
yüksəlişi istər-istəməz izafi məhsulun toplanmasına səbəb olmuşdu. Belə məhsul 
ehtiyatı xüsusi quyularda və iri ölçülü küpələrdə saxlanılırdı. Vadidə qədim taxıl 
quyularına Günəştəpədə, Uzuntəpədə, Qaraköpəktəpə yaşayış yerlərində təsadüf 
edilmişdir. Belə təsərrüfat quyuları Zaqafqaziyanın bir çox abidələrində də qeydə 
alınmışdır. Təkcə Qazax rayonundakı Baba Dərviş yaşayış yerində 20-dən artıq 
müxtəlif ölçüdə və dərinlikdə təsərrüfat quyuları aşkar edilmiş və onların bəzisinin 
içərisindən hətta taxıl qalıqları tapılmışdır. Bu quyuların əksəriyyətinin oturacağı 
və divarları böyük səylə gil ilə suvanmışdır. 
Əkinçilik təsərrüfatı ilə bağlı əmək alətlərinin bir qismi dən daşları ilə 
təmsil olunmuşdur. Daha dəqiq desək, belə alətlərdən bilavasitə əkinçilik 
təsərrüfatı məhsullarının emalında istifadə edilmişdi. Quruçay və Köndələnçay 
vadisində elə bir qədim yaşayış yeri yoxdur ki, oradan dən daşlarının bu və ya 
digər nümunəsi aşkar olunmasın. Bu ərazidə dən daşlarının ən qədim nümunələri 
eneolit abidələrindən tapılmışdır. Bu daşlar ilk növbədə öz kobud formaları ilə 
fərqlənir. Tunc dövrünün başlanğıcında isə dən daşları artıq yetkin və təkmilləşmiş 
formaya malik olmuşdur. Onların alt hissəsi bir qayda olaraq küncləri 
dairələşdirilmiş enli daşdan, üst hissəsi isə bu daşın üzərində asanlıqla hərəkət 
etdirilə bilən, yanları çıxıntılı ensiz daşlardan ibarətdir. Üst daşları yanlarındakı 
çıxıntılara görə arxeoloji ədəbiyyatda qayıqvarı dən daşları adını almışdır. Alt 
daşları əksər hallarda məsaməli yüngül daşlardan (vulkan daşları), üst daşları isə 
əksinə, qranit cinsli, ağır və möhkəm daşlardan ibarətdir. Belə dən daşlarından un 
və yarma istehsalında istifadə olunmuşdu. Yaşayış yerlərində dən daşlarına həddən 
artıq rast gəlindiyindən güman etmək mümkündür ki, hər bir ailənin  özünə məxsus 
dən daşı olmuşdu. 
Əkinçilik məhsulları emalı ilə bağlı olan tapıntıların bir hissəsi də müxtəlif 
ölçülü həvəng və həvəng daşlarından ibarətdir. 
21 
 
Gördüyümüz kimi, Quruçay və Köndələnçay vadisindən ilk tunc dövrünün 
əkinçilik təsərrüfatına aid zəngin elmi materiallar əldə edilmişdir və bunlar 
ümumilikdə bu mühüm təsərrüfat sahəsinin e. ə. III minillikdə bütün ardıcıl 
mərhələlərini əhatə etməklə, onun vadinin qədim sakinlərinin həyatında oynadığı 
böyük rolunu əyani şəkildə əks etdirir. 
Quruçay və Köndələnçay vadisindəki ilk tunc dövrü abidələrindən əldə 
edilən tapıntılar içərisində qədim maldarlıq təsərrüfatı ilə bağlı materiallar da 
çoxdur. Vadinin əlverişli coğrafi şəraiti maldarlıq təsərrüfatının burada qədim 
dövrlərdən təşəkkül tapıb inkişaf etməsinə geniş zəmin yaratmışdır. Quruçay və 
Köndələnçayın il boyu yaşıl geniş yataqları, yaxınlıqdakı Mil düzünün bol otlaqları 
vadidə məskənləşmiş icmalara maldarlıqla məşğul olmağa və əkinçiliklə yanaşı bu 
təsərrüfat sahəsini də inkişaf etdirməyə imkan vermişdi. Arxeoloji tədqiqatlarla 
müəyyən edilmişdir ki, qədim yerli əhalinin iqtisadiyyatında mühüm yer tutmuş bu 
təsərrüfat sahəsi bilavasitə əkinçiliklə bağlı olmuş və onunla qarşılıqlı əlaqədə 
inkişaf etmişdi. 
İlk tunc dövründə maldarlığın inkişafı öz növbəsində süd məhsulları 
istehsalına zəmin yaratmışdı. Vadidə bütün Azərbaycanda olduğu kimi gil nehrələr 
ilk dəfə bu dövrdə meydana çıxmışdı. Onların bir neçəsi Günəştəpə, Uzuntəpə və 
Qaraköpəktəpə abidələrindən tapılmışdır. Onu da göstərməliyik ki, qaramaldan ilk 
dəfə qoşqu qüvvəsi kimi istifadə olunması da tunc dövrünün başlanğıcına təsadüf 
edir. Bunu tədqiqatlar zamanı Qaraköpəktəpə, Günəştəpə, Uzuntəpə, Şomulutəpə 
və s. abidələrdən tanılan kiçik ölçülü araba modellərinin təkərləri, öküz heykəlləri 
aydın sübut edir. 
Quruçay və Köndələnçay vadisinin ilk tunc dövrü abidələrindən əldə edilən 
tapıntıların əsas hissəsini dulus məlumatı təşkil edir. Müxtəlif formalı və ölçülü gil 
qablar (II-III tablolar), ocaq qurğuları (IV tablo), kiçik plastika nümunələri (V 
tablo), ayrı-ayrı əmək alətləri, hətta müəyyən silah nümunələri ilk tunc dövrü 
dulusçuluğunun əsas məhsulları olmuşdu. Bununla belə, dulusçuluq sahəsində gil 
qablar istehsalına xüsusi diqqət yetirilmişdi. Müxtəlif formalı və ölçülü gil qablar 
istehsalının genişləndirilməsi, hər şeydən əvvəl, əkinçilik və maldarlığın yüksək 
inkişafından irəli gəlmiş və bilavasitə bu mühüm təsərrüfat sahələrinin tələbatını 
ödəməyə yönəldilmişdi. 
Vadidəki ilk tunc dövrünə aid bütün yaşayış yerlərindən saysız-hesabsız gil 
qab nümunələrinin tapılması hər bir yaşayış yerində müxtəlif sənət sahələrilə 
yanaşı müstəqil dulus istehsalının da mövcud olduğunu göstərmişdir. Ehtimal 
etmək olar ki, ilk tunc dövrünün başlanğıc mərhələsində Quruçay və Köndələnçay 
vadisində dulusçuluq ev sənətkarlığı xüsusiyyəti daşımış və yalnız aid olduğu 
yaşayış yerinin tələbatını ödəmişdi. Onun əsas xammal mənbəyini Quruçay və 
Köndələnçay sahilindəki dulusçuluq üçün yararlı gil yataqları təşkil etmişdi. 
Son mərhələdə əkinçilik və maldarlığın yeni yüksəlişi, metallurgiya 
sahəsindəki nailiyyətlər istər-istəməz dulusçuluğun yüksək inkişafına səbəb olmuş, 
22 
 
gil qabların kəmiyyət artımı ilə yanaşı keyfiyyət artımına da böyük təsir 
göstərmişdi. Bu mərhələdə qara silalı, nazik divarlı müxtəlif qablar meydana 
çıxmışdı. Çox güman ki, belə bir şəraitdə dulusçuluq artıq ev sənətkarlığı 
çərçivəsindən kənara çıxmış və istehsalın müstəqil sahəsinə çevrilmişdi. 
Quruçay və Köndələnçay vadisindən qədim metallurgiyanın başlanğıc 
mərhələsinə və ilk metalişləmə sənətinə aid bir sıra mühüm elmi əhəmiyyətli 
maddi mədəniyyət nümunələri əldə edilmişdir. Təkcə Qaraköpəktəpə abidəsinin ilk 
tunc dövrü təbəqəsindən 15-dən artıq tunc əşya, tunc külçə və tunc istehsalı üçün 
zəruri olan maraqlı əmək alətləri tapılmışdır (VI tablo). Məlumdur ki, vadidəki 
Xantəpə abidəsindən 1975-ci ildə Zaqafqaziyada ilk dəfə olaraq eneolit dövrünə 
aid gil butə aşkar edilmişdir. Belə qiymətli tapıntı öyrəndiyimiz ərazidə 
metallurgiyanın hələ e. ə. V-IV minilliklərdə meydana çıxdığını göstərmişdi. 
Sözsüz, e. ə. III minillikdə, tunc dövrünün başlanğıcında metallurgiya və 
metalişləmə burada daha inkişaf etmiş, müstəqil sənət sahəsinə çevrilmişdi. 
Əhəmiyyətlidir ki, Quruçay və Köndələnçay vadisindən qədim metallurgiyanın 
bütün ardıcıl istehsal əməliyyatlarını, eləcə də metalişləmə sənətini əks etdirən 
çoxlu əmək aləti toplanmışdır. Onlar içərisində saflaşdırılmış filizin əridilməsi, 
əridilmiş metalın tökülməsi, yaxud götürülməsi üçün butələr və s. vardır. Vadidə 
metallurgiya istehsalının e. ə. III minillikdə artıq yetkin şəkildə olmasını göstərən 
tapıntılardan biri gildən düzəldilmiş balta qəlibidir. Buradan müxtəlif bəzək şeyləri 
istehsalı üçün hazırlanmış daş qəlib də tapılmışdır. 
Qeyd etməliyik ki, Quruçay və Köndələnçay vadisindən tapılan hazır metal 
əşya nümunələri istər öz kimyəvi tərkibinə, istərsə də formalarına görə ilk tunc 
dövrü metalişləmə sənəti üçün səciyyəvi olan məmulatlardandır. Bir qayda olaraq 
onların hamısının tərkibi mislə mərgümüşün və azacıq miqdarda başqa metalların 
süni qatışığından ibarətdir. 
Əldə edilən bütün bu tapıntılara əsasən güman etmək olar ki, vadidə ilk tunc 
dövrü mədəniyyətinin təşəkkül tapdığı bir dövrdə metallurgiya istehsalı, eləcə də 
metalişləmə sənəti artıq ev sənətkarlığı çərçivəsindən kənara çıxa bilmişdi. Bu işlə 
indi metallurgiya istehsalının mürəkkəb əməliyyatlarına, eləcə də metalişləmə 
sənətinin müxtəlif üsullarına yaxşı bələd olan xüsusi adamlar məşğul olmuşdular. 
Mis filizinin saflaşdırılması, süni qatışıqların hazırlanması, əridilmə prosesi zamanı 
kürə ilə iş, metalişləmədə tökmə üsulu, isti və soyuq döymə və s. kimi mürəkkəb 
əməliyyatları söz yox ki, yalnız bu səhədə vərdiş əldə etmiş müəyyən icma üzvləri 
apara bilərdi. 
Maraqlıdır ki, Quruçay və Köndələnçay vadisindəki ilk tunc dövrünə aid 
bütün yaşayış yerlərində müstəqil metallurgiya istehsalının olmasını göstərən 
dəlillərə təsadüf olunmuşdur. Buna əsasən ehtimal etmək mümkündür ki, hər bir 
yaşayış yerində metallurgiya istehsalı və metalişləmə sənəti qədim sənətkarlığın 
müstəqil bir sahəsi kimi fəaliyyət göstərməklə, əsasən, həmin yaşayış yerinin 
23 
 
ehtiyacını ödəmişdi. Ümumilikdə isə bu sənət sahəsi vadinin qədim əkinçi-maldar 
əhalisinin iqtisadi-mədəni inkişafına böyük təsir göstərmişdi. 
İlk tunc dövründə vadidə məskənləşmiş əhalinin həyatında toxuculuq da 
mühüm yer tutmuşdu. Bu sənət sahəsinin mövcudluğunu göstərən tapıntıların bir 
qismi sümükdən yonulmuş əyircəklərlə təmsil olunmuşdur. Lakin maraqlı cəhət 
ondan ibarətdir ki, bu əyircəklər, eləcə də toxuculuqla əlaqədar digər əşyalar yalnız 
tunc dövrünün başlanğıc mərhələsinə aid yaşayış yerlərindən və ya mədəni 
təbəqələrdən tapılmışdır. Bu mədəniyyətin sonrakı inkişaf dövrünü əhatə edən 
abidələrdə isə belə nümunələrə demək olar ki, təsadüf edilməmişdir. Çox güman 
ki, belə vəziyyət ümumi mədəni inkişafla əlaqədar toxuculuqda da əmələ gələn 
dəyişikliklə bağlıdır. Bəlkə də ilk tunc dövrünün son mərhələsində əl ilə işlədilən 
əyircəklər artıq daha təkmilləşmiş alətlərlə - sap əyirən ibtidai çarxla əvəz 
olunmuşdu. Belə bir təqdirdə onu da ehtimal etmək mümkündür ki, məhz bu 
dövrdə bütün Zaqafqaziyada, eləcə də Quruçay və Köndələnçay vadisində ilk dəfə 
ibtidai toxuculuq dəzgahından istifadə edilməyə başlanmışdı. Sözsüz, bu dövrdə 
toxuculuğun inkişafına maldarlıq təsərrüfatında xırdabuynuzlu ev heyvanlarının 
artımı böyük təsir göstərmişdi. Belə ki xırdabuynuzlu heyvanların, xüsusən 
qoyunçuluğun inkişafı toxuculuq üçün zəruri olan xammal - yun ehtiyatını 
artırmışdır. 
Quruçay və Köndələnçay vadisində ilk tunc dövründə məskənləşmiş  
əhalinin  həyatında  daşişləmə  və  sümükişləmə kimi qədim sənət sahələri hələ də 
öz əhəmiyyətini itirməmişdir. Belə vəziyyət tunc dövrünə aid bütün abidələrdə 
izlənmişdir. Qədim insanlar tuncun istehsal sirrini öyrənsələr də, ondan yeni əmək 
alətləri, silah nümunələri hazırlasalar da, daş və sümük kimi mühüm xammaldan 
hələ imtina etməmişdilər. Elə buna görə də F. Engels hələ keçən əsrdə yazmışdı ki, 
mis və qalay və bunların əridilib qarışdırılmasından əmələ gələn tunc mühüm 
metallar idi; tuncdan yararlı alət və silah hazırlanırdı, lakin o daş alətləri sıxışdırıb 
aradan çıxara bilmədi. 
Müxtəlif daşlardan oraq və mişar dişləri, silalı toppuz başlıqları və baltalar, 
kiçik ölçülü ox ucluqları, bəzək nümunələri, sümükdən isə iynə, biz və əyircəklər, 
nizə ucluqları və s. əşyalar Quruçay və Köndələnçay vadisində qədim əhalinin 
yuxarıda göstərdiyimiz sənət sahələrinin əsas məhsulları olmaqla təsərrüfat və 
məişətin müxtəlif sahələrində geniş işlədilmişdi (VII tabdo). İstər daşişləmə, istərsə 
də sümükişləmə sənətində daha qədim dövrlərin -neolit və eneolitin ənənələri, 
üsulları tətbiq edilmişdi. Yonma, çapma, qəlpələmə, qaşovlama, burma, cilalama 
kimi qədim iş üsulları ilk tunc dövründə də əsas iş əməliyyatı kimi qalmaqda 
davam etmiş, daşişləmə sənətində hətta daha da təkmilləşmişdi. Bununla belə hər 
iki sənət sahəsi çox güman ki, ilk tunc dövrü mədəniyyətinin mövcud olduğu uzun 
dövr ərzində ev sənətkarlığı xüsusiyyəti daşımış və ondan kənara çıxa bilməmişdi. 
Arxeoloji qazıntılarla öyrənilmişdir ki, ilk tunc dövründə ovçuluq və 
balıqçılıq da mövcud olmuşdu. Bunu ayrı-ayrı yaşayış yerlərindən tapılan vəhşi 
24 
 
heyvan sümükləri, eləcə də ov və balıqçılıq üçün lazım olan müxtəlif avadanlıq 
əyani şəkildə əks etdirilir. Dağlıq və dağətəyi zonada, həmçinin düzən hissədə 
yayılmış maral, çöl donuzu, ceyran, tülkü, canavar kimi vəhşi heyvanlar, quşlar 
əsas ov heyvanları olmuş öyrəndiyimiz ərazinin qədim sakinlərini əlavə ət və xəzlə 
təmin etmişdi. Göstərdiyimiz heyvanların sümüklərinə bütün qədim yaşayış 
yerlərində rast gəlinmişdir. Güman etmək olar ki, ilk tunc dövründə balıqçılıq daha 
geniş təşəkkül tapa bilmişdi. Qədim yaşayış yerlərinin yaxınlığından axan Quruçay 
və Köndələnçay, sözsüz, balıqçılıq məşğuliyyətinin əsas mənbəyi olmuşdur. 
Güman etmək mümkündür ki, balıq ovu əsasən torla aparılmışdır. Yaşayış 
yerlərindən çoxlu daş lot (pərsəng) nümunəsi tapılması bir növ belə ehtimalı təsdiq 
edir. 
Yuxarıda göstərilənlərlə yanaşı şübhə yoxdur ki, ilk tunc dövründə əkinçilik 
və maldarlıq kimi məhsuldar təsərrüfat sahələrinin inkişafı zəminində istər 
ovçuluq, istərsə də balıqçılıq öz əvvəlki əhəmiyyətini itirmiş, iqtisadiyyatın yalnız 
yardımçı sahəsinə çevrilmişdir. 
Quruçay və Köndələnçay vadisində e. ə. III minilikdə - tunc istehsalının 
mənimsənilməsi və tətbiqi dövründə iqtisadi inkişafla əlaqədar ictimai  
münasibətlərdə də böyük dəyişiklik əmələ gəlmişdi. Lakin bu dəyişiklik birdən-
birə   olmamışdı. Məlumdur ki, ilk tunc dövr, mədəniyyəti ümumilikdə uzun bir 
dövrü – bütöv bir minilliyi əhatə etmişdi. Belə bir dövr ərzindəki iqtisadi-mədəni 
inkişaf müvafiq   şəkildə   ictimai  münasibətlərin ardıcıl inkişaf mərhələləri ilə 
müşayiət olunmuşdu. 
Güman etmək olar ki, ilk tunc dövrünün başlanğıcında vadidə eneolit 
dövrünə məxsus ana nəslinin əlamətləri hələ də qalmaqda davam etmişdi. Bunu 
Günəştəpədən tapılan daşdan düzəldilmiş kiçik ölçülü qadın heykəli əyani şəkildə 
əks etdirir. 
Yaşayış yerlərinin xüsusiyyətlərinə əsasən müəyyən etmək olur ki, bu 
mərhələdə yaşayış bilavasitə nəsli icmalar daxilində keçmiş və hər bir icmanın 
ixtiyarında icmanın üzvləri tərəfindən becərilən torpaq sahələri, ətraf 
çəmənliklərdə otarılan mal-qara sürüləri olmuşdu. Şübhəsiz, belə nəsli icmalarda 
təsərrüfatın və ev sənətkarlarının başlıca sahələri əvvəllərdə olduğu kimi hələ də 
qadın əməyinə əsaslanmışdı. 
Bütün bunlarla yanaşı, əldə olan tapıntıların çoxu vadidə ilk tunc dövrünün 
sonrakı inkişaf mərhələsində ana nəslinə mənsub əlamətlərin artıq aradan 
çıxmasını, yeni münasibətlərin başlanmasını göstərir. Mövcud mərhələdə ana nəsli 
ata nəsli ilə əvəz olunmuşdu. İctimai münasibətlərdəki bu dəyişiklik şübhə yoxdur 
ki, arxeoloji materiallarda yaxşı izlənilən məhsuldar qüvvələrin inkişafından, yeni 
iqtisadi irəliləyişdən irəli gəlmişdi. Xış əkinçiliyinə keçid maldarlığın yeni inkişafı, 
metal alətlərin geniş tətbiqi, ayrı-ayrı sənət sahələrinin ixtisaslaşması və s. Quruçay 
və Köndələnçay vadisində ilk patriarxal münasibətlərin formalaşmasına zəmin 
yaratmışdı. Təsərrüfat və sənətkarlığın əsas sahələri kişilərin ixiyarına keçərək, 
25 
 
onların istehsal fəaliyyətinin əsasını təşkil etmişdi. Əmək bölgüsündəki bu 
dəyişikliklərə müvafiq olaraq qadınlarla kişilərin ictimai vəziyyəti də dəyişməyə 
başlamışdı. Təsərrüfat və istehsalda həlledici rol oynayan kişi ailədə və ictimai 
həyatda da böyük üstünlüyə malik olmuşdu. Bunun əksinə, qadın əməyi yalnız ev 
təsərrüfatı ilə məhdudlaşaraq ictimai həyatda öz əvvəlki əhəmiyyətini itirmişdi. 
Məlumdur ki, patriarxal münasibətlərin möhkəmlənməsilə patriarxal ailə 
icmalarının meydana çıxmasına zəmin yaradılmışdı. Bu cür ailə icmaları 
möhkəmləndikcə mənsub olduğu cəmiyyətin iqtisadi əsasını təşkil etməyə 
başlamışdı. Ola bilsin ki, Qaraköpəktəpə abidəsinin ilk tunc dövrünə aid 
təbəqəsinin üst layında aşkar edilmiş böyük bir bina qalığı vaxtilə məhz belə 
patriarxal ailə icmasına mənsub olmuşdu. 
İlk tunc dövrünün yeni mərhələsində məhsuldar qüvvələrin inkişafındakı 
böyük irəliləyiş istər-istəməz nəsli qəbilə icmalarının quruluşunda da dəyişiklər 
yaratmışdı. Məhz bu mərhələdə əvvəlki qəbilə icmaları əsasında daha böyük 
birləşmələr - tayfa ittifaqları meydana çıxmışdı. Buna müvafiq ayrı-ayrı tayfalara 
məxsus, artıq müdafiə divarları ilə əhatə olunmuş böyük yaşayış yerləri əmələ 
gəlmişdi. Qaraköpəktəpə, Meynətəpə, Kültəpə, Xantəpə kimi qədim yaşayış yerləri 
məhz belələrindən olmuşdu. Bunlar isə öz növbəsində Quruçay və Köndələnçay 
vadisini bütünlüklə tutan böyük bir əkinçi-maldar tayfa ittifaqını təşkil etmişdi. 
İqtisadi inkişafla əlaqədar e. ə. III minilliyin sonlarında şübhəsiz, bu prosesə 
daha da güclənmiş və tayfa daxilində ayrı-ayrı adamların, ilk növbədə tayfa 
ağsaqqalları və əyanlarının əlində çoxlu sərvətin toplanması, bütövlükdə isə bu və 
ya digər tayfanın iqtisadi-siyasi qüdrətinin artması nlə nəticələnmişdi. Belə şəraitdə 
Quruçay və Köndələnçay vadisindən azca şimalda - Mil düzündə tayfa başçılarına 
aid Üçtəpə kimi möhtəşəm kurqanlar ucaldılmışdı. 
Arxeoloji axtarışlar və qazıntılarla Quruçay və Köndələnçay vadisindən 
qədim əkinçi icmaların dini təsəvvürləri, mərasim və etiqadlarına aid maraqlı 
maddi mədəniyyət nümunələri də toplanılmışdır. Bunların çoxu kiçik ölçülü 
heykəllərdən, ocaq qurğularından və s. ibarətdir. Ümumiyyətlə, Quruçay və 
Köndələnçay vadisindən tapılan arxeoloji materiallar içərisində ilk tunc dövrünün 
dini təsəvvürləri, mərasim və etiqadlarına aid dəlillər daha çox və daha elmi 
əsaslıdır. Belə tapıntılar əsasında öyrənilmişdir ki, ilk tunc dövrünün ibtidai dini 
təsəvvürləri və etiqadları, hər şeydən əvvəl, bu dövrün ictimai münasibətləri və 
əsas təsərrüfat sahələrilə, xüsusilə əkinçilik və maldarlıqla bağlı olmuşdur. 
Ana nəsli qalıqlarının mövcudluğu dövründə dini təsəvvürlərlə ictimai 
həyatda bilavasitə qadının, ata nəslinin başlanması və hökmranlığı dövründə isə 
kişinin həlledici rolunu əks etdirmiş, ümumilikdə onların ictimai mövqeyini 
ideoloji cəhətdən də möhkəmlətmişdi. İlk tunc dövrünün ardıcıl inkişaf 
mərhələlərində Quruçay və Köndələnçay vadisində məskənləşmiş icmalar arasında 
əvvəlcə qadına, sonra isə kişiyə etiqad xüsusi yer tutmuşdu. Buna uyğun olaraq 
əsas dini mərasimlər belə etiqadla əlaqədar keçirilmişdi. Maraqlıdır ki, qadına 
26 
 
etiqad ilk tunc dövrünün bütün mərhələlərində qalmaqda davam etmişdi. Lakin ilk 
dövrlərdə bu etiqad bilavasitə əkinçilik təsərrüfatı və məhsuldarlıqla bağlı 
olmuşdusa da, ata nəslinin hökmranlığı dövründə öz əvvəlki mahiyyətini, 
mövqeyini itirmiş, yalnız məhdud bir sahə ilə - ev təsərrüfatı və ya ocaqla 
əlaqələndirilmişdi. Belə vəziyyətdə ön sıraya artıq qadına etiqad yox, oda etiqad 
irəli çıxmışdı. Məhz, oda etiqadla əlaqədar ilk tunc dövründə gildən düzəldilmiş 
mürəkkəb formalı xüsusi ocaq qurğuları geniş intişar tapa bilmişdi. İlk tunc 
dövrünün son mərhələsində belə ocaq qurğuları artıq kişi təsvirlərilə bəzədilmişdi. 
Qeyd etməliyik ki, ilk tunc dövründə vadidə qurbanvermə mərasimi də çox 
yayılmışdı. Arxeoloji materiallarla müəyyənləşdirilmişdir ki, belə mərasimlər 
zamanı əsasən iri-buynuzlu ev heyvanları qurban verilmişdi. Belə mərasimin izinə 
Qaraköpəktəpə abidəsində təsadüf olunmuşdur. 
Diqqəti cəlb edən cəhətlərdən biri ondan ibarətdir ki, Quruçay və 
Köndələnçay vadisində ilk tunc dövründə Azərbaycan və Zaqafqaziyanın ayrı-ayrı 
yerlərində olduğu kimi ev heyvanları, xüsusən inək və öküz müqəddəs hesab 
edilərək əsas sitayiş obyekti olmuşdu. Məişət və təsərrüfatda, ümumiyyətlə, 
iqtisadiyyatda mühüm yer tutan belə heyvanlarda ilk tunc dövrünün əhalisi çox 
güman ki, qeyri-təbii qüvvələrin mənbəyini görmüş və oda etiqad mərasimlərində 
məhz bunları qurban gətirmişdilər. Elə bu əsasdan da ocaq qurğularının bir çoxu 
bilavasitə öküz başı şəklində düzəldilmiş və ya öküz buynuzları ilə bəzədilmişdi. 
Diqqəti cəlb edən cəhət ondan ibarətdir ki, Qaraköpəktəpə abidəsindən belə ocaq 
qurğusunun nəinki özü, hətta, müəyyən bir əməli əhəmiyyət kəsb etməyən kiçik 
ölçülü modeli də tapılmışdır. Bütün bunların əsasında zənn etmək olar ki, od ayini 
və iribuynuzlu heyvanlara etiqad öyrəndiyimiz ərazinin qədim əhalisinin 
təsəvvürlərində bir-birilə sıx bağlı olmuş, birlikdə məhsuldarlıq rəmzini təmsil 
etmişdi. Söz yox ki, ilk tunc dövrünün dini təsəvvür və mərasimləri təkcə bunlarla 
məhdudlaşmamışdı. Çox ehtimal ki, bu dövrdə yaşayış şəraitinin mürəkkəbliyi 
zəminində dini təsəvvürlərdə ayrı-ayrı təbiət qüvvələrinə, səma cisimlərinə də 
sitayiş edilmişdi. Eyni zamanda, onu da güman etmək olar ki, ictimai 
münasibətlərin inkişaf etdiyi şəraitdə vaxtilə nəsli qəbilə və tayfa icmalarının 
əsasını qoymuş ulu babalara və onların ruhlarına da xüsusi etiqad yaranmış, 
bununla bağlı müəyyən mərasimlər keçirilməyə başlanmışdı. Ola bilsin ki, məhz 
bu mərhələdə belə icmalar içərisindən mövcud dini təsəvvür və mərasimlərə 
başçılıq edən ayrı-ayrı adamlar meydana çıxmışdı. Şübhəsiz, ilk vaxtlarda bunlar 
əsasən bu və ya digər bir icmanın ağsaqqallarından ibarət olmuşdu. 
E. ə. III minilliyin sonu, II minilliyin başlanğıcında Quruçay və 
Köndələnçay vadisinin qədim sakinləri tunc dövrünün yeni inkişaf mərhələsinə - 
orta tunc dövrünə keçmişdilər. Bu dövr ümumilikdə, vadidə məskənləşmiş oturaq 
əkinçi tayfaların daha böyük təsərrüfat nailiyyətləri əldə etməsi və yeni təsərrüfat 
formalarına keçməsi ilə səciyyələnir. Belə ki, hələ ilk tunc dövrünün son 
mərhələsində, maldarlığın inkişafı ilə əlaqədar bol və geniş otaqlara malik olan 
27 
 
dağlıq yerlərin mənimsənilməsi orta tunc dövründə daha sürətlə getmiş, köçəri - 
maldarlığın yaranmasına səbəb olmuşdu. Eyni vaxtda dağlıq yerlərdə də daimi 
yaşayış məskənləri salınmışdı. Bununla belə vadinin dağətəyi və düzən 
hissələrindəki qədim yaşayış yerlərinin çoxu öz əvvəlki əhəmiyyətini itirməmişdi. 
Belə yaşayış yerlərində əkinçilik yenə də əsas təsərrüfat sahəsi kimi qalmaqda 
davam etmişdi. Maraqlıdır ki, Quruçay və Köndələnçay vadisindəki ilk tunc 
dövrünə aid yaşayış yerlərinin əksəriyyətinin üstündə orta tunc dövrünün mədəni 
təbəqəsinə təsadüf olunmuşdur. 
İqtisadi inkişaf zəmində ictimai münasibətlərdə də əsaslı dəyişikliklər 
yaranmışdı. Maldarlıq təsərrüfatının və xüsusən xırda buynuzlu heyvanların sürətli 
artımı nəticəsində müxtəlif tayfaların əlində böyük sürülər, sərvətlər cəmlənmişdi. 
Bu isə öz növbəsində ayrı-ayrı tayfalar arasında arasıkəsilməz qarətçi toqquşmalara 
səbəb olmuşdu. Mövcud şəraitdə istər dağlıq, istərsə də düzən yerlərdə ətrafı 
möhkəm müdafiə divarları ilə əhatə olunmuş yaşayış yerləri daha da çoxalmışdı. 
Əhəmiyyətlidir ki, belə yaşayış yerlərindən biri Qaraköpəktəpə abidəsində 
aşkar edilmişdir. Qazıntı zamanı burada bilavasitə ilk tunc dövrünə aid mədəni 
təbəqənin üstündə orta tunc dövrünə məxsus 3 m-ə yaxın qalınlıqda təbəqə 
müəyyənləşdirilmişdir. Həmin mədəni təbəqədə iri qaya parçalarından və çay 
daşlarından inşa edilmiş möhtəşəm müdafiə divarının, eləcə də başqa tikintilərin 
qalıqları zahirə çıxarılmışdır. Bu müdafiə divarının yanları iri qaya parçalarından 
hörülmüş, içəri tərəfi isə çaydaşlarıla doldurulmuşdur. Onun eni 3 m idi. Qazıntı 
zamanı bu divarın 20 m-ə qədər uzunluqda olan hissəsi üzə çıxarılmışdır. Güman 
etmək olar ki, belə möhtəşəm divarla vaxtı ilə təpədəki yaşayış yeri quru tərəfdən 
bütünlüklə əhatə olunmuşdu. Burada aşkar edilən yaşayış tikintilərinin divarları da 
iri qaya parçalarından və çaydaşlarından inşa edilmişdir. Qazıntı zamanı belə 
divarların 40-60 sm hündürlükdə qalan qalıqları üzə çıxarılmışdır. Onların eni 1 m-
ə yaxın idi. Tikintilərin özləri düzbucaqlı formada idilər. Döşəmələri sarı gillə 
suvanmışdı. 
Ehtimal ki, Qaraköpəktəpədə orta tunc dövrünə aid yaşayış yeri eramızdan 
əvvəl II minilliyin əvvəllərində əmələ gəlmiş və bu yaşayış yeri həmin minilliyin 
ortalarına kimi çiçəklənmə dövrü keçirmişdi. Müdafiə divarlarının özü çox ehtimal 
ki, II minilliyin ortalarında çəkilmişdi. Bu dövr qonşu Şərq ölkələrində güclü 
quldar dövlətlərin meydana çıxması və onların yeni qarətçi yürüşlərə başlaması ilə 
səciyyələnir. Görünür, tayfalararası toqquşmalarla yanaşı belə yürüşlər də yaşayış 
yerləri ətrafına möhkəm müdafiə divarlarının çəkilməsi zərurətini doğurmuşdu. 
Tədqiqat zamanı Qaraköpəktəpənin orta tunc dövrünə aid mədəni 
təbəqəsindən çoxlu gil məmulatı tapılmışdır. Onların əsas hissəsini boz və qara 
cilalı, üzəri ştampla və ya kəsmə üsulu ilə naxışlanmış qablar təşkil edir. Cüzi 
hissəsi isə boyalı qab nümunələrindən ibarətdir (VIII-IX tablolar). Qeyd etməliyik 
ki, belə vəziyyət Quruçay və Köndələnçay vadisinin orta tunc dövrünə aid digər 
abidələrində də müşahidə olunmuşdur. 
28 
 
Qaraköpəktəpədəki orta tunc dövrü yaşayış yenindən gil qablardan başqa iy 
başlıqlar, muncuqlar və başqa müxtəlif daş alətlər, bəzək nümunələri, gildən 
düzəldilmiş kiçik heykəllər də əldə edilmişdir. Bəzək nümunələrinə əqiq daşından 
yonulmuş muncuqlar, tuncdan hazırlanmış üzük və sırğalar daxildir. Heykəllərdə 
əsasən ev heyvanları əks etdirilmişdir. Alətlər oraq dişlərindən, dən daşları və s.-
dən ibarət olmaqla qədim əkinçilik təsərrüfatı ilə bağlıdır. Oraq dişlər çaxmaq 
daşından hazırlanmışdır. Buradan bir neçə ox ucluqu da tapılmışdır. Onlar çaxmaq 
və dəvəgözü daşındandır. 
Quruçay və Köndələnçay vadisində orta tunc dövrünə aid maraqlı maddi 
mədəniyyət qalıqlarına Qaraköpəktəpə ilə yanaşı Günəştəpə, Xantəpə, Uzuntəpə, 
Meynətəpə, Şomulutəpə, Kültəpə abidələrində də çox təsadüf olunmuşdur. 
Tapıntılar əsasında bu təpələrin hamısında orta tunc dövründə də oturaq əkinçi-
maldar tayfalara məxsus yaşayış yerlərinin olması müəyyənləşdirilmişdir. 
Vadidə orta tunc dövrünə aid yaşayış yerlərindən başqa ayrı-ayrı qəbir 
abidələri də aşkar edilmişdir. Bunlar Qarabulaq nekropolu sahəsində və 
Günəştəpədə təsadüfən açılan torpaq qəbirlərdən ibarətdir. Təəssüf ki, bu qəbirlər 
torpaq işləri nəticəsində əsaslı şəkildə dağıdıldığından onların formasını, 
istiqamətini müəyyənləşdirmək mümkün olmamışdır. Bununla belə bu qəbirlərdən 
orta tunc dövrünə aid maraqlı gil məmulatı əldə edilmişdir. Qarabulaqdakı 
qəbirdən tapılan gil məmulatı müxtəlif formalı və ölçülü qablara məxsus 
qırıqlardan və yalnız iki ədəd bütöv qabdan ibarətdir. Bütöv qablardan biri 
qırmızımtıl-boz rəngdə olub, kasa formalıdır. Bu, yuvarlaq formalı qulpsuz 
küpədən ibarətdir. Onun o qədər də böyük olmayan ağız kənarı yanlara əyilmişdir. 
Kiçik oturacağa malikdir. Təsvir etdiyimiz bu qab nazik divarlıdır. Gili təmizdir. 
Güman etmək olar ki, bu qab dulus çarxında hazırlanmışdır. Qabın hamar səthi tağ 
şəkilli kəsmə rəsmlərlə bəzədilmişdir. Oxşar rəsmlərə qab qırıqları üzərində də 
təsadüf olunmuşdur. Bu qırıqlardan biri qara səthli olmaqda iri ölçülü, qalın divarlı 
qabın çiyin hissəsinə aiddir. Bu hissə çıxıntılı hazırlanmış və üfüqi şəkildə kəsmə 
naxışla haşiyələnmişdir. Kiçik ölçülü, qara rəngli qaba aid bir qırıq daha 
maraqlıdır. Bu o qədər də hündür olmayan nazik divarlı cama məxsusdur. Onun 
kiçik lakin nisbətən hündür oturacağı və geniş ağzı vardır. Boğaz hissəsi içəriyə 
doğru batıqdır. Qab təmiz gildən simmetrik formada hazırlanmış və hər iki üzdən 
səylə cilalanmışdır. Bunun da üzəri kəsmə naxışla örtülmüşdü. Təsvir etdiyimiz 
qab hələ o dövrdə sındığından onun parçaları üstündə təmir üçün kiçik qoşa 
deşiklər açılmışdır. Görünür bu, vaxtı ilə onun xüsusi əhəmiyyət kəsb etməsindən 
irəli gəlmişdi. Göstərməliyik ki, cam formalı 2 ədəd qaba Günəştəpədə açılan 
qəbirdə də təsadüf olunmuşdur. Lakin bu qablar ölçüdə bir qədər böyükdür. 
Onlardan biri qara cilalı olmaqla yuvarlaq gövdəyə malikdir. Narın qum qatışıqlı 
gildən səliqə ilə hazırlanmışdır. Ağız hissəsi yana əyilmişdir. Kiçik oturacaqlıdır. 
İkinci qab boz rənglidir. Yuvarlaq gövdəsi oturacağa doğru getdikcə daralır. Ağız 
kənarı düzdür. Bu qabın çiyin hissəsi ensiz zolaq şəklində ştamp vasitəsilə 
29 
 
naxışlanmışdır. Təsvir etdiyimiz bütün bu kiçik dəlillər Qarabulaq və Günəştəpədə 
orta tunc dövründə Qaraköpəktəpə yaşayış yerinə məxsus qəbiristanlığın olmasını 
büruzə vermişdir. 
Qeyd etməliyik ki, yuxarıda göstərdiyimiz qara cilalı və xüsusi naxışlı 
qablar Azərbaycanın orta tunc dövrü üçün səciyyəvi qab nümunələridir. İlk dəfə 
belə qab nümunələrm 50-ci illərin sonlarında Ağdam yaxınlığındakı Üzərliktəpə 
qədim yaşayış yerində zahirə çıxarılmışdır. Az sonra eyni xüsusiyyətli qabların 
Mil-Qarabağ düzündəki bir sıra abidələrdə də geniş yayıldığı müəyyən edilmişdir. 
Son vaxtlarda isə məlum olduğu kimi, belə qab nümunələrinə Quruçay və 
Köndələnçay vadisindəki orta tunc dövrünə aid bütün yaşayış yerlərində təsadüf 
olunmuşdur. 
Ümumiyyətlə, müəyyən olunmuşdur ki, bu tip qablar yalnız Mil-Qarabağ 
zonasının orta tunc dövrü abidələri üçün səciyyəvidir. Bir qayda olaraq bu qablar 
qulpsuzdur. Lakin onların əksəriyyətini üzəri cızma, kəsmə üsulu ilə və ya xüsusi 
alətlərlə - ştamplarla icra olunmuş naxışlarla bəzədilmişdir. Maraqlıdır ki, bu 
qablar forma və naxışlarına görə ilk tunc dövrünün gil qablarından fərqlənsə də, öz 
texnoloji xüsusiyyətlərinə görə bir növ ilk tunc dövrünün son mərhələsi üçün 
səciyyəvi olan qara cilalı qablarla oxşarlıq təşkil edir. 
Yuxarıda qeyd etdiyimiz kimi, Quruçay və Köndələnçay vadisindəki orta 
tunc dövrü abidələrindən qara və boz cilalı, naxışlı qablarla yanaşı boyalı qab 
qırıqları da əldə edilmişdir. Belə qablardakı naxışlar əsasən həndəsi naxış 
xüsusiyyətində olub, paralel, düz və dalğavarı xətlərdən, bucaq və üçbucaqlardan, 
spirallardan və s. ibarətdir. Onların icrası üçün tünd rənglərdən (tünd qəhvəyi, 
qara) istifadə olunmuşdur. Naxışlar bir qayda olaraq qabların əvvəlcədən qırmızı 
rənglə örtülmüş və hamarlanmış səthi üzərinə çəkilmişdir. Əldə olan qırıqlar 
müxtəlif ölçülü və formalı qablara aiddir. Onların hazırlanması üçün təmiz və narın 
qum qatışıqlı gil kütləsindən istifadə edilmişdir. Nazik divarlı bu qabların 
hamısının böyük səylə hazırlanması və yaxşı bişirilməsi müşahidə olunur. 
Göstərdiyimiz bütün bu gil məmulatı üçün ümumi xüsusiyyət onların hamısının 
eyni monoxrom boya ilə naxışlanmasıdır. Məlumdur ki, Zaqafqaziya ərazisində 
monoxrom boyalı qabların əsaslı təşəkkülü tunc dövrünün inkişaf etmiş pilləsində, 
orta tunc dövründə olmuşdur. 
Azərbaycan ərazisində monoxrom boyalı qabların ilk nümunələri hələ keçən 
əsrdə Naxçıvan yaxınlığındakı Qızıl Vəng adlı yerdə aşkara çıxarılmışdır. Sonralar 
belə qablara Naxçıvanın bir çox yerlərində, Gəncəçay hövzəsində, Mil-Qarabağ 
düzündə və nəhayət Quruçay və Köndələnçay vadisində də təsadüf edilmişdir. 
Bununla belə, boyalı qabların daha çox Naxçıvan ərazisində yayılması müşahidə 
olunmuşdur. Belə ki, əgər bu ərazidəki abidələrdə boyalı qablar dulus məmulatının 
əsas hissəsini təşkil edirsə, Azərbaycanın digər yerlərində eyni dövr dulus 
məmulatı içərisində onlara lap az təsadüf edilmişdir. Məlumdur ki, Quruçay və 
Köndələnçay vadisinin özündə də belə bir vəziyyət izlənilmişdir. Çox güman ki, bu 
30 
 
cür qabların istehsal ocağı bilavasitə qədim Naxçıvan ərazisində olmuş və yalnız 
tayfalararası iqtisadi-mədəni əlaqələr nəticəsində Araz vadisi boyunca Quruçay və 
Köndələnçay vadisinə daxil olmuşdur. 
Mil-Qarabağ düzündəki, eləcə də Quruçay və Köndələnçay vadisindəki orta 
tunc dövrü yaşayış yerləri üçün isə əksinə, daha çox boz və qara cilalı, xüsusi 
naxışlı qablar xas olmuşdur. Güman etmək olar ki, bu cür qablar eyni yolla 
Naxçıvana aparılmışdır. 
Buradan belə nəticəyə gəlmək mümkündür ki, Azərbaycan ərazisində 
arxeoloji dəlillərlə aydın nəzərə çarpan mədəni inkişaf zəminində sənətkarlığın və 
onun ayrı-ayrı sahələrinin özünəməxsus yeri və yüksəlişi olmuşdur. Bu cəhətdən 
dulusçuluq xüsusilə fərqlənmişdi. Belə ki, qeyd etdiyimiz dövrdə Azərbaycanda 
artıq dulus istehsalının bir neçə müstəqil mərkəzi yaranmışdı. Bunlardan biri də 
məhz Quruçay və Köndələnçay vadisində fəaliyyət göstərmişdi. 
Quruçay və Köndələnçay vadisində orta tunc dövrü abidələrinin tədqiqinə 
təzəcə başlanmışdır və qısa müddətdə bu ərazidə orta tunc dövrünə məxsus onlarca 
qiymətli abidə qeydə alınmışdır. Söz yox ki, gələcək axtarışlar zamanı da vadidə 
bu dövrün daha zəngin abidələri açılacaqdır. 
Arxeoloji tədqiqatlarla öyrənilmişdir ki, e. ə. I minilliyin başlanğıcında 
Azərbaycan ərazisində tunç dövrü başa çatmış, tarixi inkişafın daha yüksək 
mərhələsi - dəmir dövrü başlanmışdı. Əslində bu dövr ibtidai icma quruluşunun 
son pilləsi olmuşdu. Bu dövrdə məhsuldar qüvvələrin yeni inkişafı zəminində ayrı-
ayrı istehsal sahələrinin sürətli inkişafı, maddi sərvətlərin çoxalması nəsli tayfa 
icmaları içərisində mülki təbəqələşmənin artmasına, varlı tayfa başçıları və 
əyanlarının meydana çıxmasına səbəb olmuşdu. İqtisadi-ictimai həyatdakı bu 
mühüm dəyişikliklər hər şeydən əvvəl zəngin qəbir abidələrində əks olunmuşdur. 
Belə abidələrdən birinə isə hələ keçən əsrdə məhz Quruçay və Köndələnçay 
vadisindəki Qarabulaq nekropolunda təsadüf olunmuşdu. Burada tayfa başçısına 
aid zəngin qəbir açılmışdı. Bu qəbrin avadanlığını saysız-hesabsız silah 
nümunələri, müxtəlif əmək alətləri, nəfis bəzək şeyləri, gil qablar və s. təşkil 
etmişdi. Bu qəbirdən, eləcə də burada qazılmış digər dörd kurqanaltı qəbirdən əldə 
edilən külli miqdarda tapıntı Quruçay və Köndələnçay vadisində son tunc - ilk 
dəmir dövrünün maddi mədəniyyət tarixinə aid ilk elmi dəlillər olmuşdu. 
Son axtarışlar zamanı vadidə son tunc - ilk dəmir dövrünə aid bir sıra 
yaşayış yerlərinin qalıqları da aşkar edilmişdir. Demək olar ki, son illərdə 
QURUÇAY və Köndələnçay vadisində qeydə alınan qədim abidələrin ikinci böyük 
hissəsi məhz son tunc - ilk dəmir dövrünə məxsusdur. Əhəmiyyətlidir ki, arxeoloji 
axtarışlar zamanı hətta bu dövrə məxsus əkin sahələri də üzə çıxarılmışdır. Məlum 
olmuşdur ki, iki çay arasındakı bütün yararlı sahələr bilavasitə bu dövrdə başdan-
başa əkinçilik üçün istifadə olunmuşdur. Bu, hər şeydən əvvəl, belə yerlərdən külli 
miqdarda iri ölçülü daş toxaların, oraq dişlərinin tapılması ilə müəyyən edilmişdir. 
Quruçay  və  Köndələnçay  vadisində son tunc - dəmir dövrünün əvvəllərinə aid 
31 
 
daş toxaların ilk nümunələri Qaraköpəktəpədən və onun ətrafındakı yerlərdən əldə 
edilmişdir. Belə tapıntılarla yanaşı təpədən bu dövrə məxsus külli miqdarda 
müxtəlif gil qablar və daş məmulatı, eləcə də ayrı-ayrı tunc əşyalar tapılmışdır. 
Bunların əsasında öyrənilmişdir ki, bu təpədə tunc dövrünün son mərhələsində - 
dəmir dövrünün əvvəllərində də  əkinçi  tayfalara  məxsus yaşayış yeri olmuş və 
çox ehtimal ki, yaxınlıqdakı Qarabulaq kurqanları da Qaraköpəktəpənin qədim 
sakinlərinə məxsus olmaqla məhz bu dövrdə onların qəbirləri üzərində 
ucaldılmışdı. Belə bir fikri irəli sürməyə bizə hər şeydən əvvəl Qaraköpəktəpədən 
əldə edilən yeni tapıntıların hələ keçən əsrdə qazılmış 5 kurqanın materialları ilə 
eyni olması əsas verir. 
Təəssüf ki, Qaraköpəktəpənin qazılmış sahəsində hələlik tunc dövrünün 
sonu - dəmir dövrünün əvvəllərinə aid mədəni təbəqəyə təsadüf olunmamışdır. 
Bəlkə də, belə vəziyyət təpədə göstərilən dövrə aid mədəni təbəqənin bütünlüklə 
dağılmasından və ya qazıntı sahəsi olan yerin yaşayış yerindən kənara 
düşməsindən irəli gəlmişdir. Hər halda, əldə edilən saysız-hesabsız yerüstü 
tapıntılar Qaraköpəktəpədə göstərdiyimiz dövrdə də yaşayışın davam etdiyini 
aydın göstərir. 
Quruçay və Köndələnçay vadisində tunc dövrünün sonu - dəmir dövrünün 
əvvəllərinə aid ikinci abidə Şəkərciktəpə qədim yaşayış yeridir. İlk dəfə 1965-ci 
ildə qeydə alınmış bu abidə Qarabulaq nekropolundan azca şərqdə, Şəkərcik adlı 
kəndin ərazisində yerləşən dairəvi yastı təpədən ibarətdir. Onun şimal tərəfi 
Köndələnçaya doğru uzanan maili geniş yaldan ibarətdir. Bura əkinçilik üçün 
yararlı olduğundan indi də əkilir. Təpənin öz torpağı küllüdür. Axtarış zamanı 
onun üstükdən bilavasitə son tunc - ilk dəmir dövrünə aid müxtəlif tapıntılar 
yığılmışdır ki, onların da əsasını gil qab qırıqları və daşdan düzəldilmiş əmək 
adətləri təşkil edir. Məhz bu tapıntılar əsasında aydınlaşdırılmışdır ki, qeyd 
etdiyimiz dövrdə təpənin özü daimi oturaqla əlaqədar yaşayış yeri, ondan aşağıdakı 
geniş yal isə onun əkin sahəsi olmuşdu. Axtarış zamanı bu qədim əkin sahəsindən 
iki ədəd kiçik ölçülü daş toxa da tapılmışdır. Toxaların hər ikisi göyümtül-boz 
rəngli yastı çaydaşından düzəldilmişdir. Bunlar formaca Azərbaycanın digər 
yerlərindən məlum olan daş toxalara oxşasa da, öz kiçik ölçülər ilə onlardan əsaslı 
şəkildə fərqlənir. Bunların hazırlanma texnikası da incəliyi ilə seçilir. Hər iki alət 
bütün səthi boyu xırda qəlpələr qopardılmaq üsulu ilə böyük səylə işlənmişdir. 
Onların yarımdairəvi ağız kənarları npsbətən daha xırda qəlnələr qopardılmaqla 
itiləşdirilmişdir. Eyni üsulla yanlarda sap üçün kəzlər açılmışdır. 
Son tunc - ilk dəmir dövrünə aid yaşayış yerlərində əkinçilik təsərrüfatı ilə 
bağlı dən daşlarına çox rast gəlmək olur. Şəkərcik qədim yaşayış yeri də bu sahədə 
istisna təşkil etmir. Tədqiqat zamanı yaşayış yeri ərazisindən xeyli belə nümunə 
toplanmışdır. Onlar oz formalarına görə başqa abidələrdən olan dən daşlarından 
qəti seçilmir. Eneolit dövründən dəmir dövrünədək mövcud olmuş bu cür alətlər 
uzun müddət demək olar ki, əsaslı dəyişikliyə, yaxud təkmilləşməyə uğramamışdır. 
32 
 
 
Quruçay və Köndələnçay vadisində tunc dövrunün sonu və dəmir dövrünün 
əvvəllərinə aid böyük yaşayış yerlərindən biri Zərgərtəpədir. Yastı təpədən ibarət 
olan bu yaşayış yeri Füzuli şəhərindən 2 km-ə qədər şimal-qərbdə, Köndələnçayın 
sağ sahilində yerləşir. Hazırda onun tutduğu sahə bir hektardan artıqdır. 
Ümumilikdə Zərgərtəpə Köndələnçayın sağ sahilini əmələ gətirən təpələr 
silsiləsinə daxildir. Bu təpələrin çoxundan dəmyə şəraitində əkin yeri kimi istifadə 
olunduğundan hər il şum vaxtı onların üstündə maraqlı arxeoloji materiallara 
təsadüf edilir. 
Zərgərtəpə qədim yaşayış yeri quruluşuna və coğrafi yerləşməsinə görə 
Azərbaycanın son tunc və ilk dəmir dövrünə aid olan yaşayış yerlərindən 
fərqlənmir. Su mənbəyinin yaxınlığı, əlverişli torpaq-iqlim şəraiti tunc dövrünün 
bütün mərhələlərində əkinçi-maldar icmaların oturaq məskənləri üçün əsas və 
zəruri şərtlərdən olmuşdur. Zərgərtəpə qədim yaşayış yerinin özü şimal tərəfdən 
Köndələnçayın, cənubdan isə Quruçayın uçurumlu sahilləri ilə mühafizə 
olunmuşdu. Bu hissədə çaylar bir-birindən 1 -1,5 km aralıda axır. Onların 
arasındakı sahə əkinçilik üçün yararlı şabalıdı münbit torpaq örtüyünə malikdir. 
Zərgərtəpə  abidəsi də   1965-ci  ildə  qeydə    alınmışdır. Həmin il təpənin 
üstündən qədim əkinçilik mədəniyyətinə məxsus çoxlu maddi-mədəniyyət 
nümunəsi toplanmışdı. Əldə olan bu tapıntıların bir qismini gil məmulatı təşkil 
edir. Onlar dulus çarxında və əldə hazırlanmış müxtəlif formalı qabların  
qırıqlarından  ibarət olmaqla  Zaqafqaziya  ərazisində tunc dövrünün sonu və dəmir 
dövrünün əvvəlləri üçün xas olan dulus məmulatının xüsusiyyətlərini özlərində 
cəmləşdirmişdir. Əsasən boz və qara rəngli bu qırıqların üzərində üfüqi batıq 
zolaqlarla, kəsmə xətt və çərtmələrlə, həmçinin şüyrələnmə üsulu ilə çəkilmiş 
müxtəlif naxışlar vardır. Təsvir etdiyimiz bütün bu qırıqlar məişət və təsərrüfat 
qablarına aiddir. Eyni formalı və naxışlı qab nümunələri Azərbaycanın son tunc 
dövrünə məxsus digər qədim yaşayış yerlərində və qəbir abidələrində də geniş 
yayılmışdır. Oxşar qablar Mərkəzi və Şərqi    Zaqafqaziyanın başqa həmdövr 
abidələrindən də çox tapılmışdır. 
Zərgərtəpə yaşayış yerindən və onun ətrafındakı qədim əkin sahələrindən 
əldə edilən arxeoloji materialların böyük və eyni zamanda çox maraqlı qismi 
əkinçilik təsərrüfatı ilə bağlı olan əmək alətlərindən ibarətdir. Onların içərisində 
çoxlu daş toxa, dən daşı, sürtkəc, oraq daşı və s. vardır. 
Dən daşlarının hazırlanması üçün iri məsaməli dağ süxurlarından istifadə 
olunmuşdur. Sürtkəclər isə qranit cinsli möhkəm daşlardan düzəldilmişdir. 
Yuxarıda adını çəkdiyimiz oraq dişi qəhvəyi rəngli çaxmaq daşındandır. Bu alətin 
yanları hər iki üzdən qabarıq, ağız hissədə nazikdir. Onun parıltılı kiçik dişcikləri 
vardır. Quraşdırma orağa aid olan bu alətin uzunluğu 4,2 sm, eni 1, sm-dir. 
Zərgərtəpədən tapılan maddi mədəniyyət nümunələrinin əsasını daş toxalar təşkil 
edir (X tablo). Arxeoloji və etnoqrafik dəlillərdən məlumdur ki, toxalar əsasən şum 
33 
 
əməliyyatı ilə əlaqədar olan əmək alətləridir. Məhz buna görə belə alətlərin elmi 
şərhi və təhlili əkinçilik mədəniyyətinin tarixi ilə sıx bağlı olmaqla xüsusi 
əhəmiyyətə malikdir. Bu cəhətdən Zərgərtəpədən yığılan daş toxaların da rolu 
böyükdür. Hazırda onların sayı 50-dən artıqdır. Göstərməliyik ki, bu toxaların bir 
qismi yaşayış yerinin özündən, bir qismi isə onun ətrafındakı əkin sahələrindən 
tapılmışdır. Onların əksəriyyəti bütöv nümunələrdən ibarətdir. Bütün bu alətlərin 
hazırlanması üçün bir qayda olaraq bazalt cinsli bərk çay daşlarından istifadə 
olunmuşdur. Hazırlıq üçün əsasən oval formalı yastı daşlar seçilmiş və onların 
bəzən təkcə bir, bəzən də hər iki üzü qəlpələr qopardılmaqla işlənmiş, bir ucu isə 
eyni üsulla itiləşdirilmişdir. Belə iş üsulu bütün alətlərdə eyni səviyyədə 
olmamışdır. Bəzi nümunələr böyük səylə, bəziləri isə tələsik və çox kobud şəkildə 
düzəldilmişdir. Səliqə və səylə düzəldilmiş toxalar nisbətən kiçik olmaqla 
təxminən eyni formaya, ölçüyə malikdir. Onların yanlarında sap üçün dərin gözlər 
açılmışdır. Bu cür toxaların ağız hissəsi yarımdairəvi və ya düzdür. Onların bir üzü 
əksər hallarda təbii şəkildə saxlanılmışdır. Belə toxaların uzunluğu 20 sm-ə 
qədərdir. Zərgərtəpə abidəsindən hər iki üzü və ucu qəlpələnib itiləşdirilmiş toxalar 
da tapılmışdır. Belə toxalarda sap üçün açılan gəzlər adətən tən ortada yerləşir. Bu 
qəbilədən olan toxaların ölçüləri müxtəlifdir. Nisbətən kiçik olanın uzunluğu 13 
sm, on böyüyünün uzunluğu isə 16-18 sm-dir. 
Kobud şəkildə düzəldilmiş toxalarda gəzlər çox dayazdır. Belə toxalar 
uzunsov düzbucaqlı şəkildə olmaqla həm ağır, həm də ölçücə böyükdür. Onların 
orta hissəsi hər iki üzdən qabarıq şəkildə saxlanılmışdır. Ağız hissələri iri qəlpələr 
qopardılmaqla itiləşdirilmişdir. Bu cür toxaların uzunluğu 25 sm-ə qədərdir. Onu 
da göstərməliyik ki, təsvir etdiyimiz toxaların başqa nümunələrinə Quruçay və 
Köndələnçay vadisinin digər qədim yaşayış yerlərində də çox rast gəlinmişdir. 
Ayrı-ayrılıqda onlar bu ərazidəki Qaraköpəktəpə, Yumrutəpə, Göytəpə, Kültəpə 
kimi abidələrin özündən və onların ətrafındakı geniş əkin sahələrindən tapılmışdır. 
Son vaxtlarda isə Zərgərtəpə ilə Qaraköpəktəpə arasındakı qədim əkin sahəsindən 
formasına görə yuxarıda təsvir etdiyimiz toxalardan əsaslı şəkildə fərqlənən bnr 
ədəd başqa toxa nümunəsinə təsadüf olunmuşdur. Yaşımtıl-boz rəngli bazaltdan 
düzəldilmiş bu toxa öz forması ilə bir növ isdənəni xatırladır. Onun ağız hissəsi 
enli və düz olub iri qəlpələr qopardılmaqda bir üzdən itiləşdirilmişdir. Yuxarı 
hissəsi isə ensiz, yarımdairəvi şəkildədir. Bunun uzunluğu 30, ağzının eni isə 20 
sm-ə yaxındır. 
Qeyd etməliyik ki, Azərbaycan ərazisində daş toxalara tunc dövrünün sonu, 
dəmir dövrünün əvvəllərinə aid bir sıra abidələrdə təsadüf olunmuşdur. İlk dəfə 
belə alətlər Xanlar yaxınlığındakı qədim yaşayış yerində aşkar edilmişdir. Sonralar 
onların ayrı-ayrı nümunələri Alazan və Ağstafa çaylarının vadilərindəki 
abidələrindən tapılmışdır. Zərgərtəpə və onun ətraflarından tapılmış daş toxaların 
müxtəlif ölçüdə   düzəldilməsi, çox güman ki, onların daşıyacağı vəzifədən asılı 
olmuşdur. Ola bilsin ki, yerin şumlanması əməliyyatında ən əvvəl həcmcə və 
34 
 
çəkicə çox ağır olan toxalardan istifadə edilmişdir. Belə toxalar vasitəsilə dərin 
qazıla bilən torpağın iri kəsəkləri sonradan nisbətən kiçik ölçüdə olan toxalarla 
əzilib yumşaldılırmış. Eyni məqsəd üçün ikiağızlı toxalardan da istifadə oluna 
bilərdi. 
Bütün bu toxalar haça ağızlı ağac saplara bərkidilərək işlədilmiş və bir növ 
müasir kətmənlərə oxşar alətlər olmuşdu. Əlbəttə, yuxarıda göstərilənlər itiağızlı 
daş toxaların müxtəlif təsərrüfat işlərində də istifadə olunmasını inkar etmir. Yer 
şumlanmasından başqa bu alətlərdən arx qazılmasında, ağac kəsilməsində və 
yonulmasında, alaqda və s. işlərdə də asanlıqla istifadə etmək olardı. 
İstər Zərgərtəpədən, istərsə də son tunc dövrünə aid başqa abidələrdən toxa 
nümunələrinin tapılması təsadüfi deyildir. Məhsuldar qüvvələrin inkişafı, qoşqu 
qüvvəsinin əkinçilikdə geniş şəkildə bərqərar olması dövründə qeyri-uyğun toxa 
əkinçiliyinin də qalması, şübhəsiz, müəyyən səbəblərdən asılı olmuşdu. Güman 
etmək olar ki, ibtidai daş toxaların son tunc, ilk dəmir dövründə yenidən nəşət 
tapması müəyyən coğrafi şəraitlə bağlı olan çox sahəli əkinçilik mədəniyyətinin 
tələbatından irəli gəlmişdi. Xış əkinçiliyinin mövcud olduğu bir vaxtda toxalardan 
yalnız müəyyən coğrafi şəraitdə  bitən  bəzi  bitkilərin yetişdirilməsində  istifadə 
oluna bilərdi. Təsadüfi deyil ki, daş toxalar respublikamızın ərazisində yalnız dağ 
və dağətəyi ərazilərdəki qədim yaşayış yerləri üçün səciyyəvidir. 
Quruçay və Köndələnçay vadisinin son tunc -ilk dəmir dövrü abidələri 
yuxarıda göstərdiklərimizlə bitmir. Onu da qeyd etməliyik ki, son illərdə 
Qarabulaq nekropolunun şərq qurtaracağında geniş tikinti işləri aparılarkən burada 
bu dövrə aid bir neçə torpaq qəbir də açılmışdır. Lakin bu qəbirlər bütünlüklə 
dağıdıldığından onlardan çıxan avadanlığın əsas hissəsi itib-batmışdır. Qalan 
yalnız tuncdan düzəldilmiş bir ədəd boyun bəzəyi və ayrı-ayrı qab qırıqları, 
olmuşdur (XI tablo). Boyun bəzəyi döyülərək dördtilli şəklə salınmışdır. Uc 
hissələri isə yarpaq şəklində yastılaşdırılmışdır. Bunlardan biri bütünlüklə, digəri 
isə yarıdan sınmışdır. Bu hissədə içərisi nöqtələrlə doldurulmuş kiçik 
üçbucaqlardan ibarət kəsmə naxış vardır. Təsvir etdiyimiz boyun bəzəyi 
bütövlükdə dairəvi yay formalıdır. Bunun diametri 25 sm-ə yaxındır. 
Göstərməliyik ki, tuncdan düzəldilmiş boyun bəzəklərinə Azərbaycanın digər qəbir 
abidələrində də təsadüf olunmuşdur. Onların ayrı-ayrı nümunələri Ermənistan və 
Gürcüstanın da eyni dövr abidələrindən məlumdur. Lakin Qarabulaqdan tapılan 
nümunə öz formasına görə bütün bunlardan əsaslı şəkildə fərqlənir. Buna görə də 
güman etmək olar ki, bu nümunə bilavasitə yerli istehsal - Quruçay və 
Köndələnçay vadisinin qədim metalişləmə istehsalına məxsusdur. 
1972-ci ilin tədqiqat mövsümündə Qarabulaq nekropolunda axtarış 
aparılarkən qismən dağıdılmış bir qəbir də qazılmışdır. Tədqiqat zamanı 
müəyyənləşdirilmişdir ki, bu tunc dövrünün sonu, dəmir dövrünün əvvəllərinə aid 
torpaq qəbirdir. Qəbir, eləcə də oradakı skelet dağıdıldığından qəbirin formasını və 
istiqamətini təyin etmək mümkün olmamışdır. Bununla belə buradan nisbətən 
35 
 
bütöv olan iki ədəd gil qab, müxtəlif muncuqlar və digər qab nümunələrinə aid 
qruplar əldə edilmişdir. Bütöv qabların ikisi də eyni formalı olmaqla təkqulp 
küpələrdən ibarətdir. Onlar bir-birindən yalnız səthlərinin rəngi və naxışlanmasına 
görə fərqlənir. Belə ki, hər iki qab yuvarlaq gövdəyə, yastı, kiçik oturacağa və 
hündür boğaza malikdir. Ağız kənarları azacıq xaricə qatlanmışdır. Qulpun bir ucu 
qabın ağız kənarına, o biri ucu isə çiyin hissəyə yapışdırılmışdır. Birinci qabın 
hamar səthi hər iki üzdən qırmızı rənglidir. Bu hissədə od izi də müşahidə olunur. 
İkinci qabın səthi isə qara rəngli olmaqla gövdə hissədə şaquli batıqlarla 
bəzədilmişdir. 
Qeyd etdiyimiz qəbirdən 40-a yaxın muncuq tapılmışdır. Müxtəlif formaya 
və ölçüyə malik bu muncuqların hazırlanması üçün ayrı-ayrı materiallardan istifadə 
olunmuşdur. Onların əksəriyyəti xırda quşa məxsus nazik lülə sümüyündən 
kəsildiyindən dairəvi formalı və eyni ölçülüdür. Muncuqların ikinci böyük qismini 
pastadan düzəldilmiş nümunələr təşkil edir. Bu muncuqların üzəri kiçik ölçülərinə 
baxmayaraq hətta naxışlanmışdır. 
Təsvir ediyimiz hər iki qab, eləcə də muncuqlar öz forma və 
xüsusiyyətlərinə görə Azərbaycan ərazisi üçün yeni deyildir. Onların oxşar 
nümunələri bu ərazidə son tunc və dəmir dövrünə aid digər abidələrdən də çox 
tapılmışdır. Buna görə də qəbirin dövr məsələsi aydındır. Bununla belə, bu qəbir 
Qarabulaq nekropoluna aid yeni dəlildir. Belə ki, əgər əvvəllər nekropolun son 
tunc və ilk dəmir dövrü qəbir abidələri Yalnız kurqanaltı qəbirlərlə 
səciyyələnirdisə, indi burada həmin dövrdə torpaq qəbirlərin də mövcud olması 
müəyyənləşdirilmişdir. Bunlar çox güman ki, yaxınlıqdakı Şəkərcik yaşayış yerinin 
qədim əkinçi    sakinlərinə məxsus imiş. 
Beləliklə, bütün bu dəlillər bu vadidə e. ə. I minilliyin başlanğıcını əhatə 
edən son tunc - ilk dəmir dövründə oturaq tayfalara aid özünəməxsus səciyyəvi 
xüsusiyyətlərə malik olan əkinçilik mədəniyyətinin mövcudluğunu əks etdirir Bu 
mədəniyyət daha qədim yerli mədəniyyətlə bağlı olmuş və bilavasitə özündən 
əvvəlki mədəniyyətin bünövrəsi əsasında yeni inkişaf yoluna qədəm qoymuşdu. 
 
 
 
 
 
 
 
 
 
 
36 
 
NƏTİCƏ 
 
Azərbaycan ərazisi zəngin abidələr diyarıdır. Onun elə bir guşəsi tapılmaz 
ki, orada uzaq keçmişimizdən irs qalan maddi mədəniyyət abidələrinə təsadüf 
edilməsin. Belə maraqlı yerlərdən biri Kiçik Qafqazın cənub-şərq ətəklərini əhatə 
edən Quruçay və Köndələnçay vadisidir. Bu kiçik vadi son vaxtlara qədər 
Azərbaycanın arxeoloji cəhətdən ən zəif öyrənilmiş rayonlarından biri olmuşdu. 
İstər inqilabdan qabaq, istərsə də sonrakı müəyyən illərdə bu ərazidə aparılmış 
bütün arxeoloji axtarışlar ilkin kəşfiyyat xüsusiyyəti daşımışdı. Vadidə geniş 
arxeoloji axtarışlar yalnız 60-cı illərin əvvəllərində başlanmışdır. 1960-63-cü 
illərdə Quruçay dərəsində qədim daş dövrünə aid abidələrin kəşfi bu zonanın bütün 
dövrlər üzrə tədqiq olunması zərurətini meydana çıxarmışdı. Vadidə planlı şəkildə 
geniş arxeoloji kəşfiyyat işləri başlanmış və qısa müddətdə burada ibtidai-icma 
quruluşunun ardıcıl inkişaf mərhələlərinə aid zəngin mədəniyyət izləri aşkara 
çıxarılmışdır. Axtarışlarla Quruçay və Köndələnçay vadisində mis və tunc 
dövrlərinə məxsus Günəştəpə, Xantəpə, Kültəpə, Meynətəpə, Qaraköpəktəpə, 
Şomulutəpə, Uzuntəpə, Zərgərtəpə kimi mühüm elmi əhəmiyyət kəsb edən onlarca 
abidə qeydə alınmışdır. Qazıntılar zamanı bu abidələrdən çoxlu qədim tikinti 
qalığı, ulu babalarımızın məişət və təsərrüfatına, incəsənət və mədəniyyətinə aid 6 
mindən artıq nadir maddi-mədəniyyət nümunəsi tapılmışdır. Bütün bu tapıntılar 
əsasında müəyyən edilmişdir ki, Quruçay və Köndələnçay vadisinin əlverişli 
torpaq və iqlim şəraiti hələ e. ə. V minillikdə burada ilk oturaq əkinçi icmalara 
məxsus yaşayış yerlərinin əmələ gəlməsinə zəmin yaratmışdı. E. ə. IV minilliyin 
ikinci yarısından isə bu vadidə bütün Zaqafqaziya üçün səciyyəvi olan yeni bir 
mədəniyyət təşəkkül tapmış və inkişaf etmişdi. Oturaq əkinçi qəbilələrə məxsus bu 
mədəniyyət tuncun mənimsənilməsi dövründə - e. ə. III minillikdə özünün yüksək 
inkişaf mərhələsinə çatmışdı. Yeni arxeoloji axtarışlarla öyrənilmişdir ki, bu 
dövrdə Quruçay və Köndələnçay vadisində qədim əkinçilik və maldarlıq 
təsərrüfatlarının yüksəlişi, ümumiyyətlə, iqtisadi şəraitin yaxşılaşması əhalinin 
artmasına imkan yaratmış, yeni əkin sahələrinin, eləcə də yüksək dağlıq yerlərin 
mənimsənilməsi zərurətini doğurmuşdu. 
E. ə. II minilliyin başlanğıcında Quruçay və Köndələnçay vadisində tunc 
dövrünün yeni inkişaf mərhələsi - orta tunc dövrü başlanmışdı. Bu dövrdə yerli 
tayfaların iqtisadi-ictimai və mədəni həyatında əsaslı dəyişikliklər baş vermişdi. 
Vadidə ətrafı möhtəşəm daş divarlarla əhatələnmiş yaşayış yerləri yaranmışdı. 
Bunlar iqtisadi və siyasi cəhətdən qüdrətli tayfalara məxsus olmuşdu. Arxeoloji 
axtarışlarla öyrənilmişdir ki, orta tunc dövründə vadinin qədim sakinləri qonşu, 
eləcə də uzaq tayfa və xalqlarla sıx iqtisadi-mədəni əlaqədə olmuş və mədəni 
sənətdən xeyli irəliləmişlər. 
Quruçay və Köndələnçay vadisində yeni tapılan abidələrin bir qismi tunc 
dövrünün son mərhələsinə aiddir. E. ə. II minilliyin son və I minilliyin ilk əsrlərini 
37 
 
əhatə edən bu dövrdə bütün Azərbaycan ərazisində olduğu kimi, Quruçay və 
Köndələnçay vadisində də ibtidai-icma quruluşu başa çatmışdı. Mövcud şəraitdə 
ayrı-ayrı tayfa icmaları içərisində mülki təbəqələşmə daha sürətlə getmiş, əllərində 
böyük sərvətlər olan tayfa başçıları, əyanları meydana çıxmışdı. 
Maraqlıdır ki, bu mühüm ictimai proses Azərbaycanın heç bir yerində 
Quruçay və Köndələnçay vadisində olduğu kimi aydın izlənilməmişdir. 
Quruçay və Köndələnçay vadisində arxeoloji tədqiqatlar hələ başa 
çatmamışdır. Belə ki, Azərbaycanın bu kiçik vadisinii yer altında qalan abidələri 
hələ çox, tarixi sirrləri tükənməzdir. 
Şübhə yoxdur ki, gələcək tədqiqatlar nəticəsində burada zəngin abidələr 
aşkara çıxarılacaq, xalqımızın uzaq keçmişinə aid qiymətli tarixi mənbələr əldə 
ediləcəkdir. 
38 
 
СЛЕДЫ ДРЕВНЕЙШИХ КУЛЬТУР В 
МЕЖДУРЕЧЬЕ ГУРУЧАЙ И КЕНДЕЛЕНЧАЙ 
 
Междуречье Гуручай и Кенделенчай, охватывающее юго-восточные 
склоны Малого Кавказа и простирающееся узкой полосой до реки Аракса, 
характеризуется прежде всего высокой и яркой концентрацией памятников 
древнеземледельческих культур. Только за последнее десятилетие в указан-
ной зоне Азербайджана открыто более 50 хозяйственно-бытовых памятников 
V-I тыс. до и. э. Обилие и многообразие этих памятников позволяют вы-
яснить специфические особенности местной древнеземледельческой 
культуры и проследить этапы ее развития на протяжении большого 
промежутка времени. Комплекс таких многослойных памятников, как 
Гаракепектепе, Гюнештепе, Мейнетепе, Хантепе, Кюльтепе, Узунтепе, 
Шомулу.тепс, Зергертепе, Шекерджик и другие, дает богатейший материал 
по культурно-историческому развитию древних племен междуречья, а в 
целом всего Азербайджана в медно-бронзовую эпоху и установлению 
культурных контактов их с отдельными районами Закавказья и 
сопредельными странами Востока. 
В рассматриваемом междуречье наиболее ранние находки по древне-
земледельческой культуре относятся к энеолитическому времени – V-IV тыс. 
до н. э. Представлены они, главным образом, многочисленными фрагментами 
простых красноглипяных сосудов и каменными поделками. Значительная 
часть последних является земледельческими орудиями. К ним
 
относятся 
кремневые и обсидиановые вклад для составных серпов, ножевидные 
пластинки, а также зернотерки, теречники и песты из туфа и гранита. Все 
сосуды ручной лепки. В глине их прослеживается примесь мелкорублеиой 
соломы. По своим формам они напоминают неглубокие миски, чаши и котлы 
разных размеров, с прямыми стенками и невыраженными венчиками. Мелкие 
сосуды, как правило, с невысокими поддонами. Поверхность всех сосудов 
апгобирована и слегка залошена. Но есть сосуды, вся поверхность которых, 
помимо этого, покрыта неглубокими вмятинами. Ручки сосудов 
представлены в виде удлиненных налепов. Украшения, в целом, не 
свойственны для описанной керамики. Исключение составляют изредка 
встречающиеся парные круглые налепы. 
Все указанные находки, в частности, выявлены в верхних культурных 
слоях палеолитических стоянок Аз'ых, Таглар и в многослойных поселениях 
Гюпсштепе, Гаракепектепе, Кюльтепе и Хантепе. Среди указанных 
памятников особенно интересен памятник Хантепе, который содержит 
мощные отложения энеолитического времени. Апгобированпая посуда с 
вмятинами характерна только для этого памятника. В числе ценных находок 
из Хантепе особое место занимает маленький остродонный сосуд из 
39 
 
огнеупорной глины, предназначенный для плавки меди. Данная находка по 
своему назначению является уникальной для всего Закавказья. 
В междуречье богато представлены памятники Куро-Аракской 
раннебронзовой культуры. По своему внешнему облику и характеру они 
аналогичны другим раннеброизовым поселениям Закавказья. 
Раскопками и поисково-разведочными работами, проведенными в 
поселениях Гаракепектепе, Гюиештепе, Узунтепе, Кюльтепе, Мейнетепе и 
других, в которых имеются культурные напластования раннебронзовой 
эпохи, выявлены остатки различных сооружений и огромное количество 
вещественного материала, наглядно отражающие быт и хозяйство, искусство 
и культуру, общественные отношения и религиозные представления 
указанной эпохи (III тыс. до и. э.). Большой интерес представляют находки, 
связанные с местным металлопроизводством. К ним относятся орудия труда 
по производству древнейшей медно-мышьяковистой бронзы, а также готовые 
изделия из бронзы. Установлено, что в раниебронзовом периоде в 
рассматриваемом междуречье в каждом поселении было налажено 
самостоятельное металлургическое производство. Не менее интересные 
данные получены относительно керамического производства. Прослежены 
последовательные этапы его развития. Чернолощсные сосуды, характерные 
для последней стадии раннебронзовой культуры, по форме и качеству 
положительно отличаются от серо - и красноглиняных сосудов начального 
этапа этой культуры. В целом посуда раннсбропзовой эпохи представлена 
разнообразными и весьма устойчивыми формами, хотя все ее виды 
сформированы ручным способом. Значительная часть сосудов имеет 
двустороннюю полировку или лощения. Вместе с тем в междуречье и для 
раниебронзовом посуды украшения не характерны. Лишь на отдельных 
сосудах позднего этапа встречаются простые орнаментальные мотивы, 
выполненные резным способом, и украшения в виде круглых углублений. 
Имеются также целый сосуд и один фрагмент па поверхности которых 
наличествуют налепные украшения в виде спиральных завитков. Выявлены 
они из нижних отложений раннсбронзового периода. Очень много 
своеобразных очажных подставок и интересных образцов мелкой пластики, 
имеющих как хозяйственное, так и религиозное назначения. 
Богатый комплекс каменных и костяных изделий свидетельствует о 
высоком уровне камне-костерезного ремесла. Судя по разнообразным и до-
вольно тщательно изготовленным предметом, в эпоху ранней бронзы 
обитателям междуречья хорошо были известны различные приемы 
обработки камня и кости. 
Заслуживает внимания то обстоятельство, что па основе 
нововыявленных археологических материалов получены интересные 
сведения относительно общественных отношений и организаций. 
40 
 
Установлено, что на начальном этапе раннебронзовой культуры во всех 
поселениях, представляющих собой группу холмов, каждый отдельный холм 
был заселен родственной родовой общиной. На последнем этапе развития 
этой культуры - во второй половине III тыс. до н. э., на основе таких родовых 
общин образовались более крупные общественные организации - племена. В 
связи с этим в каждом групповом поселении маленькие холмы были 
оставлены его обитателями и жизнь сосредоточилась на наиболее крупном 
холме. Предпосылкой же для образования такого крупного звена 
первобытной общественной организации явились новый рост 
производственных сил, дальнейшее развитие земледелия и скотоводства, 
расширение и совершенствование металлообрабатывающего дела и т. д . 
В междуречье и в период средней бронзы жизнь была интенсивной, о 
чем свидетельствуют многочисленные находки из многих вышеупомянутых 
памятников. Разведочными раскопками установлено наличие в ряде этих па-
мятников мощных культурных слоев среднебронзового периода, 
насыщенных строительными остатками и разнообразными находками. 
В частности, на многослойном памятнике Гаракепектепе выявлен 
культурный слой толщиною примерно 3 м, покрывающий напластования 
предшествующей раннебронзовой эпохи. В верхних горизонтах этого слоя 
расчищены остатки оборонительной стены протяженностью около 20 м и 
шириною в 3 м. Выложена она из крупных скальных глыб и булыжников. В 
нижних горизонтах обнаружены остатки больших жилых сооружений, стены 
которых на каменном фундаменте возведены из сырцовых кирпичей. 
Находки представлены богатым керамическим материалом, отдельными 
украшениями из бронзы, кости и сердолика, вкладышами от составных 
серпов и наконечниками стрел из кремня и обсидиана и Др. Среди 
керамического материала преобладают фрагменты серо - и чернолощенных 
сосудов, поверхность которых украшена своеобразным орнаментом, 
выполненным штампом или криволинейным точечным оттиском. 
Аналогичная керамика в большом количестве выявлена и в других 
среднебропзовых памятниках междуречья. Фрагменты в основном 
принадлежат округлым по форме горшкам и небольшим чашам на низких 
поддонах. На территории Азербайджана такая керамика наиболее  
характерна для  памятников Мильско-Карабахской степи, смежной с 
территорией междуречья Гуручай и Кенделенчай. 
В данном междуречье в памятниках среднеброкзовой эпохи 
обнаружены также фрагменты красноангобированной посуды с черной 
росписью. Но такая керамика малочисленна. Известно, что 
красноангобированная расписная посуда доминирующее место занимает 
лишь в памятниках территории Нахичеванской АССР. На основе этих 
данных можно предположить, что в среднебропзовую эпоху на территории 
41 
 
Азербайджана существовали два крупных центра керамического 
производства. Один из них, по всей вероятности, находился на территории 
нынешней Мильско-Карабахской степи и в смежных районах, куда следует 
включить и междуречье Гуручай и Кенделенчай. Продуктом этого центра 
была в основном черно-и серолощеная керамика с своеобразными 
орнаментальными мотивами. Второй крупный центр, скорее всего, был на 
территории Нахичевани, где изготовлялась главным образом расписная 
посуда. Отсюда такая керамика на основе межплеменных культурно-
экономических связей по долине р. Араке легко могла проникнуть в 
ближайшие районы, и в частности в междуречье Гуручай и Кенделенчай. В 
обратном же порядке черно-и серолощеная керамика попадала в Нахичевань 
и другие зоны Азербайджана. 
В междуречье поздний этап в развитии эпохи бронзы характеризуется 
как погребальными, так и хозяйственно-бытовыми памятниками. 
Еще в конце прошлого века в Гарабулагском курганном поле А. А. 
Ивановским были раскопаны пять курганов, относящиеся к эпохе поздней 
бронзы. Под двумя курганами были обнаружены погребения в каменных 
ящиках с многочисленными бронзовыми, глиняными и каменными 
изделиями. В других же двух курганах были выявлены следы 
трупосожжения. Наиболее интересными были раскопки пятого кургана, под 
которым была обнаружена большая погребальная камера с богатым 
вещественным материалом. 
Аналогичные находки совсем недавно были обнаружены и в 
грунтовых погребениях, случайно открытых земляными работами. К ним 
относятся не большие кувшины, различные бусы, шейная грива из бронзы и 
другие предметы, находящие близкие параллели из многих памятников 
Центрального и Восточного Закавказья эпохи поздней бронзы. Среди 
нововыявленных памятников указанной эпохи большой интерес 
представляют такие земледельческие поселения, как Шакерджик и 
Зергертепе. Значительную часть находок этих памятников составляют 
каменные мотыги и фрагменты различных глиняных сосудов. Такие же 
предметы, характерные для эпохи поздней бронзы, обнаружены в верхних 
напластованиях Гаракепектепе, Хантепе, Кюльтепе, что свидетельствует о 
непрерывности жизни в этих поселениях на протяжении продолжительного 
времени.  
42 
 
ƏDƏBİYYAT 
 
Marks K.Kapital, I c., Bakı, 1949. 
Engels F. Ailə, xüsusi mülkiyyət və dövlətin mənşəyi. K. Marks, F. Engels. 
Seçilmiş əsərləri. II c., Bakı, 1953. 
Aslanov Q. M., İsmayılov Q. A. Alazan vadisində son tunc və ilk dəmir dövrünə 
aid yaşayış yeri. «Azərb. SSR EA Xəbərləri» 1973, № 3. 
Bünyadov T. Ə. Azərbaycanda əkinçiliyin inkişaf tarixinə dair. Bakı, 1964. 
Bünyadov T. Ə. Azərbaycanda maldarlığın inkişaf tarixindən. Bakı, 1969. 
Quliyev Ş. A. Qarabağdan tapılmış daş vəllər. «Azərb. SSR EA Məruzələri», 1968, 
№ II. 
İsmayılov Q. S., Əliyev V. Q. Quruçay və Köndələnçay hövzəsində boyalı qablar 
mədəniyyətinə aid yeni tapıntılar. «Azərb. SSR EA Xəbərləri», 1969, № 2. 
İsmayılov Q. S. Zərgərtəpə abidəsi və Azərbaycanda qədim toxa əkinçiliyinin bəzi 
məsələlərinə dair. «Azərb. SSR EA Xəbərləri», 1968, № 1. 
İsmayılov Q. S. Füzuli rayonunda yeni Kültəpə abidəsi. «Azərb. SSR EA 
Məruzələri». 1970, № 4. 
İsmayılov Q. S. Füzuli rayonunda Uzuntəpə ilk tunc dövrü yaşayış yeri. «Azərb. 
SSR EA Xəbərləri», 1973, № 4. 
İsmayılov Q. S. Kiçik Qafqazın cənub-şərq ətəklərində qədim metallurgiya və 
metalişləmə sənətinə dair yeni materiallar. «Azərb. SSR EA Xəbərləri», 1974, № 
3. 
İsmayılov Q. S., Muradova F. M. Azərbaycanda «Kür-Araz mədəniyyətinə» aid 
ocaq qurğuları. «Azərb. SSR EA Xəbərləri», 1971, № 2. 
İsmayılov Q. S., Danielyan O. A. Quruçay və Köndələnçay hövzəsindən son tunc 
və antik dövrə aid yeni tapıntılar. «Azərb. SSR EA Xəbərləri» 1975, № 4. 
Rüstəmov C. H. Töyrətəpədə kəşfiyyat qazıntısı. AMİ VI c., Bakı, 1965. 
Həbibullayev O. H. Kültəpədə arxeoloji qazıntılar. Bakı, 1959. 
Hüseynov M. M., İsmayılov Q. S. Azıx və Tağlar mağaralarında eneolit dövrü 
tapıntıları. «Azərb. SSR EA Xəbərləri», 1967, № 1. 
Hüseynov M. M. Azıx mağarasının sirri. Bakı, 1969. 
Hüseynov M. M. Azərbaycan arxeologiyası (daş dövrü). Bakı, 1975. 
Абибуллаев О. А. Раскопки холма Кюльтепе близ Нахичевани в 1955 г. МИА 
СССР, № 67, М.-Л., 1959. 
Абибуллаев О. А. Некоторые итоги изучения холма Кюльтепе в 
Азербайджане. СА, 1963, № 3. 
Абибуллаев О. А. К вопросу о древней металлургии Азербайджана. МИА 
СССР, № 125, М-Л., 1965. 
Алекперов А. К. Исследование по археологии и этнографии в Азербайджане. 
Баку, 1960 . 
43 
 
Алиев В. Г. Новые материалы о кулвтуре расписной керамики в 
Азербайджане. СА, 1967, № 1. 
Алиев В. Г. Археологические раскопки на холме Кюльтепе II, СА, 1972, № 3 . 
 
İxtisarlar 
 
AMM – Azərbaycanın maddi mədəniyyəti. 
ВДИ – Вестник древней истории. 
ВМГ – Вестник Музея Грузии. 
Изв. АзФАН СССР - Известия Азербайджанский филиал Академии наук 
СССР. 
ККИИМК – Краткие сообшения Института истории материальной культуры 
АН СССР. 
КСИА - Краткие сообшения Института археологии. 
МИА СССР – Материальная и исследования по археологии СССР. 
МКА - Материальная культура Азербайджана. 
СА – Советская археология. 
  
44 
 
MÜNDƏRİCAT 
 
GİRİŞ ....................................................................................................................... 3 
I FƏSİL ................................................................................................................... 6 
ENEOLİT DÖVRÜ ABİDƏLƏRİ VƏ .................................................................... 6 
VADİNİN İLK ƏKİNÇİLİK MƏDƏNİYYƏTİ ...................................................... 6 
II  FƏSİL ............................................................................................................... 12 
TUNC DÖVRÜ ABİDƏLƏRİ ............................................................................... 12 
NƏTİCƏ ................................................................................................................. 36 
СЛЕДЫ ДРЕВНЕЙШИХ КУЛЬТУР В ............... Error! Bookmark not defined. 
МЕЖДУРЕЧЬЕ ГУРУЧАЙ И КЕНДЕЛЕНЧАЙ Error! Bookmark not defined. 
ƏDƏBİYYAT ........................................................................................................ 42 
İXTİSARLAR ........................................................................................................ 43 
 
  
45 
 
  I tablo. Xantəpədən tapılmış eneolit gil məmulatı. 
46 
 
 
 
 
 
 
II tablo. İlk tunc dövrünə aid gil qablar. 
III tablo. İlk tunc dövrünə aid gil qablar. 
47 
 
V tablo. Plastika nümunələri. 
 
 
IV tablo. Ocaq qurğuları. 
48 
 
VII tablo. Sümük və daş məmulatı. 
VI tablo. Tunc əşyalar və tunc istehsalında işlədilən alətlər. 
49 
 
VIII tablo. Orta tunc dövrünə aid gil məmulatı. 
IX tablo. Orta tunc dövrünə aid gil məmulatı və tapıntılar. 
  
50 
 
X tablo. Son tunc –  ilk dəmir dövrünə aid yeni tapıntılar. 
XI tablo. Son tunc dövrünə aid yeni tapıntılar. 
 
  
51 
 
Исмаилов Гудрат Сейфулла оглы 
СЛЕДЫ ДРЕВНЕЙШИХ КУЛЬТУР В 
МЕЖДУРЕЧЬЕ ГУРУЧАЙ И КЕНДЕЛЕНЧАЙ 
(на азербайджанском языке) 
 
 
 
 
Nəşriyyat redaktoru: R. Kərimova 
Rəssamı: Y. Qvozdenko 
Bədii redaktoru: A. Səfərov 
Texniki redaktoru: T. Həsənova 
Korrektoru: S. Məmmədova 
 
 
 
İB № 561 
Yığılmağa verilmiş 29/I-81-ci il. Çapa imzalanmış 22/IV-1981-ci il. 
FQ 24607. Kağız formatı 60x90 
1/
16. Kağız № 1. Şrifti ədəbi qarnitur. 
Yüksək çap üsulu. Çap vərəqi 4,25. Hes.-nəş. vərəqi 4,60. Tirajı 600. Sifariş 165.  
 
“Elm” nəşriyyatı, 370143, Bakı – 143, Nərimanov prospekti, 31.  
Akademiya şəhərciyi və Kitab Ticarəti İşləri Komitəsinin  
Yeni kitab mətbəəsi. Bakı, Əli. Tağızadə küçəsi, 4. 
