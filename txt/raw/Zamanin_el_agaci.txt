SƏYYARƏ MƏMMƏDLİ 
ZAMANIN ƏL 
AĞACI 
 
 
 
 
 
 
 
 
 
 
 
 
 
 
 
 
 
 
"YURD" NPB 
BAKI - 2007 
M-51 
 
 
 
 
Redaktor: 
 Məlahət Yusifqızı 
 
 
 
 
 
Rəssam:  
 Ədalət 
 
 
 
Səyyarə Məmmədli. "Zamanın əl ağacı", 232 səh. 
"Yurd"NPB, Bakı, 2007 
 
 
 
 
M 51
2007081
4702060202
−
   Qrifli nəşr 
 
© S.Məmmədli - 2007  
© "Yurd" NPB - 2007 
  
 
ŞEİRİMİZİN SƏYYARƏSİ 
 
İmzasını çoxdan tanıyıram. Yaddaşımda yaşaya 
biləcək misraları var. Əgər şairin misraları kiminsə 
yaddaşına köçə bilirsə, o şairin ömrü də o misraların 
ömründən uzun olur. Şeirimizin xəritəsində o qədər 
imzalar, adlar var ki... Bəzən bir adın içində yüzü 
yerləşir, çox-çox şeirlərin konveyer üsuluyla, sanki 
eyni qəlibdən çıxmış kimi doğulması ilə çox-çox 
şairin də ekiz qardaş və bacılar kimi bir-birinə 
bənzəməsi indi adi hala çevrilib. 
Amma Səyyarə Məmmədli bir kimsəyə bənzəmir. 
Azərbaycanda zərif cinsin nümayəndələrindən şeir 
yazan, qələmə sarılanlar çoxdu, amma bunların çox az 
bir qismi ŞAİRdir. Ümumiyyətlə, “ŞAİR olmaq odur 
ki, gərək – Pozmayıb həyatın ilk qanununu, öz 
damarlarından qanı çəkərək Vurub isidəsən özgə 
qanını...Qoy lap qurbağanın nəğməsi olsun, dünyaya 
təzə bir nəğmə ver ancaq.”(Sergey Yesenin). 
Səyyarə Məmmədli də bu mənada ŞAİRdir. 
Mən bu şairin şeirlərində bir bütövlük və ciddilik 
gördüm.Adətən bu təyinləri kişi şairlərin adları 
qarşısında işlədirlər. Çünki zəriflərin şeirlərində 
hisslərin, duyğuların min yerə paylanmasının şahidi 
oluruq. Hər hansı qadın – o ki şair ola – təpədən-
dırnağa həssaslıq mücəssəməsidir. Qadınlar bu 
dünyada sevgilə-rində vüsala çatanda da ayrılıqdan 
yazırlar. Onlar sevgi şeirlərində min dəfə ölüb-
dirilirlər və əlbəttə, ölmürlər. 
Səyyarəni fərqləndirən cəhət isə qadın poeziyasına 
(bu ifadəni şərti qəbul edin) xas olan bu 
qarmaqarışıqlıqdan, xaosdan bilmərrə uzaqlığıdar. 
Səyyarə dərd şairidir, amma bu dərd eşq dərdi 
deyil – Vətən dərdidir. 
Mən çox-çox zərif şairlərin şeir kitablarını 
oxumuşam. Məsələn, elə şair kitabı ki, onun müəllifi 
köçkündü, qaçqındı (bundan böyük dərd olarmı?), 
amma onun şeir kitabında uğursuz sevgi uğursuz 
şeirlərlə də açılır və qapanır. 
Səyyarənin şeirləri dərdlidi, amma bu dərd həm də 
poeziyanın dərdinə çevrilir. Səhv etmirəmsə o, 
Göyçədəndir və kimə məlum deyil ki, Göyçə indi 
məzarları od tutub alışan Ələsgərlərin batmış 
qəbirlərini xatırladır. 
Səyyarə Məmmədlinin Göyçə dərdi təkcə Səyyarə 
Məmmədlinin dərdi deyil. O dərd həm də bizim 
dərdimizdir. Bu dərdi sönməyə qoymayan, onu daim 
alışdıran bir ocaqdı Səyyarənin şeirləri. 
 
Saçları Göyçənin qarlı dağları, 
Doluxmuş gözləri Göyçə gölüdür. 
Dil açıb ömrünün şirin çağları 
Sanki özü boyda Göyçə elidir. 
Yanıxıb-yanıxıb alışır anam, 
Yenə də Göyçədən danışır anam. 
 
Bilmirəm dərdimi neyləyim, Allah! 
Bu dərdi mən necə dinləyim,Allah! 
 
Böyük Vətəni sevmək, bala Vətəni - Göyçəni 
sevməkdən başlayır. Vətən isə: 
 
Sərhəd – Vətənimin çatılmış qaşı, 
Gözü gedənlərin yolları üstdə. 
Bu torpaq dayanıb ulu Babəkin 
Qürbətdə kəsilən qolları üstdə. 
 
Daralsa da qismən özündə torpaq, 
Düşsə də vətənsiz yağı əlinə, 
Nəsimi dönübdü vətəndən uzaq 
Vətənin əbədi həqq heykəlinə! 
 
Bu misraları oxuyanda mən Məmməd Arazın, 
Söhrab Tahirin, Xəlil Rza Ulutürkün, Sabir 
Rüstəmxanlının Vətənə həsr etdikləri və əsil poeziya 
nümunələri olan şeirlərini xatırladım. Budur, Araz 
haqqında şeir: 
 
Sakit axır Araz, nədən çağlamır? 
Qəm yükü dağılsın, azalsın bir az. 
Böyük Şəhriyarın söz düzümünü 
Dağıdarmı deyə çağlamır Araz? 
 
O iki varlığın bir düşüncəsi, 
Yenə dalğın-dalğın xəyala dalıb. 
Köksündə o taydan baxan ümidsiz, 
Donuq baxışların əksimi qalıb? 
 
Səyyarənin şeirlərində Azərbaycanımızın son 20 
ildə keçdiyi tarixi yolun reallıqları əks olunur. O, bir 
şair kimi son dərəcə həssasdır, bu həssaslıq bəzən 
kiçik bir qığılcımdan törəyib oda, alova dönür. 
Mərhum şairimiz Qabilin “Çadırlara alışmayın” 
şeirinə cavab olaraq yazılmış şeirdə bunu açıq-aydın 
görə bilərik. 
 
Torpaq durub şəhidlərin çiynində, 
Ana-bacı qalıb əli qoynunda, 
Tamahkarın gözü qaçqın payında 
Çadırlara alışmayıb, neyləyək? 
 
Bəzən onun şeirlərində həddindən artıq görünən 
manevr motivlərə də rast gəlirik. Ancaq bu manevr 
motivlər sızıltı və fəryaddan yox, dərdin böyük-
lüyündən yaranır. 
 
Bu dünyaya gələn gündən 
Kirpiyimdən yaş asılıb. 
 
Nə bahar yaşadım ki mən 
Yaxamdan bu qış asılıb. 
 
Şair həyatda, məişətdə, mənəviyyatda rast gəldiyi 
hər nəsnəyə məhz o dərdin böyüklüyündən baxır. 
“Küçə reklamları” şeirini oxudum, əvvəlcə zənn etdim 
ki, bu şeir urbanizasiya dövrünün eybəcər bir 
bəlasından söz açacaq. Amma yox! Səyyarə bu 
mövzuya da dərd guşəsindən boylanır: 
 
Torpaq atın ovuc-ovuc 
“Yanıb-sönən” gözlərinə, 
O üzündə torpaq görüm 
şəhid olmuş, 
Torpaq görüm 
inildəyən. 
Çadır çəkin 
saxta, köksüz üzlərinə. 
 
Torpaq tökün, 
çadır çəkin 
o reklamların üzünə, 
Yalanlara işıq düşsün! 
 
Götürün o reklamları! 
Narahat, nakam, nigaran 
Ruhlara xəyanət olar. 
Götürün o reklamları. 
Bu şəhərdə 
Şəhidlər Xiyabanı var! 
 
Onun “Əbülfəz Elçibəyə” şeirini oxudum. 
Patetikadan, mədhiyyəçilikdən uzaq olan bu şeirdə 
böyük Elçibəyin sözlə hörülmüş poetik heykəli ilə 
üzləşdim. 
 
Tanrı dağına yol aldı, 
Yetməyə erkən ruh oldu, 
O bir gediləsi yoldu 
Özü o yolun başında. 
 
Yandırıb-yaxdı xilqəti, 
Qoyub getdi həqiqəti, 
Qəlbində Təbriz həsrəti 
Qarabağ dərdi başında. 
 
Yüz ildə bir olan işdi, 
Yolumuza bu nur düşdü, 
Onu Allah göndərmişdi 
Öldü Peyğəmbər yaşında. 
 
Mən Səyyarənin şeirlərində yaxşı mənada 
publisistrika ilə poeziyanın vəhdətini hiss elədim. Bu, 
yaxşı cəhətdir ki, yavan-yalxı publisistika yox, çağırış 
və istiqlal ruhlu publisistika poeziya ilə qovuşur. 
Xüsusilə, Xocalı və 20 Yanvar faciələri ilə bağlı 
şeirlər mənə əlində ğül dəstəsi ilə qəzəb qılıncını 
yanaşı tutan bir şairin çağırışlarını bəyan etdi. 
 
Çox ağırdır 
yarılanmış məmləkətdə yaşamaq. 
Ürəyim yaşla doludur. 
 
Ürəyim 
böyük bir ümmanın 
lal xəritədə 
kiçildilmiş şəkli, 
Damarlarımda axan da 
qan deyil, 
ürəyimdən şaxələnən çaylardır. 
 
Bu cür obrazlı, içi poeziya ilə dolu misralar çoxdu 
Səyyarənin şeirlərində. Qeyd edim ki, onun şeir dili 
axıcıdır, rəvan və səlisdir, səni-oxucunu heç bir 
anlaşılmazlıq divarına, səddinə tuşlamır. Bircə 
nümunə göstərim, kifayətdir: 
 
Dolu piyalədir, 
 gəlib dağlardan, 
Meşələrdən ətir, təravət udub. 
Hər ötən yolçuya paylamaq üçün 
Dağlar sanki onu əlində tutub. 
 
(“Göyçə Gölü”) 
 
Səyyarə təbiəti duyur və onun poeziyada pəsmini 
lövhələrə çevirməyi bacarır, çünki özü təbiidir. Təbii 
olmayan şair təbiət şeiri yaza bilməz. Həm də təbiəti 
sevmək azdır, təbii olmaq da azdır, ən əsası təbiətdə 
hamının gördüyünü hamının görə bilmədiyi şəkildə 
şeirə gətirməkdir. 
Səyyarənin kiçik, miniatür şeirləri də xoş təsir 
bağışlayır. Məna yükü var bu şeirlərdə. 
Nə arzulayardım Səyyarəyə? Bu yazının adını 
“Şeirimizin Səyyarəsi” qoydum. Bəlkə də bu 
həqiqətdir, bəlkə də bir arzudur. Arzudursa, oz 
adından o poetik ada doğru can atsın. Həqiqətdirsə, 
qorusun bu adı... 
Vaqif Yusifli.  
Filologiya elmləri namizədi. 
I FƏSİL 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Vətən - ömrün sonu, 
  torpağın sonu, 
Ölümsüz torpağın son həddi toxdur. 
“Sərhəddə qədərdir Vətən” deyənlər 
Mənim vətənimin sərhəddi yoxdur.  
Vətən sərhəddi 
 
Vətən – torpağımda, 
   Vətən – uzaqda 
Taleyin sonucu qazdığı torpaq, 
Vətən – Tanrı yazan alın yazımı 
Silib başdaşıma yazdığı torpaq. 
 
Vətən – ömrün sonu,  
   torpağın sonu. 
Ölümsüz torpağın son həddi yoxdur. 
“Sərhəddə qədərdir Vətən” deyənlər 
Mənim vətənimin sərhəddi yoxdur. 
 
Sərhəd dirəkləri – bitməmiş ömür… 
İtib oğulların getdiyi yerdə. 
Bitib vətənindən uzaq vətənçün 
Bir ömrün yarımçıq bitdiyi yerdə. 
 
Qalan ömrünü də verib vətənə 
Uzadıb vətənin ömrün oğullar, 
Məzar daşlarıyla öldüyü yerdə 
Sərhəd dirəyinə dönüb oğullar. 
 
Sərhəd – vətənimin çatılmış qaşı, 
Gözü gedənlərin yolları üstdə, 
Bu torpaq dayanıb ulu Babəkin 
Qürbətdə kəsilən qolları üstdə. 
 
Bir sərhəd dirəyi neyləyə bilər 
Bu xalqın, torpağın səbri önündə?! 
Sərhəd diz çökmürmü, qürbətdə ölən, 
Böyük dühaların qəbri önündə?! 
 
Daralsa da qismən özündə torpaq, 
Düşsə də vətənsiz yağı əlinə, 
Nəsimi dönübdü vətəndən uzaq, 
Vətənin əbədi “Həqq” heykəlinə! 
 
Sərhəddən o yana böyüyür Vətən. 
İçində öz dərdi özünü əzir. 
Min illərdi ulu Dədə Qorqudum 
Dünyanı Atilla atıyla ğəzir. 
 
Yurd, Vətən başlayır “Ana” adıyla 
Qoşalaşıb sözə ğəldiyi yerdən, 
Bu torpaq ğötürüb “Vətən” adını 
Anamız Tomrisin öldüyü yerdən! 
 
Vətən - ömrün sonu, torpağın sonu, 
Ölümsüz torpağın son həddi yoxdur, 
“Sərhəddə qədərdir Vətən” deməyin 
Mənim vətənimin sərhəddi yoxdur! 
 
 
                GÖYÇƏ 
 
O bərli-bəzəkli nazənin kimi 
Dağların qoynunda nazla dayanıb, 
Hüsnünə göz dikmiş uca bir zirvə 
Sanki Ələsgərdir, sazla dayanıb. 
 
Baxışlarına sədd çəkirmiş kimi 
Çən-duman yalayır bəzən başını, 
Sıyrılıb dumandan qəm dəryasında 
Asta-asta yırğalayır başını. 
 
Süzülüb dağların sim-sim qoynuna 
Dərdi çiçək-çiçək misralanıbdır, 
Yoxsa da eşqində da bir arxa ona 
O öz vüqarına arxalanıbdır. 
 
Bir eşqin dastanı bitməmiş hələ 
Demə Səhnəbanı gəlib gedibdir, 
O saz-söhbətli dag öz Göyçəsiylə 
Bitməmiş dastandan bir səhifədir. 
 
 
       ARAZ SAKİT AXIR… 
  
Araz sakit axır, 
 bəs üzündəki 
O dilsiz gileylər, kədər, qəm nədir? 
Araz sakit axır, fəqət qəlbini 
Bürüyən sarsıntı, təlatüm nədir? 
 
Araz sakit axır, məlul gözünü 
Dikib gah o taya, gah dabu taya. 
Bəlkə o günahkar sayır özün 
İki qəlbi ayrı salıbdır deyə? 
 
Bir torpaq birləşib burda ayrılır, 
İki qardaş əli ayrılır burda. 
Bəlkə varlığını bildirməməkçün 
Lal bir xəyal təkin axır Araz da. 
 
Sakit axır Araz, nədən çağlamır? 
Qəm yükü dağılsın, azalsın bir az. 
Böyük Şəhriyarın söz düzümünü  
Dağıdarmı deyə çağlamır Araz? 
 
  O iki varlığln bir düşüncəsi, 
Yenə dalğın-dalğın xəyala dalıb. 
Köksündə o taydan baxan ümidsiz, 
Donuq baxışların əksimi qalıb?! 
 
Səbrlər, təmkinlər Xəzər tək dolub, 
Narahat çalxanır öz yatağında. 
İki can ayrıdır, fəqət Kür, Araz 
Bir qardaş qanıtək qovuşur onda. 
 
Sakit axır Araz, böldüyü torpaq, 
Bölünən qəlblərin lal istəyi tək, 
Axır hər həsrətin, hər bir arzunun 
Tükənməz davamı, birgə səyi tək. 
 
 
GÖYÇƏLİLƏR DAĞILDILAR  
 GÖYÇƏDƏN 
 
“Göyçəlilər, dağılmayın Göyçədən” 
H.Arif. 
Şair, harayının canı varımış, 
Göyçəlilər dağıldılar Göyçədən! 
Şərin açılacaq donu varımış, 
Göyçəlilər dağıldılar Göyçədən! 
 
Göyçəlilər ürək-ürək ovuldu, 
Göyçəlilər yanıb-yanıb qovruldu, 
Dağnan-daşnan, düznən, zornan qovuldu 
Göyçəlilər dağıldılar Göyçədən. 
 
Dağıldılar gözdə bir əlçim bulud, 
Dağıldılar Göyçə saçlarında dən, 
Dağıldılar gözdə bir atəş, bir od 
Göyçəlilər dağıldılar Göyçədən. 
Ah, bu necə bahar, bu necə yazdı, 
Torpaq çəmən-çəmən qəm-kədər yazdı, 
Düz yalan selində, dumanda azdı 
Göyçəlilər dağıldılar Göyçədən. 
 
Dağıldılar özü-özünə qədər, 
Dağıldılar qisas gününə qədər, 
Yenidən qoynuna dönənə qədər 
Göyçəlilər dağıldılar Göyçədən. 
 
 
    GÖYÇƏLİLƏR QAYIDACAQ  
  GÖYÇƏYƏ! 
 
Dərdin hər üzünü görüb yaşadıq 
Nə yerə sığmaz bu zillət, nə göyə, 
Ümidimiz sapa döndü, yaşadı… 
Göyçəlilər qayıdacaq Göyçəyə! 
 
Eey, Dədə Ələsgər, dayanma dalğın 
Haqqı gec anılır bu ulu xalqın, 
Şər hələ güclüdür, hələ də azğın 
Göyçəlilər qayıdacaq Göyçəyə! 
 
Dönüncə özünə haqqın qüdrəti, 
Qayıdınca türkün birlik şöhrəti, 
Min-min silah əyməz  bircə qeyrəti 
Göyçəlilər qayıdacaq Göyçəyə! 
 
Yağı qəlbimizə yara, dağ vurub, 
Tale baxtımıza qara bağ vurub,  
Hələ qarşımızda Qarabağ durub 
Göyçəlilər qayıdacaq Ğöyçəyə! 
 
Qayıdacaq, Ağdam, Şuşadan keçib,  
Qayıdacaq şəri gözündən biçib, 
Kəlbəcərdən keçib, Laçından keçib 
Göyçəlilər qayıdacaq Göyçəyə! 
 
Türklər təklənməsə basıla bilməz, 
Bu tarix beləcə yazıla bilməz, 
Orda yad qəbirlər qazıla bilməz 
Göyçəlilər qayıdacaq Göyçəyə ! 
 
Yığıb gözlərinə Göyçə Gölünü, 
Baş qoyub düzünə, qucub çölünü, 
Öpüb gözlərinə qoyub gülünü 
Göyçəlilər qayıdacaq Göyçəyə ! 
 
Həsrətim səbrimi basar da keçər, 
Aydınlıq zülməti aşar da keçər, 
Yurdsuza yurd olma, ay Basarkeçər 
 Göyçəlilər qayıdacaq Göyçəyə! 
 
Köpək arxasına quyruqdu sonda, 
Dağılan Oğuzlar yumruqdu sonda, 
Qasas gör nə qisas olacaq,             
onda… 
Göyçəlilər qayıdacaq Göyçəyə! 
 
Göyçəlilər yaşayammaz Göyçəsiz, 
Dağlar vüqarsızdır dumansız, çənsiz, 
Bülbüllər lal olar bağsız, çəmənsiz 
Göyçəlilər qayıdacaq Göyçəyə! 
 
Döz, dədəm Ələsgər, söz zamanındı, 
Quyu qazanındı, düz yazanındı,  
Meydan əvvəl-axır sən – ozanındı… 
Göyçəlilər qayıdacaq Göyçəyə! 
 
Adım Səyyarədir, kəndim Kəsəmən,  
Dönəcəm qoynuna bir gün kəsə mən, 
Hələ ki qoy deyim, dönüb səsə mən 
Göyçəlilər qayıdacaq Göyçəyə! 
Göyçəlilər qayıdacaq Göyçəyə! 
 
 
 
ÇADIRLARA ALIŞMAYIB, 
NEYLƏYƏK? 
(Qabilin “Çadırlara alışmayın” 
şerinə cavab) 
 
Şair qardaş, Tanrı bızə qarğadı, 
Çadırlara alışmayıb neyləyək?! 
Üstümüzdə gəzən quzğun, qarğadı 
Çadırlara alışmayıb, neyləyək?! 
 
Torpağımız oyum-oyum oyulur, 
Evlərimiz talan olur, soyulur, 
Körpə yanıb qundağında kül olur 
Çadırlara alışmayıb, neyləyək?! 
 
Nəyimiz var? 
Çadırlara sığındıq 
Bu zülmü də ötüb-keçəri sandıq. 
Yaman günün ömrü yaman uzandı… 
Çadırlara alışmayıb, neyləyək?! 
 
Ölən öldü, qaçan qaçdı, a qardaş! 
Zülüm-zillət həddin aşdı, a qardaş! 
Dərd bizimlə doğmalaşdı, a qardaş! 
Çadırlara alışmayıb, neyləyək?! 
 
Sularımız durulmur ki, durulmur, 
Haqq-ədalət doğrulmur ki, doğrulmur, 
Şər at çapır, yorulmur ki, yorulmur… 
Çadırlara alışmayıb, neyləyək?! 
 
Torpaq durub şəhidlərin çiynində, 
Ana-bacı qalıb əli qoynunda, 
Tamahkarın gözü qaçqın payında 
Çadırlara alışmayıb, neyləyək?! 
 
Burda torpaq, başda kürsü davası, 
Beynimizdə ölüm-qalım havası, 
Bir torpaq ki ola düşmən yuvası 
Çadırlara alışmayıb, neyləyək?! 
 
Görürsənsə, sonunu de, bu yasın, 
Müxənnəti istəyinə çatmasın, 
Şair qardaş, şairliyin tutmasın, 
Çadırlara alışmayıb, neyləyək?! 
 
Meydan şərin, xeyir elə təkdi, tək, 
Sən də dərd yükləmə, bacarırsan çək. 
Zaman kimi üzümüz də bərkdi, bərk 
Çadırlara alışmayıb, neyləyək?! 
 
İllər keçdi, yana-yana alışdıq, 
Biganəlik hopdu qana, alışdıq, 
Qılıncımız girdi qına, alışdıq 
Çadırlara alışmağa nə var ki?! 
Çadırlara alışmayıb, neyləyək?! 
BASINA KÜL, BELƏ DÜNYA 
 
Ummaq daha keçib səndən, 
Küsməyim hansı üzündən? 
Vaxtsız doydum, vaxtsız səndən 
Başına kül, belə dünya! 
 
Yurdumuzda it ulayır, 
Yağılar meydan sulayır, 
Biz sayırıq, fələk sayır… 
Başına kül, belə dünya! 
 
Kürsü başda, yer ayaqda,  
İşlərimiz baş-ayaqdı, 
Haqq nahaqdı, nahaq haqdı 
Başına kül, belə dünya! 
 
Bu qəfil zərbə bərk oldu, 
Söz karıxdı, göz tutuldu, 
İçim çölumə görk oldu 
Başına kül, belə dünya! 
 
Elim sürgün, elim qaçqın, 
Çadırlar tək dərdim min-min, 
Haqqı yoxdur səndə haqqın 
Başına kül, belə dünya! 
 
Səndən oğullar gedibdi, 
Gərəyin, dirəyin idi, 
Elə gidisən ki gidi 
Başına kül, belə dünya! 
 
Tamahkarı ac qoymursan, 
Dilənçidən pay umursan, 
Qandan doymursan, doymursan… 
Başına kül, belə dünya! 
 
Şərin ağzı ballanıbdı, 
Xeyir yaman aldanıbdı, 
Taleyimiz bağlanıbdı 
Başına kül, belə dünya! 
 
Doğruya kor, düzə karsan, 
Düşmənə gen, dosta darsan, 
Nə yoxsan sən, nə də varsan, 
Başına kül, belə dünya! 
 
El qırılır, yurd dağılır, 
Oynayırsan, şər nə çalır, 
Qisas qiyamətə qalır… 
Başına kül, belə dünya! 
 
 
ÖZÜM DEYİLƏM 
 
Torpaq, Vətən yarılandı, 
Ət sümükdən aralandı, 
Ömrüm-günüm qaralandı 
Mən indi özüm deyiləm. 
 
Sevinc itib ilim-ilim, 
Üzülüb hər yerdən əlim, 
Bunca gözəlləşdi ölüm… 
Mən indi özüm deyiləm. 
 
Səbr eyləyib yatan olduq, 
Durub torpaq satan olduq, 
Südə haram qatan olduq, 
Mən indi özüm deyiləm. 
 
Tutuldum şəhid ruhuna, 
Qaçqın, didərgin ahına 
Batdım torpaq günahına 
Mən indi özüm deyiləm. 
 
Kişilər var, ölü, leşdi, 
Əsil kişi üçdü, beşdi, 
Çiyinlərim kişiləşdi 
Mən indi özüm deyiləm. 
 
Hanı o ruh, hanı o “mən”, 
Nəşəyəm, dərdimdə sönən, 
Hər nəyəm, deyiləm həmən 
Hər nəyəm, düzüm deyiləm, 
Mən indi özüm deyiləm! 
  
 
BU DÜNYAYA GƏLƏN GÜNDƏN… 
 
Hər şey asılıdır bizdən 
Bizsə bir tükdən asılı, 
Bu dünyaya gələn gündən 
Kirpiyimdən yaş asılıb. 
 
Bir acı iz qoyur hər il, 
Adətkardı deməyə dil, 
Bəxt də yerimir, elə bil 
Ayağından daş asılıb. 
 
Elə bil aldanıb hamı, 
İtirib eşqə inamı, 
Bu üzüyün gözü hanı? 
Üzərində qaş asılıb. 
 
Yolum çəkilib ömürdən, 
Yol ağartdım saçda dən-dən, 
Nə bahar yaşadım ki mən 
Yaxamdan bu qış asılıb. 
 
Düz kəsilən, əyri qalan, 
Düzü düzdə qoyub yalan,  
Dil həqiqət dediyi an 
Boğazından baş asılıb. 
 
Hər şey asılıdır bizdən, 
Bizsə bir tükdən asılı, 
Bu dünyaya gələn gündən 
Kirpiyimdən yaş asılıb. 
 
 
ÇADIRDA YAZILAN ŞEİRLƏR 
(Çadırda yaşayıb-yaradan  
şair Vahid Əlifoğluna) 
 
Vaxt ötürmək üçün deyil 
Bir yığın dərddi, möhnətdi. 
Giley etmək üçün deyil, 
Əsrə, zamana töhmətdi 
Dərd var ki, ötüb-keçəsi, 
Dərd də var, ətək-ətəkdi. 
Hələ gözdən su içəsi 
Zülmə, əzaba kötəkdi 
Çadırda yazılan şeirlər. 
Bitirmədi, hər nə əkdik 
Şoran torpaq söz göyərtdi. 
Göz yaşıyla hər nə yedik, 
Hər nə yedik iç göynətdi. 
Hər nə əkdik, dərdə döndü 
Varaq-varaq, yığın-yığın. 
Torpağa bizdən yaxındı, 
Allaha torpaqdan yaxın 
Çadırda yazılan şeirlər. 
 
Düz aradım, çadırlarda 
Gördüyümdən düz olmadı. 
Üz aradım, o həyatın  
Üzü qədər boz olmadı. 
Yetişməyib kal həqiqət, 
Hələ laldı, lal həqiqət 
Sizdədir əsil həqiqət 
Çadırda yazılan şeilər. 
 
Nə yaxşı ki şairlər var, 
Şair zülmət əridəndi. 
Nə qədər ki, şairlər var, 
Əzab çiyinlərindədi. 
Eldən-elə qaçaq düşmüş 
Qaçqınların öz səsidi. 
Əzab yeyib, qəm daşımış 
Dərdin dəymiş meyvəsidi 
Çadırda yazılan şeirlər. 
 
Dərd qocalar, söz qocalmaz. 
Hər gələn gün ötəsidi. 
Şor torpağa ələnən söz 
Öz yurdunda bitəsidi. 
Hər şey dönüb də özünə, 
Dolunca öz qəlibinə, 
Çadırlardan xatirədi 
Bu gündən sabahkı günə 
Çadırda yazılan şeirlər. 
 
 
    ****** 
 
Yaşamır, 
yaşamağı yamsılayır 
çadırda böyüyən uşaqlar. 
Dərdlərlə 
köklü-köməcli doğulurlar. 
Özlərindən qabaq 
dərdləri böyüyür 
özgə yardımlarıyla. 
Yaşları çatmır dərdə 
dərdə məhkum 
çadır uşaqlarının. 
 
 
     ****** 
 
O qədər çox yaşadım ki, 
gördüm 
torpaqla insanın 
cismən dəyişdiyini. 
Gördüm 
torpağın da insan kimi 
qəlbinə dağ, 
gözünə mil çəkildiyini. 
Gördüm 
torpağın dil açıb 
insan kimi 
insandan imdad dilədiyini. 
Fəqət görmədim 
harayına yetilib 
dərdinə əlac edildiyini. 
Görmədim, görmədim. 
O qədər az yaşadım ki! 
 
 
Son zamanlar qəbristanlıqlar  
yaman böyüyür. 
 
Torpağımız daraldıqca, 
Daralıb sıxıldıqca, 
Alınan torpaqlarımızla 
aramızda 
illər çoxaldıqca, 
sayı çoxalır qəbirlərin. 
Böyüyür qəbristanlıq. 
Kimi bezib dərddən-fikirdən, 
Tükənir özü-özündə. 
Kimi çörək dərdindən, 
ailəsinə əliboş dönməkdən 
üstün tutur ölümü. 
bezib artıq özü də. 
 
Böyüyür qəbristanlıq, 
Böyüdükcə dərdlərimiz, 
ağrılarımız. 
Böyüdükcə qəbristanlıq 
inləyir torpaqlarımız, 
Ölür intiqam gözləyən 
şəhid ruhlarımız. 
 
Gözünü dikib asfalt döşəməyə 
fikir eləmə, qardaş! 
Asfalt çörək bitirmir. 
İmdad diləmə Allahdan, 
Əllərini açıb göyə. 
Allah çörək yetirmir. 
Bez öz dözməyindən, 
Dözə-dözə bezməyindən. 
 
Bir qarın çörəkdən ötrü 
Bezmə öz canından. 
Hələ ki keçməmisən 
o torpaqlar yolunda 
20 % qanından. 
Ölməyə haqqımız yox 
bir parça çərək üçün. 
Ölmək gərək 
o çörəyi bitirən 
bir ovuc torpaq üçün 
 
Bezib 
vaxtsız-vədəsiz, 
bu yarımçıq torpaqda 
ömrünü yarımçıq 
vurma başa. 
Ölmək hünər deyil, qardaş! 
Ölümə nə var ki? 
Özündə güc tapıb da, 
Öldürüb də 
ölümü sən, 
Hünərin var BÜTÖV yaşa! 
 
     ****** 
 
Əllərim açılıb göyə 
Gözlərim göyə dikili, 
İlahi üz sorağında 
Yer ilə göy arasında 
Qalmışam dara çəkili. 
 
Nə yer var yerə enməyə, 
Nə üstündə qır qazanı. 
Torpaq var gedib ölməyə, 
Torpaq var dardan usanıb 
Yanır, ay Allah, çataçat 
Məni o sınmış budağın, 
O torpağın oduna çat ! 
 
Bu bəlada, bu dərd-sərdə 
İllər bizi qoyub gedir. 
Millət büt yaradıb yerdə, 
boş vədlərə uyub gedir. 
Yüzdən birə əcəl düşən, 
Ölən cana doyub gedir. 
Allah, belə adiləşən 
Ölümün fəryadına çat ! 
 
Məni tutub şəhid qanı 
Barmağım tətiyə gəlmir. 
Torpaq günahın qurbanı, 
Edən bu günahı silmir. 
« Məkkə yuduğu » günahı 
Allah da sinirə bilmir. 
Ay bu millətin Allahı, 
Millətimin dadına çat  
 
     ****** 
 
Ağ saçı aldadır yaşım, 
Yaşdan artıq çəkib başım. 
Bu riski hər addımbaşı 
Edirik, Allaha pənah ! 
 
Kim var, dərdi kimlə bölək ? 
Dərdə tək dözərmi ürək ? 
Sinirə bilək, bilməyək 
Ötürrük, Allaha pənah ! 
 
Getdiyimiz yol nə yoldu ? 
Bu yol niyə daşla doldu ? 
Bəlkə ölümə tuş olduq ? 
Gedirik…Allaha pənah ! 
 
 
KİMİ GÖZLƏYİRSƏN ? 
 
Bilmirəm, çaylarmı axdı tərsinə ? 
Yazılanı kim oxudu tərsinə ? 
Bu torpaq oğrusu, yer hərisinə 
Nə dil, nə əməllə biz batan olduq. 
 
İlk nahaq qan axdı araya o gün, 
Oğullar tələsdi haraya o gün, 
Qadın yaylıq atdı araya o gün 
Qayıdıb o yatan biz yatan olduq. 
 
“Düz addım” səhv yola iz olur bəzən, 
Ağıl yox, qan deyən düz olur bəzən, 
Səni gözləyirik illərdi, bəs sən 
Kimi gözləyirsən, ay Vətən oğlu?! 
 
        ****** 
 
Yer də qaçır ayaq altdan, 
Bu dünyadan bezib yer də. 
Sanki dəyişib dünyasın, 
Yer axtarır başqa yerdə. 
 
Dönərgəsi dönüb daha 
Bu dünyanı ahlar alıb. 
Altı da, üstü də bizik 
Bu dünyanın nəyi qalıb?! 
 
Olub hər bir dərdə ortaq, 
Dirilir su içib gözdən. 
Gəldik olaq yeni torpaq, 
Bu dünya köç edir bizdən. 
 
          ****** 
 
Bu tale nə ağır yük oldu ömrə, 
Bir daşqın suyutək töküldü ömrə, 
İllərdi, bu suyu mən bu xəmirə 
Qata bilmədim ki, qata bilmədim. 
 
Yiyəm tək qapımdan izinsiz girdi, 
Öz halal ömrü tək ömrümü sürdü. 
Bu yersiz qonağı, bu yerli dərdi 
Nə ata , nə də ki tuta bilmədim. 
 
Daha nələr edim, dözsün,  
səbrimə 
Oğul tap, gül-çiçək düzsün səbrimə, 
Sənə can atırdım, çatdım qəbrimə, 
Göyçəm, heyif sənə çata bilmədim!  
 
            ****** 
 
Bu dünyaya gəldik ki, 
bu dünyanın ağırlığına 
çiynimizi verək. 
Gəlmədik ki 
təkcə sevincini, 
xeyrini dərək. 
Ağac kimi çürüyənəcən, 
durmağa tab gətirənəcən 
duracağıq. 
Bozluğundan bozarıb, 
qaralığından qaralıb 
axırı torpaq olacağıq. 
 
 
KÜÇƏ REKLAMLARI 
 
Hardan gəldi, 
necə yol tapdı şəhərə 
axın-axın 
bu əcnəbi reklamları. 
Səpələnib 
küçə-küçə, 
döngə-döngə, 
yaxın-yaxın… 
Alıb şəhəri özündən, 
Meydan oxuyur şəhərə 
Bu əcnəbi reklamları. 
Küçə bəs deyilmiş kimi 
Kök atıb yerin altına, 
Calanaraq 
metro uzunu uc-uca, 
Metro bəs deyilmiş kimi 
Pərçimlənib 
binaların sağ-soluna, 
Az qala binadan uca. 
 
Hardan gəldi, 
necə yol tapdı şəhərə 
bu reklamlar, 
şəhəri sərməst eləyib. 
Əhsən belə “Azadlığ”a! 
Özümüzü buxovlayıb 
İçimizdə 
Özgəni sərbəst eləyib. 
 
Hanı mənim öz mənliyim? 
Bu reklamlar 
Gözümüzü pərdələyib. 
Hanı mənim milliliyim? 
Bu reklamlar 
bu şəhəri 
özümüzə yad eləyib. 
 
Yaraşarmı, 
məmləkətin 
bu ağrılı ürəyində 
bir milçəyin dəvə boyda 
bu yabançı reklamları? 
Kimlər belə əsir etdi 
bu şəhəri, 
bu milləti 
bu yalançı reklamlara? 
 
Bu “Çay”ların əvəzində 
Donub Arazım, Həkərim. 
Bu “Sok”ların əvəzində 
Sorulur şirəm, şəkərim. 
Min çeşidli siqaretlə 
ürəyimə, 
beynimə zəhər sorulur. 
Doğrular ağ yalan olur, 
Yalan gözümdə durulur. 
 
Götürün o reklamları! 
Görə bilmirəm dərdimi. 
Götürün o reklamları! 
Elə bil yad şəhərdəyəm 
qərib kimi. 
 
Torpaq atın ovuc-ovuc 
“Yanıb-sönən” gözlərinə, 
O üzündə torpaq görüm,- 
şəhid olmuş, 
torpaq görüm 
inildəyən. 
Çadır çəkin 
saxta, köksüz üzlərinə. 
O üzündə çadır görüm 
düzüm-düzüm, 
Çadırlarda üzlər görüm,  
gözlər görüm,- 
Min ümidlə 
şəhərdən imdad diləyən. 
 
Torpaq tökün, 
Çadır çəkin 
o reklamların üzünə, 
Yalanlara işıq düşsün! 
Torpağımda qalanlara, 
Olanlara işıq düşsün! 
Görək necə talan olur 
torpağımız. 
Görək necə yandırılır, 
dağıdılır tariximiz? 
Görək qazıb qəbirləri 
Daha nələr aradılar? 
Görək necə ermənilər 
Bizim kökümüz üstündə 
özlərinə 
Saxta tarix yaradırlar? 
 
Götürün o reklamları! 
Narahat, nakam, nigaran 
ruhlara xəyanət olar. 
Götürün o reklamları 
Bu şəhərdə 
Şəhidlər Xiyabanı var! 
 
 
ƏVVƏLİM OLMAMIŞ... 
 
Bir dolu buludam göyün üzündə, 
Dərdi ürək-ürək yığıram elə. 
Yağmıram çəmənə, dağa, meşəyə, 
Yağanda içimə yağıram elə. 
 
Hələ də tuşam mən şərin daşına,  
Böhtanın, yalanın, şərin daşına. 
Qaytarıb çırparam haçan başına 
İllərdi yığıram, yığıram elə. 
 
Necə qurtaracaq sonu bu əsrin,  
Axdı, tükənmədi qanı bu əsrin. 
Sökülür, dağılır, talanır qəsrim, 
Mən durub baxıram, baxıram elə. 
 
Səbr eyləyib səbri qiymətdən saldım, 
Dözə-dözə yarı-yarımçıq qaldım, 
“Allah” deyə-deyə Allahdan oldum 
Yenə də Allahı çağırram elə. 
 
Ahlanan, ağlayan ana mənimdi,  
Dağlanıb sinəsi yanan mənimdi, 
Qüruru tapdanıb sınan mənimdi 
Özgə yerdə kömək axtarram elə. 
 
Körpəm qundağında güllələnibdi,  
Qanı beşiyində silələnibdi. 
Qeyrətim, vüqarım sillələnibdi, 
Qəzəbdən şimşəktək çaxıram elə. 
 
Hayqırıram, hayım özümə yetmir, 
Naləm iniltidən o yana getmir, 
Öz elimdə əlim özümə çatmır, 
Gözdə qan-yaş olub axıram elə. 
 
Özgədən güc umur cəsarət, qeyrət, 
Həqiqət qıfılda, qandalda cürət, 
Ürəyimdə dəhşət, gözümdə heyrət 
Baxıb yana-yana yaxıllam elə. 
 
Torpaq Vətən deyil, şəhidi yoxsa, 
Ruhu bağışlamaz şəhidin yoxsa, 
Türk oğlu, tərpən di, hayqır di, yoxsa 
Əvvəlim olmamış axıram elə. 
 
 
“Dədə Qorqud”un 1300 illiyi 
münasibətilə yazılmış şeir 
 
Xoş gəlmisən, Dədəm Qorqud, 
Bizə min üç yüzilindən, 
Gəldin, gördünmü bir əsər 
Gördüyün Oğuz elindən? 
 
Oğuz eli yağmalanıb 
Oğuzların yatır hələ, 
Oğuz adı damğalanıb 
Nahaq qanlar batır hələ. 
 
Qurulmayıbdı çadırlar 
İgid oxu düşən yerdə. 
İndi qaçqın həyatı var 
İgidlər ötüşən yerdə. 
 
Bu dəfə qadın atdığı 
Yaylıq düşmədi yerinə. 
Qisas, qeyrət boyatıdı 
Yaman işlədi dərin.. 
 
Yaylıq atıldı araya 
Papaqlar başdan sürüşdü. 
Yerinə düşməyən yaylıq 
Papaqsız başlara düşdü. 
 
Yaşasaq da nişangahda 
Qeyrət buzu sınan deyil. 
Üz tutma qopuza, Dədə 
Bu həna o həna deyil. 
 
Başçı başda olmayanda 
Xalq yolunu azan olar. 
Milləti darda olanın 
Başçısı Xan Qazan olar! 
 
Dilim gəlmir deməyə də 
Dərdimizi sən böləsən, 
Dönüb yarım eldən, Dədə, 
Bütöv elinə gələsən! 
 
        ****** 
 
Bu dünyada tutduğum yer 
Enim, uzunum qədər. 
Fəqət dünyaya sığmaram 
Dərddən dağılsam əgər! 
 
 
     SƏBRİM-QƏBRİM 
 
Bu dünyaya gələn gündən bu yana 
İynə-iynə qazıyıram qəbrimi. 
Azalmışam iynə-iynə özümdə 
Böyütmüşəm yerə əkib səbrimi. 
 
Zaman öz atını çapdıqca yana, 
Səbrim göz yaşımla gəlibdi cana. 
Ruhum yarpaq kimi sarılıb ona 
Hissim önündə diz çöküb səbrimin. 
 
Mənə payız gəlir, o saralmır heç, 
Dönürəm torpağa, o qaralmır heç, 
Məni tükəndirir, o yorulmur heç 
Sınamışam, bərkə çəkib səbrimi. 
 
Sonda səbrim elə qəbrimdi mənim, 
Qəbrimsə daşlaşan səbrimdi mənim, 
Yol gəlib, qırılıb burda dünənim 
Dəfn edin, sabaha büküb səbrimi. 
 
 
    DƏRDLƏR YAŞAYACAQ... 
 
 Mən ki bu dünyaya çağrılmamışdım, 
 İlahi, nə deyib məni yaratdın? 
 Torpağa, mən hələ doğulmamışdan, 
 Çəkəcəyim dərdin toxumun atdın. 
 
 Yaratdın, mən hələ yaranmamışdan, 
 Yolumda daş-kəsək, əngəl yaratdın. 
 Sinəmi on əllə, bol-bol verdiyin, 
 O daş əngəllərə səngər yaratdın. 
 
 Daşdan-daşa dəyir hələ də başım, 
 Neçə ümid sınıb, qalır daşında. 
 İrəli şığıyır yel kimi yaşım 
 Arzularım hələ on beş yaşında. 
 
 Özümdən yuxarı boy atıb dərdim, 
 Bu dərdlər içində başım yaşlaşıb. 
 Nə qədər sındırdım, nə qədər dərdim 
 Daha yemək olmur, dərdim daşlaşıb. 
 
 Daha yemək olmur, olmasa yenə... 
 Daş dərdlər yenməyir qaya səbrimi. 
 O yaşlı dərdlərə gərərək sinə 
 Yeyirəm ömrümü yalquzaq kimi. 
 
 Əkiz doğulduğum bu dərdləri mən 
 Çəkərəm sürdüyüm bir ömür qədər, 
 Dərdlər yaşayacaq sonra da məndən, 
 Heyif ki, bu ömrü sürürəm hədər. 
 
 
            ****** 
 
Çox dözdük. 
Dözülə-dözülə 
bu dözüm 
dözülməz oldu. 
Dözə-dözə 
biz özümüz də 
dözülməz olduq. 
Duz basın yarama 
Qoy dözməyim 
ağrısına. 
Bəlkə onda hay verdim 
Orda 
Yarası açıq qalmış  
torpağın çağrışına. 
 
 
 
  GÖYÇƏM 
 
Göyçəm mənim – 
Getsəm yercə yaxınım. 
Uzağım göycə mənim. 
 
Göyçəm mənim – 
Al-yaşıl, göy çəmənim, 
Yamyaşıl sözlərimdi 
Hər zaman Göyçə mənim. 
Göyçəm mənim  
göy dərdim. 
Həsrətin çəkə-çəkə 
dərddən mən də göyərdim. 
 
Göyçəm – 
göy çən-dumanım. 
Hər gün Günəşdən qabaq 
göyərən göycə danım. 
 
Göyçəm – 
gömgöy göy üzüm, 
göycə çayım, dənizim. 
Qışın sazağında da 
Orda göyərən izim. 
 
Göyçəm – 
Tanrı qismətim, 
Payımdı gözəl-göyçək. 
Harayına da göydən 
Göy qanadlı, göy atlı, 
Goy ərənlər enəcək! 
 
ÖTƏ BİLMİRƏM 
 
Dedilər “Xeyirə qənşər”, 
Mən gəlmişəm şərə qənşər. 
Yuxularım çıxıb ərşə, 
Yata bilmirəm, bilmirəm. 
 
Qop yaxamdan, ey zəli dərd, 
Sökmə ömrü ey dəli dərd! 
Mən kövrəyəm, sən zalım, sərt 
Bata bilmirəm, bilmirəm. 
 
Qıfıl vurub ötənimə, 
Sərhəd çəkdilər önümə. 
Vətənimdə vətənimə 
Çata bilmirəm, bilmirəm. 
 
Ən yağlı tikəm yağıda, 
Mənə töhmət, göz dağıdı, 
Nə yesəm zəhər, ağıdı 
Uda bilmirəm, bilmirəm. 
 
Buna nə deyim, ağlayım? 
Haçanacan yas saxlayım? 
Mən özümə bel bağlayım, 
Yada? 
Bilmirəm, bilmirəm. 
 
Yatmış qeyrət, axır oyan! 
Yox bu səbrə heykəl qoyan. 
Səyyarəyəm, hədəfdən yan 
Ötə bilmirəm, bilmirəm. 
 
 
SƏBRƏ MƏHKUM 
 
Bu millətin səbrini 
Görə-görə gəlmişəm, 
Görə-görə gedirəm. 
Mən özüm də bu səbri 
alın yazısı kimi 
taleyimə, ömrümə 
hörə-hörə gedirəm. 
Məhkum olub səbrimə 
bu yarımçıq torpaqda 
mən də yarımçıq tale 
sınıq-salxaq bir ömür 
sürə-sürə gedirəm. 
 
 
İndi az qala hamıda itirilən torpaqlarımıza 
qarşı bir laqeydlik var. Mən qorxuram... 
bu laqeydlikdən. 
 
Bu necə zəhərdi, Allah! 
Hey içirlər, içirdirlər. 
Torpaq boyda dərdi, Allah! 
İçin-için əridirlər. 
 
İçlərdə ballaşır zəhər, 
Sorulur, udulur qəhər. 
Yiyəsin gözləyir yəhər, 
Səsləyirsən, kiridirlər. 
 
Ağı demir, zəhərdi dil, 
Heç kəs anlamır elə bil. 
Belə ömür sürmək deyil, 
Belə ömür çürüdürlər. 
 
Ögeylikdi, baxdım hara, 
Qorxuram örtülə yaram. 
Yanıram o adamlara, 
Nə ölü, nə diridirlər. 
 
O QIZ MƏKTƏBƏ GEDİR 
 
O qız məktəbə gedir. 
O yox, ayağı gedir, 
“Görünməyən” məktəbə 
Küsgünsayağı gedir. 
 
Hörüyün atır dala... 
Gücü hörüyə çatır, 
Qara günü onunla 
Sanki geriyə atır. 
 
O qız məktəbə gedir 
Görən özü hardandı? 
Libası libas deyil, 
Çantası çadırdandı. 
 
            ****** 
 
Bu acı yuxudan oyanammıram, 
Bu acı doğruya inanammıram, 
Köksüz, ayaq üstdə dayanammıram, 
Nə deyim mən bais sağ olmamışa?! 
 
İllər uzandıqca uzaqlığıma, 
Ünvanım qısılır o azlığıma, 
Qara xətt çəkilib uşaqlığıma, 
Anamdan bu yaşda doğulmamışam. 
 
Yaşadan bir dəli inaddır məni, 
Göyçəmsiz tək bircə qanaddır məni, 
Allah, varlığıma inandır məni 
Hələ qurtarıb da yox olmamışam. 
 
BU DÜNYA BİR ÖMÜR YÜKDÜ 
 
Biz qocayıq bu dünyadan, 
Bəlkə də yaşıdıq elə. 
Bu dünya bir ömür yükdü 
Çiyində daşıdıq elə. 
 
Bu dünya bir ömür yükdü, 
Qəddini qəddimlə bükdü. 
Nə çəkdisə məndə çəkdi, 
Yaşadı, yaşadı elə. 
 
Ömrümüzü yeyə-yeyə, 
Min tənə, söz deyə-deyə, 
Sevə-sevə, söyə-söyə 
Yaşatdıq, yaşadıq elə. 
 
              YOLUM 
 
Hələ yol gedirəm mənzil başına, 
Hələ min əngəllə doludur yolum. 
Xətai qılıncı olub sıyrılan 
Bir alovlu savaş yoludur yolum. 
 
Bir əlimdə qılınc, birində qələm, 
Qoyun bayrağımda çəkilsin belə. 
Bir gözü ağlayan, bir gözü gülən 
Xalqımın halal, haqq yoludur yolum. 
 
Oğul var, adıyla vətəndir, Vətən! 
Taleyi vətənin taleyilə tən. 
Torpaq tək amansız bölünən bədən... 
Babəkin kəsilən qoludur yolum. 
 
 
Bu yolun bir ucu Arazda itir, 
Bu yolun son ucu Təbrizdə bitir, 
Bu yolum bir bütöv varlığa gedir 
Bütöv Azərbaycan yoludur yolum! 
 
 
 
 
   ƏBÜLFƏZ ELÇİBƏYƏ 
 
Haqqın elçisi tək gəldi 
Nahaq, günah hədd aşanda, 
Gəldi əbədilik qaldı 
Türkün savaş yaddaşında. 
 
Tanrı dağına yol aldı, 
Yetməyə erkən ruh oldu, 
O bir gediləsi yoldu 
Özü o yolun başında. 
 
Yandırıb-yaxdı xilqəti, 
Qoyub getdi həqiqəti, 
Qəlbində Təbriz həsrəti 
Qarabağ dərdi başında. 
 
Gələcək zaman, gələcək, 
Güləcək ruhu, güləcək, 
O, bu gündü, o gələcək 
Kök salıb Vətən daşında. 
 
Yüz ildə bir olan işdi, 
Yolumuza bu nur düşdü, 
Onu Allah göndərmişdi 
Öldü Peyğəmbər yaşında. 
 
 
     GÖYÇƏMİN 
 
Hələ də həsrətli gözü yollarda, 
Hələ yad əlində, hələ də darda. 
Könülsüz verilən qız təki orda 
Dərd çəkir, yamandır halı Göyçəmin. 
 
Qollarım boynuna haçan sarılar?! 
Haçan ürəyimdən çıxar ağrılar?! 
Dolub pətəyinə haram arılar 
Haramıya qaldı balı Göyçəmin. 
 
O yerdə ki,“Göyçəgülü” tutub don, 
Görən o yerlərdə sökülürmü dan?! 
Ağlaya-ağlaya yola baxmaqdan 
Tükəndimi Göyçə gölü Göyçəmin? 
 
Neçə ildi yazı bizsiz gəlibdi, 
İndi izimizi rüzgar silibdi. 
İnanmıram, bizsiz üzü gülübdü 
Ar-namusda adı bəlli Göyçəmin. 
 
Haraylayır Ələsgərin “Dağlar”ı, 
Haraylayır o əvəzsiz çağlarım. 
Görən çağlayırmı buz bulaqları?! 
Açılırmı görən gülü Göyçəmin?! 
 
Qılıncın pas atır, türk oğlu, çıxar! 
Döndər bü çayları, tərsinə axır. 
Haqq necə götürür? Göz baxa-baxa 
Sümürür qanını zəli Göyçəmin. 
Amandır, yamandır halı Göyçəmin! 
 
 
YENƏ DƏ GÖYÇƏNİ GƏZİB  
             GƏLMİŞƏM 
 
Yenə varaqlandım birbəbir geri, 
Yenə də ruhumun daraldı yeri, 
Üz tutub yollara, yıxıb dərd-səri 
Yenə də Göyçəni gəzib gəlmişəm. 
 
Yenə Göyçə dedim, göynədi sözüm, 
Göyçə gölüm kimi dolubdu gözüm. 
Doğma dağlarını dolanıb özüm, 
Təzə-tər gülünü üzüb gəlmişəm. 
 
Burnumda güllərin ətri, nəfəsi, 
Başımda quşların, suların səsi, 
Min kərə kövrəldər dinləyən kəsi 
Gur xatirələrdən sızıb gəlmişəm. 
 
Ürəyimdə qandı, gözümdə didəm, 
Unutmasın məni yerimdən edən. 
Səsləyir, gözləyir Ələsgər dədəm, 
Dərdli çağrışını yazıb gəlmişəm. 
 
Getdim, tanınmadı ağ saçlarından. 
Utandım yiyəsiz baş daşlarından. 
Gücümün çatdığı göz yaşlarımdan 
Boynuna mirvari düzüb gəlmişəm. 
 
Nə yaxşı səddi yox xəyalatımın, 
Yüyəni əlimdə xəyal atımın, 
Yarıb gerçəkliyin zülmət qatını 
Yuxumu düzünə yozub gəlmişəm, 
Yenə də Göyçəni gəzib gəlmişəm. 
 
 
MƏN GÖYÇƏSİZ GÖYÇƏLİYƏM 
 
Soruşurlar haralıyam, 
Köksü Vətən yaralıyam, 
Səsi Vətən haraylıyam. 
İndi eşiyi, çölüyəm. 
Mən Göyçəsiz Göyçəliyəm. 
 
Ən füsunkar çağımdadır, 
Mənim varım-yoxumdadır, 
O hər gecə yuxumdadır. 
Gerçəyin nağıl diliyəm, 
Mən Göyçəsiz Göyçəliyəm. 
 
Çox paradan bir para -mən, 
Ən dərin, köklü yara -mən. 
Axıram hardan-hara mən, 
Göz yaşının gur seliyəm, 
Mən Göyçəsiz Göyçəliyəm. 
 
Əzəlimdi, sonum deyil, 
Hələ ki bu günüm deyil, 
O mənimdi, mənim deyil, 
Sanıram diri ölüyəm. 
Mən Göyçəsiz Göyçəliyəm. 
 
      GÖYÇƏLİLƏRƏ 
 
Torpaqlarımızı bizdən alınca 
Dəyişdi yerini 
gerçəklə yalan, 
haqla nahaq, 
halalla haram... 
Özümüzü götürüb qaçdıq 
yalanı, 
haramı buraxıb 
kökümüzün üstünə. 
Kökümüzü  
babalarımız qoruyur, 
Bizsə 
qoruya bilmədik 
torpaqlarımızın üstünü. 
 
 
 
ZAMANIN ƏLİNDƏ ƏL AĞACIYAM 
 
Günlərim ağ-qara qoçun belində, 
Haqqım tərs oxunur yadın dilində, 
Məcnuntək gəzirəm elin çölündə 
Mən torpaq dəlisi, torpaq acıyam. 
 
Sınmadım, ağıma deyəndən qara, 
Söykəndim mənimlə əkiz vüqara, 
Yol tapıram dəyib daşa-divara 
Zamanın əlində əl ağacıyam. 
 
 
 
ÇARƏ TAPILMIR VƏTƏNƏ 
 
Yox olan varı göynəyir, 
Qüzeydə qarı göynəyir, 
Tapılıb qanlı köynəyi 
Çarə tapılmır Vətənə. 
 
İllər ötür, hələ darda, 
Dağ çəkilən ahu-zarda. 
Şəhid ruhu intizarda 
Çərə tapılmır Vətənə. 
 
Düşəli namərd toruna, 
Qalıb beş-onun arına. 
Başlar qarışıb qarına, 
Çarə tapılmır Vətənə. 
 
Düz sözlər yozulur deyə, 
Hər dərdə dözülür deyə, 
Əl əldən üzülür deyə. 
Çarə tapılmır Vətənə. 
 
Bir əza min cür yapılır, 
Dönüb ildə bir yapılır, 
Hər dərdə çarə tapılır 
Çarə tapılmır Vətənə. 
 
 
İÇİMDƏN SIZMAQ İSTƏDİM 
 
Deyirlər ki, bahar gəlib 
Gözümdəsə qar, ayazdı. 
Ürəyimdə qarşıladım, 
Yenə də Göyçədə yazdı. 
 
Dərdim çay tək aşıb-daşır, 
Ağrım-acım çiçək açır, 
Təbiət sevincdən yaşıl, 
Saçım dərddən bəmbəyazdı. 
 
İçimdən sızmaq istədim,  
Dərdimi yozmaq istədim, 
Sevgidən yazmaq istədim, 
Qələmim Göyçədən yazdı. 
 
YENƏ DARALIB DÜNYAM 
 
Yenə də o yerdəyəm. 
Ulumun, ulusumun 
Üz tutub sığındığı, 
Bu dünyadan gizlənib 
Dünyaya tapındığı 
Nə əvvəldə, nə sonda... 
Yenə də o yerdəyəm. 
Göytürklərin azalıb 
Böyüməyə getdiyi 
Orda, Ərgənəkonda. 
 
Burda, Ərgənəkonda 
Dörd yanım qaya divar. 
Bu divardan o yanda 
Kiçik dünyama dönən 
Mənim böyük dünyam var. 
 
Yenə daralıb dünyam. 
Üz tutmaq istədiyim 
Dünyamın yolu bağlı. 
Yetişmək istədiyim 
Təbrizin, Qarabağın, 
Göyçənin yolu bağlı. 
Əsir torpaqlarımın 
Hələ də gözü yolda, 
Hələ sağ-solu bağlı. 
 
Yenə daralıb dünyam. 
Düşməni əzmək üçün 
Qalxan əllərim elə 
Dəyir, dəyir özümə. 
Mənim köküm üstündə 
Dönüb Yerevan olmuş 
İrəvan sillə kimi 
Dəyir, dəyir üzümə. 
Torpağımda yad adlar 
Qaranlıq kölgə salır 
Tarixdəki izimə. 
 
Burdan, Ərgənəkondan 
Min illər bundan öncə 
Köküm qol-budaq atıb. 
Hər qolda, hər budaqda 
Düşmənini əzəsi 
Şirlər, aslanlar yatıb. 
 
Min illər bundan öncə 
Bu məkandan, bu yerdən 
Bir qurd ulayıb keçib. 
Türkü öz dünyasına  
Qaytarmaq üçün qurdu 
Tanrı bələdçi seçib. 
Üz tutub gündoğana  
İmana, dinə gəlib. 
Türküm özünə dönüb, 
Türküm özünə gəlib. 
 
Yenə daralıb dünyam, 
Yenə o qurd dönəydi. 
Yenə də mən bir olub 
Düşmənimi yenəydim. 
Yenə özümə gəlib 
Yetəydim bütövlüyə, 
Yetəydim böyüklüyə. 
 
 
BU ARXDAN SU GƏLƏR BİR DƏ 
 
(Su gələn arxdan bir də gələr. 
Atalar sözü). 
 
Yenə düşmən yolun seçdi 
İgidlər yatdığı yerdən. 
Olan oldu, keçən keçdi, 
Bu arxdan su gələr bir də. 
 
Bu arx quruyan göz yaşım, 
Oyulur, çatlayır daşı. 
Bu sayaq çox çəkib başım 
Bu arxdan su gələr bir də. 
 
Çox qalmaz ləkə bu ağda, 
Ağ gün doğar Qarabağda. 
Açıb bəndin qara bağdan 
Bu arxdan su gələr bir də. 
 
Dəhnədə yatan əjdaha 
İgidlərə batmaz daha. 
Qisas qalmazsa sabaha, 
Bu arxdan su gələr bir də. 
 
Göz su içmir bu oyundan, 
Xəmir aparan suyundan. 
Qüvvət alıb kök-soyundan 
Bu arxdan su gələr bir də. 
 
Sinəsində bu susuz arx, 
Bu torpağın çəkdiyi ah, 
Gün o gün olar, inşallah, 
Bu arxdan su gələr bir də! 
 
Düşübsə də başqa izə, 
Yenə səmti, yönü bizə. 
Bu qaralan günümüzə 
Su aydınlıq çilər bir də. 
Bu arxdan su gələr bir də. 
 
 
GÜMANIM YOX HEÇ NƏYƏ 
 
Çıxmışam millətimin 
“Dərd” adlı köynəyindən. 
Yaranmışam torpağın 
“Yurd” adlı göynəyindən. 
Hər ağrıya-acıya 
Sinətək sipərləndim. 
Kökümdən qoparılıb 
Zorla öz keçmişimə, 
Kökümə çəpərlndim. 
Baharımdan ayrılıb 
Erkən quruyuram, bax! 
Üz tutmağa bir yerim, 
Bitməyə torpağım yox. 
 
Hədsiz səxavətimdən 
Torpağım talanmada. 
Murdarlar hey peyvənd tək 
Kökümə calanmada. 
Yerimədədi hələ 
Yalan mənim haqqımda. 
Didərgindi, qaçqındı 
Mənim kimi haqqım da. 
Bir işıq ucu yoxdur 
Dumanlar qatılaşır. 
Nə bir çarə tapılır, 
Nə də iş qətiləşir. 
Taleyim yad əlində 
Öz taxtım, dayağım lax. 
Payıma şərik çoxdur, 
Dərdimə ortağım yox. 
 
Günün qaralığını 
Göz yaşım silə bilmir. 
Gör haçandı bizlərə 
Müjdəli bahar gəlmir. 
Qovuşmuram özümə 
Nə qədər can atıram. 
Nə haqqım mənə çatır, 
Nə mən haqqa çatıram. 
Özüm yıxıldım deyə 
Ağlamağa haqqım yox. 
Sən kömək ol, ya Rəbbim! 
Gümanım yox heç nəyə, 
Heç nədən toxtağım yox. 
 
       ****** 
 
Çatılmayan  
arzularımızdan çatılıb 
ocaqlarımız. 
İsitməyən istisindən 
buz tutub 
ürəklərimiz. 
Kor olub tüstüsündən 
gözlərimiz. 
 
Çatılmayan  
arzularımızdan çatılıb 
ocaqlarımız. 
Örtülə-örtülə 
kor çibana dönüb 
köz-köz yaralarımız. 
 
Yarı torpaq, 
yarı Vətən doğulduq  
biz də. 
Yarı torpaq, 
yarı Vətən böyüyüb 
natamam adamlar olduq 
biz də. 
Qarabağa 
dərdimizin 
öncəsi kimi baxdıq, 
davamı kimi yox. 
Yas tutmağa öyrəşdi 
qoynumuza çataqlı 
qollarımız. 
Silah tutmağa yox. 
 
Çadırdan uca kişilər 
dizlərini qucaqlayıb 
uzaq ölkələrdən  
yardım gözləyir 
“Qarşı yatan qara dağlarımıza”  
baxa-baxa. 
Şirin-şirin  
nağıllar danışır 
çocuqlara 
“Yurd” haqqında. 
 
Ölümün özünü də 
dəhşətə gətirdi Xocalı. 
 
Qılıncdan qan damcılayır 
Vətən dara düşəndən. 
Görəsən 
qeyrətimizin pası gedəcəkmi ?! 
 
 
“ÖLÜLƏR DƏ SAĞ OLSUN, 
DİRİLƏR DƏ” 
Orxan Fikrətoğlu. 
(Çingiz Mustafayevin xatirəsinə  
həsr olunmuş verilişdən) 
 
Hardasa 
gözəl səslənir 
bu söz, 
Hardasa qəribə. 
Hardasa 
utanırıq bu sözdən biz dirilər. 
Bizə “sağ ol” deyiləndə, 
Ölürük xəcalətdən 
Çingizin ruhu önündə. 
Çünki hələ də 
Çingizin kamera gözü 
ağlayır 
Xocalı çöllərində. 
Hələ də Çingiz hayqırır 
qoyulub qaçılmış 
torpaqlarda. 
Hələ də 
dərd-qəm yaşayır 
Çingizin 
müsibətlərimizi görən 
gözlərində. 
Hələ də Çingiz 
Laçın əsgərlərinə 
“Qayıt, torpağı qoru!” 
deyir. 
Hələ də əsir torpaqlarımız 
əli qoynunda 
Çingizin çəkdiklərinə, 
Çingizin çağrışlarına  
cavab gözləyir. 
Hələ də Çingiz 
ölü, donmuş körpələrin 
üzünü qaldırıb 
Allaha, dünyaya, 
özümüzə göstərir. 
Hələ də Çingizin 
gözündə qalıb 
bizi ayağa qaldırmaq, 
qisas almaq, 
ön cəbhəyə aparmaq 
istəyi. 
Öz həyatı bahasına 
adını göylərə qaldırdı Çingiz 
Vətən oğlunun. 
Yalnız Çingiz kimi 
oğullar qazana bilər 
Vətənin “Sağ ol”unu. 
Hələ biz 
bir iş görməmişik 
Çingiz tək. 
Bu cür dözülməz dözüm, 
diri ikən ölüvaylıq 
faciəsiz ötüşmür. 
Hələ biz 
ölməmişik Çingiz tək, 
Bizə “Sağ ol” düşmür. 
 
 ŞEİRLƏRİMƏ 
 
Mən Göyçəyə köklənmişəm saz kimi, 
Yarpaq-yarpaq tökülürəm söz kimi, 
Basılıram varaqlara köz kimi, 
Əksimtək çəkilləm şeirlərimə. 
 
Ağrıların göz yaşına bələnib, 
Hər misraya damla-damla çilənib, 
Bu dünyanın ələyindən ələnib 
Dərd kimi tökülləm şeirlərimə. 
 
Qurulan deyil bu bina təzədən, 
Hədərdi, nə etsən ona təzədən. 
Ömrüm can atdıqca sona, təzədən 
Ömürtək əkilləm şeirlərimə. 
 
 
  QALIB 
 
Oxuyam atılan ömür yayımın. 
Gözüyəm quruyan, susan çayımın. 
Araz keçib üstdən alın yazımın, 
Pozulub yarısı, yarısı qalıb. 
 
Yetən şərik çıxdı tanrı payıma, 
Çatmır torpağımın boyu boyuma, 
Paylandı, doğranıb o qıyma-qıyma 
Mənəsə sızlayan yarası qalıb. 
 
Lal oldum, kar oldum, kor oldum, betər, 
Bu səbr həddini aşıbdı, yetər, 
Biz buyuq, ot kökü üstündə bitər 
Susmuşuq, torpağın çarəsi qalıb. 
 
Yetər, bütövləşək, neçələşməyək, 
Qılıncdan keçməyib, qılıncla keçək, 
Xətainin qılıncına and içək 
O bizə bütövlük mirası qalıb. 
 
 
SƏBRİMİ KƏS, AY ALLAH! 
 
Çox səbrli söyləyib 
Ayağımın altına  
Illərlə daş qoydular. 
Çölümü söküb mənim 
Dinmədikcə yeriyib 
İçərimdən oydular. 
Dözdüm deyə dərimi 
Diri-diri soydular 
Səbrimi kəs, ay Allah 
Bu səbr məni yıxdı! 
 
Səbr eləyə-eləyə 
Qulağı kar olmuşam. 
Səbr eləyə-eləyə 
Gözləri kor olmuşam. 
Səbr eləyə-eləyə 
Obası dar olmuşam, 
Odası gor olmuşam. 
 
Götür üstümdən səbrin 
Belə fəxri adını. 
Səbrimi kəs, bir az da 
Səbrsiz olsun adım. 
Bir yanı uçuluyam, 
Daha yorulub, məni 
Saxlamır tək qanadım. 
Səbrimi kəs, ay Allah, 
Bu səbr məni yıxdı! 
 
Mənə çox şey vermisən, 
Razıyam taleyimdən. 
Gərəksiz səbrə görə 
Fəqət indiyə kimi 
Gərəkli şikaram mən. 
Səbrdən xilas olsam, 
Bil ki, onda varam mən, 
Bil ki, yaşayaram mən. 
Səbrimi kəs, ay Allah,  
Yetər, sonuma çıxdı! 
Bu səbr məni yıxdı!. 
 
 GÖYƏRDİ 
 
Əlim üzülüb çaxmaqdan, 
Lal suya dönüb axmaqdan, 
Durub hədəfə baxmaqda 
Gözlərimdə ox göyərdi. 
 
Gözlə göllənən torpağa, 
Dərdlə gillənən torpağa, 
Tamah gizlənən torpağa 
Nə əkdik, günah göyərdi. 
 
 Həqiqəti bilə-bilə, 
Yol verdik min fitnə, felə. 
Varımızı verdik yelə, 
Dilimizdə “yox” göyərdi. 
 
“Yurd” adlı bir sevgim vardı, 
Yeri həmişəbahardı. 
Qəlbimin qanı suvardı 
Sinəmdən bir “Ah” göyərdi 
 
       
 
  BUDANA-BUDANA 
 
Bəy atıydı mən endiyim, 
Geniş dünyaydı döndüyüm. 
Hələ qalıb öyündüyüm 
Elim tutana, tutana. 
 
Sıxsan qan çıxar, torpağı, 
Dərd, ələm sıxır torpağı, 
Ağlayır otu, yarpağı 
Qanı batana, batana. 
 
Qan tökülürkən dörd yanda, 
Nədən qılınc susur qında? 
Bu sualın cavabında 
Qaldım utana-utana. 
 
Dərd ağırdı, atammadım, 
Daş üzünə batammadım, 
Son mənzilə çatammadım 
Getdim budana-budana. 
 
 
   YARI VƏTƏN DƏRDİ 
 
Yaranıb, yaşanıb özümdən qabaq 
Ömrümə, günümə biçilən bu qəm. 
Atamın, anamın özündən qabaq 
Onların çəkdiyi dərdi çəkirəm. 
 
Bu dərdin üstünə dərd oturubdu, 
“Ah” çıxıb ağızdan gülüş yerinə. 
Köks ötürən kimi hamı bu dərdi 
Ötürüb bu gündən sabahkı günə. 
 
Qocalmayıb yaşar, ta bu günədək 
Kəm olan bəxtimiz axır oyana. 
“Yarı Vətən” dərdi gəlib mənədək 
Ay Allah, keçməsin məndən o yana! 
 
 
BİR BÜTÖVLÜK YANĞISI VAR İÇİMDƏ 
 
Quru palçıq yapışarmış divara 
Qopub kökdən olarıqmış min para, 
Belə tək-tək gedə billik biz hara? 
Bir bütövlük yanğısı var içimdə. 
 
Daha tab gətirmir, səbrim ağlayır, 
Vədəsiz qazılan qəbrim ağlayır, 
Cənubum ağlayır, Qərbim ağlayır... 
Bir bütövlük yanğısı var içimdə. 
 
Köküm dərindədir, başım biçilib, 
İçim çölə sığmır, çölüm kiçilib, 
Günlərim gün deyil, keçir heç ilim... 
Bir bütövlük yanğısı var içimdə. 
 
Bütövlüklə, böyüklük olub haqqım,  
Şeytan, iblis bətninə dolub haqqım, 
İndi görünmür, elə solub haqqım... 
Bir bütövlük yanğısı var, içimdə. 
 
Bu dərd çarmıxında necə dözüm mən? 
Tanrıdan əlimi necə üzüm mən? 
Qəlbimin qanıyla hara yazım mən? 
Bir bütövlük yanğısı var içimdə. 
 
İki əldən biri kömək yetirmir, 
Tək ayaqla kimsə bir iş bitirmir, 
Elə birdir, qəlbim para götürmür, 
Bir bütövlük yanğısı var içimdə, 
Bir bütövlük yanğısı var içimdə. 
 
 
YENƏ DƏ GÖYÇƏDƏN DANIŞIR ANAM 
 
Saçları Göyçənin qarlı dağları,  
Doluxmuş gözləri Göyçə Gölüdür. 
Dil açıb ömrünün şirin çağları, 
Sanki özü boyda Göyçə elidir. 
Yanıxıb-yanıxıb alışır anam, 
Yenə də Göyçədən danışır anam. 
 
Bürünüb “Dərd” adlı yamyaşıl dona, 
Həsrəti çay olub gözündən axır. 
Şirin xatirələr dönüb vulkana, 
İçindən püskürüb, sözündən axır. 
Yenə də Göyçədən danışır anam. 
 
Xiffəti boy verir, dolub yaşına, 
Dolğun, ahıllaşan ağıl danışır. 
Yenə nəvələri yığıb başına, 
Elə bil şipşirin nağıl danışır. 
Yenə də Göyçədən danışır anam. 
 
Göyçə arzuları gözündə qalıb, 
Göyçəli günləri sözündə qalıb. 
Dinmirəm, gözlərim üzündə qalıb, 
Yenə də Göyçədən danışır anam. 
 
Bilmirəm dərdimi neyləyim, Allah! 
Bu dərdi mən necə dinləyim, Allah! 
Ovundurum, axı, nə deyim, Allah! 
Yenə də Göyçədən danışır anam. 
 
Ay Göyçənin öz yiyəsi oğullar! 
Qollarıyla söz deyəsi oğullar! 
Anaları ay öyəsi oğullar! 
Eşidin, anadır Göyçəni anan 
Elə hey Göyçədən danışır anam, 
Elə hey Göyçədən danışır anam! 
 
 
       GÜNAH 
 
Hələ Həvvadan qalmadı, 
Göydən yerə atılmadı, 
Yolunu kəsən olmadı 
Getdi lap dərinə günah. 
 
Gah kabab kimi şişləndi,  
Yeyilib biri beşləndi, 
Elə beləcə işləndi 
Çox günah yerinə günah. 
 
Gah yiyəsi yox olubdu, 
Gah nahaqdan yaxılıbdı, 
Görən hara yıxılıbdı? 
Qalxmır ki, görünə günah. 
 
 
 ŞƏHİDLƏR 
 
Axdı, al qanından güllər boyandı 
Qızıl qərənfldi, güldü şəhidlər. 
Elə bil o vaxtdan zaman dayandı, 
Elə bil indicə öldü şəhidlər. 
 
Qisassız köhnəlmir, təzədi yaram, 
Gəldim ziyarətə bir üzüm qara, 
Mən öldüm, içimdən çəkilib dara 
Dünyaya yenidən gəldi şəhidlər. 
 
Müqəddəs sevgidə vahid oldular, 
Tarixə əvəzsiz şahid oldular, 
Vətən yolunda ki şəhid oldular 
Doğma and yerimiz oldu şəhidlər, 
Doğma and yerimiz oldu şəhidlər. 
 
              ****** 
 
Dovşan şiri parçalayır, 
qoyun qurdu. 
Qurbağa ilanı udur diri-diri, 
toyuq didir tülkünü, 
Dərə zirvəyə meydan oxuyur, 
kəsək daşa-qayaya. 
Düz yalanın qabağına düşüb 
qaranəfəs qaçır 
başıaçıq, ayağı yalın. 
Haqqımızı yeyib 
gücsüzün, dişsizin biri. 
Çevrilmişik başı üstə, 
Kökümüz çıxıb çölə 
çadır-çadır, 
şəhər-şəhər, 
oba-oba. 
Olan olub, keçən keçmir. 
Hələ də bağırır oğru, 
Hələ də yarılır bağrımız. 
Sonda görüb dəhşətə gəldiyin  
Biz görəcəklərimizin əvvəliymiş, 
Qoç Koroğlu! 
Min şükür sən gördüyünə! 
 
AZƏRBAYCAN ELİNDƏYİK 
 
İsinmədik istimizdən, 
Kor olduq öz tüstümüzdən. 
İllər keçir üstümüzdən, 
Hələ nadan əlindəyik. 
 
Yığılıb üst-üstə günah, 
Dirənib ərşə nalə, ah. 
Bu necə təzaddı, Allah! 
İçimizin çölündəyik! 
 
Çaş olmuşuq, hara baxaq? 
Gəlin dərdi birgə yıxaq. 
Ağ günlərə gəlib çıxaq. 
Qara qoçun belindəyik. 
 
Daraldıqca adı qalmış, 
Bütövlükdən dadı qalmış. 
Özündən çox odu qalmış 
Azərbaycan elindəyik! 
Azərbaycan elindəyik! 
 
     MƏNSİZ QALIB 
 
Gedəli şən dilli günlər 
Qulağım hey ağı dinlər. 
Kəsilib doğma səs, ünlər, 
Sanki ruh bədənsiz qalıb. 
 
O yerlərin baharı mən, 
O dağların vüqarı mən. 
Pozulub düz ilqarı -  mən 
Dağlar duman-çənsiz qalıb. 
 
Sönüb odu, hərarəti, 
Pozulub zəri, zinəti, 
Çəkilib bin-bərəkəti 
Dəyirmanı dənsiz qalıb. 
 
Kökümə calanıb yadlar, 
Dəyişib o döğma adlar, 
“İgidin qardaşı” atlar 
Yəhərsiz-yüyənsiz qalıb. 
 
Bulaq çağlamır ilhamsız, 
Ağlayır nəğməli çağsız, 
Bülbüllər bağçasız-bağsız 
Lalələr çəmənsiz qalıb. 
 
Gülmür yazdığım şeirlər,  
Dil açıb ağı deyirlər. 
Özünə gəlməz o yerlər 
Nə qədər ki, mənsiz qalıb. 
 
              ****** 
 
Pərdə arxası həyatımdı, 
göz qapaqlarımın  
arxasındakı həyat. 
Gündüzün acı tamaşalarına 
etirazdı bir növ. 
Həsrətimin sonu, 
yetişdiyim arzulardı. 
 
Gündəlik həyatımdan fərqli 
bir üzü var 
pərdə arxası həyatımın. 
Heç kim görmür 
qaranlığın o üzünü. 
 
Göz qapaqlarım örtüləndə 
qəlbim açılır. 
Səhnədə 
Qərbim açılır. 
Qərbimdəki Göyçədə 
keçmişim, gələcəyim var, 
bir də bitmiş fikirlərim. 
 
Nə yaxşı ki, yuxular var. 
Yuxuda unudulur 
ağrı-acılarımız, 
Nə yaxşı ki yuxular var, 
Çin olur yuxuda 
arzularımız. 
 
 BİZİM OLMADI 
 
Fikir dumanıtək çökdüm dağlara, 
Dərdimi, odumu tökdüm dağlara, 
“Ah”dan o qədər dağ çəkdim dağlara, 
Seyrinə çıxmağa üzüm olmadı. 
 
“Haqq” deyən səslərin nidasın biçdik, 
İşıq görünməyən yolu yol seçdik. 
“Dözməyə-dözməyə” biz mini keçdik, 
Min birə çatmağa dözüm olmadı. 
 
Tale gör nələri anlatdı bizə, 
Torpaq harayını dinlətdi bizə, 
Düşmən oğurlayıb yönəltdi bizə, 
Əvvəlki ağlımız bizim olmadı. 
 
 
 BƏNZƏYİR 
(Gədəbəy) 
 
Şiş qayalar elə bil yun darağı 
Dağdan aşan duman yuna bənzəyir, 
Çevir o üzə bax, o yal varağı 
Bu dağ bizim dağa yaman bənzəyir. 
 
Gördüyüm yuxudur, tərsə yozulur, 
Tərs yozumla taleyimiz yazılır, 
Gözümdən könlümə həsrət süzülür, 
Bu dağ bizim dağa yaman bənzəyir. 
 
Burda dağ var, hamar daşla hörülü, 
Üzərində cərgə çiçəyi, gülü, 
Vallah, bu qüdrətdən dirilər ölü, 
Bu dağ bizim dağa yaman bənzəyir. 
 
Sanki çıxıblar bir memar əlindən, 
Necə ki seçilmir gülü gülündən, 
Bircə dağ ayrıdı, Göyçə Gölündən 
Bu dağ bizim dağa yaman bənzəyir. 
 
Bu dağ qəlb dağımtək araya düşüb, 
Çay ğümüş qılınctək dərəyə düşüb, 
Sanki köz sızlayan yaraya düşüb 
Bu dağ bizim dağa yaman bənzəyir. 
 
Qaya qıfıllarla bağlanıb qapım, 
Hələ tərs tutulub qılıncın sapı, 
Bu dağlara baxan təsəlli tapır... 
Bu dağ bizim dağa yaman bənzəyir. 
 
 
NOVRUZ TONQALI BAŞINDA 
 
Yan, ay Novruz tonqalım! 
Bu xalqın dərd-sərini 
Yandırıb birdəfəlik, 
Elə toy-büsat gətir. 
Yan, bu elə-obaya, 
Hər evə, hər ocağa 
Sevinc, səadət gətir. 
 
Yan, ay Nivruz tonqalım, 
Ayrılığın sonunda, 
Qədim, ulu Göyçənin, 
Kəlbəcərin, Şuşanın 
Əyilməz dağlarında. 
Qədim Oğuz elini 
Toya, şənliyə çağır. 
Yan, alovlan, hər kəsi 
Öz əzəli, əbədi, 
Doğma elinə çağır. 
 
Qoy düşmənin gözləri 
Kor olsun alovundan! 
Qoy kökümü qazıyan 
Murdar, iti caynaqlar 
Kül olsun alovundan! 
  
Yan, ay Novruz tonqalım! 
Özünə yetmək üçün 
Xalqım birliyə gəlsin. 
Elə yan, alovundan 
İsinib, cilvələnib 
Torpaq özünə gəlsin! 
Torpaq dirliyə gəlsin! 
 
 
XOCALI – 12 
 
 AĞRIYIR 
 
İtiyi itməyə öyrəncəliyik, 
Tanrı bizə verir, yad oğurlayır. 
Ağrımız, acımız o qədərdi ki, 
Bilmirəm haram sağ, haram ağrıyır. 
 
Əlində naçarıq gözü qanlının, 
Dili iftiralı, sözü qanlının. 
Bir ovuc arxalı, izi qanlının 
Əlindən yox olmuş varım ağrıyır. 
 
Ürəyin dərdini göz əritmədi, 
Çox dedim, danışdım, söz əritmədi, 
Torpaq götürmədi, yaz əritmədi 
Dağlarda al-qanlı qarım ağrıyır. 
 
Elə də uzaqdır, necə yaxınsa, 
Olmadı ölənin, deyil sağınsa, 
Mənə zərrə qədər gül də toxunsa, 
“Xocalı” adında yaram ağrıyır. 
 
 
26 FEVRAL 1992-Cİ İL 
 
Üzü bahara doğru 
Qoca qışın əl-ətəyinin 
qana batdığı o gecə 
körpələr də donmuşdu 
ölənlərin içində, 
Üzü göylərə. 
Elə bil  
onların günahsız, 
təmiz üzünün 
nuru ilə açılmışdı 
o səhər  
göy üzü. 
Mələk üzləri 
bir orduya bərabər 
rəhm salmışdı 
ürəklərə. 
Donmuş cisimləri  
əritmişdi 
ürəklərin buzunu. 
Və... 
nə yazıqlar ki, 
körpələr 
ölümləriylə 
dərs verir bizə. 
 
 1990 – 1992 
 
20 yanvar – 26 fevral. 
İkicə addım oldu arası 
bu faciələrin. 
20 yanvarda  
sinələr gülləyə açıldı, 
26 fevralda  
güllələr kürəyə. 
Birində qanımız 
içimizə töküldü, 
birində çölümüzə. 
Birində haqqımızı qazandıq, 
o birində itirdik. 
Ağrıları bir olsa da, 
içimizə tökülən qan 
bir az təsəllidir bizə. 
 
    ****** 
 
Bilirdik ki 
başımıza tuşlanıb 
düşmənin ürəyindəki daş. 
Bunu bilə-bilə 
qənim kəsildik 
özümüz özümüzə. 
Qalib gələrdik düşmənə 
Əgər qalib gələ bilsəydik 
öz “məşhur” dözümümüzə. 
Görəsən 
Xocalıda ölən uşaqlar 
bir də doğulacaqmı? 
 
 
 
 
 
20 YANVAR 1990-Cİ İL. 
 
  AZYAŞLI ŞƏHID 
 
 Kiçik şəhidlərinlə böyüksən, Vətən! 
 
Ölənlərin içində 
o da vardı, 
Kiminsə şəhid balası, 
Kiminsə şəhid nəvəsi. 
Yaşı şəhidlik adından, 
Boyu avtomatın boyundan 
kiçik olsa da, 
“Böyük Vətən” vardı  
ürəyində. 
Və... şəhid oldu o da 
böyüklər kimi. 
Yaşı az olsa da, 
böyüdü şəhid kimi. 
Yarananda  
körpə müstəqilliyimiz. 
 
 
 TORPAQ VƏTƏN OLDU 
 
Çatır pıçıltıyla “Yurd” hayqıran səs, 
Çatmayır ciyərə çəkilən nəfəs. 
Bizdə xoşbəxt deyil, nakamdır o kəs 
Vətən sevgisindən kam almadısa. 
 
Durmadan çağırır bizi o çağlar, 
Qanım ürəyimdə “Yurd” deyə çağlar, 
Necə alışaydı sönən ocaqlar, 
Hamı birgə yanan şam olmadısa. 
 
Övlad həsrətiylə oyuldu torpaq, 
Düşmən tapdağında qoyuldu torpaq, 
Şəhid qanlarıyla yuyuldu torpaq, 
Torpaq Vətən oldu, tam olmadısa. 
 
 
  AĞRI 
 
Xəyanət, faciə, dalbadal itgi 
Yaraşmır bu xalqın böyük adına, 
Bir ola bilmədik, alındı torpaq 
İndi ağlamağın gorən adı nə? 
 
Örtmədi dərdini zaman torpağın, 
Yaralarından qan daman torpağın, 
Övladı özgədən uman torpağın 
Dostu nə düşünür görən, yadı nə? 
 
O yerlər ki, indi bizdən alınıb, 
Hər yurda qəlbimtək yuva salınıb, 
Sorun Səyyarədən hərdən halını 
Torpağından özgə dərdi, odu nə? 
 
 
 DÖZ, ÜRƏYİM... 
 
Hələ çəkiləsi nə qədər dərd var, 
Hələ nə olacaq bu gündən belə. 
Hələ alınası o qədər yurd var, 
Durub baxammıram mən gendən, belə... 
Dünyacan dərd yığdım, yumruqcan sənə, 
Gücüm yalnız sənə çatacaq yenə. 
Çözə bildiyincən çöz, ürəyim, çöz! 
Hələ dözməlisən, döz, ürəyim, döz! 
 
Çətindir, ağırdır bu gün, o gündən, 
Qayğılar boy atır hey günü-gündən. 
Quş kimi qəfəsdə çırpınaraq sən, 
Darıxma, pisi də hey yaxşıya yoz, 
Hələ dözməlisən, döz, ürəyim, döz! 
 
Çalış ki, qan çağla, qan ağlamaq yox, 
İçin dərd üyütsün, dərd saxlamaq yox, 
Qoru özün, mənə bel bağlamaq yox, 
Mən qəddardan əlin birdəfəlik üz, 
Dözə bildiyincən döz, ürəyim, döz! 
 
 
       NƏ QƏDƏR Kİ... 
 
Dərd tanıyıb yaxamızı, 
Dərdin bizdən xoşu gəlir. 
Şair edib çoxumuzu, 
Dərdin bizdən xoşu gəlir. 
 
Unutmuşuq dərd verəni, 
Unutmuruq dərdi bir an. 
Sevinirik misqal-misqal, 
Dərd çəkirik batman-batman. 
Dərdin bizdən xoşu gəlir. 
 
Sağ-solumuz, qəlbimiz dərd, 
Cənubumuz, Qərbimiz dərd, 
Hey gətirir dərdimiz dərd, 
Dərdin bizdən xoşu gəlir. 
 
İllər ötdukcə hələ də, 
Dərd dolur itik yerinə. 
Hələ Vətən övladları  
Dərd çəkir tətik yerinə. 
Dərdin bizdən xoşu gəlir. 
 
“Göyçə”, “Laçın” havasıyla 
Toyda yasa oynayırıq, 
Şənləndirib dərdimizi, 
Dözə-dözə oynayırıq... 
Dərdin bizdən xoşu gəlir. 
 
Düşmən çoxdan oğurlayıb 
Şüşə qabda canımızı. 
Biz isə öz içimizdə 
Içirik öz qanımızı, 
Dərdin bizdən xoşu gəlir. 
 
Aşırıb dağı daq üstdən, 
“Dağ üstə çəkdilər dağı”, 
Öz doğma and yerimizi 
Bizə etdilər göz dağı, 
Dərdin bizdən xoşu gəlir. 
 
Vətəni yox, həsrətini 
Göz üstündə saxladıqca, 
“Vətən” deyib məmləkətin 
Kişisi də ağladıqca, 
Dərdin bizdən xoşu gəlir. 
 
Dərd neyləsin, dərdi qovan 
Varmı bizdə o qəzəb, kin? 
Qurtulmarıq özümüzdən,  
nə də dərddən,  
nə qədər ki, 
Dərdin bizdən xoşu gəlir. 
 
 
  O GÜNLƏR 
 
Ötən günlərimi qaytaraydılar, 
Gələn günlərimi qurban verərdim. 
 
Özüm burda, ruhum xatirələrdə, 
Nə tez qanad çalıb uçdu o günlər. 
Boylanıb gizlindən şıltaq uşaq tək 
Nə tez də gözümdən qaçdı o günlər. 
 
Dəli bir həsrət var indi yerində, 
Yaşayır qəlbimin dərdi, sərində. 
Yanıb yaddaşımın üfüqlərində 
Ömrümə nur, işıq saçdı o günlər. 
 
İtməyib ömrümün naxışlarında, 
Illərin sərasər axışlarında, 
Göz açmır gözümün yağışlarından, 
Nə yaman islaqdı, yaşdı o günlər. 
 
Nə var qəlibində, yerində ikən, 
Düşərdimi saça dən belə erkən?! 
Gözəl gəncliyimi Göyçəmlə birgə 
Məndən alıb, hara qaçdı o günlər?! 
 
Özündən bir kövrək izi qalsa da, 
Eldən-elə məni yola salsa da, 
Nə qədər xoş vaxtım, günüm olsa da, 
Yenə də ömrümdə başdı o günlər. 
 
          ****** 
 
Yumuldu 
qönçə dodaqları 
sevgi şeirlərinin. 
Qapandı gözləri 
sevgili duyğuların. 
Dolunca yerinə 
Vətən sevgisi, 
Vətən təəssübü. 
Günahkar-günahkar 
soldakı hücrəsinə sıxıldı 
sevgili hisslər. 
Deyilməmiş 
söz düyünçəsinə döndü 
ürəklər. 
Və düşündük ki, 
açılmayacaq 
torpaqlarımız alınmayınca. 
Fəqət 
yaman günün ömrü uzandıqca 
“Zaman” adlı əl 
açdı ağzını 
o düyünçələrin. 
Öyrəşdik ağrıya 
get-gedə. 
Özünə gəldi 
güllə səsindən 
qorxub-hürkmüş 
sevgilər. 
Qələmə öyrəşdi 
tətikdən üzülmüş 
kişi barmaqları. 
Qalaq-qalaq kitab yazdı 
Vətənin adına. 
Şəhid yox, 
qazi yox, 
şair etdi çoxunu 
Vətən həsrəti. 
Toylarda “Vətən” dərdli 
mahnılara oynayırıq 
hələ də . 
Heyrətdən quruyub 
yaşarmış  
kişi gözlərinə baxır 
qadın gözləri: 
“Doğrudanmı, 
yadlara qaldı Vətən!? 
 
          ****** 
 
Çox ağırdır 
yarılanmış məmləkətdə yaşamaq. 
Ürəyim yaşla doludur. 
Arazla birgə 
gözlərimdən ürəyimə axan 
yaşla dolu. 
Ürəyim 
boyük bir ümmanın 
lal xəritədə 
kiçildilmiş şəkli, 
Damarlarımda axan da 
qan deyil, 
ürəyimdən şaxələnən çaylardır. 
Bir ömür axacaq çay. 
Nə yaxşı ki ürəyim 
damarlara paylaşır 
gözlərimdən qaynayacaq suyu. 
Eh, bir də qaynayıb da 
nə olacaqdı ki? 
Su ilə yumaq olurmu  
nisgili!? 
 
 
İLAHİ, SƏN MƏNİ GÖRÜNMƏZ ELƏ! 
 
İlahi, sən məni görünməz elə! 
Qoy keçsin həyatım, günüm beləcə. 
Gözdən uzaq düşmüş ellərim kimi 
Mən də varlığımı danım beləcə. 
 
Eşidilmir səsim, ha din, ha bağır, 
Hələ də üstümə şər, böhtan yağır. 
Tüstümü, odumu görməsin yağı, 
Mən də alovlanıb yanım beləcə. 
 
Hələ də görünmür bu yolun sonu, 
Hələ əksimədir haqqımın yönü. 
Görməsin, duymasın qoy düşmən məni, 
O doğma yerlərə dönüm. beləcə. 
 
Dönüm, o torpağın daşına çatım, 
Sovrulmuş, ələnmiş boşuna çatım, 
Orda da ömrümün qışına çatım, 
Qoy bitsin mənim də sonum, beləcə. 
İlahi, sən məni görünməz elə! 
 
 
 YALAN AYAQ TUTUR 
 
Moskvada maliyyə çətinliyi üzündən 
2-3 ayda bir dəfə çıxan bir dərgimizin 
əvəzində geniş tirajla, müxtəlif adlarda 
dərc olunan, birbaşa əleyhimizə yönələn, 
saxtakarlıqla dolu, abidələrimizi böyük 
planda öz abidələri kimi qələmə verən 
erməni dərgilərinə etirazla. 
 
“Yalan ayaq tutar, yeriməz” deyil, 
Yalan ayaq tutub yeriyir necə! 
Gurlayan, bulanıq sel qabağında 
Köklü, şəffaf bulaq quruyur necə! 
 
Milçəyin döndərib filə alçaqlar, 
Şimşək atlıları keçib axsaqlar, 
Hər şeyi adına çıxıb Artsaxlar, 
Saxtalıqdan doğrum əriyir necə! 
 
Halal torpağıma çıxırlar yiyə, 
Yalan yüngüllükdən baş alır göyə, 
Hər çirkin sübutla “ox”dular deyə, 
Böyük, saf ürəklər “kiriyir” necə! 
 
Iddia edirlər başından böyük, 
Tarix uydururlar yaşından böyük, 
“Daş”ları yox, türkün “daş”ından böyük 
Kor duman zirvəsin bürüyür necə! 
 
Adım adınadır öz dərgisində, 
Əsilsiz, özülsüz söz hörgüsündə, 
Bağıran, həyasız söz cərgəsində 
Səsimiz, sözümüz zarıyır necə! 
 
Abidəm əskilir cılız adında, 
Ölür xəcalətdən adım “yan”ında, 
Belə millət hanı, millət adında 
Özünü özgəyə sırıyır necə! 
 
Kaş, çıxa bizdən də ox kimi sözlər, 
Kaş, belə sözlərdən oxlana gözlər, 
Kaş ki, daha düzdə qalmaya düzlər, 
Kaş, görək həqiqət yarıyır necə! 
 
            ****** 
 
8 may – Şuşanın işğalı günü! 
9 may – Qələbə günü! 
10 may – Cəbhədə atəşkəs pozuldu 
 
 
XOCALI – 15 
 
 XOCALI QALDI 
 
O gecə dəhşətdən dondu təbiət 
Qanlı dağ yumruğu qıcalı qaldı. 
Dondu yarı yolda qışqırıq, fəryad, 
Ah-fəğan göylərə ucalı qaldı. 
 
Nə çatdı bizlərə fəryadı, səsi, 
Nə də qorxunc röya oyatdı bizi. 
Zamanın donduğu dağı, meşəsi 
Donmuş körpə, cavan, qocalı qaldı. 
 
Nə dağ var Xocalı dağları kimi, 
Nə qar var fevralın al qarı kimi, 
Sındırılan qəddi, vüqarı kimi 
Sındı adı da, üç hecalı qaldı. 
 
Qalıb sağ qalanı yurdu talanmış, 
Qalıb, qalan ömrü dərdə qalanmış, 
Demə, hər müsibət, hər dərd yalanmış 
Yadda daha betər Xocalı qaldı. 
 
 
  YOLUMUZ 
 
Ayaq üzdük, əl üzmədik bu yoldan, 
Dözə-dözə biz dözmədik bu yolda, 
Gedə-gedə yol olurmuş bu yol da, 
Getmədikcə cığırlaşdı yolumuz. 
 
Dözülməyən günlər dönüb il oldu, 
Dar cığırlar düşmən üçün yol oldu, 
Bu quyuda biz “qal oğlu qal” olduq 
Bir daş ilə ağırlaşdı yolumuz. 
 
Az gedib, üz gedib, yüz ilə getdik, 
Dərəylə, təpəylə, düz ilə getdik, 
Yol qaldı o yanda, biz belə getdik, 
Illər örtdü, nağıllaşdı yolumuz 
 
 
      VAXT VAR İDİ... 
 
Başım fikir qazanıydı. 
Ürəyimin oduyla 
Arzularım qaynayıb hey, 
O qazandan daşardı. 
Gəncliyimin cilovlanmaz 
gücü ilə  
bu arzular 
məkanına sığışmayıb 
üfüqlərdən aşardı. 
Vaxt var idi – Göyçədə. 
 
Xəyallarım qanadlıydı o zaman, 
Arzularım inadlıydı o zaman, 
Ümidlərim yel atlıydı o zaman, 
Vaxt var idi – Göyçədə. 
 
İndi onsuz ötüşdüyüm yerdə mən, 
Arzulara yetişdiyim yerdə mən, 
Ümidlərin yarı yolda, əzabdan 
Yorulub atdan düşdüyü yerdə mən 
Düşünürəm indi yana-yana: Eeh! 
Vaxt var idi Göyçədə. 
 
                
           ****** 
 
Azərbaycan deyiləndə ayağa dur ki 
Ana yurdun ürəyinə toxuna bilər. 
M.Araz. 
 
Hər adı gələndə 
ayağa durduq 
Azərbaycanın 
ondan kənarda. 
 
İçində olub 
bir nəfər kimi 
qalxmadıq ayağa. 
Hələ indiyədək 
inləyir darda. 
 
QOYDUQ QARA GÜNƏ 
 
Bu qərib yol gör haçandı gedilmir, 
Ot basıbdı üzünü bu yolların. 
Başlı yaslı yiyəmizdi o bizim, 
Yas tutubdu üzünü bu yolların. 
 
Ot kökündə bu yolların yaddaşı, 
O kütləşmiş yaddaşında qalan biz. 
Üzərinə qalaqlanıb yad daşı, 
Daş qapılı qıfıl altda qalan biz. 
 
Islatdı göz yaşı, alın təri yox, 
Qoyduq qara günə bu qara yolu, 
Indi yoxluğu var varlığından çox, 
Bu yol bu torpağın kəsilmiş qolu. 
 
  
 “AFƏRİN” BİZƏ! 
 
İndi də yandırılır 
alınmış torpaqlarımız. 
Baxa-baxa yanmırıq, 
Yana-yana alovlanmırıq. 
Alovlana-alovlana 
sönmürük torpaqda. 
“Afərin” bizə! 
Torpaqlarımız axtalanır. 
Heç nə bitirməyəcək, 
Heç nə yetirməyəcək daha. 
Namusu birbaşa ləkələnir 
torpağın. 
Bununla da 
tərpədə bilmir bizi 
düşmən. 
“Afərin” bizə! 
“Afərin”bizim səbrimizə! 
“Afərin!” 
 
           ****** 
 
 
Dağüstü parkda Qarabağ şəhidlərinin 
qəbri önündə düşüncələr. 
 
Ölüm necə də 
sayıb - seçib oğulları, 
İlahi! 
Əksi bir-birindən gözəl, 
Sapa düzülmüş mirvari tək  
Düzülüblər yan-yana. 
Biz özümüz 
Bir boyda, bir biçimdə seçib 
mirvariləri 
sapa düzdüyümüz tək. 
Ömürlərdən ən gözəlini, 
ən qönçəsini seçibdi ölüm. 
Biz güllərin ən gözəlini, 
ən qönçəsini üzdüyümüz tək. 
Ölüm də sevir gözəlliyi, 
İlahi! 
Ölümün də ürəyi var, 
sevib-seçdiyini “alır”. 
Necə də acizik biz 
ölümün bu böyüklüyü 
qabağında. 
Necə də acizik biz 
ölənlərin 
böyüklüyü qabağında. 
Üzdüklərimiz solur, 
özümüz qocalırıq. 
O qönçələrsə torpaqda 
elə tər, qönçə qalır. 
 
    ****** 
 
“Lənət şeytana” dedik 
hər güləndə. 
Qorxduq gülməkdən 
ölümdən qorxan qədər. 
Gülüşü özümüzə yasaq edib 
güc verdik şeytana sanki 
lənət əvəzinə. 
Hələ də üstümüzdə şahlıq edir 
həsrət, ayrılıq, kədər. 
 
 
  GÖYÇƏM! 
 
Qoynunda çatmışam  
mən arzulara. 
İndi isə arzum 
tək sənə çatmaq! 
 
 
KÖKLÜ KÖTÜKLƏ SÖHBƏT 
 
Bu mənəm,  
sən deyilsən, 
Boy atdığı ucalıqdan 
əyilmədən kəsilən, 
Uzaqdan görünməz olub, 
Yaxınlıqdan sezilən, 
Kiçilən böyüklüyünə 
Dözə-dözə üzülən, 
Boy yericən dərd qazanıb, 
Vüqar itirən kötük. 
 
Bu mənəm, 
Sən deyilsən. 
Yer üstündə 
Boşalsa da göyündən, 
Yer altına 
Kökü meydan oxuyan, 
Boydan qısa, 
Kökdən hündür,  
qalığında 
pöhrə-pöhrə 
yeni ümid göyərdən, 
Kökünü yaşatmaq üçün 
dözüm bitirən kötük. 
Bu mənəm, 
Sən deyilsən! 
 
       ŞÜAR 
 
Haqqımız deyil bizim 
Qan daman tarixləri 
Yükləyib ömür-ömür 
Gələcəyə daşımaq. 
 
Haqqımız deyil bizim 
Bu yarımçıq torpaqda 
Bütöv ömür yaşamaq! 
 
      ****** 
 
Ömrümdən uzun, 
özümdən ağır olsan da 
qoy səni tək çəkim, dərd. 
Vətən dərdi, 
Torpaq dərdi. 
Mədəsi geniş, 
qəlbi darlar üçün deyilsən sən. 
Səni necə çəkə bilər 
qədərindən artıq şişib 
özünü çəkə bilməyən kəslər? 
Dərddən də faydalandı belələri. 
Dərdi çəkmək əvəzinə, 
dərddən də var çəkdilər. 
Acdılar, iştaha gəldilər 
qəm-qüssədən yanıb, 
kabab kimi tüstülənən 
insan ürəyinin iyindən. 
Belələri çəkə bilməz səni, dərd! 
Vətən dərdi, 
Torpaq dərdi! 
 
Silah tutan 
etibarsız kişi qollarından 
min kərə etibarlıdır, 
dağdan ağır dərd götürən 
incə qadın ürəyi. 
Qoy səni tək çəkim, dərd! 
 
   ****** 
 
Dünyanın  
ən uca zirvəsinə qalxıb 
Eheyy... Türk dünyası!- 
deyə bağırsam 
Və,Tanrı da eşitsə səsimi, 
Görəsən dünyanın hansı nöqtəsi 
səs verməz səsimə?! 
Çöllər, düzlər cilvələnərək, 
Çaylar, dənizlər 
ləpələnib kükrəyərək, 
Dağlar, daşlar 
bir ağır yuxudan ayılıb 
diksinərək 
qanad taxarlar mənə 
və mən quş kimi 
Qıpçaq çöllərindən uçub 
tanış, doğma yovşan ətrini  
uda-uda 
çataram Tanrı dağına 
və yenə var səsimlə 
bağıraram: 
-Sən nə qədər ulusan, 
Sən nə qədər möhtəşəmsən, 
Ulu Türküm, 
Ulu Dünyam!!! 
 
 
      QIZ QALASI 
 
Neçə əsr keçib onun başından, 
İllər tutub gedir onun yaşından, 
Bir daş əskilməyib onun daşından 
Durduqca qaladan-qalaya dönüb. 
 
Şəhər cavanlaşıb, şəhər ucalıb, 
Dövrəsinə geniş yollar yan alıb, 
Qəlbinə yol tapan dar dalan olub 
Fəqət o minlərçün saraya dönüb. 
 
Şəhər bir qoludur, dəniz bir qolu, 
Saflıq, ucalıqdır sağı, həm solu, 
Mərdlərə o çıxış, qurtuluş yolu 
Sevənlərçün arxa, haraya dönüb. 
 
Əsrlərin ismət tacı olub o, 
Vətən qızlarının tacı olub o, 
Qeyrətdə cavandan-cavan qalıb o, 
Yaşdasa qocadan-qocaya dönüb. 
 
  II FƏSİL 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Qayalar boyunca şahə qalxaraq. 
Çırpınır, döyünür, coşur dalğalar, 
Qayıdıb yenidən hirsli, hikkəli 
Özünə dalğalar qoşur dalğalar.     
 QAYALAR 
 
Əsrlərdən köç eləyib qalıbdır 
Bu dağlara qanad gərən qayalar, 
Nədən orda tənha fikrə dalıbdır 
Bu yandasa halay vuran qayalar. 
 
Gahdan xəyal təkin dalğın uyuyan 
 (Fəqət səs-sədaya həssasdır hər an) 
 Nəyisə dinşəyib gahdan diksinən 
 Gah da əks-səda verən qayalar. 
 
Nər igidlər üzərində yurd salıb 
Döyüşlərdə sipər olub, sədd olub, 
Koroğluyla daha mətin, mərd olub 
Min dastanlı həyat görən qayalar. 
 
Bax köksündə külünglərin izinə, 
Babaların əl işinə, sözünə, 
Yadigardır, keçmişlərdən bu günə 
Çatdırmaqçın dözüb duran qayalar. 
 
Əsrlərin bu günlərə gözüdür, 
Əcdadların yadigarı, sözüdür, 
Bəlkə elə babaların özüdür 
Heykəlləşib ömür sürən qayalar. 
 
  GÖYÇƏ GÖLÜ 
  
Dolu piyalədir, 
   dağdan sərinlik, 
Meşələrdən ətir,  təravət udub. 
Hər ötən yolçuya paylamaq üçün 
Dağlar sanki onu  
     əlində tutub. 
 
 
          ****** 
 
Qış boyunca 
donub hər şey,  
 əsrarəngiz sükunətlə 
 tarımına çəkilmişdi. 
 
Yazdı indi. 
 Təbiət  
öz köynəyindən  
çıxarılmış 
sazdı indi. 
 
      DALĞALAR 
 
Qayalar boyunca şahə qalxaraq 
Çırpınır, döyünür, coşur dalğalar. 
Qayıdıb yenidən hirsli-hikkəli 
Özünə dalğalar qoşur dalğalar. 
 
Niyə hikkəlidir dəniz bu qədər 
Qayadan nə umub, almaq istəyir?  
Sığmayıb öz dıniz gözəlliyinə 
Qayatək ucamı olmaq istəyir? 
 
         
          ****** 
 
Doqquz aylıq 
yaşıllıq, sərinlik 
borcunu verib, 
bar ağacları 
payızda son borcunu  
ətini-qanını, meyvəsini 
verir insanlara 
və başlayır tökməyə 
saralmış 
ömür-gün yarpaqlarını. 
Saxlaya bilməyib 
göz yaşı kimi  
səpələyir torpağa. 
Torpaq 
ilk və son mənzil kimi  
açır qoynunu 
tökülən hər yarpağa. 
Qışın qarı 
sinə daşı kimi enir göydən 
yarpaqların üstünə. 
Çılpaq ağaclarsa durur 
onların başdaşı kimi. 
Beləcə  
ağaclar yarpaqlarıyla 
qayıdır torpağa 
torpaqdan əmələ gəlmək üçün. 
“Ölür” ağaclar 
Yazda yenidən  
dirilmək üçün. 
 
     ****** 
 
Yenə ötüşə çıxıb 
dənizdə dalğalar 
əsgəri cərgə ilə. 
Hamısı bir boyda, 
bir biçimdə. 
Aralarında eyni məsafə, 
can atırlar sahilə. 
Budur, birinci dalğa 
çaparaq əlini sahilə vurub 
geri qayıdır. 
Eyni ilə də ikinci, üçüncü... 
Amma qəribə ötüşmədi bu. 
Heç biri cəhd etmir 
o birini ötməyə. 
Elə bil bu cəhd 
ötüşmə yox, 
əl verib növbə ilə 
sahillə görüşmək üçündü 
 
     ****** 
 
Yağış yağır. 
Zərrə-zərrə aydınlıq, 
damla-damla su yağır. 
Yeri dirçəltmək üçün 
yerə göyün şəfqəti, 
göyün arzusu yağır 
 
 
  PAYIZ 
 
Yer soyuyur yavaş-yavaş, 
Başladıqca qovğa, savaş, 
Yarpaqlar tökülən şabaş 
Yenə toylu payız gəldi. 
 
Əynində əlvan atlazı, 
Qırmızı nardan qotazı, 
Son arzu-istəyi yazın 
Min bir paylı payız gəldi. 
 
Təbiəti dəli-dolu, 
Vurur, tutur əli-qolu, 
Fəsillərdə sağı-solu 
Haray-haylı payız gəldi, 
Yenə toylu payız gəldi. 
 
 
YENƏ DƏ SÜKUTA DALIB TƏBİƏT 
 
Hava söykəyib üzünü dənizə, 
Dağlarsa dizini dayayıb düzə, 
Səma ilə dəniz baxır göz-gözə 
Yenə də sükuta dalıb təbiət. 
 
Elə bil, tablodur mavi, göy, yaşıl, 
Gözüm çəkdiyindən ürəyim coşur. 
Fikrim rahat dərə keçir, dağ aşır 
Yenə də sükuta dalıb təbiət. 
 
Nə fikrimi kəsən səs var bu anda, 
Nə“yol”umu kəsən kəs var, bu anda, 
Nə “yaxşı" var, nə də “pis” var, bu anda 
Bu an məni məndən alıb təbiət, 
Yenə də sükuta dalıb təbiət. 
 
 
    YOLLAR 
 
Minillərin oxu kimi, 
Bir çaydır, lal axır kimi, 
Getməyəndə yuxu kimi 
Gedirsən, ayılır yollar. 
 
İşlənməsə cığırlaşır, 
Sonra gediş ağırlaşır, 
Gedə-gedə yağırlaşır 
Gümüştək parlayır yollar. 
 
Üstündə qəm, sevinc səkir, 
Kim nə bilir nələr çəkir, 
Gah vüsala yetən təki, 
Gah da ki, ayrılır yollar. 
 
Fərq qoymaz yol yoldaşına, 
Çırpıldım min yol daşına, 
Çatmamış mənzil başına 
Biz gedirik, qalır yollar. 
 
 
 MAY LÖVHƏSİ 
 
Yağışdan sonra külək başladı. 
Tərtəmiz nəfəsilə 
quruladı  
yarpaqların üzünü. 
Ütüləyib hamarladı 
islanmış zəmiləri. 
Ətirlədi yörəsini 
itburnu, qızılgül ləçəkləri. 
Buludların arasından  
Günəş çıxıb gülümsıdi: 
“-Həmişə təmizlikdə!”. 
 
 
 TƏBİƏTİN SƏRGİSİ 
 
Düzülüb yan-yana burda 
Çiçəklərin ən gözəli, 
İşləsə belə yaratmaz 
Usta bir rəssamın əli. 
 
Baxışları kəpənəktək 
Dolandırırlar başına, 
Təmənnasız dönüb güllər 
Hər kəsin tamaşasına. 
 
 
       DAĞ ÇAYI 
 
Hara gedirsən, dağ çayı, 
Belə burula-burula?! 
Daş-torpağın süzgəcindən 
Keçib durula-durula. 
 
Atlanıb dikdən, çuxurdan 
Axırsan küy sala-sala. 
Həm özünü qova-qova, 
Həm də qovula-qovula. 
 
Tükənməzsən, a dağ çayı, 
Arxan başı qarlı dağdı. 
Dirilikdi getdiyin yer, 
Tərtəmiz suyun bal dadır. 
 
Sağ-solun dağdı, hər zaman 
Axarına yer olacaq. 
Kökün dağdısa, dağ çayı, 
Axırına yer olacaq. 
 
 
 DAN ÜZÜ 
 
Əsir həzin səhər mehi 
Yarpaqlar, otlar tərpəşir, 
Bu xoş təmasdan ahəctə 
Güllər üşüyüb titrəşir 
Yavaş-yavaş sökülür dan. 
 
Üfüqə ağ zolaq düşür, 
Görünür dağların başı. 
Get-gedə enlənir zolaq, 
Sanki ekran işıqlaşır. 
Yavaş-yavaş sökülür dan. 
 
Qaranlıq öz pərdəsini 
Qaldırdıqca yerdən göyə, 
Əriyən zülmət bənzəyir 
Işıq ələyən ələyə. 
Yavaş-yavaş sökülür dan. 
 
Günəş doğunca parlayır 
Göydə qalan dan ulduzu 
Nə gözəl açılır səhər, 
Nə gözəl olur dan üzü. 
        SƏHƏR 
 
Güllər şehdən sırqa taxıb, 
Otlar şehdən boyunbağı, 
Doğan Günəşi gözləyir 
Bəzənib üstü torpağın. 
 
Quşların səhər şərqisi 
Qarışır sübh yuxusuna. 
Nə var batıb şəffaflığın,  
Təmizliyin qoxusuna. 
 
Şüasıyla əl eyləyir 
Üfüqdən boylanan Günəş. 
Işığı, istisi hər bir 
Zərrəyə paylanan Günəş. 
 
Cilvələnib gülümsəyir 
Hər ot, çiçək, hər kol, yarpaq, 
Ona həyat verənlərlə 
Yeni gün başlayır torpaq. 
 
 
 YAY GÜNÜ 
 
Bulud silir göy üzünü 
Göy açılıb təmizlənir. 
Günəş öz nur qollarıyla 
Hər tərəfi əzizləyir 
Kəndin bu gözəl yay günü. 
 
Kəpənək qonur gül üstə 
Gül ləçəyi tək incəlir, 
Ruhum qonur güldən-gülə 
Kəpənək kimi dincəlir 
Kəndin bu gözəl yay günü. 
 
Duyğularım təmizlənir 
Həzin arı səslərindən. 
Dönüb xəyala uçuram, 
Qopub əzgin hisslərimdən. 
Kəndin bu gözəl yay günü. 
 
Sanki hər ot, hər kol, yarpaq 
“Solacağam”, “zövq al” deyir. 
Çay oxuyur nəğməsini, 
Quşlar sanki “sağ ol” deyir 
Kəndin bu gözəl yay günü. 
 
Bu yay günü kimi harda 
Kim tələyə salır görən! 
Kim unudub gözəlliyi, 
Kim kimi aldadır görən! 
Ayrılmışam öz-özümdən 
Bir təbiətdi, bir də mən 
Kəndin bu gözəl yay günü. 
 
                ****** 
 
Yenə sahillə döyüşür dəniz. 
Elə bil dayanmaqdan bezib 
bir yerdə, 
axmaq istəyir. 
 
         ****** 
 
Zibillik azaltmır, artırır, 
Onda bitən gülün 
gözəlliyini. 
 
        ****** 
 
Meşənin yolunu itirib 
təpədə bitən ağac. 
 
      ****** 
 
Balta diksindi 
ağacın vahiməsindən. 
 
     ****** 
 
Necə də bəxtiyardı dəniz 
Sevgili sahilin ağuşunda. 
 
      ****** 
 
Qızarmış üfüq. 
Üzündə  
Bakirə qız üzünün  
təbəssümü. 
 
       
            ****** 
 
Payızdı, ağac ömrü 
Yarpaq-yarpaq tökülür. 
An-an yaranan zaman 
İndi an-an sökülür. 
 
       ****** 
 
Uzadıb – çəkir yenə 
dalğa dilin, 
Dəniz susayıb elə bil 
yalayır sahilin. 
 
     ****** 
 
Bənövşə- 
çiçəklərin ən ürkəyi. 
Baxışları məsum, 
görkəmi zərif, 
duruşu utancaq, 
nəfəsi kövrək. 
Görünmək istəməyən, 
fəqət tez də görünən  
Baharın açılan qəlbi. 
Bənövşə - ilk sevgi. 
 
         ****** 
 
Payızın addım səsləri: 
Ürəyi düşür 
ağacların 
yarpaq - yarpaq. 
 
           ****** 
 
Yenə də baş qaldırıb 
dənizin dalğa-dalğa 
özündən 
çıxmaq arzusu. 
Və yenə baş qaldırıb 
sahildə titrəyən 
tənha ağacın 
dibinin  
oyulmaq qorxusu. 
 
 
          ****** 
 
Günəş çıxanadək 
aldada bildi  
özünü 
gülün 
yarıyumulu ağzında 
gizlənmiş 
şeh damlası. 
 
          ****** 
 
Dəniz 
dalğalardan 
qanad taxıb yenə. 
Elə bil uçmaq istəyir. 
Sonda 
Təzədən yatır özünə. 
Belə olub həmişə. 
Bir yerdə 
əbədilik qalmağa 
məhkum olanların  
istəyi. 
 
      ****** 
 
Yaşıl budaqlar arasında 
Keçilmiş yola, 
qurumuş ələ bənzəyir 
qurumuş budaq. 
Ürəkşəkilli yarpaqlar 
geniş ürəklə dövrələyib, 
Əti-qanı sovulmuş, 
ömrü bitmiş bu budağı. 
Bilirlər 
ən yaxşısı elə 
kəsilmədən qurumaqdı. 
 
       ****** 
 
Güllər  
körpə gülüşüdü. 
Güllər elə körpədi. 
Tapdamayın siz gülləri. 
Güllər elə 
solanacan körpədi. 
 
     
        ****** 
 
Məkanı göy üzü 
olanların da 
məzarı torpaqdır. 
Bir parça göy üzüdü 
quşların tabutu. 
Bu tabutla düşürlər 
torpağın üstünə. 
Başladığı əvvəldi 
cəsədi çürüyən 
bu sərçənin məzarı. 
Indi yalnız 
xəfif titrəyən 
lələklərində yaşayır 
göyün varlığı. 
 
      ****** 
 
Görən neçə il yaşayıb, 
Yol kənarına atılan, 
Oyuq-oyuq 
ovulub tökülən 
bu çürük ağac?! 
Bir zaman 
boyu uzununda 
səmanı görüb 
o da. 
Bir zaman 
yaşıllığı havanın 
acısını udub, 
kölgəsində dincəliblər 
onun da. 
Bəlkə də 
qibtə ediləcək 
boy-buxunu var imiş, 
Kiminsə zavalına, 
qəzəbinə gəlib bəlkə 
o da. 
Heç nə demir. 
Yaşadığı zamanı 
özündə itirməkdə olan, 
Öz cəsədinə 
özü yazısız başdaşı olan 
bu çürük ağac. 
 
      ****** 
 
Qəfəsdəki quşun 
səsi zorlanır 
ilk əvvəl. 
Istədiyi ahəngi vermir. 
Havanın üzünü didir 
çiliklənmiş nəfəsi. 
Xəyallarında  
Qanadı qırılmış 
uçmaq həvəsi. 
 
   ****** 
 
Göyün 
qapağı götürülmüş 
bulud-bulud beynindən, 
Dənizin 
torpaq rəngli üzündən 
oxunur: 
-Yağış yağacaq! 
Yenə də 
boşalan və dolan 
dərinlikdən 
mavilik doğacaq. 
 
      ****** 
 
Yağışı çatmağa qoymur 
torpağa 
üstünün asfalt “çətir”i. 
Çəkirəm 
çatmır ciyərlərimə 
torpaq ətri verməyən 
yağışın ətri. 
 
       ****** 
 
Küləyin dirijorluğu ilə 
eyni səmtə əyilir, 
eyni havanı çalır 
ağaclar. 
Hər havaya çalınsa da, 
kölgəsini dibinə, 
meylini ucalığa salır 
ağaclar. 
 
       ****** 
 
Torpaq çılpaq bədənidir 
bitgilərin. 
Əyninə geydiyi 
hər otun, yarpağın, 
hər çiçəyin 
astar üzü düşür 
torpağa. 
 
Sonda isə 
özü məzar olur 
torpağın, 
Saralıb 
arxası üstə 
ona düşən 
hər ota, yarpağa. 
 
      ****** 
 
Əl-ələ tutmur 
fəsillər. 
Dola-dola 
yay yazdan, 
tökülə-tökülə 
payız yaydan  
ayrılır. 
Qoca qışa yalnız 
yalın üstü  
örtmək qalır. 
 
     ****** 
 
Bitgilər ruhu 
və payız 
ruhdan düşdüyü 
fəsildi 
torpağın. 
 
 
 SEL VƏ ÇEŞMƏ 
      (təmsil) 
 
Bir gün güclü yağışdan 
baş alıb gurladı sel, 
Yıxıb bəndi-bərəni, 
öz qoynuna aldı sel. 
Üz tutduğu hər yeri 
yurdu, yatağı sandı. 
Görüb qaya dibində çeşməni 
 lovğalandı. 
Dedi: “-Nədən qayaya sığınmısan  
belə sən? 
Bu qədər ömür sürüb 
nə düz, nə çöl görürsən. 
Qorxudanmı, ya nədən 
rəngin ağarıb belə? 
De, qibtəmi edirsən 
mənimtək suya, selə? 
Utanma mənə baxıb, dedi- 
kiçikliyinə 
İstəsən, öz suyumdan  
bir az qataram sənə.” 
Kinayəylə parladı, 
Çeşmə dedi: ”-Buna bax, 
Bilmir özünün sonu  
axır necə olacaq. 
Güvənmə çox özünə, 
çox görmüşəm mən səndən, 
Gətirdiyin daş-kəsək qalacaq 
yalnız səndən. 
Nə getdiyin yer, məkan,  
nə firkin bəlli deyil, 
Üzdə çağlayanların sonu olmur, 
bunu bil. 
Mənim evim torpaqdır, 
torpaqdan çıxıram mən, 
Süzülüb damla-damla 
saf, təmiz axıram mən. 
Mənim kimi bir ovuc 
olmaq istəsən də sən 
Ola bilməyəcəksən, 
keçsən də min süzgəcdən. 
Yoxdur səndən nə qorxum, 
nə istəyim, 
bil, ancaq 
Harada olsa saflıq 
axır üzə çıxacaq”. 
Sel kükrəyib çeşməni o dəm 
ağzına aldı, 
Fəqət gücü-qüvvəsi 
 axıb-axıb azaldı… 
Öz saflığıyla çeşmə  
gələn zaman özünə 
İlk anda seldən qalmış 
çör-çöp dəydi gözünə. 
 
              ****** 
 
Payız. 
İlkin sonu. 
Kövrək duyğular fəsli. 
Özünə qayıdış. 
Yaşıllığın solduğu, 
dözümün cücərdiyi fəsil. 
Hər düşən yarpaqla qırılan 
və hər yarpaq yerində  
işıqlaşan ümid. 
Payız, səni daha çox sevdim. 
Gedənlər yerinə dönəcək deyə. 
 
 
KƏNDİMİZİN SÜBH NƏĞMƏSİ 
 
Götürüncə üzərindən qaranlıq öz pərdəsini 
Dolu salon qarşısında sanki bir səhnədir kəndim. 
Söykənərək dörd tərəfdən üfüqün divarlarına 
Dağlar durub cərgə-cərgə tamaşaya nədir, kəndim! 
Xan çinarlar öz qaranlıq köynəyindən çıxmış 
 sazdır, 
Xoş nəsimlər tazanəsi 
Kəndimizin sübh nəğməsi. 
 
Misra-misra bayatıdı, 
Hər ev durub bir söz üstə, 
Dinir sim-sim, 
Kökləyibdi ata-baba  
bir saz üstə. 
Ev-ev gələn cingiltili sərnic səsi, 
Qoyun-quzu mələşməsi 
Kəndimizin sübh nəğməsi. 
  
Çobanların sürüsüylə gəlir axşam 
bu nəğmələr. 
O bitincə, 
Günəş doğub, 
dan ulduzu itincə, 
Gedir yenə çoban dağa 
Gətirəcək - 
Axşam üçün dolu, ağır, 
Səhər üçün aydın səsi 
Kəndimizin sübh nəğməsin. 
                                    III FƏSİL 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Bahar, sevincimin yüksək həddi ol! 
Çinar, gəncliyimin sınmaz qəddi ol! 
Dağlar, vüqarınla onun səddi ol! 
Qoyma gəncliyim gedə! 
QOYMA GƏNCLİYİM GEDƏ… 
 
Bahar - sevincimin yüksək həddi ol! 
Çinar - gəncliyimin sınmaz qəddi ol! 
Dağlar - vüqarınla onun səddi ol! 
Qoyma gəncliyim gedə! 
 
Dəniz - qətrə-qətrə şəffaflığınla, 
Səma - zərrə-zərrə sən saflığınla, 
Sədd ol,  
ulduz-ulduz öz səfliyinlə 
Qoyma gəncliyim gedə! 
 
Bulud - dərdli-dərdli yağışlarınla, 
Bulaq - sirli-sirli axışlarınla, 
Bənövşə - o məhzun baxışlarınla 
Qoyma gəncliyim gedə! 
 
Qoru, ey Yaradan, gözəlliyini, 
Gözəllik yaradan gözəlliyini, 
Həyat, uzat bu dan gözəlliyini 
Qoyma gəncliyim gedə! 
Qoyma gəncliyim gedə! 
 
 
   TƏLƏBƏLİK 
 
Tələbəlik- 
Gəncliyimdə yeni gənclik! 
Həyatımın, 
ömrümün gur şəlaləsi. 
İllər ötüb-dolanacaq, 
Getməyəcək qulağımdan  
ünü-səsi. 
 
Tələbəlik- 
Gəncliyimin səmasında 
şölə saçan dan ulduzu. 
Görünüb tez yox olsa da 
Sabahıma baxır gözü. 
 
Tələbəlik- 
Gəncliyimin nübarıdır 
azdan-azı, 
Yaş ötəcək, 
fəqət onun 
getməyəcək həyatımdan  
dadı-duzu. 
 
Tələbəlik- 
uçmağıma qol-qanadım, 
həyata ilk addımımdır 
Ona görə əzizmi ki 
həyatımda 
qəlbimin hərarətilə 
özüm, özüm qazandığım 
Ilk adımdır. 
 
İMTAHAN GÜNLƏRİNDƏ 
 
Yenə qış sessiyası 
Qış tək yaman sərt gəldi. 
İmtahanın havası 
“Yeni il”dən bərk gəldi. 
Çalışmaqla gündəmə 
Birgə təlaş, dərd gəldi 
İmtahan günlərində. 
 
Elə ki, şən qızların 
“Gölünə” daş atılır, 
Yataqxana bir qərib, 
Kimsəsiz görkəm alır. 
“Oxu zalı” sübhədək 
“Gözü bərəlmiş” qalır 
İmtahan günlərində. 
 
Əl atanda qazana 
Əlimizə boş gəlir. 
Biz qaçsaq da kitabdan 
Kitab bizə tuş gəlir. 
Tərsliyə bax, adama 
Yuxu elə xoş gəlir 
İmtahan günlərində. 
 
Sakit yer axtaranlar 
Künc-bucaqda görünür. 
Evdən çıxan örtüyə, 
Ya yorğana bürünür, 
Yastıq sığmır qoltuğa 
Kitab yastığa dönür 
İmtahan günlərində. 
 
Həyəcanlar artdıqca 
Dəqiqələr qısalır. 
Özgə vaxtəqrəblərdən 
Elə bil daş asılır. 
Saat da bir tərəfdən 
Ürəyə “tak-tuk” salır 
İmtahan günlərində. 
 
Yataqxana işığı 
Gecələrə nur salır. 
Şəhər yatır, o isə 
Sübhədək oyaq qalır. 
Qaranlıq nura, 
gecə 
qızlara təslim olur 
İmtahan günlərində. 
 
 
     IV FƏSİL 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Sevgisiz yaşamaq yaşanmaq demək, 
Yük kimi ömürdə daşınmaq demək, 
Yenə azdır bunca danışmaq, demək 
Bundan artıq mən nə deyim, bilmirəm, 
Bu cür ömrə nə ad qoyum, bilmirəm. 
          SƏN OLMASAYDIN 
 
O sirli axşamda sənin səsin də 
Sirli bir ahənglə qəlbimə axdı. 
Ay da oğrun-oğrun bulud dalından 
Süzüb gözlərini, gizlicə baxdı. 
 
 Sanki onda hər şey, bütün kainat 
 Vəfa, etibardan söz söyləyirdi. 
 Ulduzlar şahidtək biri-birinə 
 Baxıb gülümsəyir, göz eyləyirdi. 
 
Çaylar, bulaqlar da gözümdə sanki, 
Sevincimiz idi, coşub-daşırdı. 
Baş-başa dayanmış uca qovaqlar 
Sanki məhəbbətdən pıçıldaşırdı. 
 
O gecə təbiət mənim qəlbimdə 
Döndü bir nəğməyə, bir şeriyyətə. 
Deyirəm, bəlkə də, sən olmasaydın 
Belə vurulmazdım mən təbiətə. 
 
 
     SEVGİSİZ YAŞAMAQ 
 
Bir sevginin ömrü qədər yaşadıq, 
Sonrasına nə ad qoyum, bilmirəm. 
Varlığından yetərincə doymadım, 
Yoxluğundan necə “doyum” bilmirəm. 
 
Bilmədim sevincin mən qədərini, 
Bir ömür yığmışam qəm, kədərini. 
Vaxtında biləydim kaş ki, qədrini 
Bu günahı necə yuyum, bilmirəm. 
 
Sevgisiz yaşamaq yaşanmaq demək, 
Yük kimi ömürdə daşınmaq demək, 
Yenə azdır bunca danışmaq, demək 
Bundan artıq mən nə deyim, bilmirəm?! 
Bu cür ömrə nə ad qoyum, bilmirəm?! 
 
 
     ÜRƏYİMDƏKİ SƏN... 
 
Ürəyimdəki sən özgə bir sənsən 
Uydurub sevmişəm mən belə səni, 
Göründüyün kimi qəbul eləsə 
Gərək tam özündən o silə səni. 
 
Ürəyimdəki sən özgə bir sənsən, 
O səni divartək qoruyur sinə, 
Sənə sevgisini saxlasın deyə 
Səni “dəyişmişəm” sənin xətrinə. 
 
Sanki tərəziyəm, iki gözü sən 
Nə bu onu, nə də o bunu əyir, 
Beləcə çarpışır o sənlə, bu sən 
Ürəyim yumruqtək sinəmi döyür. 
 
Düşündüm, bu yükü daşıya bilər 
Güldürməz özünü dost, yada insan, 
Yaşadım, gördüm ki yaşaya bilər 
Özünü aldada-aldada insan. 
 
           
            ****** 
 
Aramızdan çay axır 
sakit, aramsız. 
Elə axır ki, 
eşitmirik bir-birimizin 
lal səsini. 
Elə axır ki, 
eşitmirik 
içimizdə coşub-çağlayan, 
içimizdə boğulan 
duyğuların səsini. 
Eşitmirik 
İçin-için ağlayan  
ağrıların,  
qayğıların səsini. 
Ürəyimizi birləşdirən 
asma körpülər 
qalıb 
havadan asılı kimi. 
Yaşayırıq beləcə, 
bir yerdə, 
bir çayın 
iki sahili kimi. 
 
   ****** 
 
Yalan, böhtan dedin mənə. 
Elə dedin, 
donub qaldım, 
Dayanmış saat kimi. 
Daş beyinlə, 
şüşə gözlə baxdım sənə 
və 
tanıya bilmədim səni. 
O yad baxışlar altında 
şahidsiz bir məhkum kimi 
qaldım əriyə-əriyə. 
Bu yabançı sözlərinlə 
sən daha bir addım atdın  
Bu dəfə məndən geriyə. 
 
              ****** 
 
Bir zaman 
inandırdıq özümüzü. 
Ki, 
sevirik bir-birimizi. 
Hisslərimizin o dəli, 
çılğın kükrəyişində 
unutmuşduq özümüzü, 
qabardıb sevgimizi. 
İllər keçəcək, 
Bu kükrəyiş sönəcəkmiş 
qəlbimizin içindəcə 
Və məlum olacaqmış ki, 
nə sən tanıyırsanmış məni, 
nə mən səni. 
 
      ****** 
 
Sevgililər günü. 
Çiçəklərin yasdan çıxdığı gün. 
Nə yaxşı ki, təqvimə 
“20 yanvar”dan sonra 
“14 fevral” da yazıldı. 
Yoxsa  
üzülmüşdü çiçəklər 
məzar üstə qoyulmaqdan. 
Torpağın çiçək sözü, 
çiçək sevgisi 
dəstə-dəstə paylanacaq bu gün 
sevgi ünvanlarına. 
Çiçəklər sevinəcək, 
Dünya sevənlərin olacaq 
bu gün. 
 
 
        QALIQLI BÖLMƏ 
 
Öz vaxtında, 
Ehtiyacın az vaxtında 
Nəyi nəyə bölürsənsə 
tam bir cavab olur sevgi. 
Fəqət sonra 
ailədə 
neçə-neçə ehtiyacın 
çətin, qəliz bölməsində 
Yalnız qalıq qalır sevgi. 
 
             ****** 
 
Varsa sevgi 
Yaşaya bilmirsə 
iki sevən  
bir-birindən ayrı 
Demək yaşayır dünya! 
 
                    ****** 
 
Bu gecə də 
yuxuda gördüm 
mənli arzularını 
və bu gecə də 
aldadıb bizi 
qaçdı gözümüzdən 
və yenə açıldı səhər 
bir məhəbbət filminin 
uğursuz sonu kimi. 
 
           ****** 
 
Qarşılaşdıq səninlə 
Bir dənizin 
heç vaxt qarşılaşmayan 
iki adası kimi. 
Qarşılaşdıq səninlə 
hərəmiz bir evin, 
bir ailənin 
anası, 
atası kimi. 
 
Qarşılaşdıq səninlə. 
Qaranlıq çökdü 
yaddaşıma. 
Xatirələrdən önə keçdin 
bir anlıq. 
İndi də  
bu cür qalacaqsan 
yadımda 
Öncəki xatirələrdən 
ötənəcən qaranlıq. 
 
Bu ani qarşılaşma 
Ya taleyin verdiyi 
bircə zərrə bəxşeyiş, 
ya ki təsadüf idi. 
 
Qarşılaşdıq səninlə. 
Arzum kimi ölmüşdün, 
Dərdim kimi dirildin. 
 
             ****** 
 
Gözümdə qaldı 
Baxışlarımın ən istisi, 
ən istəklisi. 
Təəccüb boylandı 
gözlərimdən həmişə. 
Qəlbimdə qaldı 
sözlərimin ən gözəli, 
ən deyimlisi. 
Təssüf səsləndi 
dilimdə həmişə. 
Çıxara bilmədim 
qəlbimdən 
hisslərimin ən ülvisini, 
ən gözəlini. 
Görünə bilmədim 
olduğum kimi sənə. 
Sədd oldun qarşımda 
həmişə. 
Ölən hisslərimin, 
ürəyimdə dəfn etdiyim 
sözlərin üzərində 
başdaşı oldun sən. 
Qısası  
çatdıra bilmədim 
sevgimi sənə! 
 
           ****** 
 
Göy Yeri qəribsəyəndə 
yagışla əl tutub görüşür. 
Yağış  
göydən yerə ələnən 
vüsal damcıları. 
Fəqət yağışın da 
bir ucu kədər. 
Hər dəfə 
Göylə Yeri birləşdirən 
qar, yağış 
bizisə ayırdı 
yerlə göy qədər. 
 
       ****** 
 
Baxışların – 
bir cüt soyuq ulduz kimi 
anbaan soyudur, 
Sözlərin – 
yayda qəfil gələn 
qış soyuğu kimi 
üşüdür, 
Nəfəsin – 
buz kimi titrədir məni. 
Gözümdə, 
sözümdə, 
duyğularımda  
yerin boşalınca 
dərk etdim ki, 
Tənhalıqla qoşa qarıyıram 
səninlə bir yerdə. 
 
       ****** 
 
Deyilməmiş sözüm qaldı 
ürəyimdə 
və heç vaxt deyilməyəcək sənə. 
Sən mənə 
o sözlər qədər yaxın, 
özün qədər uzaqdasan. 
 
 
   BƏNÖVŞƏ SEVGİMİZ 
 
Kim gecikdi görən nədə? 
Kim tələsdi görən harda? 
Biz harada ayrılmışdıq, 
Sevgimiz də qaldı orda. 
 
O sevgidən bir nişanə 
Ürəyimdə xalı qaldı. 
Düşünməkdən nə özümün, 
Nə dözümün halı qaldı. 
 
Nə açıldı öz-özünə, 
Nə cəhd etdik açmağa biz. 
Qar altında boynubükük 
Qaldı bənövşə sevgimiz. 
 
 
               SƏNƏ 
 
Elə bildim ömürlükdü, 
Iziylə gəldiyim sevgin. 
Bəlkə də elə sönükdü, 
Işıqlı bildiyim sevgin?! 
 
Indi yanıb külü qalıb, 
Daha deyil gərəyim də. 
Bürüyüb xatirələrə 
Basdırmışam ürəyimdə. 
 
       ****** 
 
Bir sevgim var, 
ürəyimin sevgisi. 
Bir ürəyim var, 
sevgimin ürəyi. 
O ürəyə sığınıram 
inciyəndə, 
sınanda. 
O ürəyə sığınıram 
kimsə mənim  
ürəyimə toxunanda. 
Yığılmışam o ürəyə, 
ürək boyda o sevgiyə 
damla-damla,  
zərrə-zərrə. 
Ürək boyda “Mən”i gəzdirir 
     siluetim. 
 
 
        “TƏSƏLLİ” 
 
Bəlkə də belə yaxşıydı 
Ayrıldıq vaxtında. 
Saxladıq sevginin böyüklüyünü 
bölünmədən xırdalıqlara, 
Qoruduq sevginin tamlığını 
ödənmədən tələbatlara, 
Qoruduq sevginin qiymətini 
əsir olmadan ucuzluqlara  
ehtiyaclar durmadan 
addım-addım qəsdinə. 
Yaxşı ki, ayrıldıq vaxtında 
Qatıq çıxmamış  
qaymağın üstünə. 
 
          ****** 
 
Dayanmışıq üz - üzə. 
Dilimiz bağlı, 
Gözlərimiz 
içimizi gizləyən 
sakit ümman. 
İçi dərdlərlə, 
iradlarla, 
həsrətlə, 
içimizə axan 
göz yaşlarıyla dolu. 
Dayanmışıq üz – üzə. 
üzümüz sakit, 
ümmandan fərqli 
içimiz coşqun, dalğalı. 
 
           ****** 
  
Dünyada  
mənim üçün 
hər şeydən çətin idi 
sənin gözlərinə baxmaq. 
Və... baxışlarından  
yayınmaq üçün 
əriyib-əriyib 
yox olmaq istəyilə, 
yox oldum həmişəlik 
gözlərindən, 
Mənim ilk məhəbbətim. 
 
         ****** 
 
Gizlənmisən  
gözlərimin yaşında. 
Ürəyimə axırsan 
hər vaxt səni 
düşünərək  
dolanda. 
Həmişəlik yolçusan 
ürəyimlə 
gözlərimin yolunda. 
 
            ****** 
 
Qəfil axıb 
gözdən itən ulduz kimi 
gözlərimin önündən  
ötüb keçdin bu gün, 
Saat 10-da. 
Mənsə büdrədim... 
Vaxta qoşulub 
axa bilmədim bu gün, 
Saat 10-un 
cazibəsindən 
çıxa bilmədim. 
Gün ötüb keçdi axşama 
bu dəfə mənsiz. 
Mənsə asılı qaldım 
saat 10-dan. 
Saat 10-da bitdi 
mənim bu günüm. 
Səndən xəbərsiz 
sən vardın onda. 
 
    ****** 
 
Ürəyimi 
bütöv verdim sənə. 
Sən isə verdin  
yarısını. 
Həyatın düz üzünü 
göstərdim sənə. 
Sən isə göstərdin  
tərsini. 
Layiq olmadıqlarına 
layiq bildim səni. 
Odur ki, həyat 
elə öz əlimlə verir 
dərsimi. 
 
            ****** 
 
Və bir gün 
gözlərinin önündən 
“Mənsizlik” pərdəsi asıb 
gedəcəyəm. 
Dilindən son söz kimi 
düşüb itəcəyəm. 
Axtaracaqsan məni 
tökülüb dağılan 
fikirlərinin içində, 
iynə axtaran kimi. 
Və yalnız  
boşalan yerimə dikilən  
baxışların gətirəcək məni 
bir gün 
xəyallarında. 
 
            ****** 
 
Nə səni sevirəm 
dünyadan artıq, 
Nə də ki, sevirəm 
varlığım qədər. 
Mən səni sevirəm 
sadəcə 
“sevirəm” sözünün 
tamlığı qədər. 
 
           ****** 
 
Buyur keç. 
Vurduğun yaralardan 
yer tapa bilsən 
qalarsan 
ürəyimdə. 
 
 
               V FƏSİL 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Elmi, müəllimi para əyərmi? 
Ağla gəlməzdi heç bu, zamanında. 
Görəsən müəllim çörək yeyirmi? 
Belə düşünərdik şagird olanda. 
Gəldi belə dövr, belə bir zaman, 
Saldı müəllimi pul ucalıqdan. 
SALDI MÜƏLLİMİ PUL UCALIQDAN 
 
Elmi, müəllimi para əyərmi? 
Ağla da gəlməzdi bu, zamanında. 
Görəsən müəllim çörək yeyirmi? 
Belə düşünərdik şagird olanda. 
Gəldi belə dövr, belə bir zaman, 
Saldı müəllimi pul ucalıqdan. 
 
Dərd yoludur evlə məktəb arası, 
“Yox”la müəllimin heç yox arası, 
Mövzu “pul”dur dərsdə, həm dərsarası, 
Əsər yox müəllim, məktəb adından, 
Saldı müəllimi pul ucalıqdan. 
 
Günlər ömrümüzdən ötmür yarasız, 
Uşaq sanır, bilik olmur parasız, 
Pul verir ki, ata-ana çarəsiz 
Övlad seçilməsin qoy ondan-bundan, 
Saldı müəllimi pul ucalıqdan. 
 
Müəllimin rəhmi yoxdur üzündə, 
Xoşlanmırlar əsla sözün düzündən, 
Pulgir müəllimin bezib üzündən, 
Uşaqlar məktəbdən “qaçır”, ay aman! 
Saldı müəllimi pul ucalıqdan. 
 
Düz gəlmir məktəblə ev tərbiyəsi, 
Məktəb ailənin tam olub əksi, 
Xərc çəkir ikiqat uşaq yiyəsi, 
Çünki sonda görmür əsər savaddan. 
Saldı müəllimi pul ucalıqdan. 
 
Təhsil ki başlanır belə ayaqdan, 
Demək belə gəlir başdan, dayaqdan. 
Pul yığmayan müəllimi nahaqdan 
Məktəb müdiri də sıxır bir yandan, 
Saldı müəllimi pul ucalıqdan. 
 
Bir ev dərdi dönüb millət dərdinə, 
Qarışıb millətin zillət dərdinə, 
Gərək əlac tapa dövlət dərdinə, 
Gələcək yol alır elm ocağından. 
Enməsin müəllim ucalığından,  
Enməsin müəllim ucalığından. 
 
 
      AY QIZ YİYƏSİ 
 
Nə ürək dözəcək, nə susacaq dil, 
Nə qədər ki hər şey yerində deyil. 
Qızlar var, özündən qaçır, elə bil, 
Söz var: “Qız döyməyən dizin döyəsi” 
Gözün hara baxır, ay qız yiyəsi?! 
 
Qız görürsən, sanırsan göz bəbəyin, 
Qız görürsən, düşür ürək-göbəyin, 
Qalıb çöldə sinə, kürək, göbəyi 
Nəyi qaldı başqa göz görməyəsi?! 
Gözün hara baxır, ay qız yiyəsi?! 
 
Elə bil nədənsə qəzəbə gəlib, 
Dar şalvarla zorla dara çəkilib, 
Tuman geyir, ətəkləri tökülü 
Görən qızdan əvvəl səni söyəsi 
Gözün hara baxır, ay qız yiyəsi?! 
 
Dəbin yaramazı sandı, yaxşıdı, 
Düşünmədi, kökdən qopub axsadı, 
Özünə yox, kimə desən oxşadı 
Söz də tapmır adam buna deyəsi 
Gözün hara baxır, ay qız yiyəsi?! 
 
Gözdə tük axtardıq, gözümüzdə tir, 
Baxıb özümüzə düşünmədik bir, 
Bu qız övladına nə verəcəkdir? 
Əgər belədirsə öz tərbiyəsi? 
Gözün hara baxır, ay qız yiyəsi?! 
 
Gah nahaqdan coşub-çağlayırıq biz, 
Gah da susub, sonda ağlayırıq biz. 
Qızı bir əmanət saxlayırıq biz, 
Qız böyüt, düz böyüt, millət öyəsi, 
Gözün hara baxır, ay qız yiyəsi?! 
 
 
    BEŞ ÖZÜNDƏN DEYƏNLƏR... 
 
İndi də geyim kimi 
Diplom yaman dəbdədir,  
Düşünmürlər, başda yox, 
Nə var elə cibdədir. 
Özü qalıb havada 
Diplomu lap dibdədir. 
Indi xırda-para iş 
Arzusudu hər kəsin. 
Biz beləyik, a qardaş! 
Beş özündən deyənlər, 
Birini bizdən desin. 
 
Çox da birində pul var, 
Beşinin pulu yoxdu, 
Çox da ki, məmləkətin 
Toxundan acı çoxdu, 
Biz dözənik hər şeyə, 
Acların gözü toxdu, 
Onsuz öyrəşib hamı, 
Çox işləyib, az yesin. 
Biz beləyik, a qardaş! 
Beş özündən deyənlər, 
Birini bizdən desin. 
 
Hamı qabıqdan çıxır 
Gündəlik beşə-üçə. 
Kef əhli öz kefində 
Dərd əhli gəlmir vecə. 
Qaçqının torpağı yox 
Bəs o yaşayır necə?! 
Çörəyi daşdan çıxan 
Satıb torpağın yesin. 
Biz beləyik, a qardaş! 
Beş özündən deyənlər, 
Birini bizdən desin. 
 
Villaların içində 
Daxmanı görən yoxdu, 
Varlıların içində 
Yoxsulu görən yoxdu, 
Görən deyir bizlərdən  
Şad ömür sürən yoxdu, 
Quru “bəxtəvər”ik biz 
Varımız başqa kəsin. 
Biz beləyik, a qardaş! 
Beş özündən deyənlər 
Birini bizdən desin. 
 
Aldığın əmək haqqı 
Yemə, içmə, bəsindi. 
Günbəgün artan qiymət 
Sanma ölən nəfsindi. 
“Orta gün” arzulamaq 
Sənin böyük səhvindi. 
Əzabkeşliyini yad 
Qoy görüb üzdən desin, 
Biz beləyik, a qardaş! 
Beş özündən deyənlər, 
Birini bizdən desin. 
 
Bizdən başa keçənə 
Tezcə quyu qazırıq. 
Ziyalını ayağa, 
Kütü başa yazırıq. 
Milləti qorumağa 
Biz də belə hazırıq. 
Haqqını istəyənin 
Tez də kəsirik səsin. 
Biz beləyik, a qardaş! 
Beş özündən deyənlər 
Birini bizdən desin. 
 
 
NƏ OLAR, BİZƏ GƏLMƏ, QIŞ! 
 
Gəlişin min şərt gətirir, 
Günü gündən sərt gətirir, 
Təmizliyin dərd gətirir, 
Nə olar, bizə gəlmə, qış! 
 
Yenə qar tək üstümüzə 
Qayğı yağacaq hər yandan. 
Doymazdıq gözəlliyindən, 
Çıxa bilsəydik yorğandan. 
Nə olar, bizə gəlmə, qış! 
 
Qışda da olur “yay” taxtda, 
Bizləri duymur bəy taxtda, 
Qaz, işıq olmur paytaxtda 
Nə olar, bizə gəlmə, qış! 
 
Çıxa bilmək üçün yaza 
Hər kəs Tanrıya üz tutur. 
Buz kimi soyuqluğundan 
Soyuq ürəklər buz tutur. 
Nə olar, bizə gəlmə, qış! 
 
Halımızı bir düşünüb, 
Soruşan yox: “-Nə halətdir?!” 
Göz önündə olan şəhər, 
Sanki ucqar əyalətdir. 
Nə olar, bizə gəlmə, qış! 
 
Neft, qaz mədəni bizdə, 
Özgəyə gedəni bizdən. 
Əl üz yalın əlimizdən, 
Nə olar, bizə gəlmə, qış! 
 
Bu qəribə istəyimlə 
Çox da uşaqlar barışmır. 
Bəyazlığın çirk götürər, 
Paklığın bizə yaraşmır. 
Nə olar, bizə gəlmə, qış! 
 
               
 
                KAŞ Kİ 
(Nağıllaşan haqlarımız) 
 
Kaş bütün işlərimiz 
Düzələydi vaxtında. 
Kaş düzlük düşməyəydi 
Heç zaman öz taxtından. 
 
Kaş ki, hər kəs və hər şey 
Olaydı öz yerində. 
Kaş ki, kimsənin haqqı 
Batmayaydı dərində. 
 
Vətənin dar günündə 
Kaş hamı bir olaydı. 
Torpağı azad etmək 
Dildə şüar olaydı. 
 
Kaş ki, başa keçənlər 
Tamahdan daşınaydı. 
Özündən qabaq hər kəs 
Vətəni düşünəydi. 
 
Kaş ki, kasıbların da 
Bəxti çevik olaydı. 
Villaların içində 
Bircə evi olaydı. 
 
Kaş ki, əmək haqları 
Tələbata yetəydi. 
Kaş ki, qayğılarımız 
Birdəfəlik bitəydi. 
 
Kaş ki, qışda qazımız, 
İşığımız olaydı. 
Kaş ki sevincimiz çox,  
Dərdimiz az olaydı. 
 
Kaş ki, “rüşvət” adlı şey 
Öləydi birdəfəlik. 
Bilik hər şeydən öndə 
Olaydı birdəfəlik. 
 
Kaş, mümkünsüz olmasın 
Mümkün olanlar bizdə. 
Kaş ki, belə “kaş ki”lər 
Bitməsin dilimizdə. 
 
 
 
  “XOŞBƏXT” ADAM 
 
Söz deyərsən, 
Əlüstü çəkər tərsinə. 
Danışanda fikir verməz 
Sözünün nə əvvəlinə,  
nə gerisinə. 
Səhv desə də, 
israr edər  
sözünün üstündə, 
Səhv etsə də, 
dopdoğru kimi saxlayar 
gözünün üstündə. 
Əlindədi hər zaman 
qəlb ağrıtmaq, könül qırmaq. 
Vallah, 
heyvanı qandırmaqdan çətindi 
bu adamı qandırmaq. 
Xoşhal olar həmişə 
adamı incitməkdən. 
Usanarsan çiy sözünü 
Hər dəfə həzm etməkdən. 
Nə bir vicdanı ağrıyar, 
Nə də ki, peşiman olar. 
Əksinə, onun yerinə 
Başqası pərişan olar. 
Heç nəyi almaz vecinə. 
Demək olmaz ona bədbəxt. 
Hamı deyər: “-Xoş halına, 
Nə qədər xoşbəxtdi bu adam, 
nə qədər xoşbəxt”. 
 
            ****** 
 
Göz dəyməsin, 
Əcəb görməli günlərdi. 
“Bəs” deyincə yeyirik 
xəyalplovdan. 
Enimizə də yetir, 
uzunumuza da. 
Dünənimizə də yetir, 
bu günümüzə də. 
Hələ yeddi arxa 
dönənimizə də. 
Beləcə xərcləyirik 
ömrümüzü  
Gecələr 
“ac toyuq” misallı 
yuxulara, 
Gündüzlər dadlı-şirin 
xəyalplovlara. 
     ƏSLİMİZ SAYLA QALACAQ... 
 
İnkişaf o həddə çatdı ki, 
axırda  
özünü də bəyənmədi 
insan övladı. 
Allahın yaratdığıyla 
barışmayıb 
istənilən əzasını  
istədiyi şəklə saldı. 
Əllərinin yox, 
burnunun əyrisini, 
donqarını düzəltdi. 
İridirsə kiçiltdi. 
Bədəninin istənilən yerini 
böyütdü, 
İstənilən yerini  
əritdi. 
Özündən dönüb 
özgəsi oldu. 
Əslini dəyişmişdi, 
şəklini də dəyişdi 
bu torpağa “Vətən” deyən 
insanın övladı. 
 
Torpağın alt qatını, 
kökümüzü görən yoxdu. 
Üst qatımız calaq-calaq, 
peyvənd-peyvənd. 
Qara rənglilərimiz ağarıb, 
ağlarımız saralıb. 
Dadımız, yox ee..., 
təfəkkürümüz dəyişib. 
Olmuşuq bambaşqa insan. 
Qanı qandan ayıran 
cihaz da yaratsaydı  
insan övladı! 
Yoxsa 
əslimiz sayla qalacaq, 
belə getsə. 
 
 
ÜZƏ ÇEVRİLMİŞ ASTAR 
 
(Bayağı mahnı oxuyanlara) 
 
 İnci-inci çeşmə, bulaq 
 Nəğmə-nəğmə axar, susmaz, 
 Dərinliyin qarşısını 
 dayaz kəsməz. 
 Nədən kəsibdir bəs önün 
 Nizamili, Füzulili söz əsrimin 
 Kəlmə-kəlmə əsir olan 
 Yoluq-yoluq söz, mahnılar, 
 Çeynək-çeynək deyilmişlər, 
 Bulanıqlar, qatışıqlar… 
 Tərsi çevirib düzünə, 
 Düzü çevirib tərsinə, 
 O üzünə, bu üzünə 
 De, nə qədər yozmaq olar? 
 De, nə qədər azmaq olar? 
 Köynəyində qoyub sazı, 
 Tarımında qoyub tarı 
 Hər oxuyan 
 Cildindən çıxarır “yarı” 
 Geyimiylə bütün salon işıqlanır, 
 Mahnısının nə üzü var, 
 nə astarı. 
       VI FƏSİL 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
 
Fərq etməz, yanlışdı, düzdü, 
Yetər ki dünənə gözdü, 
Tanrıdan aşağı SÖZdü, 
SÖZdü insandan yuxarı! 
        ****** 
 
Gözlərim 
gündüzün işığı, 
gecənin qaranlığı. 
Göz qapaqlarım 
səhərə açılan, 
gecəyə örtülən qapı. 
Yuxularım 
arzularımın nağıl dünyası. 
Gündüzlər 
bu yuxuları əksinə yozan 
“ağıl dəryası”. 
Beləcə  
gözlərim  
iki əks dünyanın təcəssümü. 
Gecələr - yalan dünyamın şirin, 
Gündüzlər - gerçək dünyamın 
acı təbəssümü. 
 
         ****** 
 
Ürəyimin səsini 
saatın səsinə qatıb 
yol gedirəm  
Saniyə-saniyə, 
dəqiqə-dəqiqə, 
saat-saat... 
Beləcə  
azdan çoxa. 
Hər gün 24 saat 
bu vaxt oxu ətrafında 
fırlanıram 
Üzü qaranlığa, 
üzü işığa. 
 
           ****** 
 
Yaşayırıq  
Bir kərə verilən ömrümüzü 
bu dünyanın 
daş-kəsəkli yollarında, 
acı, tikanlı kollarında, 
aramsız, gərəksiz sellərində 
itirə-itirə. 
Gedirik  
qosqoca, 
yamyaşıl dərdlərimizi 
xazan əllərimizlə 
bizə sarı uzanan 
körpə, fidan əllərə 
ötürə-ötürə. 
 
    ****** 
 
Əhvalım elə yaxşıdı ki... 
Elə bil 
qayğılar unudub məni 
bir anlığa. 
Çıxmışam 
qolları boşalan 
dərdlərin arasından. 
Həbsxana divarlarından 
dişarı çıxan kimi. 
Dünya həmişəkindən  
gözəl görünür mənə. 
hava da sıxmır məni, 
açır. 
Elə bil, bir andaca 
böyüyüb, böyüyüb 
quca bilərəm 
bütün Yer kürəsini. 
Qət edərəm dünyanı 
bircə anda. 
Elə bil,  
kiçilib, kiçilib  
bükülə bilərəm  
bir yarpağa 
və ya sığaram  
bir otun dibinə 
böcək kimi. 
Elə bil, ləpələrlə 
ötüşə bilərəm 
dənizin üzərində 
yüyürə-yüyürə. 
İrili-xırdalı hər şey 
gözəldi bu dəm  
gözümdə. 
Əhvalım elə yaxşıdı ki... 
Elə bil  
qayğılar unudub məni 
bir anlığa. 
 
    ****** 
 
Qaranlıq 
çəkir üzündən 
əllərini, 
İşıq  
şıltaq uşaq əlləri kimi 
daraşıb kirpiklərinə, 
açır göz qapaqlarını. 
Zorla ayırır onu 
ayrılmaq istəmədiyi 
dadlı-şirin röyasından. 
Çaşqın-çaşqın baxır o, 
yuxu ilə 
reallıq arasından. 
Başındakı şirin xülyalar 
çəkilir get-gedə 
və tamam ayılır 
işığın əlləri 
ona sarı uzananda 
ehtiyacın əlləri kimi. 
Beləcə açılır səhər 
Kasıbın açılan dərdləri kimi. 
 
    ****** 
 
Göy gurlayır. 
Elə gurlayır ki, 
Elə bil indicə 
göylər qopub 
töküləcək yerə. 
Göy gurladıqca, 
elə bil, ürəyim də 
qopacaq yerindən. 
Diksinib ayılır yenə 
xatirimdə uyuyan  
uşaqlığım. 
Yadıma düşür 
bu gurultudan qorxmağım 
neçə kərə. 
Qəribədir. 
Elə bil, o gün dünənmiş. 
O günlə bu gün arası 
eləbir addım imiş. 
 
    ****** 
 
Bəzən ölməsə 
tanınmır adam. 
Öləndə bilirsən ki, 
belə bir adam var imiş 
və yaxşıların yaxşısı imiş. 
Ölüm ona görə böyükdü ki, 
Öləndə görünür insanın yeri. 
Öləndə xatırlanır onun  
gözəllikləri. 
Bəlkə də 
evdən qəbrə qədərki yol 
ən gözəl “ömrüdü” insanın. 
Günahı olan 
günahını yuyur 
onun qarşısında. 
Çiyinlər 
əvəz edir bir-birini 
tabutunun altında. 
Bəlkə də 
sağlığında görmədiyi 
bu qayğıya görə 
torpaqda itmir. 
Adını daşa yazıb, 
“Baş”ını bu dünyaya dayayır 
insan. 
 
 
PİNƏÇİ DÜKANI 
 
Bir küncə sıxılıb 
Qədimlik kimi. 
Gərək olmayanda 
gözə görünmür. 
Kiçik olsa da, 
içinə sıxılmış  
böyüklük var. 
At ayaqlarının  
səsinə bənzəyir 
çəkicin səsi. 
Qəribə rahatlıq gətirir 
kiçik radioda səslənən 
xalq musiqisi. 
Düşünürsən, bəlkə də 
dünyanın  
özünə qayıtmaq istəyidi, 
Kiçik dünyadan  
böyük dünyaya keçiddi 
pinəçi dükanı. 
 
 
“OXU, GÖZƏL” 
 
Oxu, gözəl, 
qulac-qulac saçlarından 
tel ayırıb sinən üstə, 
mürgülü söz dünyamızı 
tel-tel oynat, dilə gətir! 
Oxu, gözəl, 
xalqın söz-söz dərd, sevincin 
döndər suya, selə, gətir! 
Nizaminin, Füzulinin  
söz dünyası 
varaq-varaq cilvələnsin, 
Oxu, səsin 
Məhsətinin, Natəvanın 
o qadınlıq zirvəsinə 
çata bilsin! 
Oxu, gözəl 
bulaq-bulaq xəznəmizin 
dupduru, saf gözlərindən  
su içib sən, 
əsrini oynat yerindən! 
Mahnı olsun varlığın da. 
Saçlarından şəlalələr, 
gözlərindən 
saf bulaqlar baxıb gəlsin, 
Araz coşub axıb gəlsin! 
Oxu, gözəl, 
nəmli gözlər 
baxışaraq 
bir-birilə görüşsün qoy, 
Sinəsində göz yaşından  
arx çəkilmiş 
iki torpaq 
qovuşsun qoy. 
Əsrlərin donmuş gözü  
gilələnsn. 
Oxu, gözəl, qoy səsinlə 
xalqın özü, 
Odlar Yurdu Azərbaycan 
dilə gəlsin! 
 
   
  ****** 
 
Üfüq 
Səmanın öz əliylə 
yerə qoyduğu 
qılınca bənzəyir. 
Tiyəsi mənə tərəf. 
Baxışlarım, 
səbrim, 
ümidlərim kəsilir orda. 
Yollar 
qanadı qırılmış quş kimi 
özümə qayıdır 
sürünüb yerlə. 
Bu yollarla qovuşuram mən 
Xəyalımda nağıllaşan  
arzulara. 
 
 
      GEDƏM 
 
İki damla yaşam mən, 
Aşıb-daşam gözümdən. 
Yuvarlanıb üzümdən 
Üzümdən çıxıb gedəm. 
 
Həyat dözənə qalıb, 
Güman özümə qalıb, 
Gəlib dözümə qalib, 
Dözümdən çıxıb gedəm. 
 
Bir az dincəlmək üçün,  
Dərdimdən ölmək üçün. 
Özümə gəlmək üçün 
Özümdən çıxıb gedəm. 
 
           ****** 
 
Gecələr  
“Gündüz” adlı işıqlı mətnin 
son nöqtəsidir. 
Gündüzün ağırlığı çökür 
gecənin kürsüsünə 
və süzgəcdən süzülən tək keçir 
müdrik beyinlərdən. 
Çox zaman 
yalnız gecələr macal tapır 
boşalmağa 
xeyirxah ürəklər. 
Gecələr əyilir müdrik başlar 
mizüstündə yazılan 
həqiqətin üzərinə. 
Gecələr həkk olunur 
ağ varaqlara 
öz rəngində 
söz-söz, 
sətir-sətir. 
Gecədən gündüz döğulur. 
Gecələr – qapqara işıq, 
qapqara həqiqətdir 
ağ yalanlara. 
Həqiqət acı olur. 
 
   ****** 
 
Fəxri xiyaban. 
Burda 
sükut içində yeriyir 
adamlar 
Böyüyə hörmət kimi. 
Və... 
Sükutu da böyükdü. 
Danışır kimi 
Sükutu da batırır  
səsimizi 
Burda uyuyan 
böyük insanların. 
 
****** 
 
Elə-belə sanmayın məni. 
Sakit, qaraqabaq. 
Gözü tutulmuş  
bir bulağam mən. 
İçim xatirələr qaynağı. 
Sirli-sehirli xatirələr 
qanımla bahəm 
dövr edir içimdə. 
Azacıq toxunsanız 
bir gənclik coşqusu,  
gənclik ehtirası ilə 
çağlayasıyam. 
Acılı-şirinli xatirələrlə 
arabir güləsi, 
ağlayasıyam. 
Gecəli-gündüzlü axasıyam 
Sonsuzluqdan sonsuzluğa doğru. 
Üzü qibləyə çevriləndə də  
son damla yaş kimi 
gözümdən, 
son nəfəsim kimi 
köksümdən çıxacaq 
bu xatirələr. 
Belə qaraqabaq sanmayın məni. 
Gözü tutulmuş bir bulağam mən 
İçim xatirələr qaynağı. 
 
    ****** 
 
Kor adam.  
Xəyalın xarici görünüşü. 
Qaranlıq dünyanın təcəssümü. 
Bir cüt ölü göz şəkli 
üzündə. 
Qulaqlarında  
rənglərin 
qaranlıqda əriyən 
naməlum səsi. 
Təsəvvür etdiyi ucalıq – 
Özündən uca qaranlıq. 
Əsasınn ucunda 
döyünən ürəyi, 
yaxın olan “uzağı” 
“görmək” bacarığı. 
 
    ****** 
 
Çəkilirəm 
ürəyimin üfüqlərinə. 
Mən çəkildikcə 
adamlar  
uzaqlaşır gözümdən 
kiçilə-kiçilə. 
İçimə düşür 
gözlərimin işığı. 
Doluram özümlə. 
............................. 
Dünya gözlərimdə 
şeirləşəndə. 
 
   ****** 
 
Ayağımız altında qazılan 
quyudur elə bil 
tavandakı oyuq. 
Çevrilib 
başımız üstə. 
Və hərdən 
elə bilirəm 
göy özü də elə 
oyuq-oyuqdur. 
Gözlə görünməsə də. 
Bəlkə elə göy özü də 
qat-qat, 
qabıq-qabıq soyulur. 
Başımız üstündə “quyu” 
yaşayırıqsa, 
Demək indi də 
Allahın ayaqlarının 
altı oyulur. 
 
   ****** 
 
Saatlarca oturub 
hörümçək torundakı 
naxışlara baxmaq 
gözəldir min kərə 
nadana qulaq asmaqdan. 
 
   ****** 
 
Hər səhər 
Günəşin istisini 
geyib əynimizə, 
Işığını 
görücü eynək kimi 
taxıb gözümüzə 
keçiririk günümüzü. 
Gözümüz heç nəyi  
görməyənə qədər. 
Və yenidən gözləyirik səhəri, 
gözümüzə köçürdüklərimizi 
yenidən görmək ümidilə. 
 
    ****** 
 
Ömrüm keçib gedir, elə bil, 
budaqların arasından. 
Yamyaşıl, 
sıx budaqlar arasından 
bir az ləng, 
saralıb seyrəlmiş 
yarpaqlar arasından 
bir qədər asan, 
çılpaq budaqlar arasından 
asanlıqla  
şütüyüb keçir. 
40 ildə  
120 dəfə dəyişən 
ağac ömrü, 
və bir cür dəyişən 
insan ömrü yaşadım. 
Günlər necə tez keçirmiş, 
Nə ləng keçirmiş illər! 
 
   ****** 
 
Mən köhnə zamanın 
“təzə” adamı. 
Köhnəliyin “çirkin”  
gözəlliyi ilə 
yeniliyin “gözəl”  
çirkinliyi arasında 
doğuldum yenidən. 
Zamanın bətnindən  
doğulan üçün 
bir həqiqət var, 
Özün olmaq! 
Mən, köhnə zamanın 
təzə adamı. 
Asan deyil 
zamandan doğulmaq. 
 
****** 
 
Yüngül beynin 
yüngül ağlı ilə 
hər axına  
qoşulub axsaq, 
hər vara 
bambaşqa gözlə baxsaq, 
yaşamaq çox asan, 
dünya 
çox eyibsiz görünərdi yəqin. 
Nə ucuz həyat! 
 
 
Cənlibel. 2002. Avqust. 
 
Neçə vaxtdır görmədiyim 
ata-anamın yanındayam. 
Uşaqlar da yanımda. 
Təkcə ömür-gün yoldaşım 
yoxdu burda. 
O da indicə zəng eləmişdi. 
Amma bilmirəm  
nədən narahatam. 
Elə hey düşünürəm. 
Ola biləcəkləri, 
“Nə isə”ləri fikrimə gətirib, 
fikrimdən qova-qova 
əl çəkmirəm 
narahatlığın yaxasından. 
Düşünə-düşünə gətirirəm 
gecənin  
1-ci xoruz banına qədər. 
Gedirəm fikrin əvvəlindən 
sonuna qədər. 
Səhərədək narahatlığım 
keşik çəkir 
rahatlığıma. 
Səhəri yenə eləcə. 
Heç nədən yorulmuram 
üzücü fikirlərlə 
özümü yormasam. 
Ömrüm keçir beləcə. 
Mən rahat ola bilmirəm 
narahat olmasam. 
 
    ****** 
 
Ölümün ayaqüstü şəklidir 
Başın sinəyə enməyi. 
Ölümün fellərindən biridir 
Əllərin dizi döyməyi. 
Ölümün əlamətidir 
qara rəng, 
qara xəbər... 
 
İstədim xilas edim 
ğöz yaşında boğulan gözləri. 
Silib, qurulayıb 
çəkim 
Xoşbəxtliyin şəklini. 
İstədim gülüş çəkim 
çöhrələrə... 
Çəkdim...rəngbərəng. 
Fəqət  
qoruya bilmədim 
silinib-solmaqdan. 
Hər nə etdim, 
ani, ötəri gördüm 
xoşbəxtliyin 
əlamət və fellərini. 
Sən demə, 
biz özgə rəng yaratmışıq, 
bizdən ötrü 
Yaradan özgə. 
Odur ki, 
daimi rəng tapa bilmədim 
qaradan özğə. 
 
    ****** 
 
Kiçik oğlum  
soğan əkmişdi 
dipçəkdə. 
Deyirdi “gül əkmişəm”. 
Və bütün marağını 
səfərbər etmişdi 
bu “soğangülünə”. 
Neçə qabda su qoymuşdu  
yanına. 
Dibindən boğazınadək 
doyururdu su ilə. 
Əzizləyə-əzizləyə bitirib 
axırda 
özü də bilmədən 
suda “boğdu” 
soğangülünü. 
Sapsarı saralıb 
yanlara düşdü 
“qanadları”. 
Elə bil soğan  
özü cəhd edirdi 
saralmağa, 
Utanırdı sanki 
yerinin səhv düşdüyünə. 
Deyilənləri dərk etməkdən 
uzaqdı oğlum. 
Buna görə elə bildim 
“gül” olmaq səhvini 
soğan özü düzəldir. 
Və nə yaxşı ki 
soğan özü anlatdı oğlumu: 
“Hər şey yerində gözəldir”. 
 
 
GECƏ SAAT 1-DƏ DÜŞÜNCƏLƏR 
 
Bu gün də belə keçdi. 
Tələsə-tələsə, 
sürünə-sürünə. 
Bu gün də 
sürüşüb çıxdı əlimizdən 
qovuşaraq 
“Zaman” adlanan ümmana. 
 
Bu gün də belə keçdi. 
Hərdən gizlədərək 
adiliyini 
bəzənmiş üzlərdə, 
qeyri-adi geyimlərdə. 
Və hardasa, 
kimlər üçünsə 
olmadı bu gün. 
Kimsə məhrum oldu 
bu adilikdən də. 
 
Bu gün də beləcə keçdi 
dünənə 
kiminsə olum, 
kiminsə ölüm günü kimi. 
Mənsə yenə də qaldım 
içimdə özüm qurduğum, 
çölümdəsə məhkum olduğum 
iki həyat arasında 
sədd kimi. 
 
 
    TEZLİK 
 
Pəncərədən baxıram 
Ağaclar yamyaşıl, 
təravətli, tər. 
Pəncərədən baxıram. 
Sapsarı yarpaqlar 
tökülür sərasər. 
 
 
    ****** 
 
Yuxu əvəzinə 
qaranlığı 
qarış-qarış əridirəm 
fikirlərimlə. 
Sonunda 
səhər açılır. 
Aydınlaşır fikirlərim 
qaranlıqlar kimi. 
 
 
    GÖRÜNTÜ 
 
Divardan asılmış 
yarıçılpaq qadın şəkli 
və miz üstündən 
burula-burula qalxıb 
gözəlliyi örtən 
siqaret tüstüsü. 
 
    ****** 
 
Arzularım qaya. 
Mənsə bir çiçəyə bənzəyirəm, 
bitmişəm qaya dibində. 
 
    ****** 
 
Ömrüm əriyib, 
zər kimi tökülür 
ötən günlərin üstünə. 
 
    ****** 
 
Dünya. 
Açılıb –örtülən qapı. 
Biri gedir, biri gəlir. 
 
    ****** 
 
Üstünə sığmaz. 
Altı üstündən genişdi 
torpağın. 
 
    ****** 
 
Neçə ildir yolunu gözləyirəm. 
Haqqımın səsi gəlir, 
özü görünmür. 
 
    
    ****** 
 
Ümidlərimdən yol salsam, 
gedib bütün istəklərimə çataram. 
 
    ****** 
 
Nə qədər istədim 
səni “öyrənim”, 
İtdim dərinliyində. 
 
    ****** 
 
Hər yanım torpaqdı. 
Amma yer tapmıram 
üzümü qoymağa. 
 
    ****** 
 
Pis günü çırpıram qapı tək, 
Açıram, özümə qayıdır. 
 
    ****** 
 
Ürəyimə girib 
ona xəyanət etsən, 
qanıma qəltan elərəm səni. 
 
    ****** 
 
Bu gün  
öldürdüyün son ümidimin 
xatirə günüdü. 
 
     
     ****** 
 
Göz yaşının biri bir qəpikdi. 
Görəsən sevinc neçəyə olar? 
 
              ****** 
 
Özümüzü onda tanıyırıq ki, 
bizi bizə tanıtsınlar. 
 
    ****** 
 
Başım ağrıyanda 
dizini arzulayıram, ana! 
 
 
 
    ****** 
 
Yolun bütün işıqlarında 
keçib gedir. 
Tutub saxlayan yoxdu 
ömrümü. 
 
    ****** 
 
Ürəyimdən qara qanlar axır. 
Kimsə orda  
əli silahlıymış. 
 
    ****** 
 
Bütün işlərimi qurtarıb 
uzanıram dincəlməyə. 
Qayğıların ağuşunda. 
   ****** 
 
Vaxtın darlığından 
gileylənə-gileylənə 
boşuna itirdim 
bütün vaxtımı. 
 
       ****** 
 
Ən oyaq vaxtımdı gecələr mənim, 
Bürünüb yatıram xatirələrə. 
Mən yuxu yatmıram, səhərə kimi 
Yuxumu qatıram xatirələrə. 
 
           ****** 
                
Həyat bitmir. 
Bilmədiklərimiz 
bildiklərimizdən  
çoxdu deyə. 
 
    ****** 
 
Beş ili  
bir ilcə yaşayıram 
bu qədər dərdlə. 
 
    ****** 
 
Bənzəri var hamının, 
Bənzəri var hər kəsin. 
Bənzər talelər, 
Bənzər üzlər, 
Bənzər həyat, 
Bənzər ölümlər... 
 
Hər varın 
bənzərini yaratdı Allah, 
BİR olmaq üçün! 
 
    ****** 
 
Kimsəyə bağışlamağa. 
bir şey tapmadım. 
Səbrdən başqa. 
 
    ****** 
 
Çadır uşaqları nə düşünür görən 
Çadırdan uca kişiləri görəndə? 
 
    ****** 
 
Öldüm dərddən qurtardım, 
Nə şad xəbərdi ölüm. 
Dərd mənimlə ölmədi, 
Nə bəd xəbərdi ölüm. 
 
    ****** 
 
Torpaq ən yaxşıları aparır 
vaxtından əvvəl. 
Pislərdən hifz etmək üçün. 
 
    ****** 
 
Dünya qoca dünyadır, 
Yollarüz qırışları. 
 
    ****** 
 
Ən gözəl günümdü 
görmədiyim gün. 
 
     ****** 
 
Gəncliyimdən herbari düzəltmişəm 
çiçək-çiçək, 
yarpaq-yarpaq. 
Ömrümün saralmış dəftərində 
ətri getmiş gəncliyimin 
şəkli yaşayır. 
 
    ****** 
 
Torpaqdan insana 
insandan torpağadək 
görmək istəyim oldu 
hər varın bütövünü. 
Heyf ki, tez keçdi ömür, 
Öldüm, görmədim o günü. 
 
    ****** 
 
Dəstə-dəstə qərənfil, 
qızılgül gəlir üstümüzə. 
Sağlığımızda 
nə qədər şux dayansaq da, 
bir bənövşə taleyi yazılıb 
ömrümüzə. 
 
     
    ****** 
 
Yenə 
xatirələrlə 
döyündü ürəyim. 
Yaşa döndü gözümdə 
Damla-damla doldu 
boş vaxtım. 
Boşaldı ürəyim. 
 
    ****** 
 
Yuyulur hava. 
Hər tərəf su içində. 
Yenə yağış yağır 
baxışlarıma. 
 
      ****** 
 
Əl ağacı  
Ümidsizliyin dayağı. 
 
    ****** 
 
Fikri dağınıq adam 
Bir cüt pərakəndə 
işıq zolağı – 
baxışları. 
 
      ****** 
 
Qırılan ümidlərim  
Son olmayan dayanacaq. 
Düşəcəyim yer  
içimdəki boşluq. 
 
    ****** 
 
Qocaldıqca 
sual işarəsinə bənzəyir 
adamlar. 
 
    ****** 
 
Ümumi həyət: 
söz birləşməsi. 
Neçə-neçə evin 
qarışıq, dolaşıq 
səs birləşməsi. 
 
    ****** 
 
Gedirəm. 
Mən getdikcə 
bükülü kağız, 
yumulu ağız tək açılır 
qarşımda yol. 
 
     ****** 
 
Günlərin bir günü 
mən də gəldim dünyaya. 
Yaşayıram hələ ki. 
“Ömür” adlı yükü 
ölə-ölə 
daşıyıram hələ ki. 
 
     ****** 
 
Yaz gəldi. 
Yenə yaşıllaşdı ağaclar. 
Saçlarımda dən çoxaldı. 
                
     ****** 
 
“Torpaq” adlı  
dərdin altındayam, 
Gedənəcən  
torpağın altına. 
 
 
NEFT ÇIXARAN BURUQ 
 
Enib-qalxır. 
Su içib 
Allaha baxan 
toyuq təki. 
Neft “içir”  
yerin damarlarından. 
Nə yorulur, 
nə doyur, 
nə tükənmir  
yerin təki. 
 
     ****** 
 
Yaddaşımın üfüqlərində 
yenə  
dan yeri kimi sökülür 
xatirələrim. 
Qaranlıq çökür 
bu günümə 
Və yenə 
sabah açılır 
Göyçədə. 
 
    ****** 
 
Xəyalların – ötənlərin lent yazısı, 
Xəyallarım – arzuların boş fəzası. 
 
     ****** 
 
Ağacyarpaqlarıyla 
ölüb – dirilir, 
İnsanümidləriylə. 
 
      ****** 
 
İri gövdəli, 
qollu-budaqlı olur 
təklikdə bitən ağac. 
Təklikböyüklükdür, 
əzab olsa da. 
 
 
PƏNCƏRƏDƏN YAĞIŞI SEYR      EDƏNDƏ 
 
Baxışlarım yerə sərilir 
tökülən damlaların ağırlığından. 
Yağışla yol gəlib 
yorulmuş kimi 
yol çəkir, 
dincəlir gözlərim 
və kamera kimi çəkib 
beynimə köçürür 
çoxdan bəri 
yağmayan yağışı. 
Yeknəsəkliyi pozduğu 
və yeknəsəkliyə son  
olmadığı üçün. 
 
      ****** 
 
Eyni sözün təkrarına bənzəyir 
divara hörülən 
eyni biçimli kərpiclər. 
Bütöv cümlə kimi 
bütöv ev yaranır 
bu təkrarın vəhdətindən. 
Arada qoyulan 
“+” işarəsinə bənzəyir 
pəncərələr. 
Təkrarın ritminə köklənmiş 
hər şey, 
Bütövlük naminə. 
 
     ****** 
 
Yağış yağır. 
Yerə dikirəm 
bulanıq suya bulaşır, 
Qaldırıram 
yağışda yuyulur 
baxışlarım. 
          
 
TƏKLİK – TƏNHALIQ 
 
Elə də böyük dərd deyil təklik. 
Qadın təkliyində 
böyüklük, bütövlük var 
(əzab olsa da). 
Ürəyində bölünməmiş arzular, 
fikirlərində bölünməmiş qayğılar, 
qollarında ərə, övlada xərclənməyən 
güc, qüvvət. 
Təkdir, 
fəqət tənha deyil tək qadın. 
Qollarında uyuyan gücün, 
fikirlərində uyuyan arzuların, 
bölünməyən qayğıların cəmiylə. 
Təklik tənhalıq deyil. 
 
Tənhalıq - 
ikiyə,üçə bölünmüş qadının 
alim, fəqət nadan ər tərəfindən 
duyulmamaq qorxusu, 
Tənhalıq - diqqətsizlik qorxusu, 
tənhalıq - qayğılara xərclənən 
ən qiymətli anlarının 
itirilmək qorxusu. 
Tənha deyil tək qadın. 
Ən böyük dərddir tənhalıq. 
 
 
GÖZ YAŞI 
 
Süzülüb çıxır candan, 
ağrıdan, acıdan  
üzə 
dupduru. 
Torpağın üzünə 
süzülüb çıxan 
dupduru  
bulaq kimi. 
 
 
DƏHŞƏTLƏRİ DÜŞÜNƏNDƏ 
 
Ya bir zəlzələdə, 
ya bir daşqında, 
ya da dərəyə yuvarlanan 
bir maşın qəzasında  
özünü təsəvvür edəndə, 
düşünürsən 
tək qalıb nə edəcəyini. 
Təkliyin xofu 
indidən basır səni, 
Uçuqların arasında, 
dərənin dibində, 
daşqınların yerində imiş kimi. 
 
Heç kəs ölümünü 
təsəvvür etmir, 
düşünəndə dəhşətləri. 
 
     ****** 
 
Yollar da tanışdı, 
yerlər də. 
Yenə elə hey gedirik, 
hey üzürük bu yolları 
yorulmadan, 
üzülmədən. 
Yorulsaq da, 
üzülsək də 
önümüzdə 
başqa bir yol açır dünya. 
Biz gedirik, 
bizim ilə bu yollarla 
öz içindən keçir dünya. 
 
    ****** 
 
Mənə çətin görünən 
maneələri keçdim, 
sədləri aşdım. 
Qürurumun səddini 
aşmaq isə 
Çin səddini aşmaq qədər 
mənə çətin. 
 
     ****** 
 
Düşündüyümüz hər şey 
kəyata keçsəydi 
dünya nağıllaşardı yəqin. 
 
    ****** 
 
İçimizdən keçir dünya. 
Bulanıb  
durula-durula, 
dağılıb  
qurula-qurula. 
Əməllərdən çox kiçikdi, 
Əməllərdən böyük dünya. 
 
      
    ****** 
       
Dünən külək qovmuşdu, 
Bu gün də yağış yudu 
Günün adiliyini. 
 
 
GÖZLƏRİN YOL ÇƏKMƏSİ 
 
Göz dirənən, 
görünməyən görünüş. 
Geriyə axıb, 
içinə dolan  
baxışlar. 
İşıqlaşan fikirlər. 
 
    ****** 
 
Havada avar çəkir elə bil 
qollarını yelləyə-yelləyə 
yeriyən adam. 
 
    ****** 
 
Ümid yoludur 
ömür yolum. 
Ömrüm bitəcək 
ümidlərim bitəndə. 
 
     ****** 
 
Güllər  
tək-tək sevincə bağışlanır, 
Сüt-cüt kədərə. 
 
     ****** 
 
Ev ilə iş arası  
Həyat yolu! 
 
 
  FOTOŞƏKLİM 
 
Bu mənəm. 
Başı aşağı, 
dişləri qıcalı, 
yumruqları düyünlü, 
baxışları günahkar. 
Torpağını birər-birər verən, 
fəqət 
verdiyi qanı 
ala bilməyən 
bir ölkənin vətəndaşı. 
 
     ****** 
 
Başdaşı - 
Sükutun heykəli. 
 
    YALQIZ 
 
Qolu bağlı arzular, 
yolu bağlı ümidlər 
və mən. 
 
    ****** 
 
Sahibsiz ev 
üstəgəl 
sükutun fəryadı. 
 
    ****** 
 
Səssiz və şəkilsiz film- 
“Düşüncələrim”. 
 
     ****** 
 
Vaxt məni irəli çəkir, 
Bəxtgeri. 
 
 
      Nəsihət 
 
Ya adam ol, 
ya da öl. 
 
 
SAATIN SƏHƏR ZƏNGI 
 
Sükutun qışqırığı. 
 
     ****** 
 
Getməyə bir yerim yox. 
Çıxılmaz anlarda da 
özümdən qaçıb 
özümə gedirəm, 
içimdən sıxıla-sıxıla. 
Özüm özümə  
həmdəm oluram həmişə 
özümdən  
çıxıla-çıxıla. 
 
    ****** 
 
Bu gun də 
fikirlərlə ödədim 
ehtiyacın 
boş qalan yerini. 
 
 
   TƏZAD 
 
Çölümdə qaranlıq, 
Başımda gündüzün 
işıqlı fikirləri. 
 
    ****** 
 
Yenə də 
çölümə bağlanan 
qapı kimi 
bağlandı üzümə 
qaranlıq. 
Yenə də qaranlıqdan qovulan 
bir parça işıq kimi 
doldum fikirlərimə 
və keçən günümü 
keçirdim bir daha 
fikrimin ələyindən. 
Sonunda başlandı yenə 
çıxan səhvlərimin 
mühakiməsi. 
 
    ****** 
 
Hərdən nikbin oluram. 
Bel bağlayıb  
ümidlərə. 
Hərdən bədbin oluram 
baxa-baxa 
önümdəki sədlərə. 
Amma yaman sadəlövhəm, 
Hərdən də çöx inanıram 
vədlərə. 
 
    ****** 
 
Yuxuşirin olur. 
Yatıb yuxuya dalmaq – acı. 
 
     ****** 
 
Yan-yana  
söz əkirəm. 
Fikir bitirəcəm 
torpaq dəftərimin 
düzxətli 
ləklərində. 
 
    ****** 
 
Yağışın altında 
ora-bura qaçışan 
pərakəndə 
yağış damlalarına 
bənzəyir 
adamlar da. 
 
    ****** 
 
Heyf  ki 
başa düşə bilmirik 
kimin nə çəkdiyini 
vaxtında 
yaş özü 
göstərənədək bizə. 
 
    ****** 
 
 Bilmirəm 
nədən belə xəyalpərəstəm. 
Yaman çox 
qapılıram hisslərə. 
Bəlkə də 
yetişə bilmədiyim arzular, 
qırılan ümidlərimdir 
məni səsləyir geriyə, 
Qoymur məni 
irəlini görməyə. 
Bəlkə də 
gələcəyi görə bilməməyimdən 
tez-tez danışıram  
keçmişimlə. 
Xəttin o başında da mənəm, 
bu başında da. 
Gecənin bir aləmində də 
mən xəyaldan ayılıram, 
yuxudan yox. 
Bilmirəm 
nədən belə xəyalpərəstəm. 
Qalmışam özümlə 
özüm arasında. 
Bir xəyal yolçusuyam 
özümlə ölüm arasında. 
 
    ****** 
 
Bu gün də 
dünənki günümün 
çıxarılmış 
surətinə bənzəyir. 
Oxşar, yeknəsəq. 
 
    ****** 
 
Elə bil 
güclü oluram 
əsəbi olanda. 
Hirsimi tökürəm 
əllərimin üstünə. 
Tez və asan  
görüb qurtarıram 
işlərimi. 
Duyğularım  
əsəblərimdən ayrılıb 
tökülür 
dəftərimin üstünə. 
Zibillikdə bitən 
çiçək təki 
təzə şer yaranır 
pis ovqatımdan. 
Bəzən yaxşı  
sonluğu olur 
əsəbi anlarımın. 
Minnətdar oluram 
məni hirsləndirən adama. 
 
     ****** 
 
Yatmış toz. 
Evdə canlı yoxluğun 
möhürü. 
 
    ****** 
 
Bizi 
taleyimizlə 
birgə daşıyır 
sürücülər. 
 
****** 
 
Güllərə baxdım, 
gözlərimdən yorğunluğu 
dağıtsın deyə. 
Güllərin ətrini uddum, 
bədbin ürəyimi 
ovutsun deyə. 
 
    ****** 
 
Bu budağa  
kim qıyıb görən? 
Yamyaşıl, 
əti, qanı üstündə. 
Torpaqda can verir sanki 
uzanıb yanı üstündə. 
 
    ****** 
 
Yatdım ki, yüngülləşim, 
Ağırlaşdım fikirdən. 
 
    ****** 
 
Həyat üçün gərək olan 
nə varsa 
hamısından var məndə. 
Ehtiyac da, 
gərginlik də, 
əsəb də... 
Nə qədər desən. 
Nə yaxşı ki, bizləri 
bu reallıqdan 
aldanışa aparan  
yuxular var. 
 
 
DAR AĞACIYLA SÖHBƏT 
 
Görkəmin mənə tanış gəlir, 
dar ağacı. 
Səni özümüz yaratmışıq 
uşaqlıqda. 
Çubuqlardan 
sənə bənzər fiqurlar yaradırdıq 
o zaman. 
Baş, qol düzəldib 
gəlincik kimi bəzəyirdik, 
Əzizləyirdik səni 
“körpə”miz kimi. 
 
Səni uşaqlıqdan tanıyırıq, 
dar ağacı! 
Kiçicik idin onda. 
Və özümüz də bilmədən 
bəsləyə-bəsləyə böyütmüşük səni. 
İndi o zaman atıb-tutduğumuz, 
əyləndiyimiz sən deyilsən. 
Bizimlə böyüyüb, 
bizdən də hündürə  
boy atmısan sın. 
İndi sən oyuncaq deyil, 
bizim haqlarımızı  
dara çəkmək üçünsən. 
Bəlkə də 
beynimizin ləkəsiz, 
fikirlərimizin aydın çağına 
heykəl, 
sonra yaranacaq günahlarımıza 
sərhəd yaratmışdıq 
o zaman səni? 
 
Cansız yaratdıq səni, 
dar ağacı! 
Cansızlıq yaradır indi 
varlığın da. 
Gəlincik kimi uydurduq, 
fəqət əsil həqiqət kimi 
böyüdün sən. 
Səni uşaqlıqdan yaratmışıq, 
dar ağacı. 
Qorxumuz yoxdu səndən. 
 
     
      ****** 
 
Öz ömrümü 
yaşamıram mən. 
Tez solan 
gül-çiçək ömrü, 
vaxtsız kəsilən 
budaq ömrü, 
vaxtsız bitən 
insan ömrü 
yaşayıram. 
Mən öz 
ömür yolumda 
özümdən ağır 
təəssüf yükü, 
kədər yükü 
daşıyıram. 
 
 
   ADAMLAR...AĞACLAR 
 
Ağaclar yayda 
sıx-sıx yarpaqlardan don geyir, 
adamlar əksinə. 
Adamlar qışda qalın geyinir, 
ağaclar əksinə. 
Ağaclar cavanlaşa-cavanlaşa qocalır, 
adamlar əksinə. 
Fərqli tale, 
fərqli həyat verib Tanrı 
hər ikisinə. 
 
     
 ****** 
 
Özü boyda 
hava doldu 
divardan qopub düşən 
daşın yerinə. 
Görünməyən qan axır 
diş yeri kimi 
indi sızlayan yerindən. 
 
    ****** 
 
“Darıxmaq”dan 
“İntizar”a keçdik. 
İntizardan “həsrət”ə. 
Ondan böyük söz  
varmı görən? 
İndi də 
sığmırıq “həsrət”ə. 
 
    ****** 
 
Zamanı  
irəli aparır 
saatın 
pər kimi 
fırlanan əqrəbləri. 
 
****** 
 
Keçmiş zamanda 
yatıb dincəlir 
elə bil, 
saatın 
dayanmış əqrəbləri. 
İrəli gedən zamansa 
döyünür 
hələ döyünən ürəyimin 
ritmində. 
 
 
ZAMANDAN QIRILAN ADAM 
 
Əl atıb 
son kərə 
zamandan 
yapışmaq istədi. 
Gücü çatmadı. 
Son damla 
göz yaşına çatdı gücü. 
O da 
özündən sonra 
yox oldu. 
Zaman 
qara yaylığını 
yellədərək 
ötüb keçdi irəli. 
Qalanlar da 
zamanla birgə. 
Dönüb son kərə 
baxdı hamı 
zamandan 
qırılıb qalan adama. 
Isti yağışlar yağdı 
arada soyuyan boşluğa. 
 
    
      ****** 
 
Addım-addım 
sonumu gətirir 
gələcəyim. 
 
       ****** 
 
Quş qəfəsi 
Və quşların 
sevilə-sevilə 
həbsi. 
 
VAXTSIZ OXŞARLIQ 
 
Dünən məni  
nənəyə oxşatdılar. 
Oğlumun “nənə”sinə. 
Zamanı dartıb uzatdılar 
bir anlıq. 
Məni qocaltdılar. 
Mənsə 
üzdə 
təslim etmədim 
özümü 
bu vaxtsız oxşarlığa. 
Dartılmış zamanı 
geri çəkib 
təzədən yığıldım 
özümə. 
Özümü cavan 
göstərmək üçün 
sıxıldım, sıxıldım özümə. 
 
- Mən nənə deyiləm! 
 
    ****** 
 
Keçirib qan süzgəcindən 
Arayır kim kimdi ürək. 
Həm dustaqdı qəfəsində, 
Həm də ki, hakimdi ürək. 
 
    ****** 
 
45 yaşım. 
Ömrün-günün yay fəsli. 
Günün günorta vaxtı. 
Başımdan şığıyan Günəş 
Və 
Kölgəm kimi çəkilən 
cavanlığım. 
45 yaşım. 
Cavandan qoca, 
qocadan cavan çağım. 
 
    ****** 
 
Haqqın yolunu kəsib 
indiyəcən 
“səbr et” dedilər bizə. 
Irili-xırdalı 
haqlarımızın 
əvəzində 
bol-bol səbr 
verdilər bizə. 
Səsini içinə salıb 
hələ də 
öz içinə qısılıb hamı. 
“Səbr” adlı dar ağacından 
asılıb hamı. 
 
    ****** 
 
Alçaq çəpərin 
hündürlüyü qədər oldu 
toyuğun 
uça bilmək həvəsi. 
Insan əlinə dikilən 
baxışlarında öldü 
pişiyin 
şirdən qalan son izi. 
Vəhşilər cılızlaşdı 
insan əlinə düşən gündən. 
Fəqət 
hiylə qurtarır 
tülkünü hələ də 
toyuğun 
“hin” tələsindən. 
 
     ****** 
 
Tutduğu iradlar, 
verdiyi nəsihətlərlə 
qarşılaşan 
istehzalı baxışlardan 
dərk etmədi 
ən boyük dərd 
elə özüdü. 
“Özünü görməyən adam”. 
 
    ****** 
 
Gah fərəhdən, 
gah qəhərdən 
söz-söz olub 
gözlərimdən süzüldü. 
Mənim gözüm 
“Ürək” adlı 
bir bulağın gözüdü. 
 
 
   SƏHƏR 
 
Qaranlıq 
göz qapaqları tək qalxdı. 
Mavi dəniz gözlərini 
yenə də 
köhnəliyə açdı şəhər 
və bir addım da 
özündən geri çəkildi. 
Küçələrdə maşınlar 
bu günü daşıdı. 
Şəhər isə elə bil 
dünəndən qalma 
şəkildi. 
 
     
    ****** 
 
Söz-söz dağılıb 
baş-ayaq olmuş 
bir cümləyəm mən. 
Gələ bilmirəm düzümə. 
 
Göyçə adlı yayın 
oxu kimi 
atılmışam tərsinə. 
Qayıda bilmirəm  
düzümə. 
 
    ****** 
 
Bağırmaqla deyil, 
ağırlıqla yadda qalır 
yaxşı şeir. 
 
 
BƏDBİNLİKDƏN DOĞAN ŞEİR 
 
Boşam, 
bomboş. 
İtib getmişəm 
ətrafdakı yoxluqların 
içində. 
Yuxu kimi gəzirəm 
vicdanı qırıq 
çoxluqların  
içində. 
Yanıb tökülməkdən 
hərdən 
şübhə edirəm 
varlığıma da. 
Ruhdan qopub düşmüş 
parçayam indi. 
Hisslərim boğulur 
dar ağacında. 
 
****** 
 
Ürəyimdən çəkilib 
gözlərimdən boşalan 
bir dərdin yerinə 
“təşrif” buyurur hər dəfə 
təzəsi. 
Çölümü döyəcləyən 
haqsız yağmurlar 
içimə damdıqca, 
asta-asta taqqıldayan 
təbil döyüntüsünə bənzəyir 
ürəyimin səsi. 
 
     ****** 
 
Səs. 
Səs yox. 
Səsin gücləndirici ilə 
şişirdilmiş küyü. 
Küyü yox, 
qulaqbatırıcı gurultusu. 
İşıqötürücülərin 
hədəqədən çıxmış gözləri. 
Aparıcının deyilmiş sözləri. 
Çalınmış havalar, 
oynanmış rəqslər. 
Növbəti dəfə  
bir-birini əvəz edən 
müğənnilərin 
fonoqramma ilə 
əl-qol atan siluetləri... 
Hər şey canlı 
və hər şey cansız. 
Dənizkənarı bağda 
yoruldum bu 
“dincəlməkdən”. 
 
    ****** 
 
Bir-birindən 
qaça-qaça 
yerimizə 
təkrar qayıdır 
fəsillər. 
 
Qaça-qaça qovulan 
bizlərin ardınca isə 
ox kimi şığıyır 
illər. 
 
    ****** 
 
Özümü dərdlərlə 
təkbətək qoyub 
“səyahətə” çıxdım 
ömrümün xoş günlərini. 
Məni görcək 
kədər çökdü 
Göyçədəki uşaqlığımın 
şən, qayğısız üzünə. 
Yaşlı, qınaqlı gördüm 
gülər gəncliyimin gözlərini. 
Əlim ətəyimdən uzun 
yenidən 
gəldim özümə. 
 
    ****** 
 
Dərdi ürəyindən çəkib 
gözündən boşalan 
insan kimidir, 
Dərdini yerdən çəkib 
buludundan boşalan 
göylər. 
 
    ****** 
 
Hamı qaçır, 
hər şey qaçır 
bir-birindən, 
ya da özündən qaçır. 
İnsan baş götürüb qaçır, 
heyvan – can. 
İnsan dərddən, 
əzabdan qaçır, 
Heyvan –  
vəhşi həmkarının 
dişindən. 
Ömrünün sonundan  
qaçır hamı 
qaça-qaça uzatdığı 
ömrün sonuna. 
 
     
    ****** 
 
Yağışı çatmağa qoymur 
torpağa 
üstünün asfalt “çətir”i. 
Çəkirəm 
çatmır ciyərlərimə 
torpaq ətri verməyən 
yağışın ətri. 
 
    ****** 
 
Qürurun sındısa, 
daha nə qaldı səndən? 
 
    ****** 
 
İlan qovurmuş kimi qaçan 
acılı-şirinli illər 
ziqzaq naxışlar salır 
ömrümə. 
Vətənimdən, 
taleyimdən, 
arzularımdan 
kənarlaşa-kənarlaşa 
qayıdıb yenidən 
cəmləşirəm özümdə. 
Gəlmədiyim, 
məni gətirən yolları 
düşündükcə 
qarşımda açılacaq yollar 
ala çatı kimi canlanır 
gözümdə. 
 
    
    ****** 
 
Eh, mən olmayanda 
nə olacaq ki? 
Mən boyda yeri boşalacaq  
küləklərin. 
Yağış daha rahat düşəcək 
olmadığım torpağa. 
Nisgil olub ürəklərdən, 
yaşa dönüb 
gözlərdən çəkiləcəm. 
Nə sınacaq, 
nə də büdrəyəcək zaman 
yerimdə. 
Heç nə itirməyəcək, 
özünü tapacaq dünya 
boşluğumda. 
 
    ****** 
 
Gəldiyi yolların sonunda 
qoyulan 
nidalı sual işarəsinə  
bənzəyir 
əsalı qocalar. 
 
Edə bilənəcən 
etdiklərindən 
məmnun qalır, 
Edə bilmədiklərinə 
cavab axtarır, 
fikirlərindən 
asılı qocalar. 
 
BƏDBİNLİK 
 
İndi 
düşmənin 
bir damla qanını 
zəhərləyəcək 
ağcaqanad qədər  
gücüm yox. 
 
        ****** 
 
Sahil parkı 
yenə adamla dolu. 
Yay olsa da, 
hərə bir fəsil daşıyır 
özündə. 
Yaza, qışa, payıza bənzəyir 
sahil. 
Yalnız dəniz elə 
öz rəngində. 
Bu yay axşamı 
yenə 
hərə bir cür zövq alır 
gördüyü əyləncədən. 
Payız timsallı adamların 
yaz xatirələridi 
gənclərin 
qış timsallı adamlara 
uzaq və bayağı görünən 
əyləncələri. 
Təkcə uşaqlar fərqində deyil 
heç nəyin. 
Yenə sahil parkında 
hərə bir cür 
təbəssüm daşıyır 
çöhrəsində. 
Kimi şaqraq, 
kimi donuq. 
Kimi dincəlir, 
kimi əylənir. 
 
       ****** 
 
Qayğılara zərbə tək 
“Vuruldu” yenə yamaq, 
Yenə qalxdı qiymətlər, 
Bahalaşdı yaşamaq! 
 
 
 BU ŞƏHƏRDƏ 
 
Tələsən tıxaca düşər. 
 
    ****** 
 
Baş - gözü əzilmiş 
Qol - qıçı sınmış, 
ağrısız xəstəyə bənzəyir, 
Haqqına biganə adam. 
 
 
BU DA BİR TƏZAD 
 
Adam varmış ki, demə 
Elmsiz “adam” imiş, 
Alim də varmış, demə 
Elmli “nadan” imiş. 
 
        ****** 
 
Yaman tünlük olur 
çadır şəhərciyinin yası. 
Axışır adamlar 
ölənlə birgə 
diri dərdlərinə 
ağlamaq üçün. 
 
    ****** 
 
Yanıb qaralmışdı 
binaya vurulmuş 
reklamın yarısı. 
Ertəsi gün 
yanıb-sönürdü 
yenə də. 
Sağalmışdı 
sözün “yarası”. 
 
    ****** 
 
Tələsirik: 
“-Nə ləng keçir vaxt”! 
Düşünürük: 
“-Nə tez başa çatdı ay”! 
 
 
   “TƏSƏLLİ” 
 
Borclu ol! 
Bil ki, 
sağlığını istəyən var. 
 
    
 AĞ YALAN 
 
Qar kimi ağappaq zənci 
Qara zurnada çalırdı 
cəngi. 
 
        ****** 
 
Açılıb-örtülən qapıyam 
Köksümdən qopub 
məndən öndə gedən  
ürəyimə. 
Dartılıb-yığılan yay kimi 
özümdən qabaq dəyib-qayıdır 
ondan keçən yerlərə. 
Mən də quruca qəfəs kimi  
gəzirəm ardınca. 
 
Məndən öndə gedir ürəyim. 
Odur ki getdiyim yerlər 
tanış gəlir mənə, 
Təkrar gedirəm elə bil  
o yerləri. 
Bəzən quşa dönüb uçur. 
Qopara bilmirəm onu 
döğmalarımın, 
ata-anamın yanından. 
Qan ağlayır 
özü sözünə baxmayan 
qocalığın qəddarlığından. 
Qopara bilmirəm onu 
övladlarımdan, 
Qopara bilmirəm 
neçə illərdir ayağımız dəyməyən, 
dərddən ona dağ basılan 
yurd yerlərindən. 
Dərd-dərd yüklənib, 
para-para paylanır. 
Fəqət ondan təkcə mənə  
pay düşmür. 
Mənim ürəyim 
mənim deyil ki! 
 
    ****** 
 
Mənim iç dünyam. 
Qəlbim, zehnim-düşüncəm. 
Çöl dünyamdan qurtulub 
sizə qapılmaq nə xoş. 
Çöl dünyamın 
min bir rəngində itib 
sizdə tapılmaq nə xoş. 
Çöl dünyam kiçikdi yaman. 
Gəldim sizinlə yenə bir olaq, 
genişlənək. 
Çöl dünyam dağınıq, küylü, 
bir az da mənasızdı. 
Gəldim sizinlə yenə 
bu hakim, uca boşluqdan 
dərin mənaya enək. 
Çöl dünyam ağrı, əzabdı. 
Gəldim yenə dərdləşək, 
sonra da üçlükdə bir  
ümid yoluna düşək. 
Çöl dünyam sizsiz tam deyil 
mənim iç dünyam, 
üç dünyam 
Gəldim yenə bütövləşək. 
 
        ****** 
 
Bir ömürlük 
məhbəs həyatıdır 
insan həyatı. 
Qapalı ana bətnindən 
geniş dünyaya, 
əzablara 
sürgün olunur insan. 
Və 
darlıqdan qurtulub 
genişliyə, 
azadlığa gəlməsilə 
ilkin olaraq aldanır insan. 
Həyat 
“Arzu” adlanan məfhumun  
ardınca 
məhkumluqdan qaçmağa 
cəhddir. 
Uşaqlıqdan gəncliyə, 
gənclikdən cavanlığa... 
Və... nəhayət 
ilk yanlış cəhd. 
Qaça-qaça 
qocalmamaq cəhdi. 
Fəqət  
qaçış yavaşıyır 
qocalıqda  
və anlayırsan 
bura qədərki qaçışın 
zəruri bir aldanış olduğunu. 
Məhkumluğun ən qəddar, 
qaçılmaz həqiqətidir 
qocalıq. 
Qocalıqda çəkilir 
həyatdan götürdüklərin, 
həyata verdiklərinin 
haqq-hesabı. 
Qocalıqla sonuclanır 
“Azad məhbus” həyatı. 
Alınmış ixtiyar, 
torlanmış gözlər, 
buxovlanmış qollar, 
taqətsiz dizlər... 
Bir sözlə, azad təcridxana... 
Ən nəhayət 
məcburi ölüm istəyi. 
Və bu da bir ömürlük 
hakimlik və məhkumluğa 
nöqtə qoyan son! 
 
 
       Yerimdə 
 
“Ömür” adlı yol gəlirəm. 
İndi qalıb dərin, dayaz 
İzim mənim yerimdə. 
Andıracaq hərdən məni 
Nişanətək qalan səhvim, 
Düzüm mənim yerimdə. 
 
Yol getdikcə quru ada 
Arzu olub çaylandıqca, 
Bölündüyüm hər övlada 
Ürək-ürək paylandıqca, 
Çoxum qalıbdı onlarda, 
Azım mənim yerimdə. 
Onda görürəm özümü, 
O da ölçülür özümlə, 
İndi gəlir tökdüyümü 
Yığa-yığa izim ilə, 
Mən anamın yerindəyəm, 
Qızım mənim yerimdə. 
 
 
           Üzündə 
(Anama) 
 
Çöhrəndə neçə xətt birləşib sənin, 
Hər biri bir canlı, dilsiz hekayət. 
Çöhrəndə neçə xətt birləşib sənin, 
Hər biri bir qayğı, istək, əziyyət. 
 
Çöhrəndə neçə xətt birləşib sənin, 
Sanki sevği, istək birləşib orda.  
Elə bil bunları itirməməkçün 
Ömür əbədilik nəqş edib orda. 
 
Canlı xəritədir sifətin sənin, 
Gözlərin qayğılı, dərin bir ümman. 
Qaynardır, doymamış o zaman-zaman 
Övlada qayğıdan, sonsuz arzudan. 
 
Qırışlar çaylardır üzündə sənin, 
Mənası coşqundur, dilsizdir fəqət. 
Qaynar, təlatümlü illərdən çıxmış 
Bir nişanədir o, dilsizdir fəqət. 
 
Qırışlar illərdə sınaqdan çıxmış, 
Kimiyə nifrətdir, istək-üzündə. 
Kaş mən də kiçicik qırışa dönüb 
Olum bir əbədi istək-üzündə. 
 
 
Əməkdaşı olduğum M.F.Axundov adına 
Azərbaycan Milli Kitabxanasının çoxsaylı  
qadın kollektivinə Qadınlar Bayramı 
münasibətilə. 
 
Elə bil gül açır qoynu hər səhər, 
Qışda da bu məbəd yaza bənzəyir. 
Canlı gülüstandır, ətirli, əlvan 
Gül qadına, qönçə qıza bənzəyir. 
 
Bu zəngin xəznədə xəznədarıq biz, 
Kamalda camala daim yarıq biz, 
Burda ləyaqətdə hər qadın, hər qız 
Yüzü birə, biri yüzə bənzəyir. 
 
“Gözəlliik” adlı hər qızdan, qadından 
Səadət düşməsin ayrı bir an da, 
Mən Səyyarəyəmsə bu kəhkəşanda, 
Hər qızımız bir ulduza bənzəyir. 
 
 
 
ŞAİR MƏMMƏD ARAZ KÖÇDÜ 
DÜNYADAN 
 
Qıydı gör kimlərə, eh, necə dünya, 
Bənzədi o gecə bir heçə dünya, 
Heç kimin olmadı o gecə dünya, 
Şair Məmməd Araz köçdü dünyadan. 
 
Axdı ömrü boyu Araz gözüylə, 
Düzəlmədi dünya şair sözüylə, 
Dünyanın dərdini çəkib özüylə, 
Şair Məmməd Araz köçdü dünyadan. 
 
Qan sızan yaralar yenə çat qaldı, 
Çatdığı diləyə dünya mat qaldı, 
“Dağlar dumanıyla” salamat qaldı, 
Şair Məmməd Araz köçdü dünyadan. 
 
Dərdin becərdiyi ələm tək bitib, 
Araz suvardığı qələm tək bitib, 
Dünyada əbədi qalan tək bitib, 
Şair Məmməd Araz köçdü dünyadan. 
 
Vətən “oğul” dedi, daha nə dərdi?! 
Mamır tək qayada ömür bitirdi. 
Dərib söz ömrünü vətənə verdi, 
Şair Məmməd Araz köçdü dünyadan. 
 
Köçüb getdi Məmməd, Arazı qaldı, 
Məmmədin sızlayan yarası qaldı, 
Daha bu dünyanın harası qaldı?! 
Şair Məmməd Araz köçdü dünyadan. 
 
 
      QƏBRƏ MƏKTUB 
 
Sağlığında tez-tez qəbirdən məktublar  
yazan şair Böyükxan Pərvizə. 
 
O dünyada nə var, nə yox? 
Niyə susursan, ay qardaş? 
Burda şair var, “söz”dən çox 
Sözünlə də sən, ay qardaş!. 
 
İndi daha dərd özünsən, 
Dərdlərin dağ ikən yazdın. 
Bildin, ordan yazmaq olmur, 
Odur ki, sağ ikən yazdın. 
 
O dünyanı, bu dünyanı 
Bu dünyada bir elədin. 
O dünyadan deyə-deyə 
Bu dünyanı dar elədin. 
 
O dünyada nə işin var? 
Burda hələ işin çoxdu, 
O dünyalıq olan var ki, 
Bu dünyada yeri yoxdu. 
 
Sən kimilər olsa, biz də 
Dərdimizi tən bölərik. 
Vallah, qardaş, elə biz də 
Diri ikən ölülərik. 
 
Burda dərdin yeri dardı, 
Alıb təzə ev, apardın. 
İkiyə bölünmür deyə, 
Götürüb bütöv apardın. 
 
O dünyada nə var, nə yox? 
Niyə susursan, ay qardaş? 
Burda şair var, sözdən çox 
Bilmək istərsən, ay qardaş! 
 
 
BALACA SELCANA HƏSR OLUNMUŞ 
ŞEİRLƏR 
 
Anasının bir dənəsi, 
Nənəsinin dürr dənəsi, 
“Kimin belə nənəsi var?” 
Elə hey söylər nənəsi. 
 
“-Yorğun olub evə gəlsəm 
Xoş olar, hər nə eləsə. 
Yorğunluğum yoxa çıxar, 
Bir kərə üzümə gülsə”. 
 
“Nəvə şirindi”, deyirlər, 
Mənim nəvəmsə baldı, bal. 
Allah, bundan hamıya ver, 
Selcanıma özün yar ol!” 
 
    ****** 
 
Sən nə qəşənğsən, ay Selcan, 
Gül paxıllıq edər sənə! 
Şipşirinsən, gözlə gəlib 
Arılar qonar üstünə. 
 
    ****** 
 
Varmı sən tək şirin bala, 
Kaş hamıya qismət ola, 
Səni görcək kədər solar, 
Həm şirinsən özün balcan, 
Həm də şirin dilin, Selcan! 
 
Pöhrəsən, böyü anbaan, 
Gül çöhrəndə sökülsün dan. 
Sən dinəndə nənən, baban 
Hər kəlmənə söyləyər “can”, 
Öpər, oxşar telin Selcan! 
 
Evdə ən kövrək nəfəs sən, 
Anan aldığı həvəs sən, 
İndi çıraqsan evə sən 
Böyü, nurun dolsun elcən 
Ay işıq, nur seli Selcan! 
 
    ****** 
 
Baxıb sənin ay üzünə, 
Qamaşar gözü Günəşin. 
Çiçəklərə ətir verər 
Sənin çiçək, gül nəfəsin. 
 
 
   FİDANIN ŞİKAYƏTİ 
 
Hey yuyuram əllərimi, 
Üz-gözümü dönə-dönə. 
Yenə də kimi görürəm, 
“Nə şirinsən” deyir mənə. 
 
 
TANRIDAN AŞAĞI SÖZDÜ 
 
An-an il olar, yürüyər, 
İllər də an-an əriyər, 
Çay kimi axmaz geriyə 
Sonadır ömrün axarı. 
 
Düz yolu unudub hərdən, 
Var üçün keçsək də ardan, 
Həyat gec-tec canı vardan, 
Varı da candan çıxarır. 
 
Fərq etməz, yanlışdı, düzdü, 
Yetər ki dünənə gözdü, 
Tanrıdan aşağı SÖZdü, 
SÖZdü insandan yuxarı. 
 
        ****** 
 
Həyat bitir, 
söz bitmir. 
Nə qədər söz deyilsə də 
canlı, cansız hər varlığa, 
torpağın hər qarışına. 
Göyün yeddi qatındadır 
deyilməmiş söz. 
Şairlər ölmür. 
Özləri yerə gedir, 
ruhları göylərə. 
Yeni söz axtarışına. 
 
SON SÖZ ƏVƏZİ 
 
Hərdən adama elə gəlir ki, o yalnız və yalnız 
yaddaşdan ibarətdir, özü də dünəni, bu günü və sabahı 
ilə birlikdə. Bəzən elə bilirsən “ibtidai”dən üzü bəri 
bütün zamanlarda yaşamısan. Bu,əldə olunan biliklə, 
qan, genlə yaddaşa ötürülür, bilirik. Hər kəs bu 
yaddaşa köklənib dünənini, bu gününü görüb yaşaya 
bilər. Ancaq seçilmişlər dünənlə, bu günlə birgə 
gələcəyi də görə bilir. Ancaq seçilmişlər, yəni haqq 
yanında seçilmişlər bütöv olur, tam olur, zamanında 
qəbul olundu, olunmadı. Ancaq seçilmişlərin seçimi 
dəqiq olur. Bələd olan bələdçi olmalıdı. Naşıya qalan 
ya geri gedər, ya da yerində sayar. 
 
Daşdan-daşa dəyir hələ də başım 
Neçə ümid sınıb, qalıb daşında 
İrəli şığıyır yel kimi yaşım 
Hələ arzularım on beş yaşında. 
 
Cavanlığında qoca timsallılar uzağını görər, uzağı 
göstərər, mühitinə yarayar, bu gününü sabaha ötürər, 
bütövü parçalamaz, insanın (o cümlədən bütün 
canlıların) asılı olduğu Yer kürəsinə tam kimi baxıb 
yanaşar, onu gələcək naminə qoruyar. 
 
Vətən ömrün sonu, torpağın sonu 
Ölümsüz torpağın son həddi yoxdur, 
Sərhəddə qədərdir Vətən deməyin 
Mənim vətənimin sərhəddi yoxdur. 
 
Sərhəddi olan hər var kölədir. Sərhəddi olan sənət 
əbədi olmayan ömür kimidir, əvvəli olduğu kimi sonu 
da var. Əslində sənətin əvvəli olsa da sonu 
olmamalıdır, can kimi, ruh kimi əbədiyaşar olmalıdır. 
Sərhəddi olanlar itirir, sərhəddi olmayanlar özünün 
qurbanları hesabına mühitini yaşadır, Günəş şüası 
kimi. 
 
Bir dolu buludam göyün üzündə 
Dərdi ürək-ürək yığıram elə, 
Yağmıram çəmənə, düzə, meşəyə 
Yağanda içimə yağıram elə. 
 
Bulud çölə, düzə yağanda təbiət canlanır, “Bulud” 
insanın iç dünyasına yağanda cəmiyyət canlanır, 
mühit canlanır. Canlanmaq yaşamaqdır. Bu Yer 
üzünün ən böyük günahı yaşamaq haqqının 
alınmasıdar. Özgəyə qəsd dolayısı ilə özünə qəsddir, 
özünə ögeylikdir: 
 
Ögeylikdi, baxdım hara 
Qorxuram örtülə yaram, 
Yanıram o adamlara 
 Nə ölü, nə diridirlər. 
 
Hər kəsin yerliyi olmalıdır. Deyimindəki yerlik 
sözü bəlkə də əsil- nəsil mənasındadır.Yerliyi 
olmayanlar yerin sinəsinə dağ çəkir, düşmənlərimiz 
kimi: 
 
O qız məktəbə gedir 
Görən özü hardandı? 
Libası libas deyil, 
Çantası çadırdandı. 
 
Yerliyi olmayanlar o qızın yaşamaq haqqını 
əlindən alıb. Ağır elli, adlı-sanlı kəndini, şəhərini 
əlindən alıb, əvəzində “çadır şəhərciyi” adında 
məskən salıblar o qıza. Çadırdan şəhərcik olduğu 
kimi, yerliyi çadırdan məktəb çantası da olurmuş. 
Libası libas olmayan o qız böyük-böyük dövlətlərin 
yerini dar etdiyindən Yer üzünün möcüzə 
məskənlərindən olan “Çadır şəhərciyində” böyüyüb 
yerliyi olmayanların gözünə ox ola bilər. Odur ki, o 
qız böyüməsə yaxşıdır. 
 
Görürsənsə, sonunu de bu yasın 
Müxənnəti istəyinə çatmasın, 
Şair qardaş, şairliyin tutmasın 
Çadırlara alışmayıb neyləyək? 
 
və ya 
 
İllər keçdi, yana-yana alışdıq,  
Biganəlik hopdu qana, alışdıq, 
Qılıncımız girdi qına, alışdıq 
Çadırlara alışmağa nə var ki? 
Çadırlara alışmayıb, neyləyək? 
 
Nyu-Yorkun göydələnlərindən dünyaya baxan 
“modernliyin” meydan oxuduğu bir zamanda “çadır 
şəhərciyi”nin bəşəriliyinə inanmaq çox çətindir. Ən 
güclü texnika sahiblərinin qorxduğu bu əliyalın çadır 
şəhərciyinin mövzuya çevrilməsi və zaman 
baxımından çoxlarına xöş gəlməyən bir yanaşmadır. 
 
Payıma şərik çoxdur 
Dərdimə ortağım yox. 
 
misraları yuxarıdakı fikri tamamladısa, nə xoş. 
 
Göyçəm Tanrı qismətim, 
payımdı gözəl-göyçək, 
Harayına da göydən 
Göy qanadlı, göy atlı 
Göy ərənlər enəcək 
 
Qarabağa dərdimizin öncəsi kimi baxdıq, 
davamı kimi yox. 
 
Çadırdan uca kişilər 
dizlərini qucaqlayıb 
 uzaq ölkələrdən yardım gözləyir 
“Qarşı yatan qara dağlarımıza” baxa-baxa 
şirin-şirin nağıllar danışır çocuqlara 
yurd haqqında. 
 
Ölümün özünü də  
dəhşətə gətirdi Xocalı. 
 
İrəvan, Göyçə, Xocalı sözündən diksinib bu adların 
şeirdə çəkilməsinin əleyhinə olanlar buyurub hansı 
məskənin adlarını bu dərdlərə uyğun bilirlərsə 
yazsınlar. Yazsınlar ki, itən məskənlərimizin analoqu 
tapılsın. Tapılsın ki,bəlkə şeirimiz bəşəriləşə. 
Bəşəriləşə ki, sözü bir-birinin boğazından keçməyən 
ədəbiyyat və söz adamlarının münasibətləri yumşala. 
Yumşala ki, sənətimiz qazana. 
 
 
  Məlahət Yusifqızı  
        13.10.07. 
 
 
 
 
Kitabın içindəkilər 
 
Ön söz ...................................................................3                
 
I FƏSİL 
 
Vətən sərhəddi......................................................10 
Göyçə....................................................................11 
Araz sakit axır......................................................12 
Göyçəlilər dağıldılar Göyçədən............................13 
Göyçəlilər qayıdacaq Göyçəyə.............................14 
Çadırlara alışmayıb neyləyək?.............................16 
Başına kül, belə dünya..........................................18 
Özüm deyiləm......................................................19 
Bu dünyaya gələn gündən....................................20 
Çadırda yazılan şeirlər..........................................21 
”Yaşamır, yaşamağı yamsılayır...”.......................23 
”O qədər çox yaşadım ki...”.................................23 
”Son zamanlar qəbristanlıqlar...”.........................24 
“Əllərim açılıb göyə...”........................................26 
“Ağ saçı aldadır iaşım...”.....................................27 
Kimi gözləyirsən?................................................27 
“Yer də qaçır ayaq altdan...”................................28 
 “Bu tale nə ağır yük oldu ömrə...”......................28 
“Bu dünyaya gəldik ki...”.....................................29 
Küçə reklamları....................................................29 
Əvvəlim olmamış.................................................32 
Dədə Qorqudun 1300 illiyi münasibətilə.............34 
“Bu dünyada tutduğum yer...”..............................35 
Səbrim – qəbrim...................................................35 
 Dərdlər yaşayacaq...............................................36 
“Çox dözdük...”...................................................37 
Göyçəm................................................................37 
Ötə bilmirəm........................................................38 
Səbrə məhkum.....................................................39 
“Bu necə zəhərdi, Allah!”....................................40 
O qız məktəbə gedir.............................................41 
 “Bu acı yuxudan oyanammıram...”.....................41 
Bu dünya bir ömür yükdü.....................................42 
Yolum...................................................................42 
Əbülfəz Elçibəyə..................................................43 
Göyçəmin.............................................................44 
Yenə də Göyçəni gəzib gəlmişəm........................45 
Mən Göyçəsiz Göyçəliyəm..................................46 
Göyçəlilərə...........................................................46 
Zamanın əlində əl ağacıyam.................................47 
Çarə tapılmır Vətənə............................................47 
İçimdən sızmaq istədim........................................48 
Yenə daralıb dünyam............................................49 
Bu arxdan su gələr bir də......................................51 
Gümanım yox heç nəyə........................................52 
“Çatılmayan arzularımızdan çatılıb...”.................53 
“Ölülər də sağ olsun, dirilər də”...........................55 
Şeirlərimə.............................................................57 
Qalıb.....................................................................57 
Səbrimi kəs, ay Allah!..........................................58 
Göyərdi.................................................................59 
Budana – budana..................................................60 
Yarı Vətən dərdi...................................................61 
Bir bütövlük yanğısı var, içimdə..........................61 
Yenə də Göyçədən danışır anam..........................62 
Günah...................................................................63 
Şəhidlər.................................................................64 
“Dovşan şiri parçalayır...”....................................64 
Azərbaycan elindəyik...........................................65 
Mənsiz qalıb.........................................................66 
“Pərdə arxası həyatımdı...”...................................67 
Bizim olmadı........................................................68 
Bənzəyir................................................................68 
Novruz tonqalı başında.........................................69 
Xocalı – 12. Ağrıyır..............................................71 
26 fevral 1992-ci il...............................................71 
1990 – 1992..........................................................72 
“Bilirdik ki, başımıza tuşlanıb...”.........................73 
Azyaşlı şəhid........................................................74 
Torpaq Vətən oldu................................................74 
Ağrı.......................................................................75 
Döz, ürəyim..........................................................75 
Nə qədər ki...........................................................76 
O günlər................................................................78 
“Yumuldu qönçə dodaqları...”..............................79 
 “Çox ağırdır, yarılanmış məmləkətdə...”.............80 
İlahi, sən məni görünməz eylə!............................81 
Yalan ayaq tutur...................................................82 
“8 may – Şuşanın işğalı günü...”..........................83 
Xocalı 15. Xocalı qaldı.........................................83 
Yolumuz...............................................................84 
Vaxt var idi...........................................................85 
“Hər adı gələndə...”..............................................86 
Qoyduq qara günə................................................86 
“Afərin” bizə........................................................87 
Ölüm necə də sayıb-seçib...”................................87 
“Lənət şeytana” dedik..........................................88 
Göyçəm................................................................89 
Köklü kötüklə söhbət............................................89 
Şüar.......................................................................90 
“Ömrümdən uzun...”............................................90 
 “Dünyanın ən uca zirvəsinə...”............................91 
Qız qalası..............................................................92 
 
 
 
II FƏSİL 
 
Qayalar.................................................................94 
Göyçə Gölü...........................................................94 
“Qış boyunca...”...................................................95 
Dalğalar................................................................95 
 “Doqquz aylıq...”.................................................96 
 “Yenə ötüşə çıxıb...”............................................97 
“Yağış yağır...”.....................................................97 
Payız.....................................................................98 
Yenə də sükuta dalıb təbiət..................................98 
Yollar...................................................................99 
May lövhəsi..........................................................99 
Təbiətin sərgisi...................................................100 
Dağ çayı..............................................................100 
Dan üzü...............................................................101 
Səhər...................................................................102 
Yay günü............................................................102 
“Yenə sahillə döyüşür dəniz...”..........................103 
“Zibillik azaltmır...”...........................................104 
“Meşənin yolunu itirib...”...................................104 
“Balta diksindi...”...............................................104 
“Necə də bəxtiyardı dəniz...”.............................104 
“Qızarmış üfüq...”..............................................104 
“Payızdı, ağac ömrü...”.......................................105 
“Uzadıb – çəkir yenə...”.....................................105 
Bənövşə..............................................................105 
Payızın addım səsləri..........................................105 
“Yenə də çaş qaldırıb...”.....................................106 
“Günəş çıxanadək...”..........................................106 
“Dəniz dalğalardan qanad taxıb yenə...”............106 
“Yaşıl budaqlar arasında...”................................107 
“Güllər körpə gülüşüdü...”.................................107 
“Məkanı göy üzü olanların da...”.......................108 
“Görən neçə il yaşayıb...”...................................108 
“Qəfəsdəki quşun...”...........................................109 
“Göyün qapağı götürülmüş...”............................109 
“Yağışı çatmağa qoymur...”...............................110 
“Küləyin dirijorluğu ilə...”.................................110 
“Torpaq çılpaq bədənidir...”...............................110 
“Əl-ələ tutmur fəsillər...”....................................111 
“Bitgilər ruhu və...”............................................111 
Sel və çeşmə (Təmsil)........................................112 
“Payız. İlkin sonu...”..........................................113 
Kəndimizin sübh nəğməsi..................................114 
 
III FƏSİL 
 
Qoyma gəncliyim gedə.......................................116 
Tələbəlik.............................................................116 
İmtahan günlərində.............................................117 
 
IV FƏSİL 
 
Sən olmasaydın...................................................120 
Sevgisiz yaşamaq...............................................120 
Ürəyimdəki “sən” ..............................................121 
“Aramızdan çay axır...” .....................................122 
“Yalan, böhtan dedin mənə...” ..........................122 
“Bir zaman inandırdıq özümüzü...” ...................123 
“Sevgililər günü...” ............................................123 
Qalıqlı bölmə......................................................124 
“Varsa sevgi...” ..................................................124 
“Bu gecə də yuxuda gördüm...” ........................125 
“Qarşılaşdıq səninlə...” ......................................125 
“Gözümdə qaldı...” ............................................126 
“Göy Yeri qəribsəyəndə...”................................127 
“Baxışların -...”...................................................127 
“Deyilməmiş sözüm qaldı...” ............................128 
Bənövşə sevgimiz........................... ...................128 
Sənə....................................................................129 
“Bir sevgim var...” .............................................129 
“Təsəlli” .............................................................130 
“Dayanmışıq üz-üzə...” .....................................130 
“Dünyada mənim üçün...” .................................131 
“Gizlənmisən gözlərimin yaşında...” .................131 
“Qəfil axıb gözdən itən ulduz kimi...” ...............132 
“Ürəyimi bütöv verdim sənə...” .........................132 
“... Və bir gün...” ...............................................133 
“Nə səni sevirəm dünyadan artıq...” ..................133 
“Buyur keç...” ....................................................134 
 
V FƏSİL 
 
 
Saldı müəllimi pul ucalıqdan..............................136 
Ay qız yiyəsi.......................................................137 
Beş özündən deyənlər.........................................138 
Nə olar, bizə gəlmə, qış! ....................................140 
Kaş ki... ..............................................................142 
“Xoşbəxt” adam.................................................143 
“Göz dəyməsin...” .............................................144 
Əslimiz sayla qalacaq.........................................145 
Üzə çevrilmiş astar.............................................146 
 
VI FƏSİL 
 
 
“Gözlərim gündüzün işığı...” .............................148 
“Ürəyimin səsini...” ...........................................148 
“Yaşayırıq, bir kərə...” .......................................149 
“Əhvalım elə yaxşıdı ki...” ................................149 
“Qaranlıq çəkir üzündən əllərini...” ...................150 
“Göy gürlayır...” ................................................151 
“Bəzən ölməsə tanınmır adam...”.......................152 
Pinəçi dükanı....................... ..............................153 
“Oxu, gözəl” ....................... ..............................153 
“Üfüq, səmanın öz əliylə...” ..............................155 
Gedəm. ....................... ....................... ..............155 
“Gecələr...” ....................... ................................156 
“Fəxri xiyaban...” ..............................................156 
“Elə-belə sanmayın məni...” ..............................157 
“Kor adam...” ....................... .............................158 
“Çəkilirəm ürəyimin üfüqlərinə...” ....................158 
“Ayağımız altında qazılan...” ............................159 
“Saatlarca oturub...” ....................... ..................159 
“Hər səhər günəşin...” ....................... ................160 
“Ömrüm keçib gedir elə bil...” ..........................160 
“Mən köhnə zamanın...” ....................................161 
“Yüngül beynin yüngül ağlı ilə...” ....................161 
“Neçə vaxtdır görmədiyim...” ...........................162 
“Ölümün ayaqüstü şəklidir...” ...........................163 
“Kiçik oğlum söğan əkmişdi...” ........................164 
Gecə saat 1-də düşüncələr..................................165 
Tezlik....................... ....................... ..................166 
“Yuxu əvəzinə...” ....................... ......................166 
Görüntü....................... ....................... ...............166 
“Arzularım qaya...” ....................... ...................167 
“Ömrüm əriyib zər kimi...” ...............................167 
“Dünya açılıb-örtülən qapı...” ...........................167 
“Üstünə sığmaz...” ....................... .....................167 
“Neçə ildir yolunu gözləyirəm...” .....................167 
“Ümidlərimdən yol salsam...” ...........................168 
“Nə qədər istədim...” ....................... .................168 
“Hər yanım torpaqdı...” .....................................168 
“Pis günü çırpıram qapı tək...” ..........................168 
“Ürəyimə girib...” ....................... ......................168 
“Bu gün öldürdüyün...” .....................................168 
“Göz yaşının biri...” ....................... ...................169 
“Özümüzü onda tanıyırıq ki...” .........................169 
“Başım ağrıyanda...” .........................................169 
“Yolun bütün işıqlarında...” ..............................169 
“Ürəyimdən qara qanlar axır...” ........................169 
“Bütün işlərimi qurtarıb...” ................................169 
“Vaxtın darlığından...” ......................................170 
“Ən oyaq vaxtımdır...” ......................................170 
“Həyat bitmir...” ....................... ........................170 
“Beş ili bir ilcə...” ....................... ......................170 
“Bənzəri var hamının...” ....................... ............170 
“Kimsəyə bağışlamağa...” ....................... .........171 
“Çadır uşaqları...” ....................... .....................171 
“Öldüm dərddən qurtardım...” ..........................171 
“Torpaq ən yaxşıları aparır...” ...........................171 
“Dünya qoca dünyadır...” ....................... ..........171 
“Ən gözəl günümdü...” ......................................172 
“Gəncliyimdən herbari düzəltmişəm...”.............172 
“Torpaqdan insana...” ....................... ................172 
“Dastə-dəstə qərənfil...” ....................................172 
“Yenə xatirələrlə...” ....................... ...................173 
“Yuyulur hava...” ....................... .......................173 
“Əl ağacı...” ....................... ...............................173 
“Fikri dağınıq adam...” ....................... ..............173 
“Qırılan ümidlərim...” .......................................173 
“Qocaldıqca...” ....................... ..........................174 
“Ümumi həyət...” ....................... .......................174 
“Gedirəm. Mən getdikcə...” ...............................174 
“Günlərin bir günü...” ....................... ................174 
“Yaz gəldi...” ....................... .............................175 
“Torpaq” adlı...” ....................... ........................175 
Neft çıxaran buruq....................... ......................175 
“Yaddaşımın üfüqlərində...” ....................... ......175 
“Xəyallarım...” ....................... ..........................176 
“Ağac yarpaqlarıyla...” ....................... ..............176 
“İri gövdəli...” ....................... ............................176 
Pəncərədən yağışı seyr edəndə...........................176 
“Eyni sözün təkrarına bənzəyir...” .....................177 
“Yağış yağır...” ....................... ..........................177 
Təklik – tənhalıq....................... .........................178 
Göz yaşı....................... ......................................178 
Dəhşətləri düşünəndə....................... .................179 
“Yollar da tanışdı...” ....................... ..................179 
“Mənə çətin görünən...” ....................................180 
“Düşündüyümüz hər şey...” ...............................180 
“İçimizdən keçir dünya...” .................................180 
“Dünən külək qovmuşdü...” ..............................181 
Gözlərin yol çəkməsi....................... ..................181 
“Havada avar çəkir...” ..................... .................181 
“Ümid yoludur...” ....................... ......................181 
“Güllər tək-tək sevincə...” .................................181 
“Ev ilə iş arası...” ....................... .......................182 
Fotoşəklim....................... ..................................182 
“Başdaşı...” ....................... ................................182 
Yalqız....................... ....................... .................182 
“Sahibsiz ev...” ....................... ..........................183 
“Səssiz və şəkilsiz film...” .................................183 
“Vaxt məni irəli çəkir...” ...................................183 
Nəsihət....................... ....................... ................183 
“Saatın səhər zəngi...” ...................... ................183 
“Getməyə bir yerim yox...” ...............................183 
“Bu gün də...” ....................... ............................184 
Təzad..................... ....................... ....................184 
“Yenə də çölümə bağlanan...” ...........................184 
“Hərdən nikbin oluram...” .................................185 
“Yuxu şirin olur...” ....................... ....................185 
“Yan-yana söz əkirəm...” ..................................185 
“Yağışın altında...” ....................... ....................185 
“Heyf ki...” ....................... ................................186 
“Bilmirəm nədən belə...” ....................... ...........186 
“Bu gün də ...” ...................... ............................187 
“Elə bil güclü oluram...” ....................................187 
“Yatmış toz...” ....................... ...........................188 
“Bizi taleyimizlə...” ...................... ....................188 
“Güllərə baxdım...” ...................... ....................188 
“Bu budağa kim qıyıb...” ...................................188 
“Yatdım ki...” ...................... .............................189 
“Həyat üçün gərək olan...” ................................189 
Dar ağacıyla söhbət....................... ....................189 
“Öz ömrümü yaşamıram mən...” .......................191 
Adamlar...Ağaclar... ...................... ...................191 
“Özü boyda hava doldu...” ................................192 
“Darıxmaq”dan intizara keçdik...” ....................192 
“Zamanı irəli aparır...” ......................................192 
“Keçmiş zamanda yatıb dincəlir...” ...................192 
Zamandan qırılan adam......................................193 
“Addım-addım sonumu...” ................................194 
“Quş qəfəsi...” ....................... ...........................194 
Vaxtsız oxşarlıq....................... .........................194 
“Keçirib qan süzgəcindən...” .............................195 
“45 yaşım...” ....................... ..............................195 
“Haqqın yolunu kəsib...” ...................... ............195 
“Alçaq çəpərin...” ....................... ......................196 
“Tutduğu iradlar...” ....................... ...................196 
“Gah fərəhdən...” ....................... .......................197 
Səhər....................... ....................... ...................197 
“Söz-söz dağılıb...” ............................................198 
“Bağırmaqla deyil...”..........................................198 
Bədbinlikdən doğan şeir.....................................198 
“Ürəyimdən çəkilib...”........................................199 
“Səs...” ....................... ....................... ...............199 
“Bir-birindən qaça-qaça...” ....................... ........200 
“Özümü dərdlərlə...” ....................... .................200 
“Dərdi ürəyindən çəkib...” ....................... .........201 
“Hamı qaçır...” ....................... ....................... ...201 
“Yağışı çatmağa qoymur...”...............................202 
“Qürurun sındısa...” ....................... ...................202 
“İlan qovurmuş kimi...” ....................... .............202 
“Eh, mən olmayanda...” ....................... .............203 
“Gəldiyi yolların sonunda...” ....................... .....203 
Bədbinlik....................... ....................................204 
“Sahil parkı...” ....................... ...........................204 
“Qayğılara zərbə tək...” ....................... .............205 
Bu şəhərdə....................... ..................................205 
“Baş-gözü əzilmiş...” ....................... .................205 
Bu da bir təzad....................... ............................205 
“Yaman tünlük olur...” ....................... ..............206 
“Yanıb-qaralmışdı...” ....................... ................206 
“Tələsirik...” ....................... ..............................206 
Ağ yalan....................... .....................................207 
“Açılıb-örtülən qapıyam...” ....................... .......207 
“Mənim iç dünyam...” ....................... ...............208 
“Bir ömürlük məhbəs həyatıdır...” ....................209 
Yerimdə..............................................................210 
Üzündə....................... ........................................211 
“Elə bil gül açır...” ....................... .....................212 
Şair Məmməd Araz köçdü dünyadan.................212 
Qəbrə məktub.....................................................213 
Balaca Selcana həsr olunmuş şeirlər..................215 
“Sən nə qəşəngsən...” ....................... ................215 
“Varmı sən tək şirin bala...” ....................... ......215 
“Baxıb sənin ay üzünə...” ....................... ..........216 
Fidanın şikayəti....................... ..........................216 
Tanrıdan aşağı sözdü....................... ..................217 
“Həyat bitir, söz bitmir...” ....................... .........218 
 
 
 
Səyyarə Məmmədli 
 
 
ZAMANIN ƏL AĞACI 
 
 
______________________________________ 
________________________________ 
______________________________ 
 
 
 
 
 
Çapa imzalanıb: 06.12.2007 
Formatı: 60x84 F.ç.v. 7,5 
Sayı: 250 
Ofset kağızı. Ofset çap üsulu. 
səh, 232 
 
 
 
 
Azərbaycan Yazıçılar Birliyi 
"YURD" Nəşriyyat-Poliqrafiya Birliyi 
 
Bakı, Xaqani küç.25 
Tel: 598-27-13 
 
 
